Prvi del
I. poglavje: SPLOŠNE DOLOČBE
1. člen
(vsebina zakona)
(1) Ta zakon ureja sistem dolgotrajne oskrbe (v nadaljnjem
besedilu: DO), pravice in obveznosti izvajalcev ter upravičencev do DO, naloge
Republike Slovenije in samoupravnih lokalnih skupnosti v zvezi z DO ter vire in
način financiranja DO v Republiki Sloveniji.
(2) DO predstavlja niz ukrepov, storitev in aktivnosti,
namenjenih osebam, ki so zaradi posledic bolezni, starostne oslabelosti,
poškodb, invalidnosti, pomanjkanja ali izgube intelektualnih sposobnosti v
daljšem časovnem obdobju, ki ni krajše od treh mesecev, ali trajno odvisne od
pomoči drugih oseb pri opravljanju osnovnih in podpornih dnevnih opravil.
2. člen
(temeljna načela DO)
(1) Z obveznim zavarovanjem za DO in iz naslova drugih
finančnih virov ter po načelih univerzalnosti, solidarnosti in enakosti se
zavarovanim osebam zagotavljajo pravice iz DO.
(2) DO se organizira in opravlja v javnem interesu na način,
ki zavarovanim osebam omogoča enako razpoložljivost, dostopnost, dosegljivost
in kakovost storitev DO.
3. člen
(izvajanje javne službe)
(1) DO je javna služba, ki se v obsegu in na način, ki ga
določajo ta zakon in na njegovi podlagi sprejeti predpisi, izvaja v okviru
javne mreže DO.
(2) Ne glede na prejšnji odstavek lahko DO, na podlagi
dovoljenja iz 60. člena tega zakona, za opravljanje DO, opravljajo tudi
druge pravne osebe, samostojni podjetniki posamezniki in fizične osebe, ki
samostojno opravljajo dejavnost, ter nosilci dopolnilnih dejavnosti na kmetiji,
ki izvajajo dejavnost DO v obliki iz prve alineje drugega odstavka
58. člena tega zakona izven javne mreže DO.
4. člen
(subsidiarna uporaba zakona, ki ureja splošni upravni
postopek)
Če ni v tem zakonu drugače določeno, se za postopke odločanja
ministrstva, pristojnega za dolgotrajno oskrbo, ministrstva, pristojnega za
zdravje, ministrstva, pristojnega za socialno varstvo, in Zavoda za zdravstveno
zavarovanje (v nadaljnjem besedilu: ZZZS), uporabljajo določbe zakona, ki ureja
splošni upravni postopek.
5. člen
(opredelitev izrazov)
Izrazi, uporabljeni v tem zakonu, pomenijo:
1.     
Družinski član zavarovane osebe je:
- 
zakonec, zunajzakonski partner, partner iz partnerske zveze ali
nesklenjene partnerske zveze;
- 
otrok;
- 
pastorek;
- 
starš (oče in mati, zakonec ali zunajzakonski partner očeta oziroma
matere ter posvojitelj);
- 
brat in sestra;
- 
vnuk;
- 
sorodnik v svaštvu do vštetega drugega kolena.
2.     
Izvid je strokovno mnenje po specialistični obravnavi v skladu s
predpisi s področja pacientovih pravic.
3.     
Kakovostna dolgotrajna oskrba je tista, ki dosega celostno, strokovno,
uporabniku prilagojeno dolgotrajno oskrbo, ob upoštevanju temeljnih načel
kakovosti kot so uspešnost, varnost, pravočasnost, neprekinjenost, učinkovitost,
enakopravnost in osredotočenost na uporabnika, njegovo aktivno vlogo ter se
izvaja v skladu s strokovnimi standardi in najboljšimi praksami.
4.     
Koncedent za opravljanje DO v instituciji je Republika Slovenija.
5.     
Koncedent za opravljanje DO na domu je samoupravna lokalna skupnost.
6.     
Koncesija je pooblastilo, ki se podeli izvajalcu DO v skladu z drugo in
tretjo alinejo prvega odstavka 57. člena tega zakona.
7.     
Koncesionar je izvajalec DO iz druge in tretje alineje prvega odstavka
57. člena tega zakona, ki v koncesijskem razmerju pridobi pravico, da v
svojem imenu in za svoj račun opravlja javno službo DO v določenem obsegu in
obliki ter na določenem območju v javni mreži izvajalcev DO.
8.     
Koordinator DO je strokovni delavec, zaposlen pri izvajalcu DO iz prvega
odstavka 57. člena tega zakona, odgovoren za pripravo izvedbenega načrta,
zagotavljanje njegovega izvajanja in spremljanje ustreznosti oskrbljenosti
uporabnikov DO.
9.     
Načrt priporočenih storitev DO je nabor priporočenih storitev DO, ki
izhaja iz individualne ocene upravičenosti do DO in potreb upravičenca do DO.
10.  
Nadomestna oskrba je oskrba, ki se upravičencu zagotovi pri izvajalcu DO
v instituciji, za čas trajanja načrtovane odsotnosti oskrbovalca družinskega
člana.
11.  
Ocenjevalna lestvica je enoten pripomoček za oceno upravičenosti
zavarovane osebe do pravic iz DO.
12.  
Odgovorni nosilec pri izvajalcu DO je direktor ali drug individualni
poslovodni organ pri izvajalcu DO iz prvega odstavka 57. člena tega
zakona.
13.  
Ponudnik storitev e-oskrbe je pravna oseba, ki za izvajanje storitev
e-oskrbe pridobi dovoljenje za delo v skladu s predpisi s področja socialnega
varstva.
14.  
Upravičenec ali upravičenka do DO (v nadaljnjem besedilu: upravičenec)
je zavarovana oseba, ki so ji priznane pravice iz tega zakona.
15.  
Uporabnik ali uporabnica DO (v nadaljnjem besedilu: uporabnik) je
upravičenec, ki koristi storitve iz DO.
16.  
Vstopna točka za DO je organizacijska enota ZZZS, ki izvaja strokovne in
upravno administrativne naloge v zvezi z uveljavljanjem pravic zavarovanih oseb
iz DO.
17.  
Začasni denarni prejemek je denarna pravica iz DO, ki jo upravičenec, ki
je se odločil za DO na domu ali v instituciji, prejema do vključitve v
zagotavljanje nedenarnih pravic.
18.  
Zdravstvena nega v DO predstavlja neakutne postopke in posege v
zdravstveni negi pri upravičencih do DO s stabilnimi kroničnimi stanji, v
povezavi z izvajanjem osnovnih dnevnih opravil.
19.  
ZZZS številka je identifikacijska številka zavarovane osebe, ki jo ZZZS
vodi v evidencah o zavarovanih osebah v skladu z zakonom, ki ureja zdravstveno
zavarovanje.
6. člen
(naloge Republike Slovenije in samoupravnih lokalnih
skupnosti)
(1) Republika Slovenija uresničuje svoje naloge na področju
DO s tem, da:
1.     
načrtuje, razvija in ureja financiranje področja DO ter ga usklajuje z
drugimi področji zdravstvenega in socialnega varstva;
2.     
ureja sistem obveznega zavarovanja za DO in njegovo financiranje ter
nadzira njegovo delovanje;
3.     
načrtuje in razvija preventivne programe za zmanjševanje potreb po DO,
vključno s storitvami za krepitev in ohranjanje samostojnosti;
4.     
razvija javno mrežo na področju DO v sodelovanju s samoupravnimi
lokalnimi skupnostmi;
5.     
ustanavlja javne zavode za opravljanje DO v instituciji iz drugega
odstavka 58. člena tega zakona;
6.     
zagotavlja pogoje in možnosti za enakomerno dostopnost storitev DO na
območju Republike Slovenije ter za njeno učinkovito in racionalno organizacijo;
7.     
izvaja nadzor nad opravljanjem DO;
8.     
zagotavlja pogoje in predpisuje programe izobraževanja in usposabljanja
izvajalcev DO;
9.     
sprejema predpise za urejanje DO in nadzoruje njihovo izvajanje.
(2) Republika Slovenija iz proračuna zagotavlja finančne vire
za izvajanje nalog na področju DO iz prejšnjega odstavka.
(3) Samoupravna lokalna skupnost uresničuje svoje naloge na
področju DO s tem, da:
1.     
v sodelovanju z Republiko Slovenijo razvija javno mrežo DO;
2.     
spremlja opravljanje DO in delovanje javne mreže DO na svojem območju.
(4) Samoupravna lokalna skupnost iz proračuna zagotavlja
finančne vire za naloge iz prejšnjega odstavka.
7. člen
(nacionalni program DO in javna mreža DO)
(1) Za uresničevanje nalog Republike Slovenije in
samoupravnih lokalnih skupnosti na področju DO Državni zbor Republike Slovenije
na predlog Vlade Republike Slovenije (v nadaljnjem besedilu: Vlada) sprejme
nacionalni program DO (v nadaljnjem besedilu: nacionalni program). Z nacionalnim
programom se na podlagi analize potreb prebivalstva po DO določi javna mreža
DO, politika DO in načrt razvoja DO.
(2) Pri določitvi javne mreže DO na ravni statistične regije
se upoštevajo naslednja merila:
-       
skupno število prebivalcev in število prebivalcev nad 65 let in nad 80
let;
-       
značaj naselij in gostota poselitve;
-       
dostopnost do različnih načinov opravljanja DO.
(3) Način spremljanja meril iz prejšnjega odstavka določi
minister, pristojen za dolgotrajno oskrbo.
8. člen
(sistem vodenja kakovosti in varnosti na področju DO)
(1) Ministrstvo, pristojno za dolgotrajno oskrbo, vzpostavi
sistem vodenja kakovosti in varnosti na področju DO.
(2) Sistem vodenja kakovosti in varnosti na področju DO
obsega zlasti naslednje naloge:
-       
načrtovanje ukrepov na področju kakovosti in varnosti DO;
-       
opravljanje nalog, povezanih s strokovnim razvojem na področju DO;
-       
oblikovanje kataloga izobraževanj za izvajalce DO.
(3) Ministrstvo, pristojno za dolgotrajno oskrbo, v zvezi s
sistemom vodenja kakovosti in varnosti na področju DO enkrat letno javno objavi
poročilo o svojem delu.
9. člen
(Strokovni svet za DO)
(1) Minister, pristojen za dolgotrajno oskrbo, ustanovi
Strokovni svet za DO, ki:
-       
daje mnenja na predloge zakonodajnih in strateških dokumentov na
področju DO;
-       
daje mnenja na strokovna izhodišča za pripravo standardov in normativov
storitev DO;
-       
daje mnenja glede uvajanja novih storitev DO;
-       
obravnava druga vprašanja s področja DO.
(2) Način imenovanja in razrešitve članov Strokovnega sveta
za DO ter način njegovega dela določi minister, pristojen za dolgotrajno oskrbo.
(3) Strokovni svet za DO ima devet članov, od katerih osem
imenuje minister, pristojen za dolgotrajno oskrbo, in enega minister, pristojen
za finance.
(4) Mandat članov Strokovnega sveta za DO je pet let in so
lahko ponovno imenovani.
(5) Strokovni svet za DO lahko po potrebi na svoje seje vabi
funkcionarje, javne uslužbence in strokovnjake na področjih, ki se nanašajo na
DO, pri čemer vabljene osebe nimajo pravice do glasovanja.
II. poglavje: PRAVICE, STORITVE IN KATEGORIJE DO
1. oddelek: Pravice iz DO in kategorije DO
10. člen
(pravice iz DO)
(1) Zavarovana oseba ima iz naslova zavarovanja za DO možnost
koriščenja:
1.     
nedenarne pravice v načinu:
- 
DO v instituciji z mesečno višino financiranja iz prvega odstavka
17. člena tega zakona, ali
- 
DO na domu z mesečno višino financiranja iz prvega odstavka
17. člena tega zakona ali
- 
oskrbovalca družinskega člana iz 19. člena tega zakona, in sicer v
4. in 5. kategoriji iz prvega odstavka 12. člena tega zakona ali
2.     
denarne pravice v načinu:
- 
denarnega prejemka iz drugega odstavka 18. člena tega zakona.
(2) Pravice iz prejšnjega odstavka se med seboj izključujejo.
(3) Strošek nastanitve in prehrane pri izvajalcu DO ni
predmet pravic, ki se urejajo s tem zakonom, zato jih zavarovana oseba krije
sama.
(4) Ceno standardne nastanitve in prehrane pri izvajalcu DO v
javni mreži DO določi minister, pristojen za dolgotrajno oskrbo.
11. člen
(splošni pogoji za pridobitev pravic iz DO)
(1) Zavarovana oseba je upravičena do pravic iz DO, če:
-       
je zaradi posledic bolezni, starostne oslabelosti, poškodb,
invalidnosti, pomanjkanja ali izgube intelektualnih sposobnosti v daljšem
časovnem obdobju, ki je daljše od treh mesecev, ali trajno, odvisna od pomoči
druge osebe pri opravljanju osnovnih in podpornih dnevnih opravil;
-       
ne prejema storitvam iz 14. člena tega zakona primerljivih storitev
oziroma prejemkov na podlagi drugega predpisa;
-       
ima lastnost zavarovane osebe v obveznem zavarovanju za DO vsaj 24
mesecev v zadnjih 36 mesecih pred uveljavljanjem pravic do DO in
-       
ima stalno prebivališče v Republiki Sloveniji.
(2) Ne glede na prvo alinejo prejšnjega odstavka se šteje, da
je zavarovana oseba upravičena do pravic iz DO, če je iz zdravstvene
dokumentacije razvidno, da je stanje napredovane bolezni tako, da je prognoza
preživetja krajša od treh mesecev.
(3) Če se pogoj iz tretje alineje prvega odstavka tega člena
nanaša na obdobje pred dopolnjenim 18. letom starosti osebe oziroma pred
dopolnjeno starostjo osebe iz tretjega odstavka 51. člena tega zakona, se
šteje, da je pogoj izpolnjen, če je bila oseba v tem obdobju obvezno
zdravstveno zavarovana v skladu s predpisi, ki urejajo obvezno zdravstveno
zavarovanje v Republiki Sloveniji, razen če gre za osebe iz drugega odstavka
51. člena tega zakona.
(4) Ob izpolnjevanju pogojev iz prvega odstavka tega člena
zavarovana oseba pravico iz DO pridobi na podlagi ocene upravičenosti do DO, če
se uvrsti v eno od kategorij DO iz 12. člena tega zakona, ali na podlagi
izvida, kot to določa četrti odstavek 36. člena tega zakona.
(5) Zavarovana oseba, ki ima prebivališče v državi izven
Republike Slovenije, kjer velja pravni red Evropske unije (v nadaljevanju EU),
in izpolnjuje vse druge pogoje za pridobitev pravic iz DO, ima pravico
izključno do denarnega prejemka iz 18. člena tega zakona.
(6) Zavarovana oseba ni upravičena do denarnega prejemka iz
18. člena tega zakona, če v državi, v kateri velja pravni red EU, prejema
storitve za enak namen.
(7) Zavarovane osebe, ki koristijo storitvam iz
14. člena tega zakona primerljive storitve oziroma prejemke in so ocenjene
kot upravičene do DO v skladu s tem zakonom, koristijo svoje pravice do izdaje
nove odločbe o odobritvi ali zavrnitvi pravic iz DO na podlagi tega zakona.
12. člen
(kategorije DO)
(1) Na podlagi izdelane ocene upravičenosti do DO se
zavarovana oseba uvrsti v eno od kategorij DO:
-       
1. kategorija – lažja omejitev samostojnosti ali sposobnosti samooskrbe.
V to kategorijo se uvrsti zavarovana oseba, ki je v postopku ocene
upravičenosti do DO dosegla od 12,5 do 26,99 ponderiranih točk;
-       
2. kategorija – zmerna omejitev samostojnosti ali sposobnosti
samooskrbe. V to kategorijo se uvrsti zavarovana oseba, ki je v postopku ocene
upravičenosti do DO dosegla od 27 do 47,49 ponderiranih točk;
-       
3. kategorija – težja omejitev samostojnosti ali sposobnosti samooskrbe.
V to kategorijo se uvrsti zavarovana oseba, ki je v postopku ocene
upravičenosti do DO dosegla od 47,5 do 69,99 ponderiranih točk;
-       
4. kategorija – težka omejitev samostojnosti ali sposobnosti samooskrbe.
V to kategorijo se uvrsti zavarovana oseba, ki je v postopku ocene
upravičenosti do DO dosegla od 70 do 89,99 ponderiranih točk;
-       
5. kategorija – najtežja omejitev samostojnosti ali sposobnosti
samooskrbe. V to kategorijo se uvrsti zavarovana oseba, ki je v postopku ocene
upravičenosti do DO dosegla od 90 do 100 ponderiranih točk.
(2) Ne glede na prejšnji odstavek lahko, izključno v skladu s
postopkom iz četrtega odstavka 36. člena tega zakona, zavarovana oseba
pridobi pravico do DO brez ocene upravičenosti do DO, če iz izvida izhaja, da:
-       
je bil na preizkusu spoznavnih sposobnosti, ki ga je opravil klinični
psiholog ali zdravnik s specializacijo s področja psihiatrije oziroma
nevrologije, ugotovljen hud kognitivni upad, ali
-       
je zdravnik s specializacijo s področja nevrologije ali fiziatrije
ugotovil, da oseba ne more uporabljati obeh rok in nog.
(3) Vsebino preizkusa iz prve alineje prejšnjega odstavka ter
metodologijo vrednotenja in ocene rezultatov določi minister, pristojen za
dolgotrajno oskrbo.
(4) Upravičenci do DO iz drugega odstavka tega člena se
uvrstijo v 5. kategorijo DO.
(5) Ocenjevalno lestvico za oceno upravičenosti do DO z
vrednostjo točk po področju ocenjevanja iz drugega odstavka 36. člena tega
zakona določi minister, pristojen za dolgotrajno oskrbo.
13. člen
(mirovanje pravic upravičenca)
(1) Upravičencu uresničevanje pravice do DO na domu in
uresničevanje pravice do DO v instituciji miruje v času, ko se zdravi v
bolnišnici oziroma je obravnavan v drugi obliki institucionalne oskrbe, ki jo
krije obvezno zdravstveno zavarovanje. Mirovanje pravic upravičenca nastopi
prvi dan zdravljenja v bolnišnici oziroma prvi dan namestitve v drugi obliki
institucionalne oskrbe.
(2) Upravičencu se denarni prejemek iz 18. člena tega
zakona ne izplača za čas trajanja bolnišničnega zdravljenja oziroma bivanja v
drugi obliki institucionalne oskrbe, ki jo krije obvezno zdravstveno
zavarovanje v skladu s predpisi o zdravstvenem varstvu in zdravstvenem
zavarovanju, in je daljše od 30 zaporednih dni. Mirovanje nastopi 31. dan.
(3) ZZZS po uradni dolžnosti preverja pogoje za mirovanje
pravic do DO.
2. oddelek: Storitve DO
14. člen
(storitve DO)
(1) Sklopi storitev DO so:
-       
pomoč pri osnovnih dnevnih opravilih;
-       
pomoč pri podpornih dnevnih opravilih;
-       
zdravstvena nega, vezana na osnovna dnevna opravila;
-       
storitve za krepitev in ohranjanje samostojnosti in
-       
storitve e-oskrbe.
(2) Storitve pomoči pri osnovnih dnevnih opravilih iz prve
alineje prejšnjega odstavka obsegajo zlasti pomoč pri:
-       
prehranjevanju in pitju;
-       
osebni higieni;
-       
oblačenju in slačenju;
-       
izločanju in odvajanju;
-       
gibanju;
-       
pripravi na spanje in počitek.
(3) Storitve pomoči pri podpornih dnevnih opravilih iz druge
alineje prvega odstavka tega člena obsegajo zlasti:
-       
pomoč pri gospodinjskih opravilih;
-       
pomoč pri nakupu živil in življenjskih potrebščin;
-       
prinašanje, pripravo in postrežbo obrokov;
-       
spremstvo upravičenca v povezavi z izvajanjem storitev DO.
(4) Storitve zdravstvene nege, vezane na osnovna dnevna
opravila iz tretje alineje prvega odstavka tega člena obsegajo zlasti:
-       
spremljanje vitalnih funkcij in drugih parametrov;
-       
spremljanje zdravstvenega stanja upravičenca;
-       
pripravo, dajanje in nadzor nad jemanjem zdravil;
-       
preprečevanje razjed zaradi pritiska.
(5) Storitve za krepitev in ohranjanje samostojnosti iz
četrte alineje prvega odstavka tega člena obsegajo zlasti:
-       
storitve namenjene krepitvi in ohranjanju funkcionalnih sposobnosti in
razvoju nadomestnih spretnosti za dvig in vzdrževanje samostojnosti;
-       
storitve svetovanja za prilagoditev bivalnega okolja;
-       
storitve postdiagnostične podpore osebam s težavami v telesnem ali
duševnem zdravju in podpore njihovim svojcem.
(6) Storitve e-oskrbe iz pete alineje prvega odstavka tega
člena obsegajo zlasti pripomočke in storitve informacijsko komunikacijske
tehnologije ter storitve na daljavo za zagotavljanje samostojnosti in varnosti
upravičenca v domačem okolju.
(7) Storitve podpornih dnevnih opravil iz druge alineje
prvega odstavka tega člena v izvedbenem načrtu iz 42. člena tega zakona
predstavljajo največ 30 odstotkov vrednosti pravice v pripadajoči kategoriji DO
iz Priloge »Podlaga za izračun nedenarne pravice do DO iz 17. člena tega
zakona v javni mreži DO v koledarskem mesecu«, ki je sestavni del tega zakona.
(8) Podrobnejši nabor storitev DO iz prvega odstavka tega
člena in način njihovega izvajanja določi minister, pristojen za dolgotrajno
oskrbo.
(9) Izhodišča za oblikovanje cen urne postavke storitev iz
prve, druge in tretje alineje prvega odstavka tega člena in ceno urne postavke
storitev iz četrte alineje prvega odstavka tega člena oblikuje ZZZS enkrat
letno, v mesecu januarju tekočega leta.
(10) Pri izračunu cen urnih postavk storitev iz prejšnjega
odstavka se upoštevajo naslednji elementi:
-       
plače in drugi prejemki zaposlenih po kolektivni pogodbi,
-       
materialni stroški,
-       
amortizacija.
(11) Izvajalci DO iz prvega odstavka 57. člena tega
zakona za potrebe izračuna cene urnih postavk storitev DO iz devetega odstavka
tega člena, posredujejo na ZZZS podatke iz prejšnjega odstavka.
(12) Ceno urne postavke storitve DO na podlagi predloga ZZZS
iz devetega odstavka tega člena sprejme minister, pristojen za dolgotrajno
oskrbo.
15. člen
(kraj in oblike opravljanja storitev DO)
(1) Storitve DO se izvajajo:
-       
v prostorih izvajalca DO, ki je vpisan v register izvajalcev DO, ali
-       
na naslovu, kjer uporabnik dejansko prebiva in ga navede kot kraj
opravljanja DO.
(2) DO na domu je oblika DO, ki se opravlja na domu
upravičenca.
(3) DO v instituciji je oblika DO, ki se opravlja v obliki
dnevne DO brez namestitve ali celodnevne DO z namestitvijo in se zagotavlja v
oblikah iz drugega odstavka 58. člena tega zakona.
(4) Upravičencem do DO, ki so na prestajanju kazni zapora ali
v priporu, DO zagotavljajo izvajalci iz prvega odstavka 57. člena tega
zakona, in sicer enako kot DO na domu.
16. člen
(kartica zdravstvenega zavarovanja)
S kartico zdravstvenega zavarovanja, ki jo izda ZZZS, se
zavarovana oseba izkazuje v postopkih uveljavljanja in koriščenja pravic do DO,
na način in po postopku, ki velja pri obveznem zdravstvenem zavarovanju.
3. oddelek: Nedenarne pravice iz DO
17. člen
(nedenarna pravica do DO v javni mreži DO)
(1) Podlaga za izračun višine financiranja nedenarne pravice
do DO v instituciji ali DO na domu, za storitve iz prve, druge in tretje
alineje prvega odstavka 14. člena tega zakona znaša, kot je določeno v
Prilogi »Podlaga za izračun nedenarne pravice do DO iz 17. člena tega
zakona v javni mreži DO v koledarskem mesecu«.
(2) Vrednost enote, določene v Prilogi iz prejšnjega
odstavka, je 1 euro in se uskladi enkrat letno, v mesecu januarju tekočega leta
glede na letno stopnjo rasti inflacije v preteklem letu, ki jo objavi
Statistični urad Republike Slovenije. Minister, pristojen za dolgotrajno oskrbo,
izda sklep o uskladitvi, ki se objavi v Uradnem listu Republike Slovenije.
(3) Nedenarna pravica iz DO upravičencu pripada od
izvršljivosti odločbe iz 39. člena tega zakona. Do datuma začetka
izvajanja nedenarne pravice, ki je določen v izvedbenem načrtu iz
42. člena tega zakona, pripada upravičencu začasni denarni prejemek v
višini določeni v drugem odstavku 18. člena tega zakona. Višina začasnega
denarnega prejemka se določi na podlagi umestitve upravičenca v kategorijo DO
iz 12. člena tega zakona.
(4) Pravico iz tega člena uresniči ZZZS z neposrednim
plačilom izvedenih storitev DO izvajalcu DO. Če upravičenec prejema začasno
denarni prejemek, ZZZS denarni prejemek nakaže upravičencu.
4. oddelek: Denarni prejemek
18. člen
(pravica do denarnega prejemka)
(1) Upravičenec lahko pravico do DO koristi v obliki
denarnega prejemka.
(2) Podlaga za izračun denarnega prejemka v posamezni
kategoriji DO v koledarskem mesecu po enoti znaša, kot je določeno v Prilogi
tega zakona.
(3) Vrednost enote iz prejšnjega odstavka je 1 euro in se
uskladi enkrat letno, v mesecu januarju tekočega leta glede na letno stopnjo
rasti inflacije v preteklem letu, ki jo objavi Statistični urad Republike
Slovenije. Minister, pristojen za dolgotrajno oskrbo, izda sklep o uskladitvi,
ki se objavi v Uradnem listu Republike Slovenije.
(4) Ne glede na določbe tega člena se višina denarnega
prejemka za posamezno kategorijo DO v prvem in zadnjem mesecu upravičenosti
izplača v sorazmernem delu glede na število dni, ko upravičencu pripada pravica
do denarnega prejemka.
5. oddelek: Pravica do oskrbovalca družinskega člana
19. člen
(oskrbovalec družinskega člana)
Oskrbovalec družinskega člana je oseba, ki upravičencu iz 4.
in 5. kategorije DO iz prvega odstavka 12. člena tega zakona nudi storitve
DO na domu upravičenca v skladu s tem zakonom.
20. člen
(pogoji za izbiro oskrbovalca družinskega člana)
(1) Oskrbovalec družinskega člana:
1.     
je polnoletna oseba;
2.     
je poslovno sposoben;
3.     
je psihofizično sposoben opravljati naloge oskrbovalca družinskega
člana;
4.     
je družinski član upravičenca in ima prijavljeno stalno ali začasno
prebivališče na istem naslovu kot upravičenec in tam tudi dejansko prebiva;
5.     
iz kazenske evidence izhaja, da ni bil pravnomočno obsojen zaradi
kaznivega dejanja zoper življenje in telo, kaznivega dejanja zoper spolno
nedotakljivost ali kaznivega dejanja zoper premoženje;
6.     
ima opravljeno usposabljanje iz 30. člena tega zakona oziroma ga
opravi najpozneje v treh mesecih od izvršljivosti odločbe o izbiri oskrbovalca
družinskega člana.
(2) Oskrbovalec družinskega člana na podlagi izvršljive
odločbe iz 39. člena tega zakona pred pričetkom opravljanja nalog:
-       
se odjavi iz evidence brezposelnih ali evidence iskalcev zaposlitve
oziroma zapusti trg dela ali
-       
nastopi delovno razmerje s polovičnim delovnim časom, če ima uporabnik
dva oskrbovalca družinskega člana.
(3) Oceno psihofizične sposobnosti iz 3. točke prvega odstavka
tega člena opravi izbrani osebni zdravnik kandidata za oskrbovalca družinskega
člana, o čemer izda potrdilo z veljavnostjo največ treh let.
(4) Oskrbovalec družinskega člana lahko sočasno zagotavlja DO
največ dvema upravičencema.
(5) Izpolnjevanje pogojev iz tega člena ugotavlja ZZZS v
okviru postopka za uveljavljanje pravic do DO v skladu z 39. členom tega
zakona. Na podlagi izvršljive odločbe iz 39. člena tega zakona se
oskrbovalec družinskega člana vpiše v evidenco oskrbovalcev družinskih članov
in se vključi v obvezna socialna zavarovanja iz 24. člena tega zakona.
21. člen
(naloge oskrbovalca družinskega člana)
(1) Oskrbovalec družinskega člana upravičencu do DO nudi
storitve v skladu z načrtom priporočenih storitev iz 38. člena tega
zakona, za opravljanje katerih se je usposobil v skladu s 30. členom tega
zakona.
(2) Oskrbovalec družinskega člana v zvezi z opravljanjem DO
vodi dnevnik opravljanja DO, ki vsebuje najmanj:
-       
datum in nabor opravljenih storitev DO;
-       
zaznane posebnosti v povezavi z opravljanjem DO in način ukrepanja.
(3) Oskrbovalec družinskega člana mora ZZZS sporočiti vse
spremembe, in sicer v osmih dneh od nastanka spremembe, ki vplivajo na:
-       
upravičenost upravičenca do DO;
-       
izpolnjevanje pogojev za izbiro oskrbovalca družinskega člana;
-       
spremembo izvedbenega načrta.
(4) Vsako okoliščino, ki lahko predstavlja tveganje za
zdravje ali življenje upravičenca, oskrbovalec družinskega člana nemudoma
sporoči izbranemu osebnemu zdravniku upravičenca ali drugemu izvajalcu
zdravstvene dejavnosti.
(5) Oskrbovalec družinskega člana upravičencu zagotavlja DO
do njegove vključitve v drugo obliko opravljanja DO.
22. člen
(pravice oskrbovalca družinskega člana)
Oskrbovalec družinskega člana ima v skladu s tem zakonom
pravico do:
-       
delnega plačila za izgubljeni dohodek;
-       
vključitve v obvezna socialna zavarovanja;
-       
načrtovane odsotnosti ter
-       
usposabljanja in strokovnega svetovanja.
23. člen
(delno plačilo za izgubljeni dohodek)
(1) Oskrbovalec družinskega člana ima pravico do delnega
plačila za izgubljeni dohodek v višini 1,2 kratnika minimalne plače v Republiki
Sloveniji, ki mu ga izplačuje ZZZS.
(2) Oskrbovalcu družinskega člana pripada pravica iz
prejšnjega odstavka od dneva izvršljivosti odločbe, s katero je odločeno o
pravici do oskrbovalca družinskega člana. Če je izbrani oskrbovalec družinskega
člana zapustil trg dela ali se je odjavil iz evidence brezposelnih oseb ali
evidence iskalcev zaposlitve pozneje, mu pravica iz prejšnjega odstavka pripada
prvi naslednji dan po dnevu, ko je zapustil trg dela oziroma se je odjavil iz
evidence brezposelnih oseb ali evidence iskalcev zaposlitve.
(3) Oskrbovalec družinskega člana ima pravico do polovičnega
plačila za izgubljeni dohodek iz prvega odstavka tega člena v primeru dela s
polovičnim delovnim časom.
(4) Če oskrbovalec družinskega člana sočasno zagotavlja DO
več kot enemu upravičencu, se mu pravica iz prvega odstavka tega člena zviša za
50 odstotkov.
(5) Oskrbovalcu družinskega člana pravica do delnega plačila
za izgubljeni dohodek iz tega člena miruje, če se upravičenec zdravi v
bolnišnici oziroma v drugi obliki institucionalne oskrbe, ki jo krije
zdravstveno zavarovanje v trajanju več kot 60 zaporednih dni. Mirovanje nastopi
61. dan.
(6) Oskrbovalec družinskega člana ima v času nadomestne
oskrbe upravičenca pravico do plačila za izgubljeni dohodek v nespremenjeni
višini.
24. člen
(vključitev v obvezna socialna zavarovanja)
ZZZS oskrbovalca družinskega člana pod pogoji, določenimi s
predpisi s področja obveznega zdravstvenega zavarovanja, pokojninskega in
invalidskega zavarovanja ter zavarovanja za primer brezposelnosti in
starševskega varstva ter tega zakona, prijavi v vsa navedena zavarovanja in
tudi v obvezno zavarovanje za DO.
25. člen
(nadomestna oskrba)
(1) Oskrbovalec družinskega člana je lahko v koledarskem letu
načrtovano odsoten do skupno največ 21 dni, pri čemer posamezna odsotnost traja
minimalno sedem zaporednih dni.
(2) Oskrbovalec družinskega člana načrtovano odsotnost
vnaprej uskladi z izvajalcem DO v instituciji, ki bo upravičencu v času
načrtovane odsotnosti iz prejšnjega odstavka zagotavljal DO v instituciji.
(3) Če začne oskrbovalec družinskega člana naloge opravljati
med letom, mu pripada sorazmeren delež števila dni načrtovane odsotnosti iz
prvega odstavka tega člena.
26. člen
(prenehanje opravljanja nalog oskrbovalca družinskega člana)
(1) Oskrbovalec družinskega člana preneha opravljati svoje
naloge:
1.     
po odločitvi upravičenca;
2.     
na lastno željo;
3.     
če ne opravi obnovitvenega usposabljanja v skladu s 30. členom tega
zakona;
4.     
če upravičenec ni več uvrščen v 4. ali 5. kategorijo DO v skladu z
12. členom tega zakona;
5.     
če v treh mesecih o dokončnosti odločbe o izbiri oskrbovalca družinskega
člana ne opravi osnovnega usposabljanja iz prvega odstavka 30. člena tega
zakona;
6.     
s smrtjo upravičenca;
7.     
če ovira oziroma onemogoči izvedbo ponovne ocene upravičenosti do DO;
8.     
s smrtjo oskrbovalca družinskega člana;
9.     
v primeru prenehanja izpolnjevanja pogojev iz 20. člena tega
zakona;
10.  
v primeru neprimerne oskrbe, ki nastane kot posledica neustreznega
ravnanja oskrbovalca družinskega člana, katerega posledica je lahko poslabšanje
telesnega ali duševnega zdravja uporabnika.
(2) O prenehanju opravljanja nalog oskrbovalca družinskega
člana ZZZS izda odločbo, ki jo vroči upravičencu in oskrbovalcu družinskega
člana, pri čemer ZZZS hkrati na predlog upravičenca, njegovega skrbnika ali
pooblaščenca oziroma v skladu s tretjim odstavkom 35. člena tega zakona po
uradni dolžnosti odloči o pravici do DO, v skladu z 39. členom tega
zakona.
(3) Oskrbovalec družinskega člana svoje naloge izpolnjuje do
dokončnosti odločbe iz prejšnjega odstavka.
(4) Oskrbovalcu preneha pravica do delnega plačila za
izgubljeni dohodek in na tej podlagi vključitev v obvezna socialna zavarovanja
iz 24. člena tega zakona z datumom, ki je naveden v odločbi iz drugega
odstavka tega člena.
(5) Ne glede na prejšnji odstavek oskrbovalec družinskega
člana v primeru iz 6. točke prvega odstavka tega člena obdrži pravico do
delnega plačila za izgubljeni dohodek in pravico do vključenosti v obvezna
socialna zavarovanja iz 24. člena tega zakona še 30 dni po smrti
upravičenca.
27. člen
(nezmožnost opravljanja nalog iz razlogov na strani
upravičenca)
(1) Če se upravičenec zdravi v bolnišnici oziroma v drugi
obliki institucionalne oskrbe, ki jo krije obvezno zdravstveno zavarovanje do
vključno 60 zaporednih dni, oskrbovalec družinskega člana prejema delno plačilo
za izgubljeni dohodek v nespremenjeni višini.
(2) Če okoliščine iz prejšnjega odstavka trajajo več kot 60
zaporednih dni, je to razlog za mirovanje pravic oskrbovalca družinskega člana,
kot to določa peti odstavek 23. člena tega zakona.
28. člen
(pravica upravičenca po prenehanju opravljanja nalog
oskrbovalca družinskega člana)
(1) Po prenehanju opravljanja nalog oskrbovalca družinskega
člana, ima upravičenec pravico do ponovne izbire oskrbovalca družinskega člana
ali pravico do DO v drugi obliki.
(2) O pravici iz prejšnjega odstavka odloči ZZZS skladno z
39. členom tega zakona.
29. člen
(pravice in obveznosti po prenehanju opravljanja nalog
oskrbovalca družinskega člana)
(1) V primeru okoliščin iz 1., 2., 4. in 6. točke prvega
odstavka 26. člena tega zakona ima oskrbovalec družinskega člana pravice
iz naslova zavarovanja za primer brezposelnosti na podlagi predpisov o urejanju
trga dela, kot če bi mu prenehala pogodba o zaposlitvi brez njegove krivde.
(2) Če ZZZS izda odločbo o prenehanju opravljanja nalog
oskrbovalca družinskega člana zaradi ugotovljene neprimerne oskrbe, ki jo je ta
nudil uporabniku in katere posledica je lahko poslabšanje fizičnega ali
duševnega zdravja upravičenca, se pri uveljavljanju pravic na podlagi predpisov
o urejanju trga dela šteje, kot da je oskrbovalcu družinskega člana pogodba o
zaposlitvi prenehala iz krivdnega razloga.
(3) Oskrbovalec družinskega člana se zaradi uveljavljanja
pravic iz naslova zavarovanja za primer brezposelnosti na podlagi tega zakona
prijavi pri pristojni enoti Zavoda Republike Slovenije za zaposlovanje v 30
dneh od dokončnosti odločbe iz drugega odstavka 26. člena tega zakona.
30. člen
(usposabljanje oskrbovalca družinskega člana)
(1) Oskrbovalec družinskega člana opravi osnovno
usposabljanje za opravljanje DO v obsegu 30 ur in obnovitveno usposabljanje za
opravljanje DO v obsegu 20 ur.
(2) Z usposabljanjem oskrbovalec družinskega člana pridobi
najmanj spretnosti in znanja s področja:
1.     
organizacije lastnega dela;
2.     
sporazumevanja in sodelovanja s strokovnimi službami v zvezi z
reševanjem stisk in težav uporabnika;
3.     
prepoznavanja in zadovoljevanja potreb uporabnika;
4.     
ukrepanja v nepričakovanih situacijah in nudenja ustrezne pomoči;
5.     
zagotavljanja kakovostne in varne DO;
6.     
varstva človekovih pravic in temeljnih svoboščin z etiko;
7.     
postopkov in posegov v zdravstveni negi, ki se zagotavljajo uporabniku;
8.     
zaščite lastnega zdravja, zdravja drugih in varstva okolja;
9.     
priprave poročil in vodenja dnevnika opravljanja DO.
(3) Oskrbovalec družinskega člana se obnovitvenega
usposabljanja iz prvega odstavka tega člena udeleži najmanj na pet let.
(4) Usposabljanje iz prvega odstavka tega člena zagotavlja ministrstvo,
pristojno za dolgotrajno oskrbo.
(5) Podrobnejši program usposabljanja iz prvega odstavka tega
člena, način usposabljanja oskrbovalca družinskega člana in vsebino vodenja
dnevnika opravljanja DO, določi minister, pristojen za dolgotrajno oskrbo.
6. oddelek: Dodatne pravice iz DO
31. člen
(dodatne pravice)
Zavarovana oseba je na način in pod pogoji, ki jih določa ta
zakon, upravičena do:
-       
storitev za krepitev in ohranjanje samostojnosti iz 32. člena tega
zakona, ne glede na obliko, v kateri koristi pravico iz DO, in
-       
do sofinanciranja storitev e-oskrbe iz pete alineje prvega odstavka
14. člena tega zakona, če upravičenec koristi DO na domu.
32. člen
(pravica do storitev za krepitev in ohranjanje
samostojnosti)
(1) Pravica do storitev za krepitev in ohranjanje
samostojnosti vključuje storitve za krepitev in ohranjanje samostojnosti in
zmanjšanje potreb po pomoči oziroma preprečevanje poslabšanja stanja
upravičenca, storitve psihosocialne podpore, storitve post diagnostične podpore
osebam s sindromom demence in storitve svetovanja za prilagoditev bivalnega okolja.
(2) Pravica do storitev za krepitev in ohranjanje
samostojnosti je dodatna pravica ter pripada upravičencu, ki koristi pravice iz
DO iz prvega odstavka 10. člena tega zakona, in sicer na podlagi
ugotovljene kategorije DO, v višini, kot je določena v tretjem odstavku tega
člena.
(3) Podlaga za izračun obsega pravice do storitev za krepitev
in ohranjanje samostojnosti v posamezni kategoriji DO v koledarskem letu
upravičenosti do DO po enoti znaša, kot je določeno v Prilogi tega zakona.
(4) Vrednost enote iz prejšnjega odstavka je 1 euro in se
uskladi enkrat letno, v mesecu januarju tekočega leta glede na letno stopnjo
rasti inflacije v preteklem letu, ki jo objavi Statistični urad Republike
Slovenije. Minister, pristojen za dolgotrajno oskrbo, izda sklep o uskladitvi,
ki se objavi v Uradnem listu Republike Slovenije.
(5) Vrednost pravice do storitev za krepitev in ohranjanje
samostojnosti se v prvem letu prizna v sorazmernem deležu polne vrednosti
pravice v pripadajoči kategoriji DO od dne izvršljivosti odločbe iz
39. člena tega zakona.
(6) Izvajalec DO, s katerim upravičenec sklene izvedbeni
načrt iz 42. člena tega zakona, mora upravičencu v 30 dneh od
izvršljivosti odločbe o upravičenosti iz 39. člena tega zakona, zagotoviti
možnost koriščenja najmanj 10 odstotkov vrednosti pravice iz tretjega odstavka
tega člena, ki mu v tekočem koledarskem letu pripada.
(7) Upravičenec, ki koristi pravico v obliki DO na domu ali
obliki oskrbovalca družinskega člana, sklene izvedbeni načrt iz 42. člena
tega zakona za opravljanje storitev za krepitev in ohranjanje samostojnosti z
izvajalcem, ki opravlja DO na domu.
(8) Če je upravičenec do storitev za krepitev in ohranjanje
samostojnosti na podlagi ponovne ocene upravičenosti do DO v koledarskem letu
uvrščen v kategorijo DO, na podlagi katere je vrednost pravice iz tretjega
odstavka tega člena višja, mu v istem koledarskem letu poleg prvotno
pripadajočega števila enot financiranja storitev za krepitev in ohranjanje
samostojnosti v tem koledarskem letu pripada še razlika do višine enot teh
storitev v novi kategoriji DO.
33. člen
(pravica do storitev e-oskrbe)
(1) Storitve e-oskrbe se financirajo največ do 31 enot
mesečno na posameznega upravičenca, vključno z enkratnim stroškom do 50 enot za
namestitev opreme in vzpostavitev priključka. Vrednost pravice do storitev
e-oskrbe se v prvem letu prizna v sorazmernem deležu polne vrednosti pravice od
dne pravnomočnosti odločbe iz 39. člena tega zakona.
(2) Upravičenec s ponudnikom storitev e-oskrbe sklene pogodbo
o zagotavljanju storitev e-oskrbe. V primeru, da koordinator DO na podlagi
mnenja iz 5. točke tretjega odstavka 65. člena tega zakona ugotovi, da
zagotavljanje storitev e-oskrbe ne dosega več pričakovanega namena, o tem
obvesti ZZZS. ZZZS o prenehanju pravice odloči z odločbo iz 39. člena tega
zakon.
(3) Upravičenec je v koledarskem letu upravičen do povračila
stroškov storitev e-oskrbe v skladu s prvim odstavkom tega člena, če ponudnik
storitev e-oskrbe ZZZS predloži:
1.     
kopijo pogodbe iz prejšnjega odstavka ter
2.     
vsako leto do 1. februarja za preteklo leto:
- 
na podlagi pogodbe izstavljen račun, na katerem so navedene storitve
e-oskrbe, obdobje njihovega opravljanja in vrednosti opravljenih storitev in
- 
potrdilo o plačilu računa.
(4) Če ponudnik v roku iz 2. točke prejšnjega odstavka ne
predloži pogodbe, računa in potrdila iz 2. točke prejšnjega odstavka ali pa se
iz njih ugotovi, da ne gre za storitve e-oskrbe, vrednost pravice iz prvega
odstavka tega člena upravičencu povrne ponudnik storitev e-oskrbe. Način
povračila sredstev je del pogodbe s ponudnikom storitev e-oskrbe.
(5) Vrednost enote iz prvega odstavka tega člena je
1 euro in se uskladi enkrat letno, in sicer v mesecu januarju tekočega
leta glede na letno stopnjo inflacije v preteklem letu, ki jo objavi
Statistični urad Republike Slovenije. Minister, pristojen za dolgotrajno oskrbo,
izda sklep o uskladitvi, ki se objavi v Uradnem listu Republike Slovenije.
(6) Ne glede na 31. člen tega zakona so do storitev
e-oskrbe upravičene tudi druge zavarovane osebe, stare 80 let ali več, če
pristojni center za socialno delo poda mnenje, da oseba pretežni del dneva biva
sama. Sestavni element mnenja je soglasje zavarovane osebe za vključitev v
e-oskrbo. Na podlagi mnenja pristojnega centra za socialno delo, ZZZS izda
odločbo o upravičenosti do e-oskrbe. Zavarovana oseba, ki je upravičena do
e-oskrbe v skladu s tem odstavkom, sklene izvedbeni načrt iz 42. člena
tega zakona zgolj v delu obiskov koordinatorja DO.
(7) V primeru pravice do e-oskrbe v skladu s prejšnjim
odstavkom, se smiselno upoštevajo določbe tega člena in šestega odstavka
65. člena tega zakona.
7. oddelek: Alternativno izvajanje pravic iz DO
34. člen
(alternativno izvajanje pravice do DO)
(1) Upravičencu, ki želi koristiti pravico v obliki DO v
instituciji, vendar zaradi zasedenosti zmogljivosti izvajalca DO koriščenje
pravice do DO v instituciji v javni mreži DO ni mogoče, se prizna pravica do DO
na domu, upoštevaje ugotovljeno kategorijo DO, v višini, določeni v prvem
odstavku 17. člena tega zakona.
(2) Upravičencu, ki želi koristiti pravico v obliki DO na
domu, vendar zaradi zasedenosti zmogljivosti izvajalca DO koriščenje pravice do
DO na domu v javni mreži DO ni mogoče, se prizna pravica do DO v instituciji v
višini pripadajoče kategorije DO.
(3) Če koriščenje pravic iz prvega oziroma drugega odstavka
tega člena niti začasno ni mogoče, se upravičencu do začetka koriščenja DO na
domu ali DO v instituciji, dodeli pravica do začasnega denarnega prejemka,
upoštevaje ugotovljeno kategorijo DO, v višini, določeni v drugem odstavku
18. člena tega zakona.
(4) Upravičencu, ki želi koristiti pravico v obliki
oskrbovalca družinskega člana, vendar njeno koriščenje zaradi razlogov na
strani oskrbovalca družinskega člana, ki z dnem izvršljivosti odločbe, s katero
je odločeno o pravici do oskrbovalca družinskega člana, še ni zapustil trga
dela ali se še ni odjavil iz evidence brezposelnih oseb ali evidence iskalcev
zaposlitve v skladu z drugim odstavkom 20. člena tega zakona, se do
začetka koriščenja pravice do oskrbovalca družinskega člana dodeli pravica do
denarnega prejemka v višini pripadajoče kategorije DO iz drugega odstavka
18. člena tega zakona.
(5) Z dnem začetka koriščenja nedenarne pravice, pravica do
začasnega denarnega prejemka iz tretjega oziroma četrtega odstavka tega člena
preneha.
III. poglavje: POSTOPEK IN NAČINI URESNIČEVANJA PRAVIC IZ DO
35. člen
(začetek postopka)
(1) Postopek za uveljavljanje pravic do DO na podlagi tega
zakona se začne z vložitvijo popolne vloge zavarovane osebe, njegovega skrbnika
ali pooblaščenca. Vloga se vloži v elektronski ali fizični obliki pri vstopni
točki za DO.
(2) Če izbrani osebni oziroma lečeči zdravnik ali patronažna
medicinska sestra v okviru zdravstvene obravnave zavarovane osebe ugotovi, da
obstajajo razlogi, zaradi katerih bi zavarovana oseba potrebovala DO in oceni,
da zavarovana oseba zaradi težav v duševnem zdravju ali drugega vzroka, ki
vpliva na zmožnost razsojanja, ni sposobna samostojno začeti postopka za
uveljavitev pravic do DO, o tem obvesti pristojni center za socialno delo.
(3) Dokler zavarovani osebi iz prejšnjega odstavka ni
postavljen skrbnik v skladu z zakonom, ki ureja družinska razmerja, lahko
privolitev v začetek postopka za uveljavljanje pravic do DO, na predlog centra
za socialno delo, podajo osebe, ki so sposobne odločanja o sebi in so dopolnile
18 let starosti, in sicer v naslednjem izključujočem vrstnem redu:
-       
zakonec, zunajzakonski partner, partner iz partnerske zveze ali
nesklenjene partnerske zveze;
-       
otrok;
-       
pastorek;
-       
starš (oče in mati, zakonec ali zunajzakonski partner očeta oziroma
matere ter posvojitelj);
-       
brat in sestra;
-       
vnuk;
-       
sorodnik v svaštvu do vštetega drugega kolena.
(4) Če privolitve oseb iz prejšnjega odstavka ni mogoče
pridobiti, postopek za uveljavljanje pravic do DO po uradni dolžnosti začne
pristojni center za socialno delo.
(5) Zavarovana oseba, ki želi pravico do DO koristiti v
obliki oskrbovalca družinskega člana iz 19. člena tega zakona, vlogi iz
prvega odstavka tega člena priloži izjavo izbranega oskrbovalca družinskega
člana, da se bo odjavil iz evidence brezposelnih oseb ali evidence iskalcev
zaposlitve ali da bo zapustil trg dela.
(6) Obvezno vsebino vloge iz prvega odstavka tega člena in
navodila za njegovo izpolnjevanje določi ZZZS s splošnim aktom.
36. člen
(ocena upravičenosti do DO)
(1) Strokovni delavec vstopne točke za DO (v nadaljnjem
besedilu: strokovni delavec ZZZS) izdela oceno upravičenosti do DO, ki obsega
oceno preostalih sposobnosti za izvajanje osnovnih in podpornih dnevnih opravil
zavarovane osebe.
(2) Ocenjevanje upravičenosti do DO se izvede na podlagi
ocene:
1.     
zmožnosti gibanja v okolju, kjer zavarovana oseba prebiva;
2.     
kognitivnih in komunikacijskih sposobnosti;
3.     
vedenja in duševnega zdravja;
4.     
sposobnosti samooskrbe v okolju, kjer zavarovana oseba prebiva;
5.     
sposobnosti spoprijemanja z boleznijo in z zdravljenjem povezanih zahtev
in obremenitev;
6.     
poteka vsakdanjega življenja in socialnih stikov;
7.     
sposobnosti aktivnosti izven domačega okolja in
8.     
sposobnosti opravljanja gospodinjskih opravil v okolju, kjer zavarovana
oseba prebiva.
(3) Ocena upravičenosti do DO se izdela s pomočjo ocenjevalne
lestvice iz petega odstavka 12. člena tega zakona.
(4) Če se o pravici do DO odloča v skladu z drugim odstavkom
12. člena tega zakona, se upošteva ustrezen izvid iz drugega odstavka
12. člena tega zakona, ki ni starejši od šestih mesecev od datuma oddaje
popolne vloge. Izvid postane del upravnega spisa in se nanj sklicuje odločba iz
39. člena tega zakona. V primeru pozitivne odločbe se zavarovana oseba
uvrsti v 5. kategorijo upravičenosti do DO iz prvega odstavka 12. člena
tega zakona. Odločanje o pravici do DO brez opravljene ocene upravičenosti ne
izključuje presoje splošnih pogojev za pridobitev pravic iz DO iz
11. člena tega zakona.
37. člen
(kraj ocene upravičenosti do DO)
(1) Oceno upravičenosti do DO strokovni delavec ZZZS
praviloma izdela v okolju, v katerem zavarovana oseba biva, osebno ali na
daljavo, s pomočjo informacijsko komunikacijske tehnologije in sicer v
sodelovanju z zavarovano osebo.
(2) Če zavarovana oseba na napovedan datum obiska strokovnega
delavca ZZZS ni na naslovu, ki ga je vlogi navedla kot kraj bivanja, in pred
datumom obiska strokovnega delavca ZZZS, ali najpozneje v 14 dneh po datumu
napovedanega obiska ne opraviči svoje odsotnosti in ne navede opravičljivih
razlogov za svojo odsotnost, ZZZS vlogo za uveljavljanje upravičenosti do DO
zavrže.
(3) Ne glede na prvi in drugi odstavek tega člena se ocena
upravičenosti do DO za zavarovano osebo, ki ima prebivališče v tujini in je
vložila vlogo za pridobitev pravice do denarnega prejemka v skladu s petim
odstavkom 11. člena tega zakona, opravi na daljavo, s pomočjo
informacijsko komunikacijske tehnologije, in na podlagi zdravstvene
dokumentacije zavarovane osebe.
38. člen
(načrt priporočenih storitev DO)
(1) Strokovni delavec ZZZS izdela načrt priporočenih storitev
DO in z njim seznani upravičenca.
(2) Načrt priporočenih storitev DO vsebuje naslednje podatke:
1.     
o upravičencu (ime in priimek, stalni in začasni naslov, spol, enotna
matična številka občana (v nadaljnjem besedilu: EMŠO), kontaktna telefonska
številka, elektronski naslov);
2.     
o morebitnem skrbniku (ime in priimek, stalni in začasni naslov, spol,
EMŠO, kontaktna telefonska številka, elektronski naslov);
3.     
seznam storitev DO, ki jih upravičenec po mnenju strokovnega delavca
ZZZS potrebuje (ločeno po sklopih storitev DO iz prvega odstavka 14. člena
tega zakona);
4.     
podatke o kontaktni osebi upravičenca – podatek ni obvezen (ime in
priimek, stalni in začasni naslov, kontaktna telefonska številka, elektronski
naslov);
5.     
kraj in datum priprave načrta priporočenih storitev DO in
6.     
ime, priimek ter podpis strokovnega delavca ZZZS, ki je izvedel oceno
upravičenosti do DO in pripravil načrt priporočenih storitev DO.
39. člen
(pristojnost za odločanje o pravicah do DO in odločba ZZZS)
(1) Na podlagi popolne vloge o pravicah do DO na prvi
stopnji, v 15 dneh od izdelane ocene upravičenosti do DO, z odločbo odloči
ZZZS.
(2) Izrek odločbe iz prejšnjega odstavka vsebuje najmanj
navedbo:
-       
pravice iz DO iz prvega odstavka 10. člena tega zakona;
-       
kategorije DO iz 12. člena tega zakona z navedbo pripadajočih
ponderiranih točk;
-       
dodatnih pravic in 32. in 33. člena tega zakona;
-       
alternativnega izvajanja pravic iz DO in
-       
zaveze upravičenca za sklenitev izvedbenega načrta iz 42. člena
tega zakona.
(3) Prilogi odločbe iz prvega odstavka tega člena sta kot
njen sestavni del ocena upravičenosti do DO iz 36. člena tega zakona ali
izvid iz drugega odstavka 12. člena tega zakona in načrt priporočenih
storitev DO iz prejšnjega člena.
(4) Ne glede na drugi odstavek tega člena se v primeru
uveljavljanja pravice do oskrbovalca družinskega člana hkrati odloči tudi o
pravicah oskrbovalca družinskega člana in času začetka izvajanja pravice v tej
obliki. Odločba o priznanju pravice do oskrbovalca družinskega člana se vroči
upravičencu in oskrbovalcu družinskega člana.
(5) Če na strani upravičenca obstajajo razlogi za spremembo
oblike izvajanja pravice iz DO, se na predlog osebe iz prvega odstavka
35. člena tega zakona izda nova odločba na podlagi že opravljene ocene
upravičenosti do DO.
(6) Ne glede na prejšnji odstavek nova odločba ni potrebna v
primeru koriščenja nadomestne oskrbe iz 25. člena tega zakona.
40. člen
(pritožbeni postopek)
(1) Zoper odločbo iz prejšnjega člena ter zoper odločbo iz
drugega in tretjega odstavka 26. člena tega zakona se lahko vloži pritožba
v 15 dneh od njene vročitve. Pritožba ne zadrži izvršitve odločbe.
(2) O pritožbi zoper prvostopenjsko odločbo ZZZS odloča
direkcija ZZZS. Rok za odločitev o pritožbi je 30 dni od njenega prejema. Če
drugostopenjski organ ne izda odločbe o pritožbi v tem roku (molk organa),
zavarovana oseba lahko uveljavlja sodno varstvo v skladu z 41. členom tega
zakona, kot če bi bila njena pritožba zavrnjena. V tem primeru zavarovani osebi
drugostopenjskega organa ni treba dodatno pozivati k izdaji drugostopenjske
odločbe.
(3) Če je pritožbi ugodeno in je določena druga kategorija
DO, je zavarovana oseba v obdobju od datuma izdaje odločbe na prvi stopnji do
izvršljivosti nove odločbe upravičena do denarnega prejemka v razliki med
pravico, priznano z odločbo, ki je bila odpravljena, in to, ki ji je priznana z
novo odločbo.
(4) Če zavarovani osebi pravica do DO z odločbo, ki je bila
odpravljena, ni bila priznana, in je pritožbi ugodeno, je zavarovana oseba v
obdobju od datuma izdaje odločbe na prvi stopnji do izvršljivosti odločbe
upravičena do povračila denarnega prejemka v višini pripadajoče kategorije DO.
41. člen
(sodno varstvo)
V sporih zoper dokončne odločbe ZZZS iz prejšnjega člena
odloča pristojno delovno in socialno sodišče v skladu s pravili postopka, na
podlagi katerih sodišča odločajo v delovnih in socialnih sporih.
42. člen
(izvedbeni načrt)
(1) Izvedbeni načrt je pogodba med upravičencem in izvajalcem
DO, s katerim se izvajalec DO zaveže, da bo upravičencu nudil storitve DO v
obsegu pravice, ki izhaja iz odločbe iz 39. člena tega zakona, pri čemer
upravičenec izvedbeni načrt sklene samo z enim izvajalcem DO.
(2) Izvedbeni načrt pripravi koordinator DO iz drugega
odstavka 65. člena tega zakona na podlagi načrta priporočenih storitev DO
iz drugega odstavka 38. člena tega zakona in uskladitve z upravičencem
oziroma njegovim skrbnikom.
(3) Sklenjen izvedbeni načrt za koriščenje nedenarne pravice
začne veljati, ko ga potrdi ZZZS.
(4) Upravičenec, ki mu je bila z odločbo priznana pravica iz
DO, z izbranim izvajalcem DO iz prvega odstavka 57. člena tega zakona
sklene izvedbeni načrt. Če upravičenec koristi pravico v obliki denarnega
prejemka iz 18. člena tega zakona ali oskrbovalca družinskega člana iz
19. člena tega zakona, se izvedbeni načrt sklene z izvajalcem DO na domu
zgolj v delu za izvedbo storitev za krepitev in ohranjanja samostojnosti iz
32. člena tega zakona in v delu dogovora o obiskih koordinatorja DO iz
sedmega odstavka 65. člena tega zakona.
(5) Če upravičenec iz prejšnjega odstavka v roku 60 dni od
izvršljivosti odločbe iz 39. člena tega zakona ne sklene izvedbenega
načrta, ZZZS opravi ponovno oceno upravičenosti v skladu s 43. členom tega
zakona. Če upravičenec tudi po ponovni oceni upravičenosti v roku 60 dni od ocene
upravičenosti ne sklene izvedbenega načrta iz prejšnjega odstavka, je to razlog
za prehod v drugo obliko opravljanja DO, o čemer ZZZS odloči po uradni
dolžnosti.
(6) Če upravičenec, ki pravico do DO koristi v obliki
oskrbovalca družinskega člana, koristi pravico do nadomestne oskrbe iz
25. člena tega zakona, za čas trajanja nadomestne oskrbe sklene izvedbeni
načrt z izvajalcem DO v instituciji.
(7) Upravičenec in izbrani izvajalec DO lahko v okviru iste
kategorije DO upravičenosti spremenita nabor ali pogostost opravljanja storitev
DO in spremembo uredita z aneksom k izvedbenemu načrtu, za katerega se smiselno
uporabljajo določbe tega člena.
(8) O spremembi izvedbenega načrta izvajalec DO obvešča ZZZS.
(9) Izvajalec DO iz prvega odstavka 57. člena tega
zakona opravljene storitve DO elektronsko evidentira neposredno po opravljeni
storitvi.
(10) Obrazec izvedbenega načrta določi ZZZS s splošnim aktom,
pri čemer obrazec vsebuje zlasti osebne podatke o upravičencu, izvajalcu DO,
pooblaščencu in skrbniku, sklopu in vrsti storitve DO, pogostost obiskov
koordinatorja DO iz sedmega odstavka 65. člena tega zakona, zdravstvenih
posebnostih, času in trajanju izvedbe storitve DO, naslovu opravljanja DO,
kontaktnih podatkih strokovnih služb, ki se vključujejo v obravnavo upravičenca,
višini pravice do DO, medsebojne pravice in obveznosti ter podpis koordinatorja
DO, upravičenca oziroma skrbnika upravičenca.
(11) Koordinator DO za potrebe priprave in izvajanje
izvedbenega načrta dostopa do evidenc podatkov iz tretjega odstavka 95. člena
tega zakona.
43. člen
(ponovna ocena upravičenosti do DO)
(1) ZZZS po uradni dolžnosti izvede ponovno oceno
upravičenosti do DO najpozneje v petih letih od izdaje odločbe iz
39. člena tega zakona, nato pa ponovno najmanj vsakih pet let.
(2) Vlogo za ponovno oceno upravičenosti do DO lahko vloži
tudi uporabnik ali koordinator DO, če meni, da bi bil uporabnik zaradi
spremenjenih okoliščin upravičen do drugačne kategorije DO.
(3) Za izdajo nove odločbe v postopku ponovne ocene
upravičenosti, začetem po uradni dolžnosti iz prvega odstavka tega člena, in v
postopku za ponovno oceno upravičenosti, začetem na podlagi vloge uporabnika iz
drugega odstavka tega člena, se smiselno uporabljajo 35. do 39. člen tega
zakona.
44. člen
(obveščanje)
(1) Upravičenec obvešča ZZZS o vseh bistvenih spremembah in
okoliščinah, ki vplivajo ali bi lahko vplivale na uresničevanje ali izvajanje
pravic iz tega zakona in trajajo več kot 30 zaporednih dni.
(2) Upravičenec ZZZS spremembo iz prejšnjega odstavka sporoči
najpozneje v osmih dneh po preteku 30 dnevnega obdobja iz prejšnjega odstavka.
45. člen
(obveznosti ZZZS)
(1) ZZZS izvajalcu DO iz prvega odstavka 57. člena tega
zakona plača evidentirane in dejansko opravljene storitve DO, opredeljene v
izvedbenem načrtu iz 42. člena tega zakona, in sicer največ v višini,
določeni s tem zakonom.
(2) ZZZS upravičencu do denarnega prejemka nakazuje znesek iz
drugega odstavka 18. člena tega zakona zadnji dan v mesecu za pretekli
mesec.
(3) ZZZS upravičencu do storitev e-oskrbe na podlagi dokazil
ponudnika storitev e-oskrbe povrne njegova plačila storitev e-oskrbe enkrat
letno, kot to določa tretji odstavek 33. člena tega zakona, in sicer
največ v višini, določeni z odločbo ZZZS iz 39. člena tega zakona.
(4) ZZZS oskrbovalcu družinskega člana izplača delno plačilo
za izgubljeni dohodek do 18. v mesecu za pretekli mesec.
(5) Način izmenjave obračunskih podatkov določi ZZZS s
splošnim aktom.
46. člen
(uveljavljanje plačila storitev izvajalca DO)
(1) Izvajalec DO iz prvega odstavka 57. člena tega zakona
ZZZS do desetega dne v mesecu izda zahtevek za plačilo opravljenih storitev DO
v preteklem mesecu.
(2) Pravila evidentiranja opravljenih storitev, zahtevkov za
plačilo opravljenih storitev DO in način posredovanja ZZZS ter druga vprašanja
v zvezi s plačilom storitev, določi ZZZS s svojim internim aktom.
47. člen
(povrnitev preplačil in neupravičeno zaračunanih storitev)
(1) Upravičenec, ki mu je ZZZS izplačal denarni znesek, do
katerega ni imel pravice na podlagi odločbe iz 39. člena tega zakona, mora
prejeti znesek vrniti. Če je bil denarni znesek sicer izplačan v skladu z
odločbo iz 39. člena tega zakona, pa ta ni bila izdana v skladu z
določbami tega zakona ali drugimi predpisi, mora biti odločba pred nastankom
obveznosti vrnitve odpravljena, razglašena za nično ali mora biti v ponovljenem
postopku izdana odločba o zavrženju ali odločba, s katero se pravica do DO
zavrne.
(2) ZZZS pred vračilom preveč izplačanega denarnega zneska iz
prejšnjega odstavka pobota preveč izplačani denarni znesek z denarnim
prejemkom, do katerega ima upravičenec pravico na podlagi tega zakona in mu je
potekel rok za plačilo. Šteje se, da je pobot nastal z dnem, ko so se stekli
pogoji zanj. ZZZS o izvedbi pobota obvesti upravičenca.
(3) Terjatve ZZZS iz tega člena zastarajo v petih letih od
vsakokratnega izplačila posameznega zneska.
(4) Če je ZZZS izvajalcu DO izplačal neupravičeno zaračunane
storitve, lahko ZZZS zneske, ki jim je potekel rok za plačilo in bi mu jih
izvajalec DO moral vrniti, pobota z izvajalčevimi terjatvami do ZZZS oziroma na
drug način, določen s predpisi.
IV. poglavje: VIRI FINANCIRANJA IN ZAVAROVANJE ZA DO
48. člen
(viri financiranja)
DO se ob upoštevanju določb 52. člena tega zakona
financira iz naslednjih virov:
1.     
obveznega zavarovanja za DO;
2.     
sredstev, ki so zbrana iz naslova obveznega zdravstvenega ter
pokojninskega in invalidskega zavarovanja;
3.     
državnega proračuna;
4.     
sredstev demografskega sklada;
5.     
sredstev proračunov Evropske unije;
6.     
donacij in drugih virov.
49. člen
(obvezno zavarovanje za DO)
(1) Zavarovanje za DO je obvezno.
(2) Obvezno zavarovanje za DO je socialno zavarovanje za
osebe, ki jih določa ta zakon, za socialna tveganja, ki so posledica bolezni,
starostne oslabelosti, poškodb, invalidnosti, pomanjkanja ali izgube
intelektualnih sposobnosti v daljšem časovnem obdobju, ki ni krajše od treh
mesecev, ali trajno, in ki so odvisne od pomoči drugih oseb pri opravljanju
osnovnih in podpornih dnevnih opravil.
(3) Nosilec obveznega zavarovanja za DO je ZZZS.
50. člen
(obseg obveznega zavarovanja za DO)
(1) Z obveznim zavarovanjem za DO, ki ga ureja zakon iz
52. člena tega zakona, je zavarovanim osebam zagotovljeno kritje pravic iz
DO.
(2) Stroški postopkov ugotavljanja upravičenosti do pravic iz
prejšnjega odstavka in stroški postopkov uveljavljanja pravic, ki se vodijo v
skladu s tem zakonom, se krijejo iz virov financiranja za DO.
51. člen
(zavarovane osebe)
(1) Zavarovane osebe za DO na podlagi tega zakona so osebe,
ki so obvezno zavarovane na podlagi predpisov, ki urejajo obvezno zdravstveno
zavarovanje, in so dopolnile starost 18 let.
(2) Ne glede na prejšnji odstavek za DO niso zavarovane:
-       
osebe s stalnim prebivališčem v Republiki Sloveniji, ki so zavarovane
pri tujem nosilcu zdravstvenega zavarovanja in ki med bivanjem v Republiki
Sloveniji ne morejo koristiti pravic iz tega naslova in
-       
tujci, ki se izobražujejo ali izpopolnjujejo v Republiki Sloveniji.
(3) Ne glede na prvi odstavek tega člena so za DO zavarovane
osebe, ki so pred dopolnitvijo starosti 18 let v delovnem razmerju, opravljajo
gospodarsko, poklicno ali kmetijsko dejavnost oziroma poslovodno funkcijo kot
edini ali glavni poklic v skladu s predpisi, ki urejajo obvezno zdravstveno
zavarovanje.
52. člen
(posebni zakon glede obveznega zavarovanja za DO)
(1) Pogoje obveznega zavarovanja za DO, osnovo za plačilo
prispevkov in prispevno stopnjo, prihodke in odhodke obveznega zavarovanja za
DO, način obračuna in plačevanja prispevkov ter zavezance določi posebni zakon.
Posebni zakon določi tudi zbiranje in razporeditev drugih sredstev iz 6. točke
48. člena tega zakona.
(2) Do začetka financiranja pravic iz DO v skladu s posebnim
zakonom iz prejšnjega odstavka, se pravice iz DO financirajo iz prenesenih
sredstev iz prvega in drugega odstavka 127. člena tega zakona.
(3) Poleg financiranja iz prejšnjega odstavka in do začetka
financiranja pravic iz DO v skladu z zakonom iz prvega odstavka tega člena, se
za financiranje pravic iz DO manjkajoča sredstva zagotavljajo iz virov od 3. do
6. točke 48. člena tega zakona.
53. člen
(sofinanciranje iz državnega proračuna in zagotavljanje
likvidnih sredstev)
Republika Slovenija iz državnega proračuna zagotavlja ZZZS
likvidna sredstva za tekoče financiranje pravic iz obveznega zavarovanja za DO
in drugih obveznosti, ki se krijejo iz sredstev obveznega zavarovanja za DO ter
za kritje primanjkljaja iz naslova obveznega zavarovanja za DO.
54. člen
(vodenje denarnih sredstev)
(1) ZZZS sredstva iz 48. člena tega zakona porablja
izključno za namene, določene s tem zakonom.
(2) ZZZS z zbranimi sredstvi ravna učinkovito in gospodarno.
(3) Kriterij za razmejitev posrednih stroškov delovanja ZZZS
in drugih posrednih odhodkov na obvezno zdravstveno zavarovanje in na
zavarovanje za DO je razmerje med prihodki, doseženimi iz naslova obveznega
zdravstvenega zavarovanja in zavarovanja za DO.
55. člen
(finančni načrt)
ZZZS opredeljuje svoje poslovanje na področju DO s finančnim
načrtom ZZZS, ki ga pripravi v skladu z zakonom, ki ureja javne finance, v
katerem ločeno načrtuje prihodke in druge prejemke ter odhodke in druge izdatke
za obvezno zdravstveno zavarovanje in zavarovanje za DO.
56. člen
(letno poročilo)
ZZZS pripravi letno poročilo v skladu s predpisi, ki urejajo
javne finance in računovodstvo, v katerem ločeno poroča o obveznem zdravstvenem
zavarovanju in zavarovanju za DO.
Drugi del
V. poglavje: IZVAJALCI DO
57. člen
(izvajalci DO)
(1) Izvajalci DO so:
-       
javni zavodi;
-       
druge pravne osebe, samostojni podjetniki posamezniki in fizične osebe,
ki samostojno opravljajo dejavnost;
-       
nosilci dopolnilnih dejavnosti na kmetiji, ki izvajajo dejavnost DO v
obliki iz prve alineje drugega odstavka 58. člena tega zakona.
(2) Izvajalci DO iz prejšnjega odstavka morajo pridobiti
dovoljenje za opravljanje DO iz 60. člena tega zakona.
(3) Posebna oblika opravljanja DO na domu je oskrbovalec
družinskega člana iz 19. člena tega zakona.
58. člen
(način opravljanja DO)
(1) Izvajalci iz prvega odstavka prejšnjega člena opravljajo
DO v obliki DO v instituciji ali DO na domu.
(2) DO v instituciji izvajalec DO iz prvega odstavka
prejšnjega člena opravlja v obliki:
-       
bivalnih enot, ki upravičencu do DO zagotavlja bivanje in storitve DO iz
prve do četrte alineje prvega odstavka 14. člena tega zakona za vse
kategorije DO, pri čemer storitve zdravstvene nege v okviru obveznega
zdravstvenega zavarovanja zagotavlja patronažna služba;
-       
oskrbnih domov, ki zagotavljajo bivanje in storitve DO iz prve do četrte
alineje prvega odstavka 14. člena tega zakona za vse kategorije DO, pri
čemer storitve zdravstvene nege, delovne terapije in fizioterapije kot dela
osnovne zdravstvene dejavnosti v okviru obveznega zdravstvenega zavarovanja
zagotavlja izvajalec sam v skladu s predpisi s področja zdravstvenega varstva
in splošnim dogovorom za posamezno pogodbeno leto;
-       
negovalnih domov, ki zagotavljajo bivanje in storitve DO iz prve do četrte
alineje točke prvega odstavka 14. člena tega zakona za vse kategorije DO,
pri čemer storitve zdravstvene nege, delovne terapije in fizioterapije kot dela
osnovne zdravstvene dejavnosti v okviru obveznega zdravstvenega zavarovanja
zagotavlja izvajalec sam v skladu s predpisi s področja zdravstvenega varstva
in splošnim dogovorom za posamezno pogodbeno leto.
(3) Negovalni dom iz tretje alineje prejšnjega odstavka ima
najmanj 80 odstotkov posteljnih zmogljivosti namenjenih 4. in 5. kategoriji DO
iz prvega odstavka 12. člena tega zakona.
(4) Negovalni dom iz tretje alineje drugega odstavka tega
člena za upravičence opravlja tudi zdraviliško zdravstveno dejavnost s
souporabo naravnih zdravilnih sredstev v skladu s predpisi s področja
zdravstvene dejavnosti, in sicer ambulantno rehabilitacijsko dejavnost in
rehabilitacijo z nastanitvijo, za kar zagotovi največ 10 odstotkov posteljnih
zmogljivosti.
(5) Izvajalec DO iz prvega odstavka prejšnjega člena DO na
domu opravlja na način zagotavljanja storitev iz prve do četrte alineje prvega
odstavka 14. člena tega zakona za vse kategorije DO, ki živijo doma. Kot
DO na domu se lahko na istem naslovu storitve izvajajo za največ šest
uporabnikov. Omejitev iz prejšnjega stavka ne velja v večstanovanjskem objektu
z več solastniki, različnimi etažnimi lastniki ali najemniki.
(6) Izvajalec DO, ki pridobi dovoljenje za opravljanje DO na
podlagi tega zakona, lahko v izvajanje posamezne storitve DO vključi
pogodbenega izvajalca, če:
-       
pogodbeni izvajalec izpolnjuje kadrovske in druge pogoje za opravljanje
DO iz prve in četrte alineje prvega odstavka 59. člena tega zakona in
-       
je pogodbeni izvajalec vpisan v register v skladu s prvim odstavkom
61. člena tega zakona.
(7) Obseg posteljnih zmogljivosti DO v instituciji iz prve in
druge alineje drugega odstavka tega člena določi minister, pristojen za
dolgotrajno oskrbo, obseg posteljnih zmogljivosti DO v instituciji iz tretje
alineje drugega odstavka tega člena pa določi minister, pristojen za zdravje.
(8) Izvajalec DO za dopolnitev opravljanja DO lahko vključuje
prostovoljce v skladu s predpisi, ki urejajo prostovoljstvo.
(9) Prostovoljci iz prejšnjega odstavka, ki imajo z
izvajalcem DO iz prvega odstavka 57. člena tega zakona sklenjen dogovor o
prostovoljstvu v skladu s predpisom, ki ureja prostovoljstvo, opravijo
usposabljanje v obsegu deset ur letno. Usposabljanje organizira ministrstvo,
pristojno za dolgotrajno oskrbo.
(10) Podrobnejši program usposabljanja iz prejšnjega
odstavka, način usposabljanja prostovoljcev in vsebino vodenja dnevnika
opravljenih prostovoljskih aktivnosti določi minister, pristojen za dolgotrajno
oskrbo, za opravljanje DO v instituciji v obliki negovalnih domov iz tretje
alineje drugega odstavka tega člena pa v soglasju z ministrom, pristojnim za
zdravje.
59. člen
(pogoji za opravljanje DO)
(1) Storitve DO iz 14. člena tega zakona lahko izvaja
samo izvajalec DO iz prvega odstavka 57. člena tega zakona, ki:
-       
izpolnjuje kadrovske, prostorske, tehnične in varnostne pogoje za
opravljanje DO;
-       
zagotovi opravljanje vseh storitev iz prve do četrte alineje prvega
odstavka 14. člena tega zakona;
-       
mu ni bilo s pravnomočno sodbo ali dokončno odločbo upravnega organa
prepovedano opravljanje DO, socialne ali zdravstvene dejavnosti.
(2) Kadrovski pogoji iz prejšnjega odstavka se nanašajo na
področje in raven izobrazbe zaposlenih pri izvajalcu DO iz prvega odstavka
57. člena tega zakona, pri čemer:
1.     
storitve pomoči pri osnovnih dnevnih opravilih iz drugega odstavka
14. člena tega zakona opravlja najmanj socialni oskrbovalec z opravljeno
nacionalno poklicno kvalifikacijo (v nadaljnjem besedilu: socialni
oskrbovalec);
2.     
storitve pomoči pri podpornih dnevnih opravilih iz tretjega odstavka
14. člena tega zakona lahko opravlja oseba, ki je zaključila vsaj
osnovnošolsko izobrazbo in je stara najmanj 18 let;
3.     
storitve zdravstvene nege, vezane na osnovna dnevna opravila iz četrtega
odstavka 14. člena tega zakona, opravlja oseba, ki je v skladu s predpisi
s področja zdravstvene dejavnosti kompetentna za opravljanje zdravstvene nege;
4.     
storitve za krepitev in ohranjanje samostojnosti iz petega odstavka
14. člena tega zakona opravljajo univerzitetni diplomirani socialni
delavec (v nadaljnjem besedilu: socialni delavec), diplomirani delovni terapevt
(v nadaljnjem besedilu: diplomirani delovni terapevt), diplomirani
fizioterapevt (v nadaljnjem besedilu: diplomirani fizioterapevt), magister
kineziologije in socialni gerontolog, pri čemer mora izvajalec DO iz prvega
odstavka 57. člena tega zakona v timu za krepitev in ohranjanje
samostojnosti zagotoviti najmanj zaposlene iz poklicnih skupin:
- 
diplomiran fizioterapevt oziroma diplomiran delovni terapevt in
- 
socialni delavec oziroma socialni gerontolog;
5.     
koordinacijo DO lahko opravlja zaposleni iz drugega odstavka
65. člena tega zakona.
(3) Podrobnejše kadrovske pogoje iz prejšnjega odstavka, ki
se nanašajo na področje, raven izobrazbe, delovne izkušnje, potrebna dodatna
znanja, nekaznovanost, ter način in obseg supervizije, določi minister,
pristojen za dolgotrajno oskrbo, za opravljanje DO v instituciji v obliki negovalnih
domov iz tretje alineje drugega odstavka prejšnjega člena pa v soglasju z
ministrom, pristojnim za zdravje.
(4) Za zaposlene pri izvajalcu DO iz prve alineje prvega
odstavka 57. člena tega zakona se uporabljajo določbe Kolektivne pogodbe
za dejavnost zdravstva in socialnega varstva in druge kolektivne pogodbe in
predpisi, ki urejajo sistem plač v javnem sektorju. Zaposleni, ki izvajajo
storitve DO pri izvajalcu DO iz prvega odstavka 57. člena tega zakona,
opravljajo svoje delo v skladu s poklicnimi aktivnostmi in kompetencami,
protokoli, strokovno doktrino in standardi ter zahtevami poklicne etike in se
za svoje delo redno izobražujejo. Če stanje upravičenca to zahteva, zaposleni
pri opravljanju svojega dela sodelujejo z drugimi službami s področja zdravstvenega
in socialnega varstva.
(5) Izvajalec DO iz prvega odstavka 57. člena tega
zakona zagotovi stalno izobraževanje in usposabljanje oseb, ki opravljajo
storitve DO, za podpiranje profesionalnega in strokovnega razvoja vsakega
strokovnega delavca in sodelavca zaradi zagotavljanja kakovostne in varne DO.
(6) Najmanj 1 odstotek posteljnih zmogljivosti izvajalcev DO
v obliki oskrbnih in negovalnih domov se nameni opravljanju nadomestne oskrbe
iz 25. člena tega zakona.
(7) Podrobnejše minimalne prostorske, tehnične in varnostne
pogoje ter standarde za opravljanje DO, ki med drugim določajo število,
namembnost, opremljenost in velikost prostorov, v katerih se izvajajo storitve
DO, določi minister, pristojen za dolgotrajno oskrbo, za opravljanje DO v instituciji
v obliki negovalnih domov iz tretje alineje drugega odstavka prejšnjega člena
pa v soglasju z ministrom, pristojnim za zdravje.
(8) Zaposleni pri izvajalcu DO, ki opravljajo svoje delo v
neposrednem stiku z uporabnikom, uporabljajo slovenski jezik, in sicer z
minimalno stopnjo znanja slovenskega jezika na ravni B1 po lestvici Skupnega
evropskega jezikovnega okvira.
(9) Koordinatorju DO iz javne mreže se po vpisu izvajalca DO
iz prvega odstavka 57. člena tega zakona v register izvajalcev iz
61. člena tega zakona izda profesionalno kartico, ki omogoča branje
podatkov o obveznem zavarovanju za DO in dostop do zdravstvenih podatkov
upravičenca.
(10) Profesionalno kartico iz prejšnjega odstavka izda ZZZS.
60. člen
(izdaja dovoljenja za opravljanje DO)
(1) Dovoljenje za opravljanje DO na domu iz petega odstavka
58. člena tega zakona in DO v instituciji v obliki bivalne enote in
oskrbnega doma iz prve in druge alineje drugega odstavka 58. člena tega
zakona izda minister, pristojen za dolgotrajno oskrbo.
(2) Dovoljenje za opravljanje DO v instituciji v obliki
negovalnega doma iz tretje alineje drugega odstavka 58. člena tega zakona
izda minister, pristojen za zdravje.
(3) Zoper odločbo pristojnega ministra, s katero se
dovoljenje za opravljanje DO zavrne, ni pritožbe, je pa dopustno sodno varstvo
v skladu z zakonom, ki ureja upravni spor.
61. člen
(vpis v register)
(1) O izvajalcih iz 57. člena tega zakona in pogodbenih
izvajalcih iz šestega odstavka 58. člena tega zakona Nacionalni inštitut
za javno zdravje (v nadaljnjem besedilu: NIJZ) vodi register.
(2) Vlogo za vpis v register vloži izvajalec DO najpozneje v
osmih dneh od prejema dovoljenja iz prejšnjega člena, pogodbeni izvajalec pa
najpozneje v osmih dneh od sklenitve pogodbe z izvajalcem DO v skladu s šestim
odstavkom 58. člena tega zakona.
(3) Vsebino vloge za vpis v register in zahtevane podatke, ki
se nanašajo na izvajalca DO, določi minister, pristojen za dolgotrajno oskrbo,
za opravljanje DO v instituciji v obliki negovalnih domov iz tretje alineje drugega
odstavka 58. člena tega zakona pa v soglasju z ministrom, pristojnim za zdravje.
62. člen
(začetek opravljanja DO)
Izvajalec DO, ki pridobi dovoljenje za opravljanje DO iz
60. člena tega zakona, ali pogodbeni izvajalec, ki je vključen v
opravljanje DO pri izvajalcu DO, lahko začne izvajati DO z dnem vpisa v
register iz prejšnjega člena.
63. člen
(stalno izpolnjevanje pogojev in poročanje izvajalcev DO)
(1) Izvajalec DO iz prvega odstavka 57. člena tega
zakona mora ves čas opravljanja DO izpolnjevati pogoje za njeno opravljanje.
(2) Izvajalec DO iz prvega odstavka 57. člena tega
zakona pristojnemu ministrstvu letno do 10. julija poroča o stanju na dan
30. junija, in sicer o:
-       
vzpostavljenih internih standardih kakovosti in varnosti;
-       
obsegu in rezultatih notranjega nadzora nad uporabo standardov kakovosti
in varnosti;
-       
rezultatih, ki jih prikažejo interni kazalniki;
-       
rezultatih, ki jih prikažejo kazalniki, ki jih določi minister,
pristojen za dolgotrajno oskrbo, in so objavljeni na spletni strani pristojnega
ministrstva, ter
-       
številu zaposlenih in pogodbenih delavcev.
(3) Izvajalec DO iz prvega odstavka 57. člena tega
zakona pristojnemu ministrstvu najpozneje v desetih dneh od dneva nastanka
spremembe sporoči vsako spremembo dejstev in okoliščin, ki bi utegnile vplivati
na opravljanje DO ali na izpolnjevanje pogojev za izdajo dovoljenja za
opravljanje DO.
(4) Izvajalec DO iz prvega odstavka 57. člena tega
zakona na zahtevo pristojnega ministrstva posreduje poročila in informacije o
vseh zadevah, pomembnih za opravljanje nadzora.
(5) Poročilo iz drugega odstavka tega člena je javno in ga
izvajalec DO objavi na svoji spletni strani.
64. člen
(obveznosti izvajalca DO)
(1) Izvajalci DO iz prvega odstavka 57. člena tega
zakona ZZZS sporočajo vse spremembe, ki jih zaznajo pri upravičencu DO, ki
trajajo več kot 30 zaporednih dni in bi lahko vplivale na njegovo pridobljeno
pravico.
(2) Izvajalci DO v instituciji ZZZS najpozneje v 24 urah
sporočijo podatke o spremembi zasedenosti posteljnih zmogljivosti, številu
kandidatov za sprejem in njihovi kategoriji DO ter spremembah v številu in
strukturi kadra pri izvajalcu DO.
(3) Izvajalci DO v instituciji vodijo seznam prostih
posteljnih zmogljivosti. Način vodenja seznama prostih zmogljivosti in način
poročanja iz prejšnjega odstavka določi minister, pristojen za dolgotrajno
oskrbo, za opravljanje DO v instituciji v obliki negovalnih domov iz tretje
alineje drugega odstavka 58. člena tega zakona pa v soglasju z ministrom,
pristojnim za zdravje.
65. člen
(koordinator DO)
(1) Delo zaposlenih pri izvajalcu DO iz prvega odstavka
57. člena tega zakona v DO poteka koordinirano, strokovno in odgovorno.
(2) Delo zaposlenih iz prejšnjega odstavka vodi koordinator
DO, ki ima izobrazbo s področja zdravstva, socialne gerontologije ali socialnega
dela, ima najmanj izobrazbo, pridobljeno po študijskem programu prve stopnje,
oziroma izobrazbo, ki ustreza ravni izobrazbe, pridobljene po študijskih
programih prve stopnje, in je v skladu z zakonom, ki ureja slovensko ogrodje
kvalifikacij, uvrščena na 7. raven, ali najmanj izobrazbo, pridobljeno po
študijskih programih za pridobitev višje izobrazbe, sprejetih pred 1. 1.
1994, in je v skladu z zakonom, ki ureja slovensko ogrodje kvalifikacij,
uvrščena na 6. raven.
(3) Delo in naloge koordinatorja DO so:
1.     
v sodelovanju z upravičencem pripravi izvedbeni načrt iz 42. člena
tega zakona;
2.     
skrbi za usklajenost in strokovnost opravljanja DO za upravičenca v
skladu z izvedbenim načrtom;
3.     
spremlja ustreznost DO upravičenca;
4.     
zagotavlja ustreznost prostorov, opreme, materialov in kadrov za
opravljanje DO;
5.     
daje mnenje glede doseganja pričakovanega namena storitev e-oskrbe iz
pete alineje prvega odstavka 14. člena tega zakona;
6.     
svetuje oskrbovalcu družinskega člana iz 19. člena tega zakona:
7.     
vodi dokumentacijo v zvezi z opravljanjem storitev DO iz prve do četrte
alineje prvega odstavka 14. člena tega zakona;
8.     
načrtuje in organizira supervizijo za zaposlene iz drugega odstavka
59. člena tega zakona;
9.     
je odgovoren za strokovno, kakovostno in varno opravljanja DO ter
povezovanje z izvajalci v sistemu zdravstva in socialnega varstva.
(4) Izvajalec DO dela in naloge koordinatorja DO določi v
internem aktu, ki ureja sistemizacijo in organizacijo dela pri izvajalcu DO.
(5) Če koordinator DO ugotovi, da upravičencu, ki se je
odločil pravico iz DO koristiti v obliki oskrbovalca družinskega člana iz
tretje alineje 1. točke prvega odstavka 10. člena tega zakona, kljub
izobraževanju in podpori, DO ni ustrezno zagotovljena oziroma da oskrbovalec
družinskega člana opravlja naloge v nasprotju z določbami tega zakona in
načrtom priporočenih storitev oziroma si upravičenec z denarnim prejemkom iz
18. člena tega zakona ni zagotovil ustrezne oskrbe, kar vpliva na njegovo
zdravje in počutje oziroma predstavlja tveganje za okolje, je to razlog za prehod
v drugo obliko opravljanja DO. V tem primeru koordinator DO ZZZS da predlog za
izvedbo ponovne ocene upravičenosti do DO iz 43. člena tega zakona in ZZZS
postopek ponovne ocene upravičenosti do DO izvede po uradni dolžnosti.
(6) Če koordinator DO ugotovi, da pri uporabniku, ki se je
odločil za koriščenje storitev e-oskrbe iz pete alineje prvega odstavka
14. člena tega zakona, ta storitev ne dosega pričakovanega namena, o tem
obvesti uporabnika, ponudnika storitev e-oskrbe in ZZZS.
(7) Koordinator DO izvaja redne
obiske, ki so odvisni od kategorije DO, v katero je upravičenec uvrščen, pri
čemer se pogostost obiskov koordinatorja pri upravičencu zagotavlja najmanj v
obsegu:


 

1. kategorija DO

2. kategorija DO

3. kategorija DO

4. kategorija DO

5. kategorija DO


Število rednih obiskov
  koordinatorja DO letno

1 x na polletno
  obdobje

1 x na kvartalno
  obdobje

1 x na kvartalno
  obdobje

1 x mesečno

1 x mesečno


(8) Koordinator DO skrbi za opravljanje storitev DO v skladu
z izvedbenim načrtom iz 42. člena tega zakona in vodi elektronsko evidenco
opravljenih storitev DO.
VI. poglavje: JAVNA MREŽA IZVAJALCEV DO
1. oddelek: Splošno
66. člen
(javna mreža DO)
(1) V zvezi z javno službo na področju DO, ob upoštevanju
določb 7. člena tega zakona, deluje javna mreža izvajalcev DO iz prvega
odstavka 57. člena tega zakona.
(2) Javne zavode za DO in izvajalce DO iz druge in tretje
alineje prvega odstavka 57. člena tega zakona, ki pridobijo koncesijo za
DO, na podlagi ustanovitvenega akta javnega zavoda oziroma na podlagi koncesijske
pogodbe kot del javne mreže DO usmerja:
-       
ministrstvo, pristojno za dolgotrajno oskrbo, v primerih iz prve in
druge alineje drugega odstavka 58. člena tega zakona in
-       
ministrstvo, pristojno za zdravje, v primerih iz tretje alineje drugega
odstavka 58. člena tega zakona.
2. oddelek: Javni zavodi za opravljanje DO
67. člen
(vrste javnih zavodov za opravljanje DO)
(1) Javni zavodi za opravljanje DO so:
-       
javni zavodi za opravljanje DO v institucijah v oblikah iz drugega
odstavka 58. člena tega zakona in
-       
javni zavodi za opravljanje DO na domu.
(2) Če ni s tem zakonom drugače določeno, se za delovanje
javnega zavoda za DO uporabljajo določbe, ki urejajo delovanje javnih zavodov.
68. člen
(ustanovitev javnih zavodov za opravljanje DO)
(1) Javni zavod za opravljanje DO ustanovi:
-       
država za opravljanje DO v institucijah v oblikah iz drugega odstavka
58. člena tega zakona ali
-       
samoupravna lokalna skupnost za opravljanje DO na domu ob soglasju ministrstva,
pristojnega za dolgotrajno oskrbo.
(2) Ustanoviteljske pravice in obveznosti države iz prve
alineje prejšnjega odstavka uresničuje Vlada, in sicer za javne zavode za
opravljanje DO v instituciji v obliki bivalnih enot iz prve alineje in oskrbnih
domov iz druge alineje drugega odstavka 58. člena tega zakona, predloge v zvezi
z uresničevanjem ustanoviteljskih pravic in obveznosti daje ministrstvo,
pristojno za dolgotrajno oskrbo, za javne zavode za opravljanje DO v
instituciji v obliki negovalnih domov iz tretje alineje drugega odstavka
58. člena tega zakona pa predloge v zvezi z uresničevanjem
ustanoviteljskih pravic in obveznosti daje ministrstvo, pristojno za zdravje.
(3) Ustanoviteljske pravice in obveznosti samoupravne lokalne
skupnosti iz druge alineje prvega odstavka tega člena uresničuje občinski svet,
če s predpisi, ki urejajo področje lokalne samouprave, ni določeno drugače.
69. člen
(materialni pogoji za delo)
Ustanovitelj mora zagotoviti ustrezne materialne pogoje za
delo javnega zavoda za DO in za razširitev zmogljivosti javnega zavoda za DO.
70. člen
(svet javnega zavoda za opravljanje DO)
(1) Javni zavod za opravljanje DO upravlja svet zavoda, ki ga
sestavljajo predstavniki:
-       
ustanovitelja;
-       
delavcev zavoda;
-       
uporabnikov izvajalca DO;
-       
družinskih članov uporabnikov izvajalca DO.
(2) Predstavnike uporabnikov in družinskih članov uporabnikov
izvajalca DO imenuje javni zavod za opravljanje DO.
(3) Sestavo in številčno razmerje predstavnikov v svetu
zavoda določi ustanovitelj z aktom o ustanovitvi.
71. člen
(direktor javnega zavoda za DO)
(1) Direktorja javnega zavoda za opravljanje DO (v nadaljnjem
besedilu: direktor) imenuje in razrešuje svet zavoda s soglasjem ustanovitelja.
(2) Poslovodno funkcijo opravlja direktor, ki ima najmanj
izobrazbo, pridobljeno po študijskem programu druge stopnje, oziroma izobrazbo,
ki ustreza ravni izobrazbe, pridobljene po študijskih programih druge stopnje,
in je v skladu z zakonom, ki ureja slovensko ogrodje kvalifikacij, uvrščena na
8. raven, in ima najmanj pet let delovnih izkušenj na področjih, ki širše
vsebinsko spadajo v okvir urejanja tega zakona ali na področjih organizacije,
finančnega ali upravnega poslovanja, od tega najmanj tri leta delovnih izkušenj
na področju vodenja.
(3) Funkciji strokovnega vodenja in poslovodenja pri
izvajalcu DO sta lahko združeni, če je direktor iz prejšnjega odstavka
strokovnjak s področja zdravstva, socialne gerontologije ali socialnega dela,
ki ima najmanj izobrazbo, pridobljeno po študijskem programu druge stopnje,
oziroma izobrazbo, ki ustreza ravni izobrazbe, pridobljene po študijskih
programih druge stopnje, in je v skladu z zakonom, ki ureja slovensko ogrodje
kvalifikacij, uvrščena na 8. raven, in ima najmanj pet let delovnih izkušenj,
od tega najmanj tri leta delovnih izkušenj na področju zdravstva, socialnega
dela in najmanj tri leta delovnih izkušenj na področju vodenja.
(4) Mandat direktorja iz drugega odstavka tega člena traja
pet let in je lahko ponovno imenovan.
72. člen
(strokovni organ javnega zavoda za DO)
Kolegijski strokovni organ javnega zavoda za opravljanje DO
je strokovni svet. Naloge, sestavo in način oblikovanja strokovnega sveta
določi statut zavoda, v skladu z zakonom, ki ureja delovanje javnih zavodov.
73. člen
(sredstva za delo)
Sredstva za opravljanje DO javni zavod za opravljanje DO
pridobiva:
-       
iz sredstev ustanovitelja v skladu z aktom o ustanovitvi;
-       
s plačili za storitve DO;
-       
iz drugih virov na način in pod pogoji, določenimi z zakonom, aktom o
ustanovitvi in statutom javnega zavoda za opravljanje DO.
74. člen
(obseg opravljanja storitev DO v javni mreži DO)
(1) Storitve DO se v javni mreži DO opravljajo v obsegu
pripadajoče kategorije DO, kot je določeno s tem zakonom.
(2) Storitve DO, ki presegajo obseg iz prejšnjega odstavka,
se lahko opravljajo v javni mreži DO ali zunaj nje in se financirajo iz
sredstev upravičenca.
3. oddelek: Koncesija za opravljanje javne službe v DO
75. člen
(koncesije v DO)
(1) Javno službo v DO lahko opravljajo na podlagi koncesije
domače in tuje pravne osebe ali samostojni podjetniki posamezniki, fizične
osebe, ki samostojno opravljajo dejavnost ali nosilci dopolnilne dejavnosti na
kmetiji, če izpolnjujejo pogoje, določene s tem zakonom.
(2) Koncesija se podeli, če koncedent ugotovi, da javni
zavodi za opravljanje DO ne morejo zagotavljati opravljanja DO v obsegu, kot je
določen z javno mrežo DO, oziroma če javni zavodi za opravljanje DO ne morejo
zagotoviti nujne dostopnosti do storitev DO.
(3) Za podelitev koncesije za opravljanje javne službe DO nad
mejno vrednostjo za objavo obvestila o koncesiji v Uradnem listu EU, ki jo
določa Evropska komisija, se uporabljajo določbe zakona, ki ureja nekatere
koncesijske pogodbe.
(4) Za podelitev koncesije pod mejno vrednostjo iz prejšnjega
odstavka je postopek izbire koncesionarja in sklenitev koncesijske pogodbe
urejen v tem zakonu.
(5) Ne glede na prejšnji odstavek se tudi za koncesije pod
mejno vrednostjo iz tretjega odstavka tega člena uporabljajo določbe zakona, ki
ureja nekatere koncesijske pogodbe, in sicer glede trajanja koncesije,
pripravljalnih dejanj in pravnega varstva.
(6) Koncesijo za opravljanje javne službe DO v instituciji v
obliki negovalnega doma iz tretje alineje drugega odstavka 58. člena tega
zakona podeli ministrstvo, pristojno za zdravje.
(7) Koncesijo za opravljanje javne službe DO v instituciji v
obliki bivalne enote iz prve alineje in oskrbnega doma iz druge alineje drugega
odstavka 58. člena tega zakona podeli ministrstvo, pristojno za
dolgotrajno oskrbo. Pred začetkom postopka za podelitev koncesije, ministrstvo,
pristojno za dolgotrajno oskrbo, pridobi soglasje ministrstva, pristojnega za
zdravje.
(8) Koncesijo za opravljanje javne službe DO na domu podeli
samoupravna lokalna skupnost s soglasjem ministrstva, pristojnega za
dolgotrajno oskrbo.
(9) Koncesija za DO ni predmet dedovanja, prodaje, prenosa
ali druge oblike razpolaganja v pravnem prometu. Pravni posel v nasprotju s
prejšnjim stavkom je ničen.
(10) Najpozneje 12 mesecev pred potekom obdobja podelitve
koncesije koncedent preveri, ali še obstoji potreba po podelitvi koncesije za
DO, upoštevaje določbe tega člena. Če so pogoji iz tega člena izpolnjeni,
koncedent začne z novim postopkom za podelitev koncesije.
76. člen
(preglednost finančnih odnosov in dejavnosti)
Koncesionar ločeno vodi izkaze prihodkov in odhodkov ter
sredstev in virov sredstev, ki se nanašajo na opravljanje DO na podlagi
koncesije, od tistih, ki se nanašajo na opravljanje tržne dejavnosti, v skladu
s predpisi, ki urejajo preglednost finančnih odnosov in ločeno evidentiranje
različnih dejavnosti.
77. člen
(koncesijski akt)
(1) Koncesijski akt določi predmet in pogoje opravljanja
javne službe DO.
(2) V koncesijskem aktu se ob upoštevanju stanja in
predvidenega razvoja javne mreže DO določijo najmanj:
-       
območje opravljanja DO;
-       
predviden obseg in oblika opravljanja DO na podlagi koncesije;
-       
trajanje koncesije.
(3) Obvezna vsebina koncesijskega akta je tudi utemeljitev
razlogov za podelitev koncesije.
(4) Koncesijski akt sprejme Vlada na predlog pristojnega ministrstva
iz šestega oziroma sedmega odstavka 75. člena tega zakona oziroma občinski
svet samoupravne lokalne skupnosti.
4. oddelek: Postopek izbire koncesionarja za koncesije
pod mejno vrednostjo
78. člen
(objava javnega razpisa)
(1) Koncesija iz četrtega odstavka 75. člena tega zakona
se, v skladu s koncesijskim aktom, podeli na podlagi javnega razpisa, ki se
objavi na spletni strani koncedenta in na portalu javnih naročil.
(2) Objava javnega razpisa vsebuje vsaj naslednje podatke:
1.     
navedbo, da gre za podelitev koncesije za DO;
2.     
številko in datum koncesijskega akta;
3.     
navedbo koncedenta;
4.     
vrsto, območje in predviden obseg in obliko DO;
5.     
predviden začetek koncesijskega razmerja;
6.     
trajanje koncesijskega razmerja;
7.     
način dostopa do koncesijske dokumentacije;
8.     
naslov, rok in način predložitve ponudbe;
9.     
navedbo zakonskih in drugih pogojev, ki jih morajo ponudniki
izpolnjevati, ter dokazila o njihovem izpolnjevanju;
10.  
merila za izbiro koncesionarja;
11.  
naslov in datum odpiranja ponudb;
12.  
rok, v katerem bodo ponudniki obveščeni o izidu javnega razpisa;
13.  
druge podatke glede na posebnost posamezne oblike DO, ki je predmet
koncesije.
79. člen
(koncesijska dokumentacija)
(1) Koncesijska dokumentacija mora biti pripravljena v skladu
s koncesijskim aktom. V primeru neskladja med koncesijskim aktom in koncesijsko
dokumentacijo veljajo določbe koncesijskega akta. Podatki v koncesijski
dokumentaciji morajo biti enaki podatkom, navedenim v objavi javnega razpisa.
(2) Koncesijska dokumentacija, ki se objavi na spletnih
straneh koncedenta in na portalu javnih naročil ali prek njega, vsebuje
najmanj:
1.     
številko in datum koncesijskega akta;
2.     
vrsto, območje ter predviden obseg in obliko DO, ki je predmet
koncesije;
3.     
pogoje, ki jih mora izpolnjevati ponudnik za pridobitev koncesije in
dokazila o njihovem izpolnjevanju;
4.     
pogoje financiranja DO na podlagi koncesije;
5.     
merila za izbiro koncesionarja iz 81. člena tega zakona;
6.     
opis postopka izbire koncesionarja;
7.     
navodila za pripravo in predložitev ponudbe;
8.     
vzorec koncesijske pogodbe;
9.     
rok za oddajo ponudbe;
10.  
predviden rok za sprejem odločitve o izbiri koncesionarja.
(3) Koncedent od ponudnika ne sme zahtevati dokazil, ki jih
lahko pridobi iz uradnih zbirk podatkov. Če je to potrebno, mora od ponudnika
zahtevati soglasje za vpogled oziroma dostop do podatkov, ki se o njem vodijo v
uradni zbirki podatkov.
80. člen
(pogoji za pridobitev in opravljanje koncesije)
(1) Ponudnik mora za pridobitev in opravljanje koncesije
izpolnjevati naslednje pogoje:
1.     
ima dovoljenje za opravljanje DO v razpisanem obsegu koncesije;
2.     
izpolnjuje pogoje za opravljanje DO iz 59. člena tega zakona;
3.     
izkazuje finančno in poslovno sposobnost;
4.     
ima izdelan podroben program za opravljanje DO na podlagi koncesije;
5.     
zagotavlja kakovostno in varno opravljanje storitev DO;
6.     
mu v zadnjih petih letih ni bila odvzeta koncesija oziroma odpovedana
koncesijska pogodba in
7.     
ima poravnane zapadle obvezne dajatve in druge denarne nedavčne
obveznosti, ki jih v skladu zakonom, ki ureja finančno upravo, pobira davčni
organ, v višini, ki presega 50 eurov. Šteje se, da ponudnik ne izpolnjuje
obveznosti iz prejšnjega stavka tudi, če nima predloženih vseh obračunov
davčnih odtegljajev za dohodke iz delovnega razmerja za obdobje zadnjih petih
let od dneva preverjanja.
(2) Pogoje iz prejšnjega odstavka mora ponudnik izpolniti do
začetka opravljanja DO na podlagi koncesije.
(3) Za potrebe odločanja o podelitvi koncesije koncedent
podatek o tem, ali ponudnik izpolnjuje pogoj iz 7. točke prvega odstavka tega
člena, brezplačno pridobi iz uradnih evidenc, ki jih vodi Finančna uprava Republike
Slovenije.
81. člen
(merila za izbiro koncesionarja)
(1) Merila za izbiro koncesionarja so:
-       
strokovna usposobljenost, izkušnje in reference ponudnika;
-       
dostopnost lokacije opravljanja DO;
-       
ugotovitve iz nadzornih postopkov pri ponudniku;
-       
druge okoliščine in merila, glede oblike DO, ki je predmet javnega
razpisa.
(2) Odločitev o izbiri je akt poslovanja.
(3) Koncedent v petih dneh po končanem preverjanju in
ocenjevanju ponudb vse ponudnike obvesti o sprejeti odločitvi v zvezi z izbiro
koncesionarja. Koncedent o tej odločitvi obvesti ponudnike tako, da podpisano
odločitev iz tega člena objavi na portalu javnih naročil. Odločitev se šteje za
vročeno z dnem objave na portalu javnih naročil.
(4) Odločitev iz prejšnjega odstavka mora vsebovati:
1.     
razloge za zavrnitev ponudbe vsakega neuspešnega ponudnika;
2.     
podatke o izbranem koncesionarju;
3.     
obliko, območje in predviden obseg opravljanja DO, ki je predmet
koncesije;
4.     
trajanje koncesijskega razmerja;
5.     
rok, v katerem mora biti sklenjena koncesijska pogodba od pravnomočnosti
odločitve, in
6.     
razloge za morebitno odločitev, da ni bila izbrana nobena ponudba ali da
se postopek izbire koncesionarja znova začne.
(5) Odločitev o izbiri koncesionarja postane pravnomočna z
dnem, ko zoper njo ni mogoče zahtevati pravnega varstva.
82. člen
(koncesijska pogodba)
(1) S koncesijsko pogodbo koncedent in koncesionar uredita
medsebojna razmerja v zvezi z opravljanjem koncesije, in sicer najmanj:
1.     
obliko in predviden obseg opravljanja DO;
2.     
območje in lokacijo opravljanja DO na podlagi koncesije;
3.     
odgovornega nosilca pri izvajalcu DO;
4.     
način financiranja DO na podlagi koncesije;
5.     
obratovalni čas;
6.     
začetek opravljanja DO na podlagi koncesije;
7.     
trajanje koncesijskega razmerja;
8.     
razloge in pogoje za odpoved koncesijske pogodbe, odpovedni rok in druge
medsebojne pravice in obveznosti ob odpovedi koncesijske pogodbe;
9.     
pogoje, ki jih mora koncesionar izpolnjevati v času trajanja
koncesijskega razmerja;
10.  
pravice in obveznosti koncedenta in koncesionarja v času trajanja in po
poteku koncesijske pogodbe;
11.  
dolžnost in način poročanja o opravljanju DO na podlagi koncesije;
12.  
obveznost vzpostavitve vseh oblik notranjega nadzora ter sistema
kakovosti in varnosti;
13.  
medsebojna razmerja v zvezi z morebitno škodo, povzročeno z opravljanjem
ali neopravljanjem DO na podlagi koncesije;
14.  
pogodbene kazni zaradi neopravljanja ali nepravilnega opravljanja
koncesijske dejavnosti;
15.  
način zagotavljanja nadomeščanja med odsotnostjo koncesionarja.
(2) Med trajanjem koncesijskega razmerja so ob soglasju
koncedenta dovoljene le nebistvene spremembe koncesijskega razmerja, ki jih
koncedent odobri v obliki spremembe koncesijske pogodbe, če s predpisi ni
določeno drugače.
(3) Za nebistvene spremembe koncesijskega razmerja štejejo:
-       
sprememba lokacije, kadar nova lokacija opravljanja DO na podlagi koncesije
ostaja na območju, ki je kot območje opravljanja koncesijske dejavnosti
določeno v koncesijskem aktu in če se zagotavlja vsaj enaka dostopnost na novi
lokaciji;
-       
sprememba odgovornega nosilca DO;
-       
sprememba zmogljivosti opravljanja DO, če se te povečajo ali zmanjšajo
do 5 odstotkov ali če pride do nepredvidenih sprememb potrebnega obsega
opravljanja DO.
(4) Koncedent vsebino 7. do 15. točke prvega odstavka tega
člena določi v Splošnih pogojih opravljanja koncesije za opravljanje javne
službe v DO (v nadaljnjem besedilu: Splošni pogoji), ki jih objavi v Uradnem
listu Republike Slovenije. Splošni pogoji zavezujejo v skladu z določbami
zakonika, ki ureja obligacije.
83. člen
(prenehanje koncesijske pogodbe)
(1) Koncesijska pogodba preneha:
1.     
s potekom časa, za katerega je bila sklenjena;
2.     
s smrtjo koncesionarja;
3.     
s stečajem ali zaradi drugega načina statusnega prenehanja
koncesionarja;
4.     
z odpovedjo pogodbe iz razlogov in pod pogoji, ki so določeni v
koncesijski pogodbi;
5.     
s sporazumom;
6.     
v drugih primerih, določenih z zakonom.
(2) V primeru prenehanja koncesijske pogodbe preneha
koncesijsko razmerje.
(3) Koncedent lahko v primeru prenehanja koncesijske pogodbe,
če javni zavodi za opravljanje DO ne morejo zagotavljati opravljanja DO, do
odločitve o novem koncesionarju določi začasnega prevzemnika koncesije med
obstoječimi koncesionarji, vendar največ za dobo enega leta.
(4) Za čas prevzema koncesije na podlagi prejšnjega odstavka
sklene koncedent z začasnim prevzemnikom koncesije pogodbo, s katero uredi
začasno opravljanje DO na podlagi koncesije.
(5) V primeru prenehanja koncesijske pogodbe koncesionar
izroči vso dokumentacijo prevzemniku koncesije iz prejšnjega odstavka.
VII. poglavje: NALOGE ZZZS NA PODROČJU DO
84. člen
(nosilec in izvajalec obveznega zavarovanja za DO ter naloge
ZZZS)
(1) Dejavnost obveznega zavarovanja za DO ZZZS izvaja kot
javno službo v skladu s tem zakonom in v okviru svojih organizacijskih enot
tako, da je javna služba dostopna vsem zavarovanim osebam.
(2) ZZZS poleg nalog, določenih v zakonu, ki ureja obvezno
zdravstveno zavarovanje, in predpisih, ki urejajo organizacijo ZZZS, na
področju DO opravlja naslednje naloge:
1.     
izvaja obvezno zavarovanje za DO;
2.     
zagotavlja, zbira in razporeja sredstva za izvajanje obveznega
zavarovanja za DO;
3.     
pripravlja izračun cene storitve DO;
4.     
sprejema splošne akte za uveljavljanje pravic iz DO;
5.     
pripravlja predlog strateškega razvojnega programa ZZZS za področje
zavarovanja za DO za obdobje najmanj petih let in ga predloži v sprejetje
organu upravljanja ZZZS;
6.     
pripravlja predlog organizacije ZZZS glede dostopnosti zavarovanih oseb
do storitev DO, ki jih zagotavlja in jih predloži v sprejetje organu
upravljanja ZZZS;
7.     
odloča o zahtevkih za uveljavljanje in varstvo pravic iz DO (na prvi in
drugi stopnji);
8.     
izplačuje denarni prejemek za DO, denarne obveznosti, ki izhajajo iz
instituta oskrbovalca družinskega člana, sredstva za financiranje storitev
e-oskrbe in druge denarne obveznosti za financiranje pravic DO;
9.     
sklepa pogodbe za opravljanje storitev DO z izvajalci DO v javni mreži
DO in ostalimi izvajalci, ki imajo dovoljenje za opravljanje DO in nadzira
uresničevanje pogodb ter obračunava povračila stroškov za opravljene storitve
DO, ki so pravica iz obveznega zavarovanja za DO;
10.  
odpove pogodbo o financiranju storitev DO, kadar pri nadzoru
uresničevanja pogodb z izvajalci DO ugotovi, da izvajalec DO krši pogoje
opravljanja DO v skladu s tem zakonom;
11.  
v okviru svojih pristojnosti izvaja nadzor nad uresničevanjem pravic do
DO;
12.  
opravlja poslovno-finančne funkcije za izvajanje obveznega zavarovanja
za DO;
13.  
uveljavlja povračilo škode in drugih stroškov;
14.  
izdaja obrazce in listine za izvajanje obveznega zavarovanja za DO ter
opravlja založniško in izdajateljsko dejavnost za obveščanje javnosti o
obveznem zavarovanju za DO;
15.  
opravlja strokovna, administrativna, dokumentacijska in tehnična dela za
obvezno zavarovanje za DO, uveljavljanje in uresničevanje pravic do DO;
16.  
spremlja in analizira stroške zavarovanja za DO ter načrtuje ukrepe za njihovo
obvladovanje;
17.  
predlaga spremembe v sistemu obveznega zavarovanja za DO;
18.  
obvešča javnost o stanju in potrebah v obveznem zavarovanju za DO;
19.  
opravlja druge naloge v zvezi z izvajanjem obveznega zavarovanja za DO;
20.  
vzpostavlja in vodi podatkovne zbirke in evidence ter upravlja z
zbirkami osebnih podatkov;
21.  
določi vsebino in obliko vloge iz 35. člena tega zakona;
22.  
določi vsebino in obliko obrazca izvedbenega načrta iz 42. člena
tega zakona;
23.  
določi vsebino in obliko načina izmenjave obračunskih podatkov iz petega
odstavka 45. člena tega zakona;
24.  
omogoča nemoteno delovanje vstopnih točk za DO;
25.  
opravlja druge naloge, ki jih določata ta zakon in na njegovi podlagi
sprejeti predpisi ter statut ZZZS.
85. člen
(organizacijska in statusna vprašanja)
(1) Za organizacijska in statusna vprašanja, poslovanje,
pooblastila v pravnem prometu, premoženje ZZZS in druga vprašanja, ki jih ne
ureja ta zakon drugače, se za izvajanje obveznega zavarovanja za DO uporabljajo
določbe predpisov, ki urejajo obvezno zdravstveno zavarovanje, in zakona, ki
ureja javne finance.
(2) Organe ZZZS, njihovo sestavo, postopek imenovanja, naloge
in pristojnosti ter način delovanja za izvajanje obveznega zavarovanja za DO
določajo predpisi in splošni akti ZZZS, ki urejajo obvezno zdravstveno zavarovanje,
in splošni akti ZZZS, ki urejajo organizacijo ZZZS, razen v delu, ki ga ureja
ta zakon.
86. člen
(statut ZZZS)
(1) Statut ZZZS določa naloge in pristojnosti organov ZZZS na
področju obveznega zavarovanja za DO.
(2) V statutu ZZZS in drugih splošnih aktih ZZZS se določijo
najmanj organizacija ZZZS na področju DO in naloge ZZZS iz drugega odstavka
84. člena tega zakona.
(3) Za druga vprašanja, ki se nanašajo na statut ZZZS, se
uporabljajo določbe predpisa, ki ureja obvezno zdravstveno zavarovanje, in zakon
iz 52. člena tega zakona.
87. člen
(direktor za področje DO)
(1) Generalni direktor ZZZS imenuje direktorja za področje
DO.
(2) Pogoje, ki jih mora direktor za področje DO izpolnjevati,
in njegove naloge se določijo v statutu ZZZS.
88. člen
(vstopne točke za DO in delavci vstopnih točk za DO)
(1) Naloge vstopnih točk za DO zagotavljajo strokovni delavci
in upravno-administrativni delavci. Naloge vstopnih točk za DO se določijo v
statutu ZZZS.
(2) Strokovni delavec ZZZS, ki izvaja ocenjevanje upravičenosti
do DO in izdela načrt priporočenih storitev DO, je lahko oseba, ki ima
izobrazbo s področja zdravstva, socialne gerontologije ali socialnega dela ali
oseba, ki ima opravljen strokovni izpit iz socialnega varstva in ima najmanj
izobrazbo, pridobljeno po študijskem programu prve stopnje, oziroma izobrazbo,
ki ustreza ravni izobrazbe, pridobljene po študijskih programih prve stopnje,
in je v skladu z zakonom, ki ureja slovensko ogrodje kvalifikacij, uvrščena na
7. raven, ali najmanj izobrazbo, pridobljeno po študijskih programih za
pridobitev višje izobrazbe, sprejetih pred 1. 1. 1994, in je v skladu z
zakonom, ki ureja slovensko ogrodje kvalifikacij, uvrščena na 6. raven, in ima
najmanj tri leta delovnih izkušenj na področju izvajanja storitev DO, socialnega
varstva ali zdravstva, znanja s področja organizacije in opravljeno
usposabljanje za oceno upravičenosti do DO in uporabo ocenjevalne lestvice iz
petega odstavka 12. člena tega zakona.
(3) Strokovni delavci ZZZS opravijo obnovitveno strokovno
izobraževanje vsaka tri leta, pri čemer podrobnejšo vsebino, obseg
usposabljanja in katalog znanj določi minister, pristojnega za dolgotrajno
oskrbo.
VIII. poglavje: ZBIRANJE PODATKOV ZA POTREBE OPRAVLJANJA DO
1. oddelek: Splošne določbe
89. člen
(zbirke podatkov na področju DO)
Zbirke podatkov na področju DO se zbirajo in obdelujejo za
namen:
1.     
izvajanja obveznega zavarovanja za DO;
2.     
ugotavljanja in odločanja o pravicah do DO na ravni zavarovane osebe;
3.     
izvajanja centralnih izplačil upravičencem (denarni prejemek), izvajalcem
DO (plačilo storitev DO v obsegu pravic upravičenca) in oskrbovalcem
družinskega člana (delno plačilo za izgubljeni dohodek in plačilo prispevkov za
obvezna socialna zavarovanja);
4.     
opravljanja kakovostne, varne, celostne in kontinuirane DO;
5.     
načrtovanja politike in spremljanje delovanja DO;
6.     
spremljanja stanja na področju DO;
7.     
spremljanja izvajalcev DO;
8.     
spremljanja finančnih obveznosti upravičencev;
9.     
spremljanja doseganja kazalnikov uspešnosti;
10.  
spremljanja poslovanja izvajalcev DO;
11.  
upravljanja izvajalskih organizacij v javni mreži DO;
12.  
spremljanja oblik opravljanja DO;
13.  
spremljanja storitev DO;
14.  
spremljanja kadrovske strukture na področju DO;
15.  
koordinacije celostne obravnave upravičencev DO;
16.  
izvajanja nadzora nad opravljanjem DO;
17.  
obveščanja javnosti;
18.  
nekomercialnih analitičnih in statističnih raziskav;
19.  
izdaje dovoljenj za opravljanje DO.
90. člen
(upravljavci zbirk podatkov DO)
(1) Upravljavec zbirk podatkov obveznega zavarovanja za DO in
zbirk podatkov, navedenih v 94. členu tega zakona, je ZZZS.
(2) Upravljavci zbirk podatkov izvajalcev DO iz
96. člena tega zakona so izvajalci DO iz prvega odstavka 57. člena
tega zakona.
(3) Upravljavec zbirk podatkov o izdanih dovoljenjih za
opravljanje DO iz 60. člena tega zakona za izvajalce DO iz tretje alineje
drugega odstavka 58. člena tega zakona je ministrstvo, pristojno za
zdravje. Upravljavec zbirk podatkov o izdanih dovoljenjih za opravljanje DO iz
60. člena tega zakona za izvajalce DO iz prve in druge alineje drugega
odstavka 58. člena tega zakona in za izvajalce DO na domu iz petega
odstavka 58. člena tega zakona je ministrstvo, pristojno za dolgotrajno
oskrbo.
(4) Upravljavec zbirk podatkov iz prvega odstavka
95. člena tega zakona je NIJZ.
91. člen
(povezovalni znak)
Za namene enotne opredelitve, pridobivanja podatkov,
združevanja, povezovanja in druge obdelave podatkov v zbirkah iz 89. člena
tega zakona in njihovega povezovanja s podatki iz zbirk podatkov drugih
upravljavcev, se kot povezovalni znak lahko uporabljajo naslednje enolične
identifikacijske številke:
-       
EMŠO;
-       
davčna številka za fizične osebe ter davčna ali matična številka
poslovnega subjekta iz Poslovnega registra Slovenije za pravne osebe ali
-       
ZZZS številka.
92. člen
(uporabniki zbirk podatkov in dostop do podatkov)
(1) Uporabniki zbirk podatkov so ministrstvo, pristojno za
zdravje, ministrstvo, pristojno za dolgotrajno oskrbo, ZZZS, Statistični urad
Republike Slovenije (v nadaljnjem besedilu: SURS), NIJZ, Inštitut Republike
Slovenije za socialno varstvo (v nadaljnjem besedilu: IRSSV), strokovna javnost
in zavarovane osebe.
(2) Ministrstvo, pristojno za zdravje, v zvezi z opravljanjem
DO v instituciji v obliki negovalnih domov iz tretje alineje drugega odstavka
58. člena tega zakona, neposredno dostopa in uporablja podatke iz zbirk
podatkov iz 94., 95., 96., 97., 99., 100. in 101. člena tega zakona, in
sicer za namene iz 4. do 7., 10., 12. do 17. in 19. točke 89. člena tega
zakona.
(3) Ministrstvo, pristojno za dolgotrajno oskrbo, neposredno
dostopa in uporablja podatke iz zbirk podatkov iz 94., 95., 96., 98., 99., 100.
in 101. člena tega zakona za namene iz 4. do 7., 10., 12. do 17. in 19.
točke 89. člena tega zakona.
(4) ZZZS neposredno dostopa in uporablja podatke iz zbirk
podatkov iz prvega odstavka 96. člena tega zakona, in sicer za namene iz
1., 2., 3., 4., 7. in 9. točke 89. člena tega zakona.
(5) NIJZ in IRSSV brezplačno uporabljata podatke iz zbirk
podatkov DO za potrebe izdelave nacionalnih poročil, povezovanja v evidenčni in
analitski portal DO, nekomercialnega strokovnega in znanstvenega raziskovanja
na način, ki ne dopušča možnosti prepoznanja posameznika oziroma gospodinjstev.
Ministrstvi, pristojni za dolgotrajno oskrbo in ministrstvo, pristojno za
zdravje, v zvezi z opravljanjem DO v instituciji v obliki negovalnih domov iz
tretje alineje drugega odstavka 58. člena tega zakona odobrita uporabo podatkov
na podlagi zahteve, v kateri je opisan namen uporabe podatkov.
(6) NIJZ brezplačno zagotavlja ministrstvoma, pristojnima za
dolgotrajno oskrbo in za zdravje, v zvezi z opravljanjem DO v instituciji v
obliki negovalnih domov iz tretje alineje drugega odstavka 58. člena tega
zakona, dostop do anonimiziranih podatkov iz 95. člena tega zakona za
namen načrtovanja razvoja DO.
(7) NIJZ brezplačno zagotavlja koordinatorju DO dostop do
podatkov 95. člena tega zakona za posameznega upravičenca, ki so pomembni
za opravljanje DO.
(8) Posamezniki brezplačno uporabljajo podatke iz zbirk
podatkov DO za potrebe nekomercialnega strokovnega in znanstvenega raziskovanja
na način, ki ne dopušča možnosti prepoznanja posameznika oziroma gospodinjstev.
Ministrstvi, pristojni za dolgotrajno oskrbo in za zdravje, v zvezi z
opravljanjem DO v instituciji v obliki negovalnih domov iz tretje alineje
drugega odstavka 58. člena tega zakona odobrita uporabo podatkov na podlagi
vloge, v kateri je opisan namen uporabe podatkov, in podpisane izjave, s katero
se upravičenec obveže, da bo podatke uporabljal le za namen, naveden v vlogi,
in da bo ministrstvu, pristojnemu za zdravje, posredoval izvod raziskovalnega
dela.
(9) Zavarovana oseba brezplačno pridobiva podatke, ki se o
njej vodijo v zbirkah podatkov iz tega zakona.
93. člen
(način dostopa do podatkov)
(1) Ministrstvo, pristojno za zdravje, in ministrstvo,
pristojno za dolgotrajno oskrbo, dostopata do zbirk podatkov s sredstvom elektronske
identifikacije s srednjo ravnjo zanesljivosti skladno z zakonom, ki ureja
elektronsko identifikacijo in storitve zaupanja.
(2) ZZZS dostopa do zbirk podatkov s sredstvom elektronske
identifikacije s srednjo ravnjo zanesljivosti skladno z zakonom, ki ureja
elektronsko identifikacijo in storitve zaupanja, lahko pa jih pridobiva tudi s
povezovanjem svojega informacijskega sistema z zbirkami podatkov z uporabo
profesionalne kartice.
(3) Zavarovana oseba lahko vpogleda v svoje podatke iz zbirk
podatkov z veljavnim sredstvom elektronske identifikacije z nizko ravnjo
zanesljivosti skladno z zakonom, ki ureja elektronsko identifikacijo in
storitve zaupanja.
(4) ZZZS z namenom izvedbe postopka ocene upravičenosti do DO
dostopa do zdravstvene dokumentacije, ki se v zvezi z zavarovano osebo vodi v
Centralnem registru podatkov o pacientih (v nadaljnjem besedilu: CRPP).
(5) ZZZS dostopa do podatkov o skrbništvu in prenehanju tega
ukrepa za zavarovano osebo, za katero vodi postopek ugotavljanja upravičenosti
do DO iz zbirke podatkov, ki se za državljane Republike Slovenije vodi v
matičnem registru.
(6) Upravljavec posamezne evidence oziroma zbirke iz tega
zakona SURS v dogovorjeni obliki in na dogovorjen način posreduje nabor
podatkov, ki jih SURS potrebuje za izvedbo posameznega statističnega
raziskovanja v skladu z zakonom, ki ureja delovanje državne statistike, in
programom statističnih raziskovanj.
2. oddelek: Zbirke podatkov na področju DO
94. člen
(zbirke podatkov, ki jih zbira in upravlja ZZZS)
(1) Za namen izvajanja obveznega zavarovanja iz DO,
ugotavljanja in odločanja o pravicah do DO na ravni zavarovane osebe, izvajanja
centralnih izplačil upravičencem do DO, izvajalcem DO in oskrbovalcem
družinskega člana, spremljanja izvajalcev DO in izvajanje nadzora ZZZS zbira in
upravlja zbirke podatkov o:
1.     
zavarovanih osebah;
2.     
pravicah iz DO;
3.     
ugotovitvah v rednih in izrednih nadzorih ZZZS;
4.     
zbirke podatkov oskrbovalcev družinskih članov;
5.     
zbirke podatkov o zavezancih za prijavo v zavarovanje;
6.     
prostih zmogljivostih pri posameznih izvajalcih DO;
7.     
zbirke podatkov izvajalcev DO iz prvega odstavka 57. člena tega
zakona;
8.     
uporabnikih informacijskih rešitev za elektronsko komunikacijo z ZZZS;
9.     
organiziranih prostovoljcih.
(2) Osebne podatke o zavarovani osebi pridobi ZZZS iz uradnih
zbirk podatkov, ki jih vodi za potrebe obveznega zdravstvenega zavarovanja.
(3) Zbirke podatkov iz 1. točke prvega odstavka tega člena
obsegajo:
1.     
osebno ime;
2.     
ZZZS številko;
3.     
EMŠO;
4.     
davčno številko;
5.     
državljanstvo;
6.     
datum rojstva;
7.     
datum smrti;
8.     
elektronski naslov in telefonsko številko;
9.     
podatke o naslovu (stalno in začasno prebivališče, naslov za vročanje);
10.  
transakcijski račun, če je zavarovanec upravičenec do denarnega prejemka
(številka računa, naziv banke, kjer je odprt);
11.  
podatke o nosilcu zavarovanja pri osebah, zavarovanih kot družinski član
(EMŠO nosilca zavarovanja in razmerje družinskega člana do nosilca
zavarovanja);
12.  
podatke o prijavljenem začasnem odhodu v tujino (datum odhoda in datum
prihoda);
13.  
podatke o prijavi prebivanja in dovoljenjih za prebivanje (številka,
vrsta, razlog ali namen, zaradi katerega je bilo izdano in obdobje veljavnosti
prijave prebivanja oziroma dovoljenja);
14.  
podatke o fizični osebi, ki je družbenik družbe ali ustanovitelj zavoda
in poslovodna oseba (v kateri družbi ali zavodu ima tak status, datum
pridobitve in datum prenehanja tega statusa);
15.  
podatke o priznani pravici do plačila prispevka za obvezno zavarovanje
za DO v skladu s predpisi, ki urejajo uveljavljanje pravic iz javnih sredstev
(obdobje, za katerega je priznana pravica, identifikator odločbe, s katero je
bila pravica priznana, in podatek, kateri center za socialno delo je pravico
priznal ali začel postopek za priznanje pravice);
16.  
podatke o priznani pravici do plačila obveznega doplačila v skladu s
predpisi, ki urejajo uveljavljanje pravic iz javnih sredstev (obdobje, za
katerega je priznana pravica, identifikator odločbe, s katero je bila pravica
priznana, in podatek, kateri center za socialno delo je pravico priznal ali
začel postopek za priznanje pravice);
17.  
podatek o oprostitvi plačila lastnega deleža, ločeno za storitve DO in
namestitev v DO v instituciji;
18.  
podatke o šolanju za zavarovane osebe, pri katerih je pogoj za urejenost
zavarovanja, da se šolajo (šolsko ali študijsko leto, obdobje statusa šolajoče
se osebe);
19.  
podlago za zavarovanje;
20.  
datum začetka zavarovanja;
21.  
datum in vzrok spremembe zavarovanja;
22.  
datum in vzrok prenehanja zavarovanja;
23.  
podatke o državi napotitve na delo v tujino;
24.  
podatke o državi pristojnega tujega nosilca zavarovanja;
25.  
podatke o državi, v kateri oseba opravlja dejavnost zaposlene ali
samozaposlene osebe;
26.  
podatke o poklicu, ki ga opravlja;
27.  
podatke o vpisu v zbirko podatkov brezposelnih oseb (obdobje vpisa);
28.  
podatke o izbranem osebnem zdravniku (osebno ime, izvajalec, pri katerem
dela izbrani osebni zdravnik, službena telefonska številka, služben elektronski
naslov, številka zdravstvenega delavca, datum izbire, zamenjave in prekinitve
izbire osebnega zdravnika);
29.  
podatek o trajanju hospitalizacije in izvajalcu zdravstvene obravnave.
(4) Zbirke podatkov v zvezi s pravicami iz obveznega
zavarovanja za DO iz 2. točke prvega odstavka tega člena vsebujejo podatke o
pravicah zavarovanih oseb, o katerih odloča ZZZS:
1.     
o postopkih, v katerih odloča ZZZS;
2.     
o uveljavljenih pravicah iz DO:
a)   
pravica do denarnega prejemka (kategorija upravičenosti in višina
denarnega prejemka);
b)   
pravica do DO na domu (kategorija upravičenosti, naslov bivališča, kjer
upravičenec koristi pravico), ki jo izvajajo izvajalci DO iz prvega odstavka
57. člena tega zakona;
c)   
pravica do DO v instituciji (kategorija upravičenosti, naslov bivališča,
kjer upravičenec koristi pravico);
č)   pravica do oskrbovalca družinskega člana
(ime in priimek oskrbovalca družinskega člana, stalno in začasno bivališče);
d)   
pravica do storitev e-oskrbe iz 33. člena tega zakona:
-    
vrsta storitve ali pripomočka;
-    
dokazilo o namenski porabi sredstev;
e)   
o koriščenju nadomestne oskrbe:
-    
trajanje;
-    
izvajalec DO iz drugega odstavka 58. člena tega zakona;
-    
naslov, na katerem se nadomestna oskrba izvaja;
f)    
pravica do storitev v podporo ohranjanja samostojnosti in preprečevanja
poslabšanja stanja;
3.     
o transakcijskem računu upravičenca.
(5) Zbirke podatkov iz 3. točke prvega odstavka tega člena
obsegajo:
-       
naziv in sedež izvajalca DO iz prvega odstavka 57. člena tega
zakona v nadzornem postopku;
-       
datum izvedbe nadzora;
-       
vrsto nadzora;
-       
ugotovitve nadzora;
-       
izrečene ukrepe.
(6) Zbirke podatkov iz 4. točke prvega odstavka tega člena
obsegajo:
1.     
ime in priimek oskrbovalca družinskega člana;
2.     
datum in kraj rojstva;
3.     
stalno in začasno bivališče;
4.     
številko in datum odločbe o upravičenosti do oskrbovalca družinskega
člana;
5.     
transakcijski račun (številka računa, naziv banke, kjer je odprt);
6.     
datum začetka in datum prenehanja opravljanja storitev;
7.     
datum mirovanja opravljanja storitev;
8.     
številko in datum izdanega potrdila o opravljenem usposabljanju iz
30. člena tega zakona;
9.     
razlog prenehanja statusa oskrbovalca družinskega člana;
10.  
podatek, ali oskrbovalec družinskega člana opravlja storitev za polni
ali krajši delovni čas od polnega;
11.  
podatek o vplačanih delnih plačilih za izgubljeni dohodek;
12.  
podatek o plačanih prispevkih za obvezna socialna zavarovanja.
(7) Zbirke podatkov iz 5. točke prvega odstavka tega člena
obsegajo:
1.     
firmo ali osebno ime;
2.     
ZZZS številko;
3.     
EMŠO ali matično številko poslovnega subjekta;
4.     
davčno številko;
5.     
registrsko številko;
6.     
naslov (sedež poslovnega subjekta, naslov stalnega in začasnega
prebivališča ter naslov za vročanje fizične osebe);
7.     
šifro dejavnosti;
8.     
datum vpisa v sodni ali poslovni register poslovnega subjekta, datum
rojstva fizične osebe;
9.     
datum izbrisa iz sodnega ali poslovnega registra poslovnega subjekta,
datum smrti fizične osebe;
10.  
datum začetka in datum prenehanja zavezanosti za prijavo.
(8) Zbirke podatkov iz 6. točke prvega odstavka tega člena
obsegajo:
-       
podatke o številu zmogljivosti izvajalca DO oziroma posteljnih
zmogljivostih po sobah (enoposteljne, dvoposteljne sobe) pri izvajalcu DO v
instituciji;
-       
podatke o številu upravičencev po kategoriji DO;
-       
datum vključitve uporabnika v DO, datum prenehanja opravljanja DO pri
izvajalcu DO glede na vrsto pravice DO in navedbo razloga za prenehanje
opravljanja DO;
-       
podatek o številu rezervacij glede na posamezno kategorijo DO (datum
prijave pri posameznem izvajalcu DO).
(9) Zbirke podatkov iz 7. točke prvega odstavka tega člena
obsegajo:
1.     
ZZZS številko;
2.     
davčno številko;
3.     
EMŠO ali matično številko iz Poslovnega registra Slovenije;
4.     
naziv (polni in skrajšani in sedež);
5.     
pravni status;
6.     
datum začetka in prenehanja poslovanja;
7.     
številko poslovnega računa;
8.     
dovoljenje za opravljanje dejavnosti DO;
9.     
osebno ime, službeni elektronski naslov, službeno telefonsko številko in
poklicno kvalifikacijo poslovodje in strokovnega vodje izvajalca DO in
pooblaščenih oseb pri izvajalcu DO;
10.  
podatke o izvajalcih iz zbirk podatkov, ki se vodijo v skladu z zakonom,
ki ureja zdravstveno dejavnost, in zakonom, ki ureja zbirke podatkov s področja
zdravstvenega varstva;
11.  
nepremičnine, ki jih ima izvajalec DO v upravljanju oziroma s katerimi
razpolaga;
12.  
krajevno območje in obliko storitev DO, ki jo izvaja izvajalec;
13.  
število in vrsto delavcev, ki neposredno opravljajo storitve DO, po
poklicih in izobrazbi.
(10) Zbirke podatkov iz 8. točke prvega odstavka tega člena
obsegajo:
1.     
identifikacijsko številko uporabnika;
2.     
EMŠO;
3.     
ZZZS številko;
4.     
davčno številko;
5.     
osebno ime;
6.     
firmo;
7.     
naslov elektronske pošte;
8.     
številko mobilnega telefona;
9.     
storitve, za katere ima uporabnik dovoljenje za uporabo;
10.  
vloge uporabnika za ureditev dovoljenj za uporabo;
11.  
podatke o obravnavi vloge uporabnika;
12.  
zapise o prijavah, odjavah in uporabi informacijskih rešitev;
13.  
podatke o sredstvih elektronske identifikacije.
(11) Zbirke podatkov iz 9. točke prvega odstavka tega člena
obsegajo:
-       
naziv in sedež organizacije prostovoljcev;
-       
ime in priimek ter zakonito bivališče prostovoljca, ki je opravil
usposabljanje po tem zakonu.
95. člen
(zbirke podatkov, ki jih zbira in upravlja NIJZ)
(1) NIJZ v skladu s tem zakonom vodi zbirke podatkov o:
-       
pacientih;
-       
zdravstvenem varstvu upravičencev.
(2) Zbirka podatkov iz prve alineje prejšnjega odstavka
obsega:
1.     
identifikacijske podatke pacienta;
2.     
podatke o naročilih v čakalnem seznamu;
3.     
podatke o naročilih v naročilni knjigi;
4.     
podatke o predpisu zdravila;
5.     
podatke o izdaji zdravila;
6.     
podatek o smrti: dan, mesec, leto, ura in kraj smrt;
7.     
podatek o pisnih izjavah volje pacienta na podlagi zakona, ki ureja
pacientove pravice;
8.     
podatke o izbranem osebnem zdravniku.
(3) Zbirka podatkov iz druge alineje prvega odstavka tega
člena obsega podatek o:
1.     
imenu, priimku in ZZZS številki;
2.     
izbranem osebnem zdravniku;
3.     
alergiji in preobčutljivosti;
4.     
medicinskih pripomočkih, ki so vsajeni v telo;
5.     
zdravstvenih stanjih in medicinskih posegih za zadnjih šest mesecev;
6.     
zdravilih, živilih za posebne zdravstvene in prehranske namene,
predpisanih, prejetih ali izdanih v zadnjih šestih mesecih;
7.     
medicinskih pripomočkih;
8.     
kroničnih nenalezljivih boleznih;
9.     
nalezljivih boleznih;
10.  
rezistentnih okužbah, povezanih z zdravstveno oskrbo.
96. člen
(zbirke podatkov izvajalcev DO)
(1) Izvajalci DO iz prvega odstavka 57. člena tega
zakona v skladu s tem zakonom vodijo zbirke podatkov o:
-       
zaposlenih delavcih na področju DO na ravni posameznega zaposlenega;
-       
izvajanju storitev DO na ravni upravičenca;
-       
obstoječem sistemu notranjih kontrol;
-       
zasedenosti posteljnih zmogljivosti in številu kandidatov za sprejem ter
njihovi kategoriji DO.
(2) Zbirka podatkov iz prve alineje prejšnjega odstavka obsega
podatke o:
1.     
sklenjenih pogodbah za delo;
2.     
datumu nastopa in prenehanja dela;
3.     
poklicu, ki ga opravlja delavec;
4.     
izobrazbi delavca;
5.     
nazivu delovnega mesta oziroma podatku o vrsti dela, za katerega je
delavec sklenil pogodbo o zaposlitvi;
6.     
številu ur tedenskega rednega delovnega časa;
7.     
številu opravljenih nadur delavca;
8.     
razporeditvi delovnega časa;
9.     
efektivno izrabljenem delovnem času delavca v oskrbi na domu;
10.  
kraju, kjer delavec opravlja delo;
11.  
bruto plači delavca;
12.  
stroških izobraževanja delavca.
(3) Zbirka podatkov iz druge alineje prvega odstavka tega
člena obsega podatke o:
1.     
obliki izvajanja oskrbe;
2.     
vrsti izvedenih storitev;
3.     
nadomestni oskrbi upravičenca;
4.     
trajanju storitve;
5.     
neposrednem izvajalcu storitve;
6.     
podatkih o upravičencu:
- 
podatki iz odločbe o pravicah iz zavarovanja za DO;
- 
o izvedbenem načrtu iz 42. člena tega zakona;
- 
zbirkah podatkov o opravljenih storitvah;
- 
o zdravstvenem stanju, ki jih zagotovi upravičenec, ki so neposredno
zaznani in dokumentirani pri opravljanju DO ali ki so izvajalcu dostopni na drugih
zakonskih podlagah.
(4) Zbirka podatkov iz tretje alineje prvega odstavka tega
člena obsega podatke o:
-       
spremljanih kazalnikih kakovostih in varnosti v DO;
-       
vrednostih kazalnikov iz prejšnje alineje;
-       
vrsti neželenih in skoraj nastalih neželenih dogodkih pri izvajanju
storitev DO;
-       
odgovornih osebah za delovne procese pri izvajalcu (ime, priimek,
delovno mesto, izobrazba).
(5) Zbirka podatkov iz četrte alineje prvega odstavka tega
člena obsega podatke o:
-       
številu zmogljivosti izvajalca DO oziroma posteljnih zmogljivosti po
sobah (enoposteljne, dvoposteljne sobe) pri izvajalcu DO v instituciji;
-       
kategoriji DO;
-       
zasedenosti zmogljivosti in številu kandidatov za sprejem.
(6) Negovalni domovi iz tretje alineje drugega odstavka
58. člena tega zakona pri sporočanju podatkov iz tega člena sporočijo tudi
podatek o vrsti prostih posteljnih zmogljivostih glede na 4. in 5. kategorijo
DO iz prvega odstavka 12. člena tega zakona.
97. člen
(zbirke podatkov, ki jih zbira in upravlja ministrstvo, pristojno
za dolgotrajno oskrbo)
(1) Ministrstvo, pristojno za dolgotrajno oskrbo, zbira in
upravlja zbirke podatkov o dovoljenjih za opravljanje DO iz 60. člena tega
zakona za izvajalce DO iz prve in druge alineje drugega odstavka 58. člena
tega zakona in petega odstavka 58. člena tega zakona.
(2) Zbirka podatkov iz prejšnjega odstavka obsega:
-       
zaporedno številko izdanega dovoljenja za opravljanje DO iz
60. člena tega zakona;
-       
datum izdanega dovoljenja za opravljanje DO iz 60. člena tega
zakona;
-       
trajanje dovoljenja za opravljanje DO iz 60. člena tega zakona;
-       
podatek o načinu opravljanja DO iz 58. člena tega zakona, za
katerega je bilo izdano dovoljenje iz 60. člena tega zakona.
(3) Ministrstvo, pristojno za dolgotrajno oskrbo, brezplačno
zagotavlja ministrstvu, pristojnemu za zdravje, in ZZZS neposreden elektronski
dostop do podatkov iz zbirk podatkov o višini, obdobju upravičenosti in datumu
izplačil dodatka za pomoč in postrežbo na podlagi predpisov o socialnem varstvu
in socialnem vključevanju invalidov ter podatkov o osebah, ki so upravičene do
osebnega asistenta na podlagi predpisov o osebni asistenci za potrebe odločanja
o pravicah iz DO na prvi oziroma drugi stopnji.
98. člen
(zbirke podatkov, ki jih zbira in upravlja ministrstvo,
pristojno za zdravje)
(1) Ministrstvo, pristojno za zdravje, zbira in upravlja
zbirke podatkov o dovoljenjih za opravljanje DO iz 60. člena tega zakona
za izvajalce DO iz tretje alineje drugega odstavka 58. člena tega zakona.
(2) Zbirka podatkov iz prejšnjega odstavka obsega:
-       
zaporedno številko izdanega dovoljenja za opravljanje DO iz
60. člena tega zakona;
-       
datum izdanega dovoljenja za opravljanje DO iz 60. člena tega
zakona;
-       
trajanje dovoljenja za opravljanje DO iz 60. člena tega zakona;
-       
podatek o načinu opravljanja DO iz 58. člena tega zakona, za
katerega je bilo izdano dovoljenje iz 60. člena tega zakona.
3. oddelek: Drugi upravljavci zbirk podatkov, do
katerih dostopata ministrstvi in ZZZS
99. člen
(zbirke podatkov, ki jih zbira ministrstvo, pristojno za
obrambo)
Ministrstvo, pristojno za obrambo, brezplačno zagotavlja ministrstvoma,
pristojnima za zdravje in za dolgotrajno oskrbo, ter ZZZS neposreden
elektronski dostop do podatkov iz zbirk podatkov o višini, obdobju
upravičenosti in datumu izplačil dodatka za pomoč in postrežbo na podlagi
predpisov o vojnih veteranih, žrtvah vojnega nasilja in o vojnih invalidih za
potrebe odločanja o pravicah iz DO na prvi oziroma drugi stopnji.
100. člen
(zbirke podatkov, ki jih zbira Zavod za pokojninsko in
invalidsko zavarovanje Slovenije)
Zavod za pokojninsko in invalidsko zavarovanje Slovenije (v
nadaljnjem besedilu: ZPIZ) brezplačno zagotavlja ministrstvoma, pristojnima za
zdravje in za dolgotrajno oskrbo, ter ZZZS neposreden elektronski dostop do
podatkov iz zbirk podatkov o višini, obdobju upravičenosti in datumu izplačila
dodatka za pomoč in postrežbo na podlagi predpisov o pokojninskem in
invalidskem zavarovanju za potrebe odločanja o pravicah do DO na prvi oziroma
drugi stopnji.
101. člen
(dostop do podatkov, ki jih zbira in upravlja NIJZ)
(1) NIJZ zbira podatke in upravlja register iz 61. člena
tega zakona.
(2) NIJZ brezplačno zagotavlja ZZZS in koordinatorju DO
neposreden elektronski dostop do CRPP in podatkov o zdravstvenem varstvu
upravičencev.
(3) NIJZ zbira podatke in upravlja register iz tega člena za
namene načrtovanja javne mreže DO in načrtovanja ter spremljanja kadrov v DO.
4. oddelek: Druge določbe o obdelavi podatkov
102. člen
(hramba podatkov o DO)
(1) Za hrambo podatkov, vsebovanih v zbirkah podatkov iz tega
zakona, se uporabljajo predpisi, ki urejajo varstvo dokumentarnega in
arhivskega gradiva.
(2) V primeru prenehanja delovanja izvajalca DO se v skladu s
predpisi, ki urejajo varstvo dokumentarnega in arhivskega gradiva, podatki iz
zbirk podatkov predajo njegovemu pravnemu nasledniku, če tega ni, pa
pristojnemu arhivu.
(3) Osebni podatki iz tega zakona se hranijo deset let po
prenehanju opravljanja DO.
103. člen
(arhiviranje podatkov)
(1) Po poteku roka hrambe se dokumentacija s področja DO in
osebni podatki, vsebovani v zbirkah podatkov obveznega zavarovanja za DO,
uničijo, zbrišejo ali anonimizirajo, če pristojni arhiv ne določi, da imajo
lastnost arhivskega gradiva v skladu s predpisi, ki urejajo varstvo
dokumentarnega in arhivskega gradiva.
(2) Arhivsko gradivo, ki se odbere iz zbirk podatkov obveznega
zavarovanja za DO, se hrani pri ZZZS v izvirniku, dokler se ne izroči
pristojnemu arhivu.
IX. poglavje: NADZOR NAD OPRAVLJANJEM DO
104. člen
(nadzor v DO)
(1) Nadzor nad izvajanjem določb tega zakona in predpisov,
izdanih na njegovi podlagi, opravljajo:
-       
ministrstvo, pristojno za zdravje;
-       
ministrstvo, pristojno za dolgotrajno oskrbo;
-       
ZZZS.
(2) Nadzor nad izvajalci DO iz prvega odstavka 57. člena
tega zakona se izvaja kot:
-       
administrativni nadzor;
-       
strokovni nadzor s svetovanjem;
-       
sistemski nadzor.
1. Oddelek: Nadzor ministrstev
105. člen
(nadzor ministrstev)
(1) Ministrstvi, pristojni za dolgotrajno oskrbo in za
zdravje, v zvezi z opravljanjem DO v instituciji v obliki negovalnih domov iz
tretje alineje drugega odstavka 58. člena tega zakona opravljata pri izvajalcih
DO iz prvega odstavka 57. člena tega zakona naslednje vrste nadzora:
-       
administrativni nadzor v skladu s svojo pristojnostjo iz drugega
odstavka 60. člena tega zakona;
-       
strokovni nadzor s svetovanjem in sistemski nadzor.
(2) Ministrstvi, pristojni za dolgotrajno oskrbo in za
zdravje, v zvezi z opravljanjem DO v instituciji v obliki negovalnih domov iz
tretje alineje drugega odstavka 58. člena tega zakona, nadzor opravljata
zlasti:
1.     
z zbiranjem in preverjanjem podatkov, informacij in dokumentacije, ki
jih izvajalci DO pridobivajo in vodijo na podlagi določb tega zakona;
2.     
z zbiranjem in preverjanjem podatkov, informacij in dokumentacije
pristojnih državnih organov in nosilcev javnih pooblastil, ki se nanaša na
izvajanje storitev izvajalcev DO na podlagi tega zakona;
3.     
s preverjanjem dejstev in okoliščin, ki se nanašajo na:
- 
izpolnjevanje pogojev za izdajo dovoljenja za opravljanje DO;
- 
zagotavljanje strokovnih standardov obravnave v DO;
- 
zagotavljanje sistema vodenja kakovosti in varnosti pri izvajalcih DO;
- 
obveznost priprave izvedbenega načrta iz 42. člena tega zakona;
- 
zagotavljanje kadrovskih, prostorskih in drugih materialnih pogojev
opravljanja DO;
4.     
z obravnavo odklonov in drugih varnostnih tveganj pri izvajalcih DO;
5.     
z razgovorom z upravičenci, zaposlenimi in drugimi deležniki pri
opravljanju DO;
6.     
z oceno stanja upravičenca;
7.     
z izrekanjem ukrepov nadzora na podlagi tega zakona.
(3) Ministrstvi, pristojni za dolgotrajno oskrbo in za
zdravje, v zvezi z opravljanjem DO v instituciji v obliki negovalnih domov iz tretje
alineje drugega odstavka 58. člena tega zakona, sodelujeta pri aktivnostih, ki
prispevajo k usklajenemu izvajanju nadzora in višji učinkovitosti nadzora,
zlasti:
-       
s spremljanjem izvajanja ukrepov nadzora;
-       
z zagotavljanjem poenotene nadzorne prakse.
106. člen
(postopek nadzora nad izvajalci DO in vodenj evidence
opravljenih nadzorov)
(1) Postopek nadzora iz druge in tretje alineje drugega
odstavka 104. člena tega zakona se začne s sklepom o začetku nadzora, ki
ga izda minister, pristojen za dolgotrajno oskrbo, oziroma zbornica iz
118. člena tega zakona, in vsebuje navedbo:
-       
predsednika in članov komisije;
-       
namena in predvidenega obsega nadzora;
-       
roka, do katerega naj se nadzor zaključi.
(2) V opravljanje nadzora iz druge in tretje alineje drugega
odstavka 104. člena tega zakona pri izvajalcih DO v instituciji iz tretje
alineje drugega odstavka 58. člena tega zakona, ministrstvo, pristojno za
zdravje, na poziv ministra, pristojnega za dolgotrajno oskrbo, v komisijo iz
prve alineje prejšnjega odstavka imenuje enega člana.
(3) Izvajalec nadzora za namen spremljanja doseganja
strokovnosti in zakonitosti dela izvajalcev DO vodi evidenco opravljenih
nadzorov iz drugega odstavka 104. člena tega zakona, pri čemer vsebino
evidence in podatke, ki se v njej zbirajo, določi minister, pristojen za
dolgotrajno oskrbo, v soglasju z ministrom, pristojnim za zdravje, v zvezi z
opravljanjem DO v instituciji v obliki negovalnih domov iz tretje alineje
drugega odstavka 58. člena tega zakona.
(4) Podatki iz evidence iz prejšnjega odstavka se hranijo
trajno.
(5) Metodologijo opravljanja nadzora iz drugega odstavka
104. člena tega zakona določi minister, pristojen za dolgotrajno oskrbo, v
soglasju z ministrom, pristojnim za zdravje, v zvezi z opravljanjem DO v
instituciji v obliki negovalnih domov iz tretje alineje drugega odstavka 58.
člena tega zakona.
(6) V postopkih nadzora nad izvajalci DO, ki so določeni v
drugem odstavku 104. člena tega zakona, se smiselno uporabljajo določbe
zakona, ki ureja splošni upravni postopek.
(7) Povzetek ugotovitev o opravljenem nadzoru iz drugega
odstavka 104. člena tega zakona se objavi na spletni strani ministrstva,
ki je nadzor izvedlo.
107. člen
(administrativni nadzor)
(1) Administrativni nadzor obsega preverjanje:
-       
izpolnjevanja pogojev izvajalcev DO za opravljanje DO iz 59. člena
tega zakona;
-       
poročanja izvajalca iz drugega odstavka 64. člena tega zakona.
(2) Administrativni nadzor se kot redni nadzor pri izvajalcu
DO opravi najmanj enkrat letno.
(3) Administrativni nadzor opravi pooblaščeni strokovni
delavec pristojnega ministrstva.
108. člen
(strokovni nadzor s svetovanjem)
(1) Strokovni nadzor s svetovanjem obsega nadzor nad
strokovnostjo, kakovostjo, varnostjo in zakonitostjo dela pri izvajalcu DO.
Strokovni nadzor s svetovanjem zajema nadzor nad:
1.     
izvajanjem predpisov s področja DO, obveznega zavarovanja za DO in
področja materialnega poslovanja;
2.     
ustreznostjo priprave in izvajanja izvedbenega načrta iz 42. člena
tega zakona;
3.     
oskrbljenostjo upravičenca v skladu z izvedbenim načrtom iz
42. člena tega zakona;
4.     
delom koordinatorja DO iz 65. člena tega zakona;
5.     
upoštevanjem aktivnosti in kompetenc, protokolov, strokovne doktrine,
standardov in zahtev poklicne etike;
6.     
usposabljanjem zaposlenih iz četrtega odstavka 59. člena tega
zakona.
(2) Strokovni nadzor s svetovanjem se lahko opravi kot redni
ali izredni nadzor. Redni strokovni nadzor s svetovanjem se pri izvajalcu DO
opravi najmanj na tri leta. Ministrstvo, pristojno za dolgotrajno oskrbo, lahko
izvajanje strokovnega nadzora s svetovanjem, ob soglasju ministrstva,
pristojnega za zdravje, v zvezi z opravljanjem DO v instituciji v obliki
negovalnih domov iz tretje alineje drugega odstavka 58. člena tega zakona,
poveri zbornici iz 118. člena tega zakona.
(3) Izredni strokovni nadzor s svetovanjem nad izvajalcem DO
uvede ministrstvo, pristojno za dolgotrajno oskrbo, ob soglasju ministrstva,
pristojnega za zdravje, v zvezi z opravljanjem DO v instituciji v obliki
negovalnih domov iz tretje alineje drugega odstavka 58. člena tega zakona ali
zbornica iz 118. člena tega zakona na zahtevo ministrstva, pristojnega za
dolgotrajno oskrbo, ob soglasju ministrstva, pristojnega za zdravje, v zvezi z
opravljanjem DO v instituciji v obliki negovalnih domov iz tretje alineje
drugega odstavka 58. člena tega zakona.
(4) Strokovni nadzor s svetovanjem, ki ga opravi zbornica iz
118. člena tega zakona, se zaključi s poročilom, ki ga zbornica posreduje ministrstvu,
pristojnemu za dolgotrajno oskrbo, ob soglasju ministrstva, pristojnega za
zdravje, v zvezi z opravljanjem DO v instituciji v obliki negovalnih domov iz
tretje alineje drugega odstavka 58. člena tega zakona.
109. člen
(sistemski nadzor)
(1) Sistemski nadzor pri izvajalcih DO (v nadaljnjem
besedilu: sistemski nadzor) se opravi v obliki izrednega nadzora, če obstajajo
razlogi za sum, da so pri izvajalcih DO prisotne nepravilnosti v zvezi z
organizacijo ali strokovnostjo delovnega procesa ali nepravilnosti v zvezi s
kakovostjo in varnostjo oziroma zakonitostjo dela.
(2) Sistemski nadzor pomeni sočasno izvedbo administrativnega
nadzora iz 107. člena tega zakona in strokovnega nadzora s svetovanjem iz
prejšnjega člena.
110. člen
(vrste ukrepov nadzora)
(1) Ministrstvi, pristojni za dolgotrajno oskrbo in za
zdravje, lahko izvajalcem DO iz prvega odstavka 57. člena tega zakona v
skladu s svojo pristojnostjo iz drugega odstavka 60. člena tega zakona v
postopku nadzora na podlagi tega zakona izrečeta naslednje ukrepe:
-       
izda opozorila ali priporočila;
-       
odredi odpravo kršitev in naloži popravljalne ukrepe;
-       
odredi odpravo organizacijskih, materialnih in drugih pomanjkljivosti;
-       
določi obvezno strokovno svetovanje izvajalcu DO;
-       
začasno prepove opravljanje DO;
-       
začasno ali trajno prepove opravljanje nalog koordinatorja DO;
-       
odvzame dovoljenja za opravljanje DO.
(2) Pristojno ministrstvo pri določitvi posameznega ukrepa
ali kombinacije ukrepov in določitvi roka za njihovo izvedbo upošteva:
-       
resnost in trajanje kršitve;
-       
stopnjo odgovornosti kršitelja in odgovorne osebe;
-       
višino s kršitvijo pridobljenih prihodkov ali zmanjšanih odhodkov;
-       
raven sodelovanja kršitelja in odgovorne osebe s pristojnim ministrstvom
in morebitno samoprijavo kršitve;
-       
pretekle kršitve odgovorne pravne ali fizične osebe.
111. člen
(odprava kršitev in naložitev popravljalnih ukrepov)
(1) Če pristojno ministrstvo pri opravljanju nadzora ugotovi
kršitve tega zakona ali predpisov, izdanih na njegovi podlagi, kršitelju z
odločbo naloži, da odpravi kršitev in sprejme popravljalne ukrepe v zvezi z
ugotovljenimi kršitvami.
(2) Odprava kršitev in izvedba popravljalnih ukrepov se odredi,
kadar izvajalec DO krši:
-       
določbe tega zakona, ki urejajo pogoje za opravljanje DO iz
59. člena tega zakona;
-       
določbe tega zakona glede kakovosti in varnosti obravnave oziroma
organizacije dela in
-       
določbe tega zakona, ki se nanašajo na obveznost poročanja in
obveščanja.
(3) Naložijo se naslednji popravljalni ukrepi:
-       
izboljšanje postopkov notranjega obvladovanja kakovosti;
-       
zagotovitev primernega števila in ustrezne strukture kadrov glede na
obseg poslovanja;
-       
dodatno usposabljanje zaposlenih o pravilnem ravnanju na področju
zaznane kršitve ali tveganja za nastanek kršitve;
-       
drugi popravljalni ukrepi, ki so potrebni, sorazmerni in primerni za
zagotovitev uresničitve spoštovanja tega zakona in predpisov, izdanih na
njegovi podlagi.
112. člen
(odprava pomanjkljivosti)
Če pristojno ministrstvo pri opravljanju nadzora ugotovi
pomanjkljivosti ali večji obseg nepravilnosti, izvajalcu DO izreče ukrep
odprave pomanjkljivosti in nepravilnosti in mu določi rok za odpravo kršitev.
113. člen
(obvezno strokovno svetovanje izvajalcu DO)
(1) Če izvajalec DO v roku, ki ga določi pristojno
ministrstvo, ne odpravi kršitev, pa so kršitve takšne narave, da ne ogrožajo
življenja ali zdravja uporabnikov oziroma zaposlenih v DO, lahko pristojno
ministrstvo, izvajalcu DO z odločbo določi obvezno strokovno svetovanje.
(2) Obvezno strokovno svetovanje iz prejšnjega odstavka
izvaja tričlanska komisija strokovnjakov s področja DO, ki jo imenuje pristojni
minister.
(3) Stroške obveznega strokovnega svetovanja krije izvajalec
DO iz lastnih sredstev.
114. člen
(začasna prepoved opravljanja DO)
(1) Če izvajalec DO v roku, ki ga določi pristojno
ministrstvo, ne odpravi kršitev, pa so kršitve take narave, da je ogroženo
življenje ali zdravje upravičencev oziroma zaposlenih v DO, lahko pristojno ministrstvo
izvajalcu DO z odločbo začasno prepove opravljanje DO.
(2) Ukrep začasne prepovedi opravljanja DO pristojno
ministrstvo določi tudi kot stopnjevalni ukrep, če je izvajalcu DO več kot
dvakrat izrečen popravljalni ukrep iz tretjega odstavka 111. člena tega
zakona.
115. člen
(prepoved opravljanja nalog koordinatorja DO)
Pristojno ministrstvo lahko prepove opravljanje nalog
koordinatorja DO, če ugotovi, da koordinator DO svoje delo opravlja v nasprotju
s pravili stroke, na način, ki vpliva ali bi lahko vplival na kakovost in
varnost DO za uporabnike oziroma varnost dela zaposlenih v DO.
116. člen
(odvzem dovoljenja za opravljanje DO)
(1) Pristojno ministrstvo izvajalcu DO odvzame dovoljenje za
opravljanje DO, če:
-       
je bilo dovoljenje pridobljeno z navajanjem neresničnih podatkov;
-       
ne izpolnjuje več katerega od pogojev za pridobitev dovoljenja za
opravljanje DO;
-       
ponavljajoče krši obveznost sporočanja sprememb iz tretjega odstavka
63. člena tega zakona;
-       
ponavljajoče krši določbe tega zakona pri opravljanju DO.
(2) Pristojno ministrstvo odvzame dovoljenje za opravljanje
DO tudi kot stopnjevalni ukrep nadzora, če prejšnji milejši ukrepi nadzora niso
dosegli odprave kršitev in prenehanja novih kršitev izvajalca DO.
117. člen
(nadzor ministrstev nad ZZZS)
Ministrstvi, pristojni za zdravje in za dolgotrajno oskrbo,
opravljata nadzor nad ZZZS, in sicer nadzor nad:
-       
izvajanjem strokovnih in administrativnih nalog ZZZS iz drugega odstavka
84. člena tega zakona in
-       
načrtovanjem in izvajanjem dela vstopnih točk za DO.
2. oddelek: Nadzor zbornice z javnimi pooblastili
118. člen
(zbornica z javnim pooblastilom za opravljanje strokovnega
nadzora v DO)
(1) Zbornica, ki ji minister, pristojen za dolgotrajno oskrbo,
podeli javno pooblastilo, opravlja kot javno pooblastilo naslednje naloge:
-       
izvaja strokovni nadzor s svetovanjem in
-       
v soglasju z ministrom, pristojnim za dolgotrajno oskrbo, podrobneje
določi način izvajanja strokovnega nadzora s svetovanjem.
(2) Pri izvajanju nalog zbornice iz tega člena se uporabljajo
določbe zakona, ki ureja upravni postopek. Zoper odločitev zbornice je
dovoljena pritožba na ministrstvo, pristojno za dolgotrajno oskrbo.
(3) Izvajanje nalog, ki jih zbornica opravlja kot javno
pooblastilo, nadzira ministrstvo, pristojno za dolgotrajno oskrbo.
(4) Zbornica, ki se ji podeli javno pooblastilo, mora ob
prijavi v postopek podelitve javnega pooblastila izpolnjevati najmanj naslednje
pogoje:
1.     
imeti mora včlanjenih najmanj 60 odstotkov vseh zaposlenih pri
izvajalcih DO iz prvega odstavka 57. člena tega zakona;
2.     
delovati mora na področju zagotavljanja strokovnosti in kakovosti v DO;
3.     
delovati mora na področju celotne države;
4.     
imeti mora strokovno usposobljene kadre za vodenje upravnih postopkov in
izvajanje javnih pooblastil.
(5) Minister, pristojen za dolgotrajno oskrbo, glede na
izpolnjevanje pogojev iz prejšnjega odstavka izda odločbo v upravnem postopku,
s katero posamezni zbornici podeli pooblastilo za opravljanje nalog iz prvega
odstavka tega člena.
(6) Odločba o dodelitvi javnih pooblastil se objavi v Uradnem
listu Republike Slovenije.
(7) Minister, pristojen za dolgotrajno oskrbo, lahko
podeljeno javno pooblastilo omeji ali odvzame, če zbornica ne izpolnjuje
podeljenih javnih pooblastil.
(8) Odločba o odvzemu javnega pooblastila se objavi v Uradnem
listu Republike Slovenije. Zoper odločbo o odvzemu javnega pooblastila je v 15
dneh od dneva vročitve odločbe dovoljena pritožba, o kateri odloča Vlada.
(9) Naloge, ki jih opravlja zbornica kot javno pooblastilo,
se financirajo iz sredstev proračuna Republike Slovenije.
3. oddelek: Nadzor ZZZS
119. člen
(nadzor ZZZS na področju DO)
(1) ZZZS je na področju DO pristojen za nadzor nad:
-       
izvajanjem pravil o evidentiranju in zaračunavanju storitev DO;
-       
skladnostjo zaračunanih in realiziranih storitev DO izvajalcev DO v
javni mreži v skladu s potrjenim izvedbenim načrtom iz 42. člena tega
zakona oziroma aneksom k izvedbenemu načrtu;
-       
prijavo, spremembo in odjavo v obvezno zavarovanje za DO;
-       
vodenjem seznamov zasedenosti posteljnih zmogljivosti izvajalcev DO v
instituciji;
-       
številom kandidatov za vključitev pri posameznem izvajalcu DO, njihovi
kategoriji upravičenosti do DO in številu doseženih ponderiranih točk iz prvega
odstavka 12. člena tega zakona.
(2) Nadzor ZZZS nad izvajalci DO je redni in izredni ter ga
ZZZS izvede, kot je določeno v tem členu, ob uporabi določb zakona, ki ureja
upravni postopek. Podrobnejšo metodologijo izvedbe nadzora določi ZZZS.
(3) Pri rednem nadzoru ZZZS ugotavlja odstotek oškodovanja
glede na obračunano vrednost storitev DO v vzorcu in ta odstotek uporabi za
izrek kazni na naslednji način:
-       
pri prvem ugotovljenem oškodovanju se izreče kazen v višini 10 odstotkov
ugotovljenega odstotka oškodovanja na višino javnih virov ZZZS za DO preteklega
leta;
-       
pri naslednjih zaporednih kršitvah se kazen povišuje za 20 odstotkov do
največ 100 odstotkov;
-       
leto brez kršitve vrne način izrekanja kazni na začetek.
(4) Določbe prejšnjega odstavka ne posegajo v obveznost
vračila škode na podlagi ugotovljene odškodninske ali kazenske odgovornosti.
(5) Redni nadzor se opravlja tako, da je vsak izvajalec DO iz
prvega odstavka 57. člena tega zakona nadziran najmanj na tri leta.
(6) Izredni nadzor lahko odredi direktor ZZZS v primeru suma
nenamenske porabe virov iz posebnega podračuna ZZZS ali neustreznega
zaračunavanja storitev DO pri izvajalcih DO.
(7) ZZZS po opravljenem nadzoru izdela zapisnik o nadzoru, ki
je podlaga za ovrednotenje in finančni izračun ugotovljenih nepravilnosti iz
nadzora. Načine, organizacijo in postopek nadzorov določi ZZZS s splošnim
aktom.
(8) Če se ista kršitev pri izvajalcu DO ponovi dvakrat, če
večkrat ali če izvajalec DO dvakrat ali večkrat krši obveznosti iz prve, druge
ali četrte alineje prvega odstavka tega člena ali če ZZZS ugotovi kakršnokoli
kršitev s področja svojih pristojnosti ali sum na kršitev drugih določb tega
zakona, ZZZS o tem obvesti pristojno ministrstvo.
(9) ZZZS letno javno objavi poročilo o obsegu in vsebini
izvedenih nadzorov.
(10) ZZZS vzpostavi in vodi zbirko podatkov rednih in
izrednih nadzorov ter izrečenih ukrepov.
120. člen
(pridobivanje podatkov za potrebe nadzora)
Izvajalci DO, izvajalci storitev e-oskrbe in druge osebe ZZZS
omogočijo izvajanje nadzora in mu na zahtevo posredujejo vse zahtevane podatke
in dokumentacijo v zvezi z opravljanjem DO.
4. oddelek: Pooblaščene uradne osebe za vodenje in
odločanje v prekrškovnem postopku
121. člen
(pooblaščene uradne osebe)
(1) Prekrškovni postopek pred pristojnim ministrstvom kot
prekrškovnim organom vodi in v njem odloča uradnik z najmanj izobrazbo,
pridobljeno po študijskem programu prve stopnje, oziroma izobrazbo, ki ustreza
ravni izobrazbe, pridobljene po študijskih programih prve stopnje, in je v
skladu z zakonom, ki ureja slovensko ogrodje kvalifikacij, uvrščena na 7.
raven, ali najmanj izobrazbo, pridobljeno po študijskih programih za pridobitev
višje izobrazbe, sprejetih pred 1. 1. 1994, in je v skladu z zakonom, ki
ureja slovensko ogrodje kvalifikacij, uvrščena na 6. raven, ki za vodenje in
odločanje v prekrškovnem postopku izpolnjuje pogoje iz zakona, ki ureja
prekrške.
(2) Prekrškovni postopek pred ZZZS kot prekrškovnim organom
vodi in v njem odloča uradna oseba z izobrazbo pridobljeno najmanj po
študijskem programu prve stopnje, oziroma izobrazbo, ki ustreza ravni
izobrazbe, pridobljene po študijskih programih prve stopnje, in je v skladu z
zakonom, ki ureja slovensko ogrodje kvalifikacij, uvrščena na 7. raven, ali
najmanj izobrazbo, pridobljeno po študijskih programih za pridobitev višje
izobrazbe, sprejetih pred 1. 1. 1994, in je v skladu z zakonom, ki ureja
slovensko ogrodje kvalifikacij, uvrščena na 6. raven, ki za vodenje in
odločanje v prekrškovnem postopku izpolnjuje pogoje iz zakona, ki ureja
prekrške.
X. poglavje: KAZENSKE DOLOČBE
122. člen
(1) Z globo od 5.000 do 50.000 eurov se kaznuje za prekršek
pravna oseba, če:
-       
ne obračunava storitev v skladu s pravili o evidentiranju in
zaračunavanju storitev DO v skladu s prvim odstavkom 45. člena tega
zakona;
-       
ne izpolnjuje pogojev za opravljanje DO iz 59. člena tega zakona;
-       
ne vodi dokumentacije v skladu s 7. točko tretjega odstavka
65. člena tega zakona;
-       
ovira izvedbo nadzora iz 107., 108., ali 109. člena tega zakona.
(2) Z globo od 1.000 do 5.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja DO.
(3) Z globo od 500 do 2.500 eurov se za prekršek iz prvega
odstavka tega člena kaznuje tudi odgovorna oseba pravne osebe, odgovorna osebe
samostojnega podjetnika posameznika, oziroma posameznika, ki samostojno
opravlja DO.
123. člen
(1) Z globo od 2.500 do 25.000 eurov se kaznuje za prekršek
pravna oseba, če:
-       
pristojnemu ministrstvu ne poroča ali ne poroča v rokih v skladu s
tretjim odstavkom 63. člena tega zakona;
-       
pristojnemu ministrstvu ne posreduje poročil in informacij o vseh
zadevah, pomembnih za opravljanje nadzora v skladu s prvim odstavkom
64. člena tega zakona;
-       
ZZZS ne sporoča sprememb podatkov v skladu z drugim odstavkom
64. člena tega zakona;
-       
krši pravila glede vodenja seznama prostih posteljnih zmogljivosti iz
tretjega odstavka 64. člena tega zakona.
(2) Z globo od 500 do 2.500 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja DO.
(3) Z globo od 250 do 1.250 eurov se za prekršek iz prvega
odstavka tega člena kaznuje tudi odgovorna oseba pravne osebe, odgovorna osebe
samostojnega podjetnika posameznika, oziroma posameznik, ki samostojno opravlja
DO.
124. člen
(višina globe v hitrem postopku)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.

Priloga:
Podlaga za izračun nedenarne pravice do DO iz 17. člena tega zakona v javni
mreži DO v koledarskem mesecu

Zakon o dolgotrajni oskrbi – ZDOsk (Uradni
list RS, št. 196/21) vsebuje naslednje prehodne in
končne določbe:
»XI. poglavje: PREHODNE IN KONČNE DOLOČBE
125. člen
(sprejetje nacionalnega
programa DO)
Nacionalni program iz 7. člena tega zakona se sprejme
najpozneje v šestih mesecih od uveljavitve tega zakona.
126. člen
(vzpostavitev sistema
vodenja kakovosti in varnosti na področju DO)
Na ministrstvu, pristojnem za zdravje, se najpozneje 1. marca
2022 vzpostavi sistem vodenja kakovosti in varnosti na področju DO iz
8. člena tega zakona.
127. člen
(zagotavljanje sredstev za
DO do uveljavitve posebnega zakona glede obveznega zavarovanja za DO)
(1) Za namen izvajanja tega zakona in zagotavljanja
uresničevanja pravic iz DO se od začetka uporabe tega zakona v skladu z drugim
odstavkom 158. člena tega zakona in do začetka financiranja pravic iz DO v
skladu z 52. členom tega zakona, mesečno, do 15. v posameznem mesecu za
pretekli mesec, na poseben podračun ZZZS, odprt za potrebe DO (v nadaljnjem
besedilu: poseben podračun ZZZS), prenesejo sredstva v deležu, ki znaša:
-       
3,8 odstotka prihodkov, zbranih iz naslova prispevkov za obvezno
zdravstveno zavarovanje in
-       
2,2 odstotka prihodkov, zbranih iz naslova prispevkov za pokojninsko in
invalidsko zavarovanje.
(2) Ne glede na drugo alinejo prejšnjega odstavka se:
-       
do 31. decembra 2023, mesečno, do 15. v posameznem mesecu za
pretekli mesec, na poseben podračun ZZZS prenesejo sredstva v deležu, ki znaša
1,2 odstotka prihodkov, zbranih iz naslova prispevkov za pokojninsko in
invalidsko zavarovanje;
-       
od 1. januarja 2024 do 31. decembra 2024, mesečno, do 15. v
posameznem mesecu za pretekli mesec, na poseben podračun ZZZS prenesejo
sredstva v deležu, ki znaša 1,7 odstotka prihodkov, zbranih iz naslova
prispevkov za pokojninsko in invalidsko zavarovanje.
(3) Nakazilo sredstev iz prejšnjega odstavka na poseben
podračun ZZZS izvajata ZZZS in ZPIZ.
128. člen
(oprostitev plačila stroška
nastanitve in prehrane pri izvajalcu DO do uveljavitve posebnega zakona glede
obveznega zavarovanja za DO)
Do sprejema zakona iz 52. člena tega zakona se za
oprostitev plačila stroška nastanitve in prehrane pri izvajalcu DO v
instituciji iz drugega odstavka 58. člena tega zakona uporabljajo predpisi
s področja socialnega varstva, ki urejajo oprostitev plačila socialnovarstvenih
storitev v institucionalnem varstvu.
129. člen
(dosedanji izvajalci)
(1) Javni zavodi in koncesionarji, ki na dan
31. december 2022 izvajajo institucionalno varstvo odraslih oseb: domovi
za starejše iz 50. člena Zakona o socialnem varstvu (Uradni list RS,
št. 3/07 – uradno prečiščeno besedilo, 23/07 – popr., 41/07 – popr., 61/10
– ZSVarPre, 62/10 – ZUPJS, 57/12, 39/16, 52/16 – ZPPreb-1, 15/17 – DZ, 29/17,
54/17, 21/18 – ZNOrg, 31/18 – ZOA-A, 28/19 in 189/20 – ZFRO; v nadaljnjem
besedilu: ZSV) v celodnevnem in dnevnem varstvu, posebni socialnovarstveni
zavodi za odrasle iz 51. člena ZSV, varstveno delovni centri iz
52. člena ZSV v celodnevnem varstvu in socialno varstveni zavodi za
usposabljanje iz 54. člena ZSV v delu institucionalne oskrbe odraslih, z
dnem začetka uporabe tega zakona, ki je določen v drugem odstavku
158. člena tega zakona, na področju institucionalne oskrbe najmanj v
deležu 80 odstotkov posteljnih zmogljivosti postanejo izvajalci DO v eni od
oblik iz drugega odstavka 58. člena tega zakona. V preostalem deležu
posteljnih zmogljivosti izvajalci DO lahko izvajajo socialnovarstvene storitve
po zakonu, ki ureja socialno varstvo.
(2) Izvajalcem iz prejšnjega odstavka pristojno ministrstvo
po uradni dolžnosti izda dovoljenje za opravljanje DO iz 60. člena tega
zakona v roku treh mesecev od začetka uporabe tega zakona, ki je določen v
drugem odstavku 158. člena tega zakona. Na podlagi izdanega dovoljenja se
izvajalec DO v roku treh mesecev od izdaje dovoljenja za opravljanje DO vpiše v
register izvajalcev DO.
(3) Javni zavodi ali koncesionarji, ki na dan uveljavitve
tega zakona izvajajo socialnovarstveno storitev pomoč družini na domu, z dnem
začetka uporabe tega zakona, ki je določen v četrtem odstavku 158. člena
tega zakona, na področju oskrbe na domu lahko postanejo izvajalci DO na domu,
če pridobijo dovoljenje za opravljanje DO iz 60. člena tega zakona.
(4) Minister, pristojen za zdravje, v soglasju z ministrom, pristojnim
za socialno varstvo, najpozneje v treh mesecih od uveljavitve tega zakona
določi izvajalce, ki se preoblikujejo v izvajalce DO v instituciji v skladu s
tretjo alinejo drugega odstavka 58. člena tega zakona.
(5) Izvajalci DO iz prvega odstavka tega člena z dnem uporabe
tega zakona, ki je določen v drugem odstavku 158 člena tega zakona,
zaposlijo koordinatorja DO, ostale kadrovske zmogljivosti iz 59. člena
tega zakona pa dopolnijo v roku šestih mesecev od uporabe tega zakona, ki je
določen v drugem odstavku 158. člena tega zakona.
(6) Vlada in samoupravne lokalne skupnosti uskladijo
ustanovitvene akte javnih zavodov za DO iz svoje pristojnosti s tem zakonom v
18 mesecih od uveljavitve tega zakona.
130. člen
(financiranje dodatnih
stroškov dela)
(1) Od 1. decembra 2021 do začetka uporabe prve alineje
1. točke prvega odstavka 10. člena in tretjega odstavka 15. člena
tega zakona, ki urejata pravico do DO v instituciji iz drugega odstavka
58. člena tega zakona, se izvajalcem socialno varstvene storitve institucionalnega
varstva odraslih iz 50., 51., 52. in 54. člena ZSV in izvajalcem pomoči na
domu iz tretjega odstavka 15. člena ZSV zagotavljajo sredstva za
sofinanciranje dodatnih stroškov dela, ki so posledica aneksa h Kolektivni
pogodbi za dejavnost zdravstva in socialnega varstva.
(2) Zahtevki za izplačilo sredstev se z dokazili vložijo pri
ministrstvu, pristojnem za socialne zadeve.
(3) Podrobnejša merila, pogoje in postopek za dodelitev
sredstev za kritje stroškov izplačil določi minister, pristojen za socialne
zadeve.
131. člen
(pridobitev koncesije
dosedanjih izvajalcev)
Koncesije, ki so bile izvajalcem iz prvega odstavka
prejšnjega člena podeljene za izvajanje celodnevnega institucionalnega varstva
odraslih in postanejo izvajalci DO iz drugega odstavka 58. člena tega
zakona, ostanejo v veljavi do izteka obdobja, za katerega so bile podeljene, z
možnostjo podaljšanja za enako obdobje, kot so bile podeljene, in se lahko ne
glede na določbo devetega odstavka 75. člena tega zakona prenesejo na
drugega izvajalca DO s soglasjem koncedenta.
132. člen
(vzpostavitev zbirk
podatkov)
(1) ZZZS za namen opravljanja DO do 31. decembra 2022
vzpostavi zbirke podatkov iz prvega odstavka 94. člena tega zakona.
(2) Izvajalci DO iz drugega odstavka 58. člena tega
zakona za namen opravljanja DO v enem mesecu od začetka uporabe tega zakona, ki
je določen v drugem odstavku 158. člena tega zakona, vzpostavijo zbirke
podatkov iz prvega odstavka 96. člena tega zakona.
133. člen
(dostop do zbirk podatkov)
Upravljavci zbirk podatkov ZZZS najpozneje v 15 dneh od
datumov, določenih v posamezni točki tega člena, posredujejo podatke iz
naslednjih zbirk podatkov:
1.     
ZPIZ stanje na dan 30. oktobra 2022 in 30. april 2024 ‒
podatke o prejemnikih, višini ter razlogih za dodelitev dodatka za pomoč in
postrežbo na podlagi predpisov o pokojninskem in invalidskem zavarovanju in na
podlagi predpisov, ki urejajo socialno vključevanje invalidov;
2.     
ministrstvo, pristojno za obrambo, stanje na dan 30. oktobra 2022 –
podatke o prejemnikih, višini dodatka za pomoč in postrežbo na podlagi Zakona o
vojnih invalidih (Uradni list RS, št. 63/95, 2/97 – odl. US, 19/97, 21/97
– popr., 75/97, 11/06 – odl. US, 61/06 – ZDru-1, 114/06 – ZUTPG, 40/12 – ZUJF,
19/14, 21/18 – ZNOrg, 174/20 – ZIPRS2122 in 159/21) in na podlagi Zakona o
vojnih veteranih (Uradni list RS, št. 59/06 – uradno prečiščeno besedilo,
61/06 – ZDru-1, 101/06 – odl. US, 40/12 – ZUJF, 31/14, 21/18 – ZNOrg in 174/20
– ZIPRS2122);
3.     
ministrstvo, pristojno za socialno varstvo, stanje na dan
30. aprila 2022 – podatke o prejemnikih, višini dodatka za pomoč in
postrežbo, podatke o osebah, ki so vključene v institucionalno varstvo v
varstveno delovnih centrih in podatke o osebah, ki so uveljavile pravico do
izbire družinskega pomočnika in o družinskih pomočnikih po zakonu, ki ureja
socialno varstvo;
4.     
Skupnost socialnih zavodov Slovenije stanje na dan 30. oktobra 2022
– podatke o osebah, ki so vključene v institucionalno varstvo v domovih za
starejše iz 50. člena ZSV in posebnih socialnovarstvenih zavodih za
odrasle iz 51. člena ZSV in
5.     
Skupnost organizacij za usposabljanje oseb s posebnimi potrebami v
Republiki Sloveniji stanje na dan 30. oktobra 2022 – podatke o osebah, ki
so vključene v institucionalno varstvo v socialno varstvenih zavodih za
usposabljanje iz 54. člena ZSV v delu institucionalne oskrbe odraslih.
134. člen
(uveljavitev posebnega
zakona glede obveznega zavarovanja za DO)
Posebni zakon glede obveznega zavarovanja za DO se uveljavi
najpozneje do 30. junija 2025. Do uveljavitve zakona iz prejšnjega stavka
se glede financiranja DO uporabljajo določbe tega zakona.
135. člen
(pravica do dodatka za
pomoč in postrežbo na podlagi predpisov o vojnih invalidih)
Vojni invalidi, ki so pred uveljavitvijo tega zakona, kot je
določeno v prvem odstavku 158. člena tega zakona, pridobili pravico do
dodatka za pomoč in postrežbo na podlagi predpisov o vojnih invalidih, lahko to
pravico obdržijo. Pravica iz prejšnjega stavka se izključuje s pravicami iz
tega zakona.
136. člen
(dodelitev profesionalne
kartice izvajalcem)
ZZZS koordinatorjem DO, zaposlenim pri izvajalcu DO iz prvega
odstavka 129. člena tega zakona, profesionalno kartico izda z dnem začetka
uporabe tega zakona, ki je določen v drugem odstavku 158. člena tega
zakona.
137. člen
(valorizacija)
Prva uskladitev enote vrednosti pravice iz drugega odstavka
17. člena, tretjega odstavka 18. člena, četrtega odstavka
32. člena in petega odstavka 33. člena tega zakona se opravi
1. januarja 2023.
138. člen
(vključitev v obvezno
zavarovanje za DO po uradni dolžnosti)
Z dnem začetka uporabe tega zakona se šteje, da so v obvezno
zavarovanje za DO vključene vse osebe, ki so na dan začetka uporabe tega zakona
vključene v obvezno zdravstveno zavarovanje in izpolnjujejo pogoje za
zavarovanje v DO po 51. členu tega zakona. Njihovo prijavo v obvezno
zavarovanje za DO izvede ZZZS po uradni dolžnosti.
139. člen
(dolžnost izdaje novih
odločb ZZZS)
(1) Osebe, ki so na dan uveljavitve tega zakona upravičene do
dodatka za pomoč in postrežbo v skladu z 99. členom Zakona o pokojninskem
in invalidskem zavarovanju (Uradni list RS, št. 96/12, 39/13, 99/13 –
ZSVarPre-C, 101/13 – ZIPRS1415, 44/14 – ORZPIZ206, 85/14 – ZUJF-B, 95/14 –
ZUJF-C, 90/15 – ZIUPTD, 102/15, 23/17, 40/17, 65/17, 28/19, 75/19, 139/20,
189/20 – ZFRO, 51/21, 121/21 in 162/21; v nadaljnjem besedilu: ZPIZ-2), ter
predpisih s področja vojnih veteranov, socialnega varstva in področja
socialnega vključevanja invalidov se te pravice izplačujejo do izdaje nove
odločbe o pravicah iz tega zakona. Odločba iz prejšnjega stavka, ki jo po uradni
dolžnosti izda ZZZS, se izda najkasneje do 30. junija 2024.
(2) Ne glede na tretji odstavek 42. člena tega zakona
oseba iz prejšnjega odstavka tega člena sklene izvedbeni načrt najkasneje v 180
dneh od izvršljivosti odločbe v skladu s tem členom.
(3) Upravičencem, ki so na dan uveljavitve tega zakona
upravičeni do družinskega pomočnika v skladu s poglavjem »II.A IZBIRA
DRUŽINSKEGA POMOČNIKA« ZSV, se ta pravica podaljša do izdaje nove odločbe na
podlagi tega zakona, ki jo izda ZZZS po uradni dolžnosti, ob izpolnjevanju
pogoja iz tretjega odstavka 20. člena tega zakona najkasneje do
31. decembra 2022. V istem postopku ZZZS odloči tudi o preoblikovanju
družinskega pomočnika na podlagi ZSV v oskrbovalca družinskega člana ali v
drugo pravico iz tega zakona ali odloči o prenehanju družinskega pomočnika.
(4) Oskrbovanci v domovih za
starejše iz 50. člena ZSV se, upoštevajoč kategorijo oskrbe v skladu s
predpisom, ki ureja metodologijo za oblikovanje cen socialno varstvenih
storitev, na dan 30. oktobra 2022, pretvorijo v kategorijo DO, o čemer
ZZZS izda odločbo po uradni dolžnosti, na podlagi naslednje prevedbene tabele:


Kategorija oskrbe
  po metodologiji za oblikovanje cen socialno varstvenih storitev

Kategorija DO


II.

3


III. a

4


III. b

5


IV.

5


(5) Ne glede na prejšnji odstavek za oskrbovance v domovih za
starejše iz 50. člena ZSV, ki so v skladu s predpisom, ki ureja
metodologijo za oblikovanje cen socialno varstvenih storitev, na dan
30. oktobra 2022 uvrščeni v I. kategorijo, ZZZS oceno upravičenosti do DO
izvede po uradni dolžnosti. Odločbo o upravičenosti do DO v skladu z
39. členom tega zakona ZZZS izda najkasneje do 31. decembra 2022.
(6) Ne glede na določbo četrtega odstavka 42. člena tega
zakona potrjevanje izvedbenega načrta iz 42. člena tega zakona za upravičence,
prevedene v skladu s prejšnjim odstavkom, ni potrebno.
(7) Ne glede na prejšnji odstavek izvajalec DO v instituciji
najpozneje v 60 dneh od začetka opravljanja DO ZZZS pošlje izvedbene načrte iz
42. člena tega zakona za upravičence, za katere zagotavlja DO.
(8) Za oskrbovance posebnih socialnovarstvenih zavodov iz
51. člena ZSV, varstveno delovnih centrov iz 52. člena ZSV v
celodnevnem varstvu in socialno varstvenih zavodov za usposabljanje iz
54. člena ZSV v delu institucionalne oskrbe odraslih ZZZS oceno
upravičenosti do DO izvede po uradni dolžnosti. Odločbo o upravičenosti do DO v
skladu z 39. členom tega zakona ZZZS izda najkasneje do 31. decembra
2022.
140. člen
(uskladitev delovanja ZZZS)
(1) Uskladitev delovanja ZZZS se v skladu z določbami tega
zakona izvede najpozneje do 31. decembra 2022.
(2) Sredstva za izvajanje nalog ZZZS in zagonska sredstva za
vzpostavitev pogojev za izvajanje nalog ZZZS na področju DO zagotovi proračun
Republike Slovenije.
141. člen
(začasna ohranitev že
pridobljenih pravic na podlagi drugih predpisov)
Osebe, ki so na dan uveljavitve tega zakona pridobile pravico
do dodatka za pomoč in postrežbo na podlagi predpisov o pokojninskem in
invalidskem zavarovanju, do dodatka za pomoč in postrežbo na podlagi predpisov
o vojnih veteranih, pravico na podlagi predpisov o socialnovarstvenih storitvah
ali na podlagi predpisov, ki urejajo socialno vključevanje invalidov, do
družinskega pomočnika na podlagi predpisov o socialnem varstvu, do storitev
institucionalnega varstva ali pomoči na domu, obdržijo te pravice oziroma
storitve do izdaje novih odločb o odobritvi pravic iz DO v skladu z
39. členom tega zakona.
142. člen
(postopki, začeti pred
uveljavitvijo tega zakona)
Postopki za uveljavljanje pravice do izbire družinskega pomočnika
ter dodatka za pomoč in postrežbo, ki so se začeli pred uveljavitvijo tega
zakona in še niso bili zaključeni s pravnomočno odločbo, se končajo po
dosedanjih predpisih.
143. člen
(podzakonski akti)
(1) Minister, pristojen za zdravje, najpozneje v treh mesecih
od uveljavitve tega zakona izda podzakonske akte iz drugega odstavka
9. člena in tretjega odstavka 12. člena tega zakona.
(2) Minister, pristojen za zdravje, v soglasju z ministrom,
pristojnim za socialno varstvo, najpozneje v treh mesecih od uveljavitve tega
zakona izda podzakonske akte iz tretjega odstavka 7. člena, tretjega
odstavka 10. člena, petega odstavka 12. člena, osmega in dvanajstega
odstavka 14. člena, petega odstavka 30. člena, sedmega in desetega
odstavka 58. člena, tretjega in sedmega odstavka 59. člena, tretjega
odstavka 61. člena, tretjega odstavka 64. člena, tretjega odstavka
88. člena ter tretjega in petega odstavka 106. člena tega zakona.
(3) Zbornica iz 118. člena tega zakona najpozneje v enem
mesecu od prejema javnega pooblastila v skladu s tem zakonom izda podzakonske
akte iz prvega odstavka 118. člena tega zakona.
(4) ZZZS sprejme splošne akte iz šestega odstavka
35. člena, desetega odstavka 42. člena, petega odstavka
45. člena in drugega odstavka 46. člena tega zakona do 30. junija
2022.
144. člen
(zdravstvena nega,
fizioterapija in delovna terapija v okviru pravic obveznega zdravstvenega
zavarovanja)
V Splošnem dogovoru za pogodbeno leto 2022 se določi nova
priloga Priloga SVZ-3 Merila za razvrščanje oskrbovancev po zahtevnosti
zdravstvene nege z veljavnostjo od 1. januarja 2023, v kateri se določi
storitve zdravstvene nege in zdravstvene rehabilitacije, ki jih izvajalci DO iz
druge in tretje alineje drugega odstavka 58. člena tega zakona
zagotavljajo v okviru pravic obveznega zdravstvenega zavarovanja. Dosedanja
Priloga SVZ-3 Merila za razvrščanje oskrbovancev po zahtevnosti zdravstvene
nege se v skladu s predpisi, ki urejajo zdravstveno varstvo in zdravstveno
zavarovanje, preneha uporabljati z 31. decembrom 2022.
145. člen
(spremembe Zakona o
zdravstvenem varstvu in zdravstvenem zavarovanju)
(1) V Zakonu o zdravstvenem varstvu in zdravstvenem
zavarovanju (Uradni list RS, št. 72/06 – uradno prečiščeno besedilo,
114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF, 21/13 –
ZUTD-A, 91/13, 99/13 – ZUPJS-C, 99/13 – ZSVarPre-C, 111/13 – ZMEPIZ-1, 95/14 –
ZUJF-C, 47/15 – ZZSDT, 61/17 – ZUPŠ, 64/17 – ZZDej-K, 36/19, 189/20 – ZFRO,
51/21 in 159/21; v nadaljnjem besedilu: ZZVZZ) se v 23. členu v prvem
odstavku v 1. točki trinajsta alineja spremeni tako, da se glasi:
»‒ patronažni obiski, zdravljenje in nega na domu ter v
socialno varstvenih zavodih, razen če oseba prejema primerljive storitve
zdravstvene nege, vezane na osnovna dnevna opravila, določene z zakonom in
podzakonskimi predpisi na področju obveznega zavarovanja za dolgotrajno
oskrbo,«.
(2) V 54. členu se v drugem odstavku za besedo »zakona«
doda besedilo »in 1. točke pod a) ter 3. točke pod b) prvega odstavka
20. člena tega zakona«.
(3) V 55. členu se v četrtem odstavku za besedilom
»25. točke prvega odstavka 15. člena tega zakona« doda besedilo »in
1. točke pod a) ter 3. točke pod b) prvega odstavka 20. člena tega
zakona«.
(4) V 79.b členu se v drugem odstavku za triindvajseto
alinejo pika nadomesti z vejico in doda nova štiriindvajseta alineja, ki se
glasi:
»– davčno številko.«.
146. člen
(sprememba Pravil obveznega
zdravstvenega zavarovanja)
V Pravilih obveznega zdravstvenega zavarovanja (Uradni list
RS, št. 30/03 – prečiščeno besedilo, 35/03 – popr., 78/03, 84/04, 44/05,
86/06, 90/06 – popr., 64/07, 33/08, 7/09, 88/09, 30/11, 49/12, 106/12, 99/13 –
ZSVarPre-C, 25/14 – odl. US, 85/14, 10/17 – ZČmIS, 64/18, 4/20, 42/21 – odl.
US, 61/21, 159/21 – ZZVZZ-P in 183/21) se v 9. členu v prvem odstavku 26.
točka spremeni tako, da se glasi:
»26. oskrbovalci družinskega člana, upravičenci do plačila za
izgubljeni dohodek na podlagi zakona, ki ureja dolgotrajno oskrbo – z dnem
pridobitve pravice do delnega plačila za izgubljeni dohodek po predpisih, ki
urejajo dolgotrajno oskrbo;«.
147. člen
(odstop od Zakona o matični
evidenci zavarovancev in uživalcev pravic iz obveznega pokojninskega in
invalidskega zavarovanja)
Ne glede na 37. člen Zakona o matični evidenci
zavarovancev in uživalcev pravic iz obveznega pokojninskega in invalidskega
zavarovanja (Uradni list RS, št. 111/13 in 97/14; v nadaljnjem besedilu:
ZMEPIZ-1) ZZZS vlaga za oskrbovalce družinskih članov:
-       
prijavo v zavarovanje, odjavo iz zavarovanja in prijavo sprememb med
zavarovanjem,
-       
prijavo podatkov o osnovah ter prijavo sprememb teh podatkov.
Prvi odstavek 43. člena ZMEPIZ-1 se ne uporablja za
družinske pomočnike.
148. člen
(sprememba Zakona o
delovnih in socialnih sodiščih)
V Zakonu o delovnih in socialnih sodiščih (Uradni list RS,
št. 2/04, 10/04 – popr., 45/08 – ZArbit, 45/08 – ZPP-D, 47/10 – odl. US,
43/12 – odl. US in 10/17 – ZPP-E) se v 7. členu v prvem odstavku za 2.
točko doda nova 2.a točka, ki se glasi:
»2.a na področju zavarovanja za dolgotrajno oskrbo:
a)    
o pravici do in iz obveznega zavarovanja za dolgotrajno oskrbo in
plačevanju prispevkov za to zavarovanje;«.
149. člen
(sprememba Zakona o
socialnem varstvu)
(1) V ZSV se v 18.i členu prvi odstavek spremeni tako, da se
glasi:
»Družinski pomočnik ima pravico do delnega plačila za
izgubljeni dohodek v višini 1,2 kratnika minimalne plače oziroma sorazmernega
dela plačila za izgubljeni dohodek v primeru dela s krajšim delovnim časom od
polnega. Delno plačilo za izgubljeni dohodek se usklajuje z rastjo minimalne
plače.«.
(2) V 52. členu se drugi odstavek spremeni tako, da se
glasi:
»Poleg storitev iz prejšnjega odstavka lahko varstveno
delovni center opravlja tudi pomoč na domu družinam duševno in telesno
prizadetih oseb.«.
150. člen
(spremembe Zakona o
zdravstveni dejavnosti)
V Zakonu o zdravstveni dejavnosti (Uradni list RS,
št. 23/05 – uradno prečiščeno besedilo, 15/08 – ZPacP, 23/08, 58/08 –
ZZdrS-E, 77/08 – ZDZdr, 40/12 – ZUJF, 14/13, 88/16 – ZdZPZD, 64/17, 1/19 – odl.
US, 73/19, 82/20, 152/20 – ZZUOOP, 203/20 – ZIUPOPDVE in 112/21 – ZNUPZ) se v
8. členu v drugem odstavku prva in druga alineja črtata.
Dosedanja tretja alineja postane prva alineja.
Dosedanja četrta alineja, ki postane druga alineja, se
spremeni tako, da se glasi:
»‒ oskrbni in negovalni domovi po zakonu, ki ureja
dolgotrajno oskrbo;«.
Dosedanja peta, šesta in sedma alineja postanejo tretja,
četrta in peta alineja.
Tretji odstavek se spremeni tako, da se glasi:
»Izvajalci iz prejšnjega odstavka lahko opravljajo za svoje
oskrbovance tudi drugo osnovno zdravstveno dejavnost iz druge, tretje, pete,
šeste in enajste alineje prvega odstavka 7. člena tega zakona, če je to za
oskrbovance potrebno in povezano z izvajanjem dejavnosti izvajalca iz
prejšnjega odstavka, ter specialistično ambulantno dejavnost.«.
151. člen
(dopolnitev Zakona o davku
na dodano vrednost)
V Zakonu o davku na dodano vrednost (Uradni list RS,
št. 13/11 – uradno prečiščeno besedilo, 18/11, 78/11, 38/12, 83/12, 86/14,
90/15, 77/18, 59/19 in 72/19) se v 42. členu v prvem odstavku v 6. točki
za besedilom »domov za starejše« doda besedilo »oziroma storitve dolgotrajne
oskrbe«.
152. člen
(dopolnitev Zakona o
preprečevanju nasilja v družini)
V Zakonu o preprečevanju nasilja v družini (Uradni list RS,
št. 16/08, 68/16 in 54/17 – ZSV-H) se v 1. členu v prvem odstavku za
besedilom »varstva,« doda besedilo »dolgotrajne oskrbe«.
153. člen
(spremembi Zakona o
zdravstveni inšpekciji)
V Zakonu o zdravstveni
inšpekciji (Uradni list RS, št. 59/06 – uradno prečiščeno besedilo in
40/14 – ZIN-B) se v 1. členu v prvem odstavku:
-       
dvanajsta alineja spremeni tako, da se glasi:
»‒ minimalnih sanitarno zdravstvenih pogojev v javnih
zdravstvenih zavodih, pri pravnih in fizičnih osebah, ki opravljajo zdravstveno
dejavnost, pravnih osebah, pri samostojnih podjetnikih posameznikih ali
posameznikih, ki samostojno opravljajo dolgotrajno oskrbo (v nadaljnjem
besedilu: DO) in nosilcih dopolnilne dejavnosti na kmetiji v skladu z zakonom,
ki ureja dolgotrajno oskrbo, v kopališčih, v dejavnostih na področjih otroškega
varstva, vzgoje, izobraževanja, gostinstva, turizma, higienske nege, sociale,
zdravstveno-higienskega stanja začasnih bivališč ob naravnih nesrečah in
evakuacijah;«;
-       
štirinajsta alineja spremeni tako, da se glasi:
»‒ ravnanja z odpadki, ki nastanejo pri opravljanju
zdravstvene dejavnosti oziroma DO, v objektih, namenjenih tem dejavnostim.«.
154. člen
(sprememba Zakona o zbirkah
podatkov s področja zdravstvenega varstva)
V Zakonu o zbirkah podatkov s področja zdravstvenega varstva
(Uradni list RS, št. 65/00, 47/15, 31/18, 152/20 – ZZUOOP, 175/20 –
ZIUOPDVE, 203/20 – ZIUPOPDVE in 112/21 – ZNUPZ) se v Prilogi 1 v zaporedni
številki »NIJZ 1.1« besedilo pod »Vsebina« spremeni tako, da se glasi:
»EMŠO, številka zdravstvenega zavarovanja, ime in priimek,
zakonski stan, izobrazba, poklic, naslov stalnega prebivališča, začasnega
prebivališča, anamneza, podatki o telesnih merah v različnih starostnih
obdobjih, rezultati kliničnega pregleda, podatki o cepljenju, podatki o
dejavnikih tveganja za razvoj kroničnih bolezni, podatki o alergijah, rezultati
laboratorijskih in diagnostičnih preiskav, podatki o stanju oralnega zdravja,
podatki o trajnem ali začasnem klicenoštvu, diagnoza, podatki o poškodbah in
zastrupitvah, podatki o stopnji invalidnosti, podatki o odvisnosti, podatki o
operativni in neoperativni terapiji, datum stika, vzrok začasne
delanezmožnosti, podatki o predpisanih in izdanih zdravilih in tehničnih
pripomočkih, elektronski naslovi matičnih zbirk podatkov, podatki o izvajalcu
dolgotrajne oskrbe, podatki o kategoriji upravičenosti do dolgotrajne oskrbe,
način koriščenja dolgotrajne oskrbe, podatki o koordinatorju dolgotrajne
oskrbe.«.
155. člen
(vključitev v socialna
zavarovanja oskrbovalca družinskega člana)
(1) Z dnem uveljavitve tega zakona se oskrbovalec družinskega
člana vključi v socialna zavarovanja na podlagi:
-       
četrtega odstavka 19. člena ZPIZ-2;
-       
25. točke prvega odstavka 15. člena ZZVZZ;
-       
šeste alineje prvega odstavka 54. člena Zakona o urejanju trga dela
(Uradni list RS, št. 80/10, 40/12 – ZUJF, 21/13, 63/13, 100/13, 32/14 –
ZPDZC-1, 47/15 – ZZSDT, 55/17, 75/19, 11/20 – odl. US, 189/20 – ZFRO, 54/21 in
172/21 – ZODPol-G; v nadaljnjem besedilu: ZUTD) in
-       
14. točke 8. člena Zakona o starševskem varstvu in družinskih
prejemkih (Uradni list RS, št. 26/14, 90/15, 75/17 – ZUPJS-G, 14/18,
81/19, 158/20 in 92/21; v nadaljnjem besedilu: ZSDP-1).
(2) Ne glede na 5. točko prvega odstavka 12. člena
ZSDP-1, četrto alinejo 137. člena ZUTD, šesto alinejo prvega odstavka
153. člena ZPIZ-2, šesto alinejo 2. točke 48. člena in drugo alinejo
2. točke 49. člena ZZVZZ, je namesto Republike Slovenije zavezanec za
plačilo prispevka delodajalca za socialno varnost za oskrbovalca družinskega
člana ZZZS.
156. člen
(davčna obravnava dohodkov
upravičencev iz DO)
Do ustrezne ureditve v zakonu, ki ureja dohodnino, se
dohodnine ne plačuje od:
-       
dohodkov, ki jih v obliki povračil stroškov, storitev ali drugih
ugodnosti v naravi prejmejo upravičenci na podlagi obveznega zavarovanja za DO
v skladu s tem zakonom,
-       
denarnega prejemka oziroma začasnega denarnega prejemka, ki ga
upravičenci na podlagi obveznega zavarovanja za DO prejmejo na podlagi tega
zakona.
157. člen
(prenehanje veljavnosti in
uporabe)
(1) S 1. januarjem 2023 prenehajo veljati 50.,
51. člen in drugi odstavek 52. člena ZSV.
(2) Z 31. julijem 2024 prenehajo veljati:
-       
99. člen ZPIZ-2;
-       
6. člen Zakona o socialnem vključevanju invalidov (Uradni list RS,
št. 30/18);
-       
32. člen Zakona o socialno varstvenih prejemkih (Uradni list RS,
št. 61/10, 40/11, 14/13, 99/13, 90/15, 88/16, 31/18 in 73/18).
(3) Z dnem začetka uporabe tega zakona, določenim v tretjem
odstavku 158. člena tega zakona, se preneha uporabljati:
-       
poglavje »II.A IZBIRA DRUŽINSKEGA POMOČNIKA« ZSV in
-       
Pravilnik o pogojih in postopku za uveljavljanje pravice do izbire
družinskega pomočnika (Uradni list RS, št. 19/07).
(4) Za izvajalce DO, ki izvajajo socialnovarstvene storitve
na podlagi prvega odstavka 129. člena tega zakona, se smiselno uporabljajo
določbe iz 68.a in 68.b člena ZSV.
158. člen
(začetek veljavnosti in
uporabe)
(1) Ta zakon začne veljati naslednji dan po objavi v Uradnem
listu Republike Slovenije, uporabljati pa se začne en mesec po uveljavitvi,
razen 145., 146., 147., 148., 150., 151., 152., 153., 154., 155. in
156. člen tega zakona, ki se začnejo uporabljati 1. januarja 2023, in
v primerih iz 130. člena tega zakona ter drugega, tretjega, četrtega,
petega, šestega, sedmega in osmega odstavka tega člena.
(2) Prva alineja 1. točke prvega odstavka 10. člena in
tretji odstavek 15. člena tega zakona, ki urejata pravico do DO v
instituciji iz drugega odstavka 58. člena tega zakona, se začneta
uporabljati 1. januarja 2023.
(3) Tretja alineja 1. točke prvega odstavka 10. člena,
19., 20., 21., 22., 23., 24., 25., 26., 27., 28., 29., 30. člen, četrti
odstavek 34. člena, peti odstavek 35. člena, četrti odstavek
39. člena, tretji odstavek 57. člena, 6. točka tretjega odstavka in
peti odstavek 65. člena tega zakona, ki urejajo pravico do oskrbovalca
družinskega člana iz 5. oddelka tega zakona, se začnejo uporabljati
1. januarja 2023.
(4) 34. člen tega zakona in četrta alineja drugega
odstavka 39. člena tega zakona, ki urejata možnost alternativnega
izvajanja pravice do DO, se začneta uporabljati 1. julija 2024.
(5) Druga alineja 1. točke prvega odstavka 10. člena,
drugi in četrti odstavek 15. člena, drugi odstavek 34. člena tega
zakona, ki urejajo pravico do DO na domu v skladu s petim odstavkom
58. člena tega zakona, se začnejo uporabljati 1. julija 2024.
(6) 32. člen tega zakona se za upravičence, ki pravico
do DO koristijo v načinu:
-       
DO v instituciji v skladu z drugim odstavkom 58. člena tega zakona,
začne uporabljati 1. januarja 2023;
-       
DO na domu v skladu s petim odstavkom 58. člena tega zakona, začne
uporabljati 1. julija 2024;
-       
denarnega prejemka v skladu z 18. členom tega zakona, začne
uporabljati 1. julija 2024;
-       
oskrbovalca družinskega člana iz 19. člena tega zakona, začne
uporabljati 1. julija 2024.
(7) 33. člen tega zakona se za upravičence, ki pravico
do DO koristijo v skladu s petim odstavkom 58. člena, 18. členom in
19. členom tega zakona, začne uporabljati 1. julija 2024.
(8) 84., 85., 86., 87. in 88. člen tega zakona, ki
urejajo delovanje ZZZS, se začnejo uporabljati 1. januarja 2023.«.
 

Zakon o spremembah Zakona o dolgotrajni oskrbi
– ZDOsk-A (Uradni list RS, št. 163/22) spreminja 127. člen zakona tako,
da se glasi:
»127. člen
(zagotavljanje sredstev za
DO do uveljavitve posebnega zakona glede obveznega zavarovanja za DO)
(1) Za namen izvajanja tega zakona in zagotavljanja
uresničevanja pravic iz DO se od začetka uporabe tega zakona v skladu z drugim
odstavkom 158. člena tega zakona in do začetka financiranja pravic iz DO v
skladu z 52. členom tega zakona, mesečno, do 15. v posameznem mesecu za
pretekli mesec, na poseben podračun ZZZS, odprt za potrebe DO (v nadaljnjem
besedilu: poseben podračun ZZZS), prenesejo sredstva v deležu, ki znaša:
-       
3,8 odstotka prihodkov, zbranih iz naslova prispevkov za obvezno
zdravstveno zavarovanje in
-       
2,2 odstotka prihodkov, zbranih iz naslova prispevkov za pokojninsko in
invalidsko zavarovanje.
(2) Ne glede na drugo alinejo prejšnjega odstavka se:
-       
do 31. decembra 2024, mesečno, do 15. v posameznem mesecu za
pretekli mesec, na poseben podračun ZZZS prenesejo sredstva v deležu, ki znaša
1,2 odstotka prihodkov, zbranih iz naslova prispevkov za pokojninsko in
invalidsko zavarovanje;
-       
od 1. januarja 2025 do 31. decembra 2025, mesečno, do 15. v
posameznem mesecu za pretekli mesec, na poseben podračun ZZZS prenesejo
sredstva v deležu, ki znaša 1,7 odstotka prihodkov, zbranih iz naslova
prispevkov za pokojninsko in invalidsko zavarovanje.
(3) Nakazilo sredstev iz prejšnjega odstavka na poseben
podračun ZZZS izvajata ZZZS in ZPIZ.«;
spreminja 130. člen zakona tako, da se glasi:
»130. člen
(financiranje dodatnih
stroškov dela)
(1) Od 1. decembra 2021 do začetka uporabe prve alineje
1. točke prvega odstavka 10. člena in tretjega odstavka 15. člena
tega zakona, ki urejata pravico do DO v instituciji iz drugega odstavka
58. člena tega zakona, se izvajalcem socialno varstvene storitve institucionalnega
varstva odraslih iz 50., 51., 52. in 54. člena ZSV in izvajalcem pomoči na
domu iz tretjega odstavka 15. člena ZSV zagotavljajo sredstva za
sofinanciranje dodatnih stroškov dela v skladu z Aneksom h Kolektivni pogodbi
za dejavnost zdravstva in socialnega varstva (Uradni list RS, št. 181/21). Izvajalcem
iz prejšnjega stavka se zagotovijo sredstva za financiranje dodatnih kadrov, ki
opravljajo storitve iz prejšnjega stavka, v skladu s pravilnikom, ki ureja
standarde in normative socialnovarstvenih storitev.
(2) Zahtevki za izplačilo sredstev iz prejšnjega odstavka se
z dokazili vložijo pri ministrstvu, pristojnem za socialne zadeve.
(3) Podrobnejša merila, pogoje in postopek za dodelitev
sredstev iz prvega odstavka tega člena določi minister, pristojen za socialne
zadeve.«;
spreminja 132. člen zakona tako, da se glasi:
»132. člen
(vzpostavitev zbirk
podatkov)
(1) ZZZS za namen opravljanja DO do 31. decembra 2023
vzpostavi zbirke podatkov iz prvega odstavka 94. člena tega zakona.
(2) Izvajalci DO iz drugega odstavka 58. člena tega
zakona za namen opravljanja DO v enem mesecu od začetka uporabe tega zakona, ki
je določen v drugem odstavku 158. člena tega zakona, vzpostavijo zbirke
podatkov iz prvega odstavka 96. člena tega zakona.«;
spreminja 133. člen zakona tako, da se glasi:
»133. člen
(dostop do zbirk podatkov)
Upravljavci zbirk podatkov ZZZS najpozneje v 15 dneh od
datumov, določenih v posamezni točki tega člena, posredujejo podatke iz
naslednjih zbirk podatkov:
1.     
ZPIZ stanje na dan 30. oktobra 2023 in 30. april 2025 ‒
podatke o prejemnikih, višini ter razlogih za dodelitev dodatka za pomoč in
postrežbo na podlagi predpisov o pokojninskem in invalidskem zavarovanju in na
podlagi predpisov, ki urejajo socialno vključevanje invalidov;
2.     
ministrstvo, pristojno za obrambo, stanje na dan 30. oktobra 2023 –
podatke o prejemnikih, višini dodatka za pomoč in postrežbo na podlagi Zakona o
vojnih invalidih (Uradni list RS, št. 63/95, 2/97 – odl. US, 19/97, 21/97
– popr., 75/97, 11/06 – odl. US, 61/06 – ZDru-1, 114/06 – ZUTPG, 40/12 – ZUJF,
19/14, 21/18 – ZNOrg, 174/20 – ZIPRS2122 in 159/21) in na podlagi Zakona o
vojnih veteranih (Uradni list RS, št. 59/06 – uradno prečiščeno besedilo,
61/06 – ZDru-1, 101/06 – odl. US, 40/12 – ZUJF, 31/14, 21/18 – ZNOrg in 174/20
– ZIPRS2122);
3.     
ministrstvo, pristojno za socialno varstvo, stanje na dan
30. aprila 2022 in 30. aprila 2023 – podatke o prejemnikih, višini dodatka
za pomoč in postrežbo, podatke o osebah, ki so vključene v institucionalno
varstvo v varstveno delovnih centrih in podatke o osebah, ki so uveljavile
pravico do izbire družinskega pomočnika in o družinskih pomočnikih po zakonu,
ki ureja socialno varstvo;
4.     
Skupnost socialnih zavodov Slovenije stanje na dan 30. oktobra 2023
– podatke o osebah, ki so vključene v institucionalno varstvo v domovih za
starejše iz 50. člena ZSV in posebnih socialnovarstvenih zavodih za
odrasle iz 51. člena ZSV in
5.     
Skupnost organizacij za usposabljanje oseb s posebnimi potrebami v
Republiki Sloveniji stanje na dan 30. oktobra 2023 – podatke o osebah, ki
so vključene v institucionalno varstvo v socialno varstvenih zavodih za
usposabljanje iz 54. člena ZSV v delu institucionalne oskrbe odraslih.«;
spreminja 137. člen zakona tako, da se glasi:
»137. člen
(valorizacija)
Prva uskladitev enote vrednosti pravice iz drugega odstavka
17. člena, tretjega odstavka 18. člena, četrtega odstavka
32. člena in petega odstavka 33. člena tega zakona se opravi
1. januarja 2024.«;
spreminja 139. člen zakona tako, da se glasi:
»139. člen
(dolžnost izdaje novih
odločb ZZZS)
(1) Osebe, ki so na dan uveljavitve tega zakona upravičene do
dodatka za pomoč in postrežbo v skladu z 99. členom Zakona o pokojninskem
in invalidskem zavarovanju (Uradni list RS, št. 96/12, 39/13, 99/13 –
ZSVarPre-C, 101/13 – ZIPRS1415, 44/14 – ORZPIZ206, 85/14 – ZUJF-B, 95/14 –
ZUJF-C, 90/15 – ZIUPTD, 102/15, 23/17, 40/17, 65/17, 28/19, 75/19, 139/20,
189/20 – ZFRO, 51/21, 121/21 in 162/21; v nadaljnjem besedilu: ZPIZ-2), ter
predpisih s področja vojnih veteranov, socialnega varstva in področja
socialnega vključevanja invalidov se te pravice izplačujejo do izdaje nove
odločbe o pravicah iz tega zakona. Odločba iz prejšnjega stavka, ki jo po
uradni dolžnosti izda ZZZS, se izda najkasneje do 30. junija 2024.
(2) Ne glede na tretji odstavek 42. člena tega zakona oseba
iz prejšnjega odstavka tega člena sklene izvedbeni načrt najkasneje v 180 dneh
od izvršljivosti odločbe v skladu s tem členom.
(3) Upravičencem, ki so na dan uveljavitve tega zakona
upravičeni do družinskega pomočnika v skladu s poglavjem »II.A IZBIRA
DRUŽINSKEGA POMOČNIKA« ZSV, se ta pravica podaljša do izdaje nove odločbe na
podlagi tega zakona, ki jo izda ZZZS po uradni dolžnosti, ob izpolnjevanju
pogoja iz tretjega odstavka 20. člena tega zakona najkasneje do
31. decembra 2023. V istem postopku ZZZS odloči tudi o preoblikovanju
družinskega pomočnika na podlagi ZSV v oskrbovalca družinskega člana ali v
drugo pravico iz tega zakona ali odloči o prenehanju družinskega pomočnika.
(4) Oskrbovanci v domovih za
starejše iz 50. člena ZSV se, upoštevajoč kategorijo oskrbe v skladu s
predpisom, ki ureja metodologijo za oblikovanje cen socialno varstvenih
storitev, na dan 30. oktobra 2023, pretvorijo v kategorijo DO, o čemer
ZZZS izda odločbo po uradni dolžnosti, na podlagi naslednje prevedbene tabele:


Kategorija oskrbe
  po metodologiji za oblikovanje cen socialno varstvenih storitev

Kategorija DO


II.

3


III. a

4


III. b

5


IV.

5


(5) Ne glede na prejšnji odstavek za oskrbovance v domovih za
starejše iz 50. člena ZSV, ki so v skladu s predpisom, ki ureja metodologijo
za oblikovanje cen socialno varstvenih storitev, na dan 30. oktobra 2023
uvrščeni v I. kategorijo, ZZZS oceno upravičenosti do DO izvede po uradni
dolžnosti. Odločbo o upravičenosti do DO v skladu z 39. členom tega zakona
ZZZS izda najkasneje do 31. decembra 2023.
(6) Ne glede na določbo četrtega odstavka 42. člena tega
zakona potrjevanje izvedbenega načrta iz 42. člena tega zakona za
upravičence, prevedene v skladu s prejšnjim odstavkom, ni potrebno.
(7) Ne glede na prejšnji odstavek izvajalec DO v instituciji
najpozneje v 60 dneh od začetka opravljanja DO ZZZS pošlje izvedbene načrte iz
42. člena tega zakona za upravičence, za katere zagotavlja DO.
(8) Za oskrbovance posebnih socialnovarstvenih zavodov iz
51. člena ZSV, varstveno delovnih centrov iz 52. člena ZSV v
celodnevnem varstvu in socialno varstvenih zavodov za usposabljanje iz
54. člena ZSV v delu institucionalne oskrbe odraslih ZZZS oceno
upravičenosti do DO izvede po uradni dolžnosti. Odločbo o upravičenosti do DO v
skladu z 39. členom tega zakona ZZZS izda najkasneje do 31. decembra
2023.«;
spreminja 140. člen zakona tako, da se glasi:
»140. člen
(uskladitev delovanja ZZZS)
(1) Uskladitev delovanja ZZZS se v skladu z določbami tega
zakona izvede najpozneje do 31. decembra 2023.
(2) Sredstva za izvajanje nalog ZZZS in zagonska sredstva za
vzpostavitev pogojev za izvajanje nalog ZZZS na področju DO zagotovi proračun
Republike Slovenije.«;
spreminja 144. člen zakona tako, da se glasi:
»144. člen
(zdravstvena nega,
fizioterapija in delovna terapija v okviru pravic obveznega zdravstvenega
zavarovanja)
V Splošnem dogovoru za pogodbeno leto 2022 se določi nova
priloga Priloga SVZ-3 Merila za razvrščanje oskrbovancev po zahtevnosti
zdravstvene nege z veljavnostjo od 1. januarja 2024, v kateri se določi
storitve zdravstvene nege in zdravstvene rehabilitacije, ki jih izvajalci DO iz
druge in tretje alineje drugega odstavka 58. člena tega zakona
zagotavljajo v okviru pravic obveznega zdravstvenega zavarovanja. Dosedanja
Priloga SVZ-3 Merila za razvrščanje oskrbovancev po zahtevnosti zdravstvene
nege se v skladu s predpisi, ki urejajo zdravstveno varstvo in zdravstveno
zavarovanje, preneha uporabljati z 31. decembrom 2023.«;
spreminja 157. člen zakona tako, da se glasi:
»157. člen
(prenehanje veljavnosti in
uporabe)
(1) S 1. januarjem 2024 prenehajo veljati 50.,
51. člen in drugi odstavek 52. člena ZSV.
(2) Z 31. julijem 2024 prenehajo veljati:
-       
99. člen ZPIZ-2;
-       
6. člen Zakona o socialnem vključevanju invalidov (Uradni list RS,
št. 30/18);
-       
32. člen Zakona o socialno varstvenih prejemkih (Uradni list RS,
št. 61/10, 40/11, 14/13, 99/13, 90/15, 88/16, 31/18 in 73/18).
(3) Z dnem začetka uporabe tega zakona, določenim v tretjem
odstavku 158. člena tega zakona, se preneha uporabljati:
-       
poglavje »II.A IZBIRA DRUŽINSKEGA POMOČNIKA« ZSV in
-       
Pravilnik o pogojih in postopku za uveljavljanje pravice do izbire
družinskega pomočnika (Uradni list RS, št. 19/07).
(4) Za izvajalce DO, ki izvajajo socialnovarstvene storitve
na podlagi prvega odstavka 129. člena tega zakona, se smiselno uporabljajo
določbe iz 68.a in 68.b člena ZSV.«;
spreminja 158. člen zakona tako, da se glasi:
»158. člen
(začetek veljavnosti in
uporabe)
(1) Ta zakon začne veljati naslednji dan po objavi v Uradnem
listu Republike Slovenije, uporabljati pa se začne en mesec po uveljavitvi,
razen 145., 146., 147., 148., 150., 151., 152., 153., 154., 155. in
156. člen tega zakona, ki se začnejo uporabljati 1. januarja 2024, in
v primerih iz 130. člena tega zakona ter drugega, tretjega, četrtega,
petega, šestega, sedmega in osmega odstavka tega člena.
(2) Prva alineja 1. točke prvega odstavka 10. člena in
tretji odstavek 15. člena tega zakona, ki urejata pravico do DO v
instituciji iz drugega odstavka 58. člena tega zakona, se začneta
uporabljati 1. januarja 2024.
(3) Tretja alineja 1. točke prvega odstavka 10. člena,
19., 20., 21., 22., 23., 24., 25., 26., 27., 28., 29., 30. člen, četrti
odstavek 34. člena, peti odstavek 35. člena, četrti odstavek
39. člena, tretji odstavek 57. člena, 6. točka tretjega odstavka in
peti odstavek 65. člena tega zakona, ki urejajo pravico do oskrbovalca
družinskega člana iz 5. oddelka tega zakona, se začnejo uporabljati
1. januarja 2024.
(4) 34. člen tega zakona in četrta alineja drugega
odstavka 39. člena tega zakona, ki urejata možnost alternativnega
izvajanja pravice do DO, se začneta uporabljati 1. julija 2024.
(5) Druga alineja 1. točke prvega odstavka 10. člena,
drugi in četrti odstavek 15. člena, drugi odstavek 34. člena tega
zakona, ki urejajo pravico do DO na domu v skladu s petim odstavkom
58. člena tega zakona, se začnejo uporabljati 1. julija 2024.
(6) 32. člen tega zakona se za upravičence, ki pravico
do DO koristijo v načinu:
-       
DO v instituciji v skladu z drugim odstavkom 58. člena tega zakona,
začne uporabljati 1. januarja 2024;
-       
DO na domu v skladu s petim odstavkom 58. člena tega zakona, začne
uporabljati 1. julija 2024;
-       
denarnega prejemka v skladu z 18. členom tega zakona, začne
uporabljati 1. julija 2024;
-       
oskrbovalca družinskega člana iz 19. člena tega zakona, začne
uporabljati 1. julija 2024.
(7) 33. člen tega zakona se za upravičence, ki pravico
do DO koristijo v skladu s petim odstavkom 58. člena, 18. členom in
19. členom tega zakona, začne uporabljati 1. julija 2024.
(8) 84., 85., 86., 87. in 88. člen tega zakona, ki
urejajo delovanje ZZZS, se začnejo uporabljati 1. januarja 2024.«;
ter vsebuje naslednjo končno določbo:
»KONČNA DOLOČBA
11. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije«.

Zakon o spremembah in dopolnitvah Zakona o
državni upravi – ZDU-1O (Uradni list RS, št. 18/23) spreminja 130. člen zakona tako,
da se glasi:
»130. člen
(financiranje dodatnih
stroškov dela)
(1) Od 1. decembra 2021 do začetka uporabe prve alineje
1. točke prvega odstavka 10. člena in tretjega odstavka 15. člena
tega zakona, ki urejata pravico do DO v instituciji iz drugega odstavka
58. člena tega zakona, se izvajalcem socialno varstvene storitve
institucionalnega varstva odraslih iz 50., 51., 52. in 54. člena ZSV in
izvajalcem pomoči na domu iz tretjega odstavka 15. člena ZSV zagotavljajo
sredstva za sofinanciranje dodatnih stroškov dela v skladu z Aneksom h
Kolektivni pogodbi za dejavnost zdravstva in socialnega varstva (Uradni list
RS, št. 181/21). Izvajalcem iz prejšnjega stavka se zagotovijo sredstva za
financiranje dodatnih kadrov, ki opravljajo storitve iz prejšnjega stavka, v
skladu s pravilnikom, ki ureja standarde in normative socialnovarstvenih storitev.
(2) Zahtevki za izplačilo sredstev iz prejšnjega odstavka se
z dokazili vložijo pri ministrstvu, pristojnemu za dolgotrajno oskrbo.
(3) Podrobnejša merila, pogoje in postopek za dodelitev
sredstev iz prvega odstavka tega člena določi minister, pristojen za
dolgotrajno oskrbo.«;
spreminja 133. člen zakona tako, da se glasi:
»133. člen
(dostop do zbirk podatkov)
Upravljavci zbirk podatkov ZZZS najpozneje v 15 dneh od
datumov, določenih v posamezni točki tega člena, posredujejo podatke iz
naslednjih zbirk podatkov:
1.     
ZPIZ stanje na dan 30. oktobra 2023 in 30. april 2025 ‒
podatke o prejemnikih, višini ter razlogih za dodelitev dodatka za pomoč in
postrežbo na podlagi predpisov o pokojninskem in invalidskem zavarovanju in na
podlagi predpisov, ki urejajo socialno vključevanje invalidov;
2.     
ministrstvo, pristojno za obrambo, stanje na dan 30. oktobra 2023 –
podatke o prejemnikih, višini dodatka za pomoč in postrežbo na podlagi Zakona o
vojnih invalidih (Uradni list RS, št. 63/95, 2/97 – odl. US, 19/97, 21/97
– popr., 75/97, 11/06 – odl. US, 61/06 – ZDru-1, 114/06 – ZUTPG, 40/12 – ZUJF,
19/14, 21/18 – ZNOrg, 174/20 – ZIPRS2122 in 159/21) in na podlagi Zakona o
vojnih veteranih (Uradni list RS, št. 59/06 – uradno prečiščeno besedilo,
61/06 – ZDru-1, 101/06 – odl. US, 40/12 – ZUJF, 31/14, 21/18 – ZNOrg in 174/20
– ZIPRS2122);
3.     
ministrstvi, pristojni za socialno varstvo in za dolgotrajno oskrbo, stanje
na dan 30. aprila 2022 in 30. aprila 2023 – podatke o prejemnikih, višini
dodatka za pomoč in postrežbo, podatke o osebah, ki so vključene v
institucionalno varstvo v varstveno delovnih centrih in podatke o osebah, ki so
uveljavile pravico do izbire družinskega pomočnika in o družinskih pomočnikih
po zakonu, ki ureja socialno varstvo;
4.     
Skupnost socialnih zavodov Slovenije stanje na dan 30. oktobra 2023
– podatke o osebah, ki so vključene v institucionalno varstvo v domovih za
starejše iz 50. člena ZSV in posebnih socialnovarstvenih zavodih za
odrasle iz 51. člena ZSV in
5.     
Skupnost organizacij za usposabljanje oseb s posebnimi potrebami v
Republiki Sloveniji stanje na dan 30. oktobra 2023 – podatke o osebah, ki
so vključene v institucionalno varstvo v socialno varstvenih zavodih za
usposabljanje iz 54. člena ZSV v delu institucionalne oskrbe odraslih.«;
ter vsebuje naslednjo končno določbo:
»59. člen
Ta zakon začne veljati naslednji dan po objavi v Uradnem
listu Republike Slovenije.«.