I. SPLOŠNE DOLOČBE
1. člen
(vsebina zakona)
(1) Ta zakon ureja načrtovanje in izvajanje
politike spodbujanja razvoja turizma, določa organiziranost izvajanja
turistične politike na nacionalni ravni, določa načrtovanje, organiziranje in
izvajanje politike spodbujanja razvoja turizma na ravni turističnega območja in
določa turistično takso in druga sredstva za izvajanje politike spodbujanja
razvoja turizma na nacionalni ravni in na ravni turističnega območja.
(2) Zakon določa tudi pogoje za opravljanje
dejavnosti organiziranja in prodaje turističnih aranžmajev, turističnega
vodenja in spremljanja ter turističnih športnih storitev kot pridobitne
dejavnosti.
2. člen
(temeljna načela)
(1) Spodbujanje razvoja turizma v Republiki
Sloveniji je v javnem interesu.
(2) Razvoj turizma v Republiki Sloveniji
temelji na načelih trajnostnega razvoja, ki upošteva enakopravno obravnavo
gospodarske, socialne in okoljske razvojne komponente.
(3) Razvoj slovenskega turizma temelji na
načelu partnerskega sodelovanja ponudnikov turističnih storitev, turističnih
društev in njihovih zvez, občin in države pri načrtovanju, oblikovanju in
trženju slovenske turistične ponudbe.
3. člen
(cilji zakona)
Temeljni cilj zakona je vzpostavitev
spodbudnega okolja za učinkovitejši in uspešnejši razvoj slovenskega turizma:
-      
s spodbujanjem partnerskega sodelovanja
ponudnikov turističnih storitev, turističnih društev in njihovih zvez, občin in
države pri strateškem načrtovanju, oblikovanju in trženju slovenske turistične
ponudbe na nacionalni, regionalni in lokalni ravni,
-      
s spodbujanjem trženja celovite turistične
ponudbe Slovenije,
-      
s spodbujanjem razvoja kakovostnih in tržno
zanimivih integralnih turističnih proizvodov,
-      
s spodbujanjem delovanja turističnih društev in
njihovih zvez,
-      
s spodbujanjem uveljavljanja načel trajnostnega
turističnega razvoja.
4. člen
(definicije pojmov)
Pojmi, uporabljeni v tem zakonu imajo
naslednji pomen:
(1) »Turistično območje« je geografsko
zaokroženo območje ene ali več občin, ki ponuja določen splet turističnih
storitev oziroma integralni turistični proizvod (od storitev prenočevanja,
prehrane, zabave, rekreacije do drugih storitev za prosti čas in drugih
storitev), zaradi katerega ga turist oziroma turistka (v nadaljnjem besedilu:
turist) izbere za svoj potovalni cilj.
(2) »Turistična infrastruktura turističnega
območja« so vsi objekti za nastanitev in prehrano ter skupni objekti in
naprave, ki omogočajo turistične aktivnosti (bazeni, smučišča, kongresne
dvorane, ipd.).
(3) »Skupna turistična infrastruktura
turističnega območja« obsega le skupne objekte in naprave, ki omogočajo
turistične aktivnosti.
(4) »Urejanje prebivalcem prijaznejšega
okolja« so investicije v izgradnjo in obnovo objektov splošne infrastrukture na
turističnem območju, katerih potrebna kapaciteta je večja zaradi turistov ter
za urejanje drugih javnih površin, ki so dostopne tudi turistom.
(5) »Turistična taksa« je pristojbina za
prenočevanje, s katero so zavezancem za plačilo v turističnem območju na voljo
določene storitve in ugodnosti, ki se jim ob vsakokratnem koriščenju ne
zaračunavajo posebej.
(6) Za »nastanitveni objekt« se po tem
zakonu štejejo: hotel, motel, penzion, gostišče, hotelsko in apartmajsko
naselja, prenočišče, turistični apartma, turistična kmetija, planinski dom,
planinska koča, počitniški dom, mladinski dom in drugi domovi, kamp, soba za
oddajanje, privez v turističnem pristanišču in drugi objekti, ki so namenjena
za prenočevanje.
(7) Za »počitniško hišo ali počitniško
stanovanje« se po tem zakonu šteje vsak objekt ali stanovanje, ki se uporablja
sezonsko ali občasno.
(8) Za »stalni privez v turističnem
pristanišču« se po tem zakonu šteje privez v turističnem pristanišču, ki se
uporablja na temelju zakupne pogodbe sklenjene za obdobje enega leta.
(9) Za »stanovanjsko površino objekta« se
po tem zakonu šteje stanovanjska površina v skladu s predpisi o stavbnih
zemljiščih.
II. NAČRTOVANJE IN IZVAJANJE POLITIKE SPODBUJANJA RAZVOJA
TURIZMA
5. člen
(strategija slovenskega turizma)
(1) Temeljni dokument načrtovanja razvoja
turizma na nacionalni ravni je strategija slovenskega turizma (v nadaljnjem
besedilu: strategija). Strategijo sprejme Vlada Republike Slovenije na predlog
ministrice oziroma ministra, pristojnega za turizem (v nadaljnjem besedilu:
minister, pristojen za turizem) po izvedeni javni razpravi z vsemi partnerji
načrtovanja razvoja slovenskega turizma. Vlada Republike Slovenije s strategijo
seznani Državni zbor Republike Slovenije.
(2) Strategija izhaja iz sprejetih
strateških razvojnih dokumentov Republike Slovenije.
(3) Strategija se sprejme za obdobje petih
let, pri čemer jo je v primeru ugotovljenih bistvenih sprememb v trendih
turističnega povpraševanja možno predčasno dopolniti oziroma spremeniti.
(4) Strategija opredeljuje analizo stanja,
turistične trende, konkurenčne prednosti slovenskega turizma, vizijo, strateške
cilje in temeljna področja turističnega razvoja, vlogo države, občin,
ponudnikov turističnih storitev ter turističnih društev in njihovih zvez pri
uresničevanju skupnih strateških ciljev ter temelje politike in ukrepov Vlade
Republike Slovenije za spodbujanje razvoja turizma v načrtovanem obdobju.
6. člen
(turistična politika)
(1) Turistična politika je temeljni
izvedbeni dokument, v katerem Vlada Republike Slovenije na predlog ministra,
pristojnega za turizem, opredeli kratkoročne cilje, ukrepe in aktivnosti za
spodbujanje razvoja turizma ter določi obseg sredstev državnega proračuna za
spodbujanje razvoja turizma.
(2) Turistična politika se praviloma
sprejme za obdobje enega leta in vsebuje tudi usmeritve za naslednja leta.
7. člen
(ukrepi in aktivnosti turistične politike)
Ukrepi in aktivnosti turistične politike
vsebujejo:
-      
pripravo sistemskih podlag za razvoj turizma,
-      
programe trženja celovite turistične ponudbe
Slovenije na domačem in tujih trgih,
-      
programe razvojnih spodbud za razvoj novih
integralnih turističnih proizvodov, obnovo in izgradnjo nove turistične
infrastrukture in urbanistično urejanje prostora za razvojne potrebe turizma,
-      
programe za krepitev trajnostnega turističnega
razvoja in dvig kakovosti v turizmu,
-      
programe za razvoj kadrov v turizmu,
-      
programe za krepitev turistične kulture in
druge programe in aktivnosti turističnih društev in zvez ter drugih društev in
organizacij, ki delujejo na področju turizma,
-      
programe mednarodnega sodelovanja,
-      
programe za krepitev trajnostnega turističnega
razvoja na področju ekološkega informiranja, izobraževanja, osveščanja,
varovanja izboljševanja kakovosti okolja.
8. člen
(sredstva za izvajanje turistične
politike)
(1) Sredstva za izvajanje turistične
politike se zagotavljajo zlasti:
-      
v proračunu Republike Slovenije,
-      
iz namenskih sredstev proračuna Republike
Slovenije iz koncesijskih dajatev za prirejanje posebnih iger na srečo, ki so
namenjena za razvoj in promocijo turizma na nacionalni ravni, kot to določa 74.
člen zakona o igrah na srečo (Uradni list RS, št. 27/95, 35/97 – sklep US,
43/97 – popr., 22/2000 – obvezna razlaga, 85/2001, 52/2002 - ZDU-1, 54/2002 –
odl. US in 60/2002 – sklep US).
(2) Osnovni kriteriji za dodeljevanje
razvojnih spodbud za turizem, ki se dodeljujejo iz sredstev iz prejšnjega
odstavka so:
-      
usklajenost s strategijo,
-      
prispevek k doseganju ciljev, opredeljenih v
strategiji,
-      
ustreznost finančne konstrukcije projekta,
-      
organizacijska in kadrovska usposobljenost za
izvedbo projekta.
(3) Podrobnejše pogoje, kriterije, merila
in vrste razvojnih spodbud za turizem, ki se dodeljujejo iz sredstev prvega
odstavka tega člena, določi Vlada Republike Slovenije z uredbo.
9. člen
(organiziranost izvajanja turistične
politike)
Ukrepe in aktivnosti turistične politike
izvajajo:
-      
ministrstvo, pristojno za turizem in druga
ministrstva ter organi v njihovih sestavi,
-      
agencija iz 10. člena tega zakona,
-      
druge pravne osebe javnega in zasebnega prava,
ki delujejo na področju spodbujanja razvoja turizma in jim je bilo podeljeno
javno pooblastilo za izvajanje upravnih nalog v skladu s 12. členom tega zakona
ali delujejo na področju spodbujanja razvoja turizma v javnem interesu pod
pogoji, ki jih določa ta zakon.
10. člen
(agencija)
(1) Dejavnost nacionalne turistične
organizacije za načrtovanje in izvajanje politike trženja celovite turistične
ponudbe Slovenije na domačem in tujih trgih izvaja javna agencija, pristojna za
trženje in promocijo turizma.
(2) Javna agencija iz prejšnjega odstavka
je pravna oseba javnega prava, ki jo ustanovi Republika Slovenija.
(3) Naloge javne agencije iz prvega odstavka
tega člena so predvsem:
-      
načrtovanje, priprava in izvajanje programov
trženja celovite slovenske turistične ponudbe in države kot turističnega
območja,
-      
vzpostavitev in upravljanje mreže turističnih
predstavništev v tujini,
-      
vzpostavitev, vzdrževanje in posodabljanje
integralnega turistično informacijskega sistema Slovenije,
-      
spodbujanje partnerskega sodelovanja na ravni
turističnega območja in na ravni turističnega proizvoda pri skupnem nastopanju
na trgu,
-      
spodbujanje partnerskega povezovanja pri
razvoju in uvajanju novih integralnih turističnih proizvodov, pomembnih z
nacionalnega vidika,
-      
zbiranje, analiziranje in posredovanje tržnih
informacij s področja turizma, ki predstavljajo informacijsko podporo za
načrtovanje in trženje na vseh področjih in ravneh delovanja.
(4) (črtan).
11. člen
(črtan)
12. člen
(javno pooblastilo)
(1) Pravnim osebam javnega in zasebnega
prava, ki delujejo na področju spodbujanja razvoja turizma, lahko minister,
pristojen za turizem, v skladu z določbami zakona, ki ureja državno upravo, za
določen čas z odločbo, na podlagi javnega natečaja podeli javno pooblastilo za
izvajanje naslednjih upravnih nalog:
-      
izvajanje postopkov javnih razpisov s področja
spodbujanja razvoja turizma in vrednotenje njihovih učinkov,
-      
mednarodno sodelovanje na področju turizma,
-      
spremljanje stanja in vrednotenje pomena
turizma v narodnem gospodarstvu,
-      
vrednotenje učinkov strategije in turistične
politike,
-      
vrednotenje in spodbujanje dviga kakovosti
turistične ponudbe.
(2) Za pridobitev javnega pooblastila mora
pravna oseba javnega ali zasebnega prava izpolnjevati naslednje pogoje:
-      
da deluje najmanj dve leti pred vložitvijo
vloge za pridobitev javnega pooblastila,
-      
da ima dejavnosti s področja spodbujanja
turizma opredeljene v svojem ustanovitvenem aktu,
-      
da ima usposobljen kader,
-      
da ima mednarodno primerljive reference.
(3) Natančnejše pogoje, kriterije, merila
in postopek za podelitev javnega pooblastila podrobneje določi s podzakonskim
predpisom minister, pristojen za turizem.
13. člen
(odvzem javnega pooblastila)
(1) Nosilcu javnega pooblastila se lahko
odvzame javno pooblastilo, če:
-      
so s pravnomočno odločbo pristojnega organa
ugotovljene nepravilnosti pri njegovem poslovanju,
-      
z javnim pooblastilom dodeljenih upravnih nalog
ne izvaja v skladu z veljavno turistično politiko,
-      
z javnim pooblastilom dodeljenih upravnih nalog,
tudi po predhodnem opominu ministra, pristojnega za turizem, ne opravi
pravočasno,
-      
se pri izvajanju nadzora iz prvega odstavka 14.
člena tega zakona ugotovijo večje nepravilnosti pri izvajanju nalog, poverjenih
z javnim pooblastilom.
(2) O odvzemu javnega pooblastila odloči
minister, pristojen za turizem, z upravno odločbo.
14. člen
(nadzor nad delom in pravnimi akti nosilca
javnega pooblastila)
(1) Nadzor nad zakonitostjo, učinkovitostjo
in uspešnostjo dela pravne osebe, ki ji je bilo podeljeno javno pooblastilo na
podlagi tega zakona, opravlja ministrstvo, pristojno za turizem.
(2) Ministrstvo, pristojno za turizem, v
zvezi z danim javnim pooblastilom opravlja nad nosilcem javnega pooblastila
nadzor nad zakonitostjo njegovih splošnih aktov in instančni nadzor nad
zakonitostjo njegovih posamičnih aktov.
15. člen
(opravljanje dejavnosti v javnem interesu)
(1) Pravnim osebam, ki delujejo na področju
spodbujanja razvoja turizma na nacionalni ravni in pravnim osebam, ki so bile
ustanovljene z namenom spodbujanja razvoja turizma v okviru turističnega
območja ali imajo možnost opravljati dejavnosti v javnem interesu v okviru
turističnega območja ter so za te dejavnosti registrirane, se lahko podeli
status pravne osebe, ki deluje v javnem interesu na področju spodbujanja
razvoja turizma (v nadaljnjem besedilu: status za delovanje v javnem interesu).
(2) Pravna oseba iz prejšnjega odstavka
mora za pridobitev statusa za delovanje v javnem interesu izpolnjevati
naslednje pogoje:
-      
da deluje najmanj dve leti pred vložitvijo
vloge za pridobitev statusa za delovanje v javnem interesu,
-      
da ima dejavnosti, ki so v javnem interesu na
področju spodbujanja razvoja turizma, opredeljene v svojem ustanovitvenem aktu,
-      
da je zadnji dve leti pred vložitvijo zahteve
za podelitev statusa sredstva pretežno uporabljala za opravljanje dejavnosti,
ki so v javnem interesu na področju spodbujanja razvoja turizma,
-      
da je v obdobju zadnjih dveh let redno izvajala
programe, projekte ali druge aktivnosti za uresničevanje namena in ciljev, ki
so v javnem interesu,
-      
da ima izdelane programe svojega bodočega
delovanja,
-      
da ima izkazane pomembne dosežke svojega
delovanja.
(3) Pravne osebe, ki želijo pridobiti
status za delovanje v javnem interesu v okviru turističnega območja, morajo
poleg pogojev iz prejšnjega odstavka pridobiti soglasje občin v okviru
turističnega območja.
(4) Pogoji iz drugega in tretjega odstavka
tega člena, razen pogojev iz druge in pete alinee drugega odstavka, ne veljajo
za pravne osebe, ki jih ustanovijo ali soustanovijo občine z namenom
spodbujanja razvoja turizma v okviru turističnega območja in je njihova osnovna
dejavnost skupno načrtovanje, oblikovanje in trženje turistične ponudbe
turističnega območja.
(5) Status za delovanje v javnem interesu,
se podeli v skladu s predpisi, ki urejajo splošni upravni postopek z odločbo,
ki jo izda minister, pristojen za turizem. Status se podeli za dobo petih let z
možnostjo podaljšanja.
(6) Postopek pridobitve statusa za
delovanje v javnem interesu na področju spodbujanja turizma podrobneje določi s
podzakonskim predpisom minister, pristojen za turizem.
16. člen
(pridobivanje sredstev na podlagi statusa
za delovanje v javnem interesu)
(1) Pravna oseba, ki pridobi status za
delovanje v javnem interesu in deluje na področju spodbujanja razvoja turizma
na nacionalni ravni, lahko ob izpolnjevanju pogojev, ki jih določa ta zakon,
pridobi za izvajanje dejavnosti spodbujanja razvoja turizma in s tem povezane
aktivnosti sredstva državnega proračuna.
(2) Pravna oseba, ki pridobi status za
delovanje v javnem interesu in deluje na področju spodbujanja razvoja turizma v
okviru turističnega območja, lahko pridobi za izvajanje dejavnosti v javnem
interesu v okviru turističnega območja in s tem povezane aktivnosti namenska
sredstva občinskih proračunov iz 20. člena tega zakona.
(3) Pravna oseba, ki deluje v javnem
interesu na področju spodbujanja razvoja turizma na nacionalni ravni, mora
ministrstvu, pristojnemu za turizem do konca meseca februarja predložiti
poročilo o delu za preteklo leto.
17. člen
(evidenca pravnih oseb, ki delujejo v
javnem interesu)
(1) Evidenco pravnih oseb, ki so pridobila
status za delovanje v javnem interesu na podlagi 15. člena tega zakona, vodi
ministrstvo, pristojno za turizem.
(2) Vpis v evidenco se opravi na podlagi
odločbe o podelitvi statusa za delovanje v javnem interesu.
(3) Izbris iz evidence opravi ministrstvo
na zahtevo pravne osebe, ki deluje v javnem interesu ali po uradni dolžnosti ob
izteku odločbe.
(4) Podrobnejšo vsebino evidence določi
minister, pristojen za turizem.
18. člen
(nadzor nad porabniki proračunskih
sredstev)
(1) Ministrstvo, pristojno za turizem,
opravlja nadzor nad primernostjo in strokovnostjo dela vseh pravnih oseb, ki se
financirajo iz državnega proračuna na podlagi tega zakona.
(2) Nadzor nad namensko porabo proračunskih
sredstev pri pravnih osebah iz prejšnjega odstavka se izvaja skladno z zakonom,
s predpisi Vlade Republike Slovenije in ministrstev ter drugimi predpisi.
(3) Pravne osebe, ki se financirajo iz
državnega proračuna na podlagi tega zakona, so dolžne pošiljati ministrstvu,
pristojnemu za turizem, podatke o porabi proračunskih sredstev.
III. NAČRTOVANJE, ORGANIZIRANJE IN IZVAJANJE POLITIKE
SPODBUJANJA RAZVOJA TURIZMA NA RAVNI TURISTIČNEGA OBMOČJA
19. člen
(načrtovanje, organiziranje in izvajanje
politike spodbujanje razvoja turizma)
(1) Načrtovanje, organiziranje in izvajanje
politike spodbujanja razvoja turizma na ravni turističnega območja je v
pristojnosti občin.
(2) Občine lahko opravljanje nalog iz
prvega odstavka tega člena prenesejo na pravne osebe, ki so pridobile status za
delovanje v javnem interesu v skladu s 15. členom tega zakona.
(3) Pri načrtovanju, organiziranju in
izvajanju politike spodbujanja razvoja turizma na ravni turističnega območja
občine upoštevajo usmeritve Strategije slovenskega turizma.
20. člen
(viri financiranja)
(1) Sredstva za načrtovanje, organiziranje
in izvajanje politike spodbujanja razvoja turizma na ravni turističnega območja
se zagotavljajo v proračunih občin, iz namenskih virov financiranja spodbujanja
razvoja turizma na ravni turističnih območij, opredeljenih v drugem odstavku
tega člena in iz drugih virov.
(2) Namenski viri financiranja spodbujanja
razvoja turizma na ravni turističnega območja so:
-      
del koncesijske dajatve, ki se po 74. členu
zakona o igrah na srečo nameni lokalnim skupnostim v zaokroženem turističnem
območju in se uporablja za ureditev prebivalcem prijaznejšega okolja in za
turistično infrastrukturo,
-      
turistična taksa, ki je namenjena za izvajanje
dejavnosti in storitev v javnem interesu, opredeljenih v 21. členu tega zakona.
(3) Turistična taksa se ne upošteva pri
izračunu obsega lastnih prihodkov za posamezno občino iz prvega odstavka 25.
člena zakona o financiranju občin (Uradni list RS, št. 80/94, 45/97 – odl. US,
56/98, 1/99 – ZNIDC, 59/99 – odl. US, 61/99 – odl. US, 97/99 - ZJF in 89/99 –
odl. US).
21. člen
(dejavnosti in storitve, katerih izvajanje
na ravni turističnega območja je v javnem interesu)
Dejavnosti in storitve, katerih izvajanje
na ravni turističnega območja je v javnem interesu, so:
1.    
Informacijsko turistična dejavnost, ki
vključuje:
-  
informiranje turistov,
-  
zbiranje podatkov za potrebe informiranja
obiskovalcev oziroma obiskovalk (v nadaljnjem besedilu: obiskovalcev),
-  
ugotavljanje mnenj obiskovalcev o kakovosti
turistične ponudbe,
-  
sprejemanje in posredovanje predlogov in
pritožb obiskovalcev v zvezi s turistično ponudbo pristojnim organom,
-  
urejanje in vzdrževanje turistične
signalizacije,
2.    
spodbujanje razvoja celovitih turističnih
proizvodov turističnega območja,
3.    
trženje celovite turistične ponudbe na ravni
turističnega območja,
4.    
razvoj in vzdrževanje skupne turistične
infrastrukture,
5.    
razvoj in vzdrževanje javnih površin namenjenih
turistom,
6.    
organizacija in izvajanje prireditev,
7.    
ozaveščanje in spodbujanje lokalnega
prebivalstva za pozitiven odnos do turistov in turizma,
8.    
druge storitve, ki jih v turističnem območju
brezplačno nudijo turistom.
22. člen
(izvajanje dejavnosti in storitev v javnem
interesu)
Občine so dolžne zagotavljati, da se
namenska sredstva iz drugega odstavka 20. člena tega zakona porabijo za
izvajanje dejavnosti in storitev iz prejšnjega člena.
IV. TURISTIČNA TAKSA
23. člen
(zavezanci za plačilo)
(1) Turistično takso plačujejo državljani
Republike Slovenije in tujci, ki v turističnem območju izven svojega stalnega prebivališča
uporabljajo storitve prenočevanja (v nadaljnjem besedilu: turisti) v
nastanitvenem objektu.
(2) Osebe iz prejšnjega odstavka tega člena
plačajo turistično takso hkrati s plačilom storitev za prenočevanje. Plačati so
jo dolžne tudi v primeru, ko so deležne brezplačnih storitev za prenočevanje,
razen če ta zakon ne določa drugače.
(3) Zavezanci za plačilo so tudi lastniki
počitniških hiš oziroma počitniških stanovanj in lastniki plovil. Turistično
takso plačajo v letnem pavšalnem znesku v skladu z določbami 24. in 25. člena
tega zakona.
24. člen
(turistična taksa za lastnike počitniških
hiš oziroma počitniškega stanovanja)
(1) Občine lahko določijo, da turistično
takso plača tudi lastnik počitniške hiše ali počitniškega stanovanja v
turističnem območju za prenočevanje zase in za vse druge osebe.
(2) Občina lahko možnost iz prvega odstavka
tega člena uporabi, če:
-      
je bilo na njenem območju v preteklem letu
opravljenih več kot 100.000 nočitev ali je na območju občine 1500 ležišč v
nastanitvenih objektih in
-      
je na območju občine najmanj 200 objektov iz
sedmega odstavka 4. člena tega zakona.
(3) Zavezanci za plačilo iz prvega odstavka
tega člena plačajo turistično takso v letnem pavšalnem znesku, ki se določi v
skladu z drugim, tretjim in četrtim odstavkom 26. člena tega zakona, pri čemer
pavšalni znesek ne sme presegati 400 točk za posamezno ležišče.
(4) Za objekte iz tega člena se šteje, da
je v njem naslednje število ležišč:
-      
2 ležišči – do 30 m2 stanovanjske površine objekta,
-      
4 ležišča – od 30 do 60 m2 stanovanjske površine
objekta,
-      
5 ležišč – nad 60 m2 stanovanjske površine objekta.
(5) Turistično takso v letnem pavšalnem
znesku plačajo lastniki iz prvega odstavka tega člena do 31. marca za preteklo
leto.
25. člen
(turistična taksa za lastnike plovil)
(1) Občine lahko določijo, da turistično
takso plača tudi lastnik plovila, ki je na privezu v turističnem pristanišču (v
nadaljnjem besedilu: marina) za prenočevanje zase in vse druge osebe.
(2) Osebe, ki prenočujejo na plovilu, ki je
na stalnem privezu v marini, plačajo turistično takso v letnem pavšalnem
znesku, ki se določi v skladu z drugim, tretjim in četrtim odstavkom 26. člena
tega zakona, pri čemer pavšalni znesek ne sme presegati:
-      
za plovilo do 10 m dolžine – 800 točk,
-      
za plovilo nad 10 m dolžine – 1200 točk.
(3) Letni pavšalni znesek iz prejšnjega
odstavka tega člena plača zakupnik stalnega priveza v marini do 31. marca za
preteklo leto.
26. člen
(določanje višine turistične takse)
(1) Višino turistične takse določa občina v
razponu od 3 do 11 točk.
(2) Znesek turistične takse se izračuna
tako, da se pomnoži število točk z vrednostjo točke.
(3) Vrednost točke turistične takse znaša
22 tolarjev. Vlada Republike Slovenije lahko enkrat letno na podlagi gibanja
cen življenjskih potrebščin uskladi vrednost točke. Vrednost točke se določa
najkasneje v mesecu aprilu za prihodnje koledarsko leto.
(4) Občina pri določitvi točk na podlagi
prvega odstavka tega člena upošteva vrsto turističnih gostinskih obratov,
bivanje v sezonskem ali zunaj sezonskem obdobju in obseg ugodnosti in storitev,
ki jih brezplačno nudi turistom.
27. člen
(oprostitev plačila turistične takse)
(1) Plačila turistične takse so oproščeni:
-      
otroci do 7. leta starosti,
-      
osebe z zdravniško napotnico v naravnih
zdraviliščih,
-      
osebe na podlagi predložitve fotokopije odločbe
pristojnega organa, iz katere je razvidno, da je pri zavarovancu oziroma
zavarovanki (v nadaljnjem besedilu: zavarovanec) podana invalidnost oziroma
telesna okvara ali fotokopije potrdila oziroma izvedenskega mnenja pristojne komisije
o ugotavljanju invalidnosti oziroma telesni okvari ali na podlagi članske
izkaznice invalidske organizacije,
-      
otroci in mladostniki na podlagi predložitve
fotokopije odločbe, ki zadeva razvrščanje in usmerjanje otrok s posebnimi
potrebami,
-      
učenci, dijaki in študenti ter njihove vodje
oziroma mentorji, udeleženci vzgojno-izobraževalnih programov, ki jih na
nepridobitni podlagi organizirajo društva in druge vzgojno-izobraževalne
ustanove ter verske in druge skupnosti v okviru svojih rednih aktivnosti,
-      
dijaki in študentje v dijaških oziroma v
študentskih domovih,
-      
osebe, ki so na začasnem delu in bivajo v
gostinskem obratu neprekinjeno več kot 30 dni,
-      
tuji državljani, ki so po mednarodnih predpisih
in sporazumih oproščeni plačila turistične takse,
-      
člani Planinske zveze Slovenije v planinskih
postojankah, na podlagi veljavne članske izkaznice.
(2) Turistično takso v višini 50%
plačujejo:
-      
osebe od 7. do 18. leta starosti,
-      
turisti, člani mednarodnih mladinskih
organizacij, ki prenočujejo v mladinskih prenočiščih, ki so vključena v
mednarodno mrežo mladinskih prenočišč IYHF,
-      
turisti v kampih.
(3) Občina lahko s svojim predpisom dodatno
določi osebe, ki so v celoti ali delno oproščene plačila turistične takse.
28. člen
(postopek pobiranja in odvajanja
turistične takse)
(1) Pravne osebe javnega in zasebnega
prava, samostojni podjetniki posamezniki oziroma samostojne podjetnice
posameznice (v nadaljnjem besedilu: samostojni podjetnik posameznik),
sobodajalci in kmetje oziroma sobodajalke in kmetice (v nadaljnjem besedilu:
sobodajalci in kmetje), ki sprejemajo turiste na prenočevanje, morajo pobirati
turistično takso v imenu in za račun občine hkrati s plačilom storitev za
prenočevanje ali najpozneje zadnji dan prenočevanja.
(2) Osebe iz prejšnjega odstavka morajo
pobirati in odvajati turistično takso za prenočitev turista tudi v primeru, če
mu ne zaračunavajo plačila storitev za prenočevanje.
29. člen
(evidenca oprostitev plačila turistične
takse)
Če je turist oproščen plačila celotne ali
dela turistične takse, mora biti vpisan razlog oprostitve iz 27. člena tega
zakona v evidenci, ki je določena v 31. členu tega zakona.
30. člen
(rok za nakazovanje turistične takse)
Osebe iz 28. člena tega zakona nakazujejo
pobrano turistično takso do 25. dne v mesecu za pretekli mesec na poseben račun
občine.
31. člen
(spremljanje in nadzor nad pobiranjem
turistične takse)
(1) Osebe iz 28. člena tega zakona morajo
voditi evidenco o turistični taksi, ki se vodi v evidenci gostov v skladu s
predpisi, ki urejajo prijavo prebivališča. Iz evidence mora biti poleg s
predpisi o prijavi bivališča določenih podatkov, razvidno tudi število
prenočitev posameznega gosta oziroma turista.
(2) Nadzor nad pobiranjem in odvajanjem
turistične takse ter vodenjem evidenc opravlja pristojni davčni organ.
(3) Nadzor iz prejšnjega odstavka tega
člena lahko opravlja tudi pristojni občinski inšpekcijski organ, ustanovljen v
skladu s predpisom, ki ureja lokalno samoupravo. Glede položaja, pravic in
dolžnosti inšpektorjev, pooblastil inšpektorjev, postopka inšpekcijskega
nadzora, inšpekcijskih ukrepov in druga vprašanja, povezana z inšpekcijskim
nadzorom, se uporablja predpis o inšpekcijskem nadzoru.
32. člen
(prisilna izterjava turistične takse)
(1) Prisilno izterjavo turistične takse
opravlja pristojni davčni organ.
(2) Če osebe iz 28. člena ne odvedejo
turistične takse v roku in na način, ki je določen v 30. členu, občina sporoči
pristojnemu davčnemu uradu, naj turistično takso prisilno izterja.
(3) Davčni organ na podlagi sporočila izda
odločbo, s katero naloži osebi iz 28. člena tega zakona, da v 25 dneh nakaže
neodvedeno turistično takso in plača zakonite zamudne obresti. Če oseba iz 28.
člena tega zakona neodvedene turistične takse in zakonitih zamudnih obresti ne
plača v navedenem roku, se neodvedena turistična taksa in neplačane zakonite
zamudne obresti prisilno izterjajo po predpisih o prisilni izterjavi davkov.
(4) Davčna uprava Republike Slovenije
sklene z občino pogodbo, v kateri se posebej določi nadomestilo za opravljanje
storitev po prejšnjem odstavku in s katero se uredijo druga medsebojna
razmerja.
V. POGOJI ZA OPRAVLJANJE DEJAVNOSTI ORGANIZIRANJA IN PRODAJE
TURISTIČNIH ARANŽMAJEV, TURISTIČNEGA VODENJA IN SPREMLJANJA TER TURISTIČNIH
ŠPORTNIH STORITEV KOT PRIDOBITNE DEJAVNOSTI
33. člen
(turistični aranžma)
(1) Turistični aranžma je vnaprej
dogovorjena kombinacija dveh ali več naslednjih storitev, ki se jih nudi v
prodajo in prodaja po skupni ceni, če storitev traja nepretrgoma več kot 24 ur
ali vključuje nastanitev preko noči:
-      
prevoz,
-      
nastanitev,
-      
druge turistične storitve, ki predstavljajo
pomemben del turističnega aranžmaja (ponudba jedi, obisk prireditev, ogled
naravnih in kulturnih znamenitosti in podobno).
(2) Potovanje, ki traja manj kot 24 ur in
ne vsebuje storitev prenočevanja je izlet. Ne glede na določbo prejšnjega
odstavka, se za turistični aranžma šteje izlet, če vključuje vnaprej
dogovorjeno kombinacijo dveh ali več v prvi in tretji alinei prejšnjega
odstavka navedenih storitev, ki se jih nudi v prodajo in prodaja po skupni ceni
in zanj veljajo vse določbe tega zakona, ki se nanašajo na turistični aranžma.
(3) V turistični aranžma se lahko naknadno
ponudi v prodajo in proda tudi druge turistične storitve, ki niso sestavni del
vnaprej dogovorjenega turističnega aranžmaja.
(4) Deljeno zaračunavanje posameznih
storitev istega turističnega aranžmaja organizatorja potovanja ali turističnega
agenta ne odvezuje obveznosti po tem zakonu.
34. člen
(dejavnost organiziranja in prodaje
turističnih aranžmajev)
(1) Dejavnost organiziranja turističnih
aranžmajev lahko opravljajo pravne osebe in samostojni podjetniki posamezniki
(v nadaljnjem besedilu: organizatorji potovanj).
(2) Dejavnost prodaje turističnih
aranžmajev lahko opravljajo pravne osebe in samostojni podjetniki posamezniki
(v nadaljnjem besedilu: turistični agenti).
35. člen
(licenca za opravljanje dejavnosti
organiziranja in prodaje turističnih aranžmajev)
(1) Pravica do opravljanja dejavnosti
organiziranja ali prodaje turističnih aranžmajev se pridobi na podlagi licence,
ki jo podeljuje Gospodarska zbornica Slovenije.
(2) Register izdanih licenc organizatorjem
potovanj in turističnim agentom vodi Gospodarska zbornica Slovenije.
(3) Način in postopek pridobitve licence,
vodenja registra in vsebine registra iz prejšnjega odstavka predpiše minister,
pristojen za turizem.
36. člen
(pogoji za pridobitev licence za dejavnost
organiziranja turističnih aranžmajev)
(1) Pravna oseba ali samostojni podjetnik
posameznik, ki želi pridobiti licenco za dejavnost organiziranja turističnih
aranžmajev iz prvega odstavka prejšnjega člena, mora predložiti naslednja
dokazila:
-      
da ima opravljanje dejavnosti organiziranja
turističnih aranžmajev vpisano v ustrezni register oziroma vpisnik,
-      
obvestilo o identifikaciji in razvrstitvi v
dejavnosti,
-      
da ima poslovni prostor,
-      
da oseba, ki vodi dejavnost, ni bila
pravnomočno obsojena zaradi kaznivega dejanja zoper gospodarstvo, pravni
promet, oziroma ji ni bil izrečen varnostni ukrep prepovedi opravljanja
dejavnosti s področja organiziranja turističnih aranžmajev, dokler ta prepoved
traja,
-      
da ima oseba, ki vodi dejavnost in zastopa
organizatorja potovanj v pravnem prometu najmanj višjo strokovno izobrazbo in
tri leta delovnih izkušenj v tej dejavnosti,
-      
o zavarovanju za primer nesolventnosti, ki se
nanaša na zavarovanje stroškov vrnitve oseb na potovanju v kraj njihovega
prebivališča oziroma na kraj odhoda, če tega organizator potovanja ni sposoben
sam financirati,
-      
garancijo ali dokazilo o zavarovanju za
povrnitev škode zaradi neizvajanja ali neustreznega izvajanja pogodbenih
obveznosti.
(2) Šteje se, da oseba iz prejšnjega
odstavka izpolnjuje pogoje iz pete alinee prejšnjega odstavka tudi, če je
oseba, ki vodi dejavnost in zastopa organizatorja potovanj v pravnem prometu:
-      
šest zaporednih let opravljala dejavnost
organiziranja turističnih aranžmajev kot samozaposlena oseba ali poslovodni
delavec oziroma poslovodna delavka podjetja (v nadaljnjem besedilu: poslovodni
delavec), pri čemer se opravljanje dejavnosti ni smelo končati več kot deset
let pred datumom vložitve vloge za pridobitev licence iz prvega odstavka
prejšnjega člena, ali
-      
tri zaporedna leta opravljala dejavnost
organiziranja turističnih aranžmajev kot samozaposlena oseba ali poslovodni
delavec podjetja, če dokaže, da se je predhodno vsaj tri leta usposabljala za
to dejavnost, kar potrjuje nacionalno priznana listina ali kar pristojni
strokovni organ šteje kot izpolnitev zahtev, ali
-      
štiri zaporedna leta opravljala dejavnost
organiziranja turističnih aranžmajev kot samozaposlena oseba ali poslovodni
delavec podjetja, če dokaže, da se je predhodno vsaj dve leti usposabljala za
to dejavnost, kar potrjuje nacionalno priznana listina ali kar pristojni
strokovni organ šteje kot izpolnitev zahtev, ali
-      
tri zaporedna leta opravljala dejavnost
organiziranja turističnih aranžmajev kot samozaposlena oseba ali poslovodni
delavec podjetja, kadar dokaže, da je to dejavnost opravljala najmanj pet let
kot zaposlena oseba, pri čemer se opravljanje dejavnosti ni smelo končati več
kot deset let pred datumom vložitve vloge za pridobitev licence iz prvega
odstavka prejšnjega člena, ali
-      
pet zaporednih let opravljala dejavnost
organiziranja turističnih aranžmajev kot samozaposlena oseba, če dokaže, da se
je predhodno vsaj tri leta usposabljala za to dejavnost, kar potrjuje
nacionalno priznana listina ali kar pristojni strokovni organ šteje kot
izpolnitev zahtev, ali
-      
šest zaporednih let opravljala dejavnost
organiziranja turističnih aranžmajev kot zaposlena oseba, če dokaže, da se je
predhodno vsaj dve leti usposabljala za to dejavnost, kar potrjuje nacionalno
priznana listina ali kar pristojni strokovni organ šteje kot izpolnitev zahtev.
(3) Organizator potovanj, ki želi
opravljati dejavnost prodaje turističnih aranžmajev, mora pridobiti licenco iz
prvega odstavka 35. člena tudi za to dejavnost.
37. člen
(pogoji za pridobitev licence za dejavnost
prodaje turističnih aranžmajev)
(1) Pravna oseba ali samostojni podjetnik
posameznik, ki želi pridobiti licenco za dejavnost prodaje turističnih
aranžmajev iz prvega odstavka 35. člena tega zakona, mora predložiti naslednja
dokazila:
-      
da ima opravljanje dejavnosti prodaje oziroma
posredovanja turističnih aranžmajev vpisano v ustrezni register oziroma
vpisnik,
-      
obvestilo o identifikaciji in razvrstitvi v
dejavnosti,
-      
obratovalni čas,
-      
da ima poslovni prostor, ki ne sme biti v
stanovanju in je dostopen strankam v opredeljenem obratovalnem času, ki mora
biti izobešen na vidnem mestu,
-      
da oseba, ki vodi dejavnost, ni bila
pravnomočno obsojena zaradi kaznivega dejanja zoper gospodarstvo, pravni
promet, oziroma ji ni bil izrečen varnostni ukrep prepovedi opravljanja
dejavnosti s področja prodaje oziroma posredovanja turističnih aranžmajev,
dokler ta prepoved traja,
-      
da ima oseba, ki vodi dejavnost in zastopa
turističnega agenta v pravnem prometu najmanj višjo strokovno izobrazbo in tri
leta delovnih izkušenj v tej dejavnosti.
(2) Šteje se, da oseba iz prejšnjega
odstavka izpolnjuje pogoje iz šeste alinee prejšnjega odstavka tudi, če je
oseba, ki vodi dejavnost in zastopa turističnega agenta v pravnem prometu:
-      
šest zaporednih let opravljala dejavnost
prodaje oziroma posredovanja turističnih aranžmajev kot samozaposlena oseba ali
poslovodni delavec podjetja, pri čemer se opravljanje dejavnosti ni smelo
končati več kot deset let pred datumom vložitve vloge za pridobitev licence iz
prvega odstavka prejšnjega člena, ali
-      
tri zaporedna leta opravljala dejavnost prodaje
oziroma posredovanja turističnih aranžmajev kot samozaposlena oseba ali
poslovodni delavec podjetja, če dokaže, da se je predhodno vsaj tri leta
usposabljala za to dejavnost, kar potrjuje nacionalno priznana listina ali kar
pristojni strokovni organ šteje kot izpolnitev zahtev, ali
-      
štiri zaporedna leta opravljala dejavnost
prodaje oziroma posredovanja turističnih aranžmajev kot samozaposlena oseba ali
poslovodni delavec podjetja, če dokaže, da se je predhodno vsaj dve leti
usposabljala za to dejavnost, kar potrjuje nacionalno priznana listina ali kar
pristojni strokovni organ šteje kot izpolnitev zahtev, ali
-      
tri zaporedna leta opravljala dejavnost prodaje
oziroma posredovanja turističnih aranžmajev kot samozaposlena oseba ali
poslovodni delavec podjetja, kadar dokaže, da je to dejavnost opravljala
najmanj pet let kot zaposlena oseba, pri čemer se opravljanje dejavnosti ni
smelo končati več kot deset let pred datumom vložitve vloge za pridobitev
licence iz prvega odstavka prejšnjega člena, ali
-      
pet zaporednih let opravljala dejavnost prodaje
oziroma posredovanja turističnih aranžmajev kot samozaposlena oseba, če dokaže,
da se je predhodno vsaj tri leta usposabljala za to dejavnost, kar potrjuje
nacionalno priznana listina ali kar pristojni strokovni organ šteje kot
izpolnitev zahtev, ali
-      
šest zaporednih let opravljala dejavnost
prodaje oziroma posredovanja turističnih aranžmajev kot zaposlena oseba, če
dokaže, da se je predhodno vsaj dve leti usposabljala za to dejavnost, kar
potrjuje nacionalno priznana listina ali kar pristojni strokovni organ šteje
kot izpolnitev zahtev.
(3) Turistični agent, ki prodaja turistični
aranžma, ki ga je sestavil organizator potovanja, ki nima sedeža v Republiki
Sloveniji, se šteje za organizatorja potovanj.
38. člen
(obveznost zagotavljanja turističnega
vodenja in spremljanja)
(1) Organizator potovanja mora pri vsaki
izvedbi turističnega aranžmaja doma in v tujini za vsako organizirano skupino
posebej zagotoviti turističnega spremljevalca oziroma turistično spremljevalko
(v nadaljnjem besedilu: turistični spremljevalec) ali turističnega vodnika
oziroma turistično vodnico (v nadaljnjem besedilu: turistični vodnik), ki
izpolnjuje pogoje iz 39. člena tega zakona.
(2) Ne glede na določbo prejšnjega odstavka
organizatorju potovanja ni treba zagotoviti turističnega spremljevalca ali
turističnega vodnika med prevozom, če je ta organiziran v okviru javnega
potniškega prometa.
(3) Ne glede na določbo prvega odstavka
tega člena organizatorju potovanja ni treba zagotoviti turističnega
spremljevalca ali turističnega vodnika z licenco med prevozom do izhodiščnega
kraja letovanja ali potovanja in nazaj.
39. člen
(pogoji za opravljanje dejavnosti
turističnih vodnikov in turističnih spremljevalcev)
(1) Dejavnost turističnega vodnika je
strokovno vodenje obiskovalcev po vnaprej določenem programu.
(2) Dejavnost turističnega spremljevalca je
opravljanje organizacijskih in tehničnih storitev za udeležence turističnih
aranžmajev od začetka potovanja do cilja in vrnitve.
(3) Dejavnost iz prvega in drugega odstavka
tega člena lahko opravljajo osebe, ki opravijo preizkus znanja iz programa
strokovne usposobljenosti, ki ga določi Gospodarska zbornica Slovenije v
soglasju z ministrom, pristojnim za delo, družino in socialne zadeve,
ministrom, pristojnim za kulturo in ministrom, pristojnim za turizem. Dokazilo
opravljenega preizkusa je ustrezna izkaznica Gospodarske zbornice Slovenije.
(4) K preizkusu znanja se lahko prijavijo
osebe, ki imajo najmanj srednjo strokovno izobrazbo in znanje enega tujega
jezika za stopnjo najmanj srednje strokovne izobrazbe.
(5) Dejavnost turističnega spremljanja iz
drugega odstavka tega člena lahko opravlja tudi oseba, ki ji Gospodarska
zbornica Slovenije izda ustrezno izkaznico na osnovi predloženih dokazil o
najmanj dveletnih delovnih izkušnjah s področja dejavnosti organizatorja
potovanj.
(6) Določbe tega člena ne veljajo za
opravljanje dejavnosti turističnega vodnika in turističnega spremljevalca:
-      
kadar tuj državljan spremlja organizirane
skupine obiskovalcev, ki so začeli svoje potovanje zunaj Republike Slovenije,
-      
če so za vodenje z zakonom določena posebna
znanja (vodenje v muzejih, galerijah, spomenikih, gorsko vodenje, ipd.),
-      
kadar je za vodenje možno pridobiti licenco
(dovoljenje, soglasje, ipd.) na podlagi posebnega programa usposabljanja, ki ga
potrdi pristojni strokovni organ in h kateremu je dalo soglasje ministrstvo,
pristojno za turizem.
40. člen
(turistični vodnik, turistični
spremljevalec)
(1) Oseba ki opravi preizkus znanja za
turističnega vodnika iz tretjega odstavka 39. člena tega zakona, pridobi naziv
»turistični vodnik«.
(2) Oseba ki opravi preizkus znanja za
turističnega spremljevalca iz tretjega odstavka 39. člena tega zakona, pridobi
naziv »turistični spremljevalec«.
(3) Register turističnih vodnikov in
turističnih spremljevalcev vodi Gospodarska zbornica Slovenije in vsebuje
naslednje podatke:
-      
ime in priimek,
-      
prebivališče,
-      
podatke o številu dni vodenja za preteklo leto,
-      
podatke o relacijah vodenja za preteklo leto,
-      
dokazila o strokovnem znanju in
usposobljenosti.
(4) Turistični vodniki oziroma
spremljevalci morajo najkasneje do 31. januarja tekočega leta Gospodarski
zbornici Slovenije posredovati podatke za preteklo leto o številu dni vodenja
in o relacijah vodenja.
(5) Turistične vodnike oziroma
spremljevalce, ki so kršili zakonska določila z delovnega področja ali so bili
deležni več upravičenih kritik in pritožb ali več kot tri leta ne izvajajo
dejavnosti, Gospodarska zbornica Slovenije po uradni dolžnosti z odločbo
izbriše iz registra. Zoper odločbo je dopustna pritožba na ministrstvo,
pristojno za turizem. Po pravnomočnosti odločbe se turistični vodnik oziroma
spremljevalec izbriše iz registra. O upravičenosti kritik in pritožb odloča
častno razsodišče Gospodarske zbornice Slovenije.
41. člen
(turistično vodenje na ravni turističnega
območja)
(1) Občine na določenem turističnem območju
lahko predpišejo program turističnega vodenja na turističnem območju, ki obsega
specifična znanja.
(2) Turistični vodnik za turistično območje
lahko začne z opravljanjem dejavnosti turističnega vodenja na turističnem
območju, ko izpolni pogoje, ki jih predpišejo občine na turističnem območju. V
tem primeru pridobi naziv: »turistični vodnik turističnega območja (ime
območja)«.
(3) Pogoji, ki jih morajo izpolnjevati
turistični vodniki turističnega območja, ne smejo biti povezani s stalnim
bivališčem turističnega vodnika.
(4) S predpisom iz prvega odstavka tega
člena ni dopustno omejevati ali izključevati turističnega vodenja,
organiziranega v skladu z 38. in 39. členom tega zakona.
42. člen
(register turističnih vodnikov
turističnega območja)
(1) Register turističnih vodnikov
turističnega območja vodi v skladu z dogovorom med občinami turističnega
območja ena od občin v turističnem območju. Vodenje registra lahko občina v
skladu s svojimi akti prenese na pravno osebo javnega ali zasebnega prava.
(2) Register iz prvega odstavka tega člena
vsebuje naslednje podatke:
-      
ime in priimek,
-      
prebivališče,
-      
podatke o številu dni vodenja za preteklo leto,
-      
dokazila o strokovnem znanju in
usposobljenosti.
(3) Turistični vodniki turističnega območja
morajo najkasneje do 31. januarja tekočega leta občini ali pravni osebi javnega
ali zasebnega prava iz prvega odstavka tega člena, ki vodi register turističnih
vodnikov, posredovati podatke o številu dni vodenja za preteklo leto.
43. člen
(prenehal
veljati)
44. člen
(inšpekcijski nadzor)
Inšpekcijski nadzor nad izvajanjem določb
od 33. do 43. člena tega zakona opravlja organ, pristojen za tržno inšpekcijo.
VI. KAZENSKE DOLOČBE
45. člen
(prekrški)
(1) Z globo od 1,000.000 do 3,000.000
tolarjev se kaznuje za prekršek pravna oseba, ki sprejema turiste na
prenočevanje, če ne:
-      
pobira turistične takse po prvem in drugem
odstavku 28. člena tega zakona,
-      
nakazuje pobrane turistične takse v skladu z
določbo 30. člena tega zakona,
-      
vodi evidence v skladu z določbo 31. člena tega
zakona.
(2) Z globo od 50.000 do 200.000 tolarjev
se kaznuje za prekršek iz prejšnjega odstavka odgovorna oseba pravne osebe.
(3) Z globo od 300.000 do 1,000.000
tolarjev se kaznuje za prekršek iz prvega odstavka tega člena samostojni
podjetnik posameznik, ki sprejema turiste na prenočevanje.
(4) Z globo od 30.000 do 100.000 tolarjev
se kaznujeta za prekršek iz prvega odstavka tega člena sobodajalec in kmet, ki
sprejemata turiste na prenočevanje.
(5) Z globo od 1,000.000 do 3,000.000
tolarjev se kaznuje za prekršek pravna oseba, če opravlja dejavnost
organiziranja turističnih aranžmajev, čeprav nima licence prvega odstavka 35.
člena tega zakona oziroma ne izpolnjuje pogojev za pridobitev licence iz
tretje, četrte, pete, šeste in sedme alinee prvega odstavka 36. člena tega
zakona.
(6) Z globo od 50.000 do 200.000 tolarjev
se kaznuje za prekršek iz prejšnjega odstavka odgovorna oseba pravne osebe.
(7) Z globo od 300.000 do 1,000.000
tolarjev se kaznuje za prekršek iz petega odstavka tega člena samostojni
podjetnik posameznik.
(8) Z globo od 1,000.000 do 3,000.000
tolarjev se kaznuje za prekršek pravna oseba, če opravlja dejavnost prodaje
turističnih aranžmajev, čeprav nima licence iz prvega odstavka 35. člena tega
zakona oziroma ne izpolnjuje pogojev za pridobitev licence iz četrte, pete in
šeste alinee prvega odstavka 37. člena tega zakona.
(9) Z globo od 50.000 do 200.000 tolarjev
se kaznuje za prekršek iz prejšnjega odstavka odgovorna oseba pravne osebe.
(10) Z globo od 300.000 do 1.000.000
tolarjev se kaznuje za prekršek iz osmega odstavka tega člena samostojni
podjetnik posameznik.
(11) Z globo od 100.000 do 1,000.000
tolarjev se kaznujeta za prekršek pravna oseba in samostojni podjetnik
posameznik, če ne zagotovita turističnega spremljevalca ali turističnega
vodnika pri vsaki izvedbi potovanja doma ali v tujini v skladu z določbo prvega
odstavka 38. člena tega zakona.
(12) Z globo od 50.000 do 200.000 tolarjev
se za prekršek iz prejšnjega odstavka kaznuje odgovorna oseba pravne osebe.
(13) Z globo od 50.000 do 150.000 tolarjev
se za prekršek kaznuje fizična oseba, če opravlja dejavnost turističnega
vodnika ali dejavnost turističnega spremljevalca brez ustrezne izkaznice iz
tretjega ali petega odstavka 39. člena tega zakona.
(14) Z globo od 10.000 do 100.000 tolarjev
se za prekršek kaznuje fizična oseba, če opravlja dejavnost turističnega
vodnika za turistično območje, ne da bi izpolnjevala pogoje iz drugega odstavka
41. člena tega zakona.

Zakon o spodbujanju razvoja turizma – ZSRT
(Uradni list RS, št. 2/04)
vsebuje naslednje prehodne in končne določbe:
»VII. PREHODNE IN KONČNE DOLOČBE
46. člen
(uporaba določb
o globah)
Globe, določene s tem zakonom, se do dne
začetka uporabe zakona o prekrških (Uradni list RS, št. 7/2003) v postopku o
prekršku izrekajo kot denarne kazni v mejah, ki so določene z zakonom o
prekrških (Uradni list SRS, št. 25/83, 36/83 – popr., 42/85, 2/86 – popr.,
47/87 in 5/90 ter Uradni list RS, št. 10/91, 13/93, 66/93, 35/97, 73/97 – odl.
US, 87/97, 73/98, 31/2000 in 24/2001).
47. člen
(izpolnjevanje
pogoja garancije ali zavarovanja za povrnitev škode)
Določba sedme alinee prvega odstavka 36.
člena tega zakona se začne uporabljati dve leti po njegovi uveljavitvi. Po tem
roku morajo pogoj iz sedme alinee prvega odstavka 36. člena izpolnjevati tudi
organizatorji potovanj, ki jim je bila licenca iz prvega odstavka 35. člena
tega zakona že podeljena.
48. člen
(uveljavitev
vrednosti točke turistične takse)
Vrednost točke turistične takse iz tretjega
odstavka 26. člena tega zakona začne veljati s 1. januarjem 2005.
49. člen
(preizkus
znanja za opravljanje dejavnosti turističnega vodenja in turističnega
spremljanja v prehodnem obdobju)
Dokler Gospodarska zbornica Slovenije ne
določi program iz tretjega odstavka 39. člena tega zakona se za preizkus znanja
za opravljanje dejavnosti turističnega vodenja in turističnega spremljanja
uporablja program strokovne izobrazbe in usposobljenosti, ki ga je dne 3.
februarja 1999 sprejela Gospodarska zbornica Slovenije v soglasju z ministrom,
pristojnim za delo, družino in socialne zadeve in ministrom, pristojnim za
turizem.
50. člen
(uskladitev
predpisa)
(1) Vlada Republike Slovenije v roku šestih
mesecev od uveljavitve tega zakona uskladi uredbo o preoblikovanju javnega
gospodarskega zavoda "Center za promocijo turizma Slovenije" –
"Slovenian tourist board" v javni gospodarski zavod "Slovenska
turistična organizacija" – "Slovenian tourist board" (Uradni
list RS, št. 99/99, 24/2000 in 79/2000) z določbami tega zakona.
(2) Občine morajo v roku šestih mesecev od
uveljavitve tega zakona uskladiti splošne akte, s katerim urejajo turistične
takso, kolikor so ti v nasprotju s tem zakonom.
51. člen
(veljavnost
odločb, izdanih po dosedanjih predpisih)
Odločbe o podelitvi statusa društev, ki delujejo
v javnem interesu na področju turizma, izdane na podlagi 43. člena zakona o
pospeševanju turizma ostanejo v veljavi do izteka roka, ki je v njih naveden.
Te odločbe ne nadomeščajo odločbo o podelitvi statusa za delovanje v javnem
interesu po tem zakonu.
52. člen
(rok za izdajo
podzakonskih predpisov)
(1) Vlada Republike Slovenije sprejme
uredbo iz 8. člena tega zakona v šestih mesecih po uveljavitvi tega zakona.
(2) Minister, pristojen za turizem, izda
podzakonske predpise, potrebne za izvajanje tega zakona, v šestih mesecih po
uveljavitvi tega zakona.
53. člen
(veljavnost
strategije slovenskega turizma 2002–2006)
Kot akt iz 5. člena tega zakona se od
uveljavitve tega zakona dalje šteje strategija slovenskega turizma 2002–2006,
ki jo je 25. julija 2002 sprejela Vlada Republike Slovenije.
54. člen
(prenehanje
veljavnosti)
Z dnem uveljavitve tega zakona prenehajo
veljati:
-      
zakon o pospeševanju turizma (Uradni list RS,
št. 57/98, 68/2000 – sklep US, 21/2002, 86/2002 – odl. US in 94/2002 – odl.
US),
-      
resolucija o strateških ciljih na področju
razvoja turizma v Republiki Sloveniji s programom aktivnosti in ukrepov za
njeno izvajanje (Uradni list RS, št. 1/95),
-      
pravilnik o pogojih za podelitev statusa
društva, ki deluje v javnem interesu na področju pospeševanja turizma (Uradni
list RS, št. 13/99),
-      
pravilnik o načinu in postopku pridobitve
licence za opravljanje dejavnosti organiziranja turističnih potovanj,
dejavnosti prodaje oziroma posredovanja turističnih potovanj ter o načinu
vodenja registra izdanih licenc (Uradni list RS, št. 13/99, 37/2000 in
58/2001),
-      
uredba o podrobnejših pogojih in merilih za
spodbujanje razvoja turistične infrastrukture (Uradni list RS, št. 11/99,
102/2000, 50/2001 in 11/2003).
55. člen
(uporaba
dosedanjih predpisov)
(1) Do uveljavitve predpisa iz tretjega
odstavka 35. člena tega zakona se uporablja pravilnik o načinu in postopku
pridobitve licence za opravljanje dejavnosti organiziranja turističnih
potovanj, dejavnosti prodaje oziroma posredovanja turističnih potovanj ter o
načinu vodenja registra izdanih licenc (Uradni list RS, št. 13/99, 37/2000 in
58/2001).
(2) Določba prvega odstavka 31. člena tega
zakona se začne uporabljati 1. septembra 2004. Do začetka uporabe te določbe se
uporablja odredba o vsebini in vodenju evidence o plačani turistični taksi
(Uradni list RS, št. 13/99).
(3) Minister, pristojen za upravo, v
soglasju z ministrom, pristojnim za turizem, najkasneje v treh mesecih po
uveljavitvi tega zakona uskladi metodologijo vodenja podatkov v evidenci gostov
določene s predpisom o prijavi prebivališča z določbami tega zakona.
56. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
spodbujanju razvoja turizma – ZSRT-A (Uradni list RS, št. 57/12)
vsebuje naslednje prehodne in končno določbo:
»PREHODNE IN KONČNA DOLOČBA
4. člen
(1) Slovenska turistična organizacija,
ustanovljena na podlagi Sklepa o ustanovitvi javnega zavoda Slovenska
turistična organizacija, št. 32200-5/2009/5 z dne 12. 11. 2009, se z Javno
agencijo za podjetništvo in tuje investicije ter Javno agencijo za tehnološki
razvoj Republike Slovenije spoji v javno agencijo za področje turizma, tujih
investicij, tehnološkega razvoja, podjetništva in internacionalizacije. 
(2) Slovenska turistična organizacija
nadaljuje z delom na podlagi Zakona o spodbujanju razvoja turizma (Uradni list
RS, št. 2/04), predpisov ter aktov, izdanih na njegovi podlagi, do vpisa
spojitve v sodni register, nato se brez likvidacije izbriše iz sodnega
registra. 
(3) Direktorju, članom sveta in strokovnega
sveta Slovenske turistične organizacije prenehajo mandati z vpisom spojitve v
sodni register. 
(4) Javna agencija za področje turizma,
tujih investicij, tehnološkega razvoja, podjetništva in internacionalizacije z
dnem vpisa spojitve v sodni register prevzame od Slovenske turistične
organizacije vse zaposlene javne uslužbence, premoženje, sredstva, opremo, pravice
in obveznosti, nedokončane zadeve, dokumentacijo ter arhivsko gradivo in se v
pravnem prometu šteje kot njen univerzalni pravni naslednik.
5. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
spodbujanju razvoja turizma – ZSRT-B (Uradni list RS, št. 17/15) vsebuje naslednje prehodne in
končno določbo:
»PREHODNE IN KONČNA DOLOČBA
2. člen
(1) Vlada Republike Slovenije najpozneje v
roku treh mesecev od uveljavitve tega zakona sprejme akt, s katerim uredi
ustanovitev in začetek delovanja javne agencije, pristojne za trženje in
promocijo turizma. 
(2) Javna agencija, pristojna za trženje in
promocijo turizma, začne delovati naslednji dan po vpisu v sodni register. 
(3) Do začetka delovanja javne agencije,
pristojne za trženje in promocijo turizma, opravlja naloge s področja načrtovanja
in izvajanje politike trženja celovite turistične ponudbe Slovenije na domačem
in tujih trgih Javna agencija Republike Slovenije za spodbujanje podjetništva,
inovativnosti, razvoja, investicij in turizma. 
(4) Javna agencija, pristojna za trženje in
promocijo turizma, z dnem začetka svojega delovanja od Javne agencije Republike
Slovenije za spodbujanje podjetništva, inovativnosti, razvoja, investicij in
turizma prevzame naloge, povezane z opravljanjem dejavnosti na področju
načrtovanja in izvajanje politike trženja celovite turistične ponudbe Slovenije
na domačem in tujih trgih. 
(5) Javna agencija, pristojna za trženje in
promocijo turizma, do sprejetja svojega programa dela in finančnega načrta
uporablja program dela in načrt Javne agencije Republike Slovenije za
spodbujanje podjetništva, inovativnosti, razvoja, investicij in turizma v delu,
ki se nanaša na področje turizma.
3. člen
(1) Javna agencija, pristojna za trženje in
promocijo turizma, z dnem začetka svojega delovanja prevzame tiste javne
uslužbence, ki na ta dan v Javni agenciji Republike Slovenije za spodbujanje
podjetništva, inovativnosti, razvoja, investicij in turizma opravljajo dela na
področju turizma, sorazmerni del tistih javnih uslužbencev, ki opravljajo
skupna in splošna dela in naloge, in ima v skladu s kadrovskim načrtom pravico
do zapolnitve preostalih prostih delovnih mest za področje turizma. Prevzeti
javni uslužbenci sklenejo nove pogodbe o zaposlitvi pod istimi pogoji. Prehod
zaposlenih in njegov obseg se podrobneje uredi v ustanovitvenem aktu. 
(2) Javna agencija, pristojna za trženje in
promocijo turizma, z dnem začetka svojega delovanja od Javne agencije Republike
Slovenija za spodbujanje podjetništva, inovativnosti, razvoja, investicij in
turizma prevzame pripadajočo opremo in sredstva, nedokončane zadeve,
dokumentacijo, arhive ter pravice in obveznosti, ki se nanašajo na področje
turizma in se v pravnem prometu v tem delu šteje kot njen univerzalni pravni
naslednik. Postopek prevzema in njegov obseg vlada podrobneje uredi v
ustanovitvenem aktu.
4. člen
(1) Do imenovanja direktorja javne
agencije, pristojne za trženje in promocijo turizma, vendar največ eno leto,
opravlja funkcijo direktorja vršilec dolžnosti, ki ga imenuje Vlada Republike
Slovenije brez javnega natečaja. Pogodbo o njegovi zaposlitvi po pooblastilu
Vlade Republike Slovenije podpiše minister, pristojen za turizem. 
(2) Vlada najkasneje v enem mesecu po
sprejemu ustanovitvenega akta javne agencije, pristojne za trženje in promocijo
turizma, imenuje člane sveta in vršilca dolžnosti direktorja.
5. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o prijavi prebivališča – ZPPreb-1 (Uradni list RS, št. 52/16) v zvezi s črtanjem drugega
odstavka 30. člena zakona določa:
»Do začetka poročanja podatkov za namen
obračuna in plačila turistične takse skladno z drugim odstavkom 40. člena
tega zakona, so osebe iz 28. člena Zakona o spodbujanju razvoja turizma
dolžne občini predložiti mesečno poročilo, iz katerega mora biti razvidno
število prenočitev in znesek pobrane turistične takse.«;
ter vsebuje naslednjo končno določbo:
»59. člen
(uveljavitev in
uporaba zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne eno leto po
njegovi uveljavitvi.
(2) Ne glede na prejšnji odstavek se
57. člen tega zakona začne uporabljati z dnem uveljavitve tega zakona.«.

Zakon o športu – ZŠpo-1 (Uradni list RS, št. 29/17) vsebuje naslednjo končno določbo:
»100. člen
(začetek veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.