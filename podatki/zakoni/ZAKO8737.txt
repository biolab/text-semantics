I. SPLOŠNE DOLOČBE
1. člen
(vsebina zakona)
(1) S tem zakonom se zaradi izjemno visokih
povišanj cen energentov določajo začasni ukrepi pomoči za področje gospodarstva
in ohranitev delovnih mest v skladu s Sporočilom Komisije Začasni okvir za
krizne ukrepe državne pomoči v podporo gospodarstvu po agresiji Rusije proti
Ukrajini 2022/C 426/01 (UL C št. 426 z
dne 9. 11. 2022, str. 1; v nadaljnjem besedilu: začasni okvir) in
likvidnostni ukrepi za gospodarstvo.
(2) Ukrepi pomoči za gospodarstvo in
ohranitev delovnih mest iz tega zakona niso v nasprotju s sankcijami, ki jih je
uvedla Evropska unija ali njeni mednarodni partnerji. Ukrepi so skladni z
Uredbo Sveta (EU) št. 833/2014 z dne 31. julija 2014 o omejevalnih ukrepih zaradi
delovanja Rusije, ki povzroča destabilizacijo razmer v Ukrajini (UL L št. 229 z dne 31. 7.
2014, str. 1), in Uredbo Sveta (EU)
2022/1269 z dne 21. julija 2022 o
spremembi Uredbe (EU) št. 833/2014 o
omejevalnih ukrepih zaradi delovanja Rusije, ki povzroča destabilizacijo razmer
v Ukrajini (UL L št. 193 z dne 21. 7. 2022, str. 1).
2. člen
(pomen izrazov)
Izrazi, uporabljeni v tem zakonu, pomenijo:
-       
»energent« je električna energija, zemeljski
plin in tehnološka para;
-       
»upravičen strošek« je strošek porabe
energentov, ki jih upravičenec nabavi pri dobavitelju energentov kot končni
odjemalec;
-       
»dobavitelj energentov« je neposredni zunanji
dobavitelj energentov, ki ni povezan z upravičencem kot njegovo podrejeno ali
nadrejeno podjetje, s katerim deluje kot en subjekt s skupnim virom nadzora v
smislu tretjega odstavka 3. člena Priloge I k Uredbi Komisije (EU)
št. 651/2014 z dne 17. junija 2014 o razglasitvi nekaterih vrst
pomoči za združljive z notranjim trgom pri uporabi členov 107 in 108 Pogodbe
(UL L št. 187 z dne 26. 6. 2014, str. 1), zadnjič spremenjeni z
Uredbo Komisije (EU) 2021/1237 z dne 23. julija 2021 o spremembi Uredbe (EU)
št. 651/2014 o razglasitvi nekaterih vrst pomoči za združljive z notranjim
trgom pri uporabi členov 107 in 108 Pogodbe (UL L št. 270 z dne
29. 7. 2021, str. 39), (v nadaljnjem besedilu: Uredba 651/2014/EU),
ali posredni dobavitelj energentov, ki ima z neposrednim zunanjim dobaviteljem
energentov sklenjeno pogodbo za dobavo energentov, in zaračunava energente
upravičencu po ceni, ki jo plača posredni dobavitelj neposrednemu zunanjemu
dobavitelju energentov;
-       
»končni odjemalec« je upravičenec, ki nabavi
energent od dobavitelja energentov;
-       
»energetsko intenzivno podjetje« je podjetje,
ki je oproščeno plačila trošarine ali je bilo upravičeno do vračila plačane
trošarine za energetsko intenzivna podjetja v skladu z zakonom, ki ureja
trošarine;
-       
»EBITDA« je vsota celotnega dobička (AOP182)
ali celotne izgube (AOP183) in finančnih odhodkov iz obresti (AOP167) ter
amortizacije (AOP145);
-       
»dejanski stroški« so tisti stroški, ki so
upravičencu v obdobju leta 2023 nastali in jih je mogoče dokazati z
verodostojno listino dobavitelja energentov, iz katere je razvidna porabljena
količina in cena na enoto porabljene energije;
-       
»ocenjeni stroški« so tisti stroški, ki
upravičencu v obdobju leta 2023 še niso nastali, vendar jih upravičenec oceni
na podlagi preteklih izkušenj poslovanja in pričakovanih poslovnih dogodkov;
-       
»primarna kmetijska proizvodnja« pomeni
proizvodnjo, kot je opredeljena v 5. točki 2. člena Uredbe Komisije (EU)
št. 702/2014 z dne 25. junija 2014 o razglasitvi nekaterih vrst
pomoči v kmetijskem in gozdarskem sektorju ter na podeželju za združljive z
notranjim trgom z uporabo členov 107 in 108 Pogodbe o delovanju Evropske unije
(UL L št. 193 z dne 1. 7. 2014, str. 1), zadnjič spremenjene z
Izvedbeno uredbo Komisije (EU) 2020/2008 z dne 8. decembra 2020 o spremembi
uredb (EU) št. 702/2014, (EU) št. 717/2014 in (EU) št. 1388/2014
v zvezi z obdobjem njihove uporabe in drugimi ustreznimi prilagoditvami (UL L
št. 414 z dne 9. 12. 2020, str. 15), (v nadaljnjem besedilu:
Uredba 702/2014/EU);
-       
»sektor ribištva in akvakulture« pomeni
gospodarski sektor, kot je opredeljen v točki d) 5. člena Uredbe (EU)
št. 1379/2013 Evropskega parlamenta in Sveta z dne 11. decembra 2013
o skupni ureditvi trgov za ribiške proizvode in proizvode iz ribogojstva in o
spremembi uredb Sveta (ES) št. 1184/2006 in (ES) št. 1224/2009 ter
razveljavitvi Uredbe Sveta (ES) št. 104/2000 (UL L št. 354 z dne
28. 12. 2013, str. 1), zadnjič spremenjene z Uredbo (EU) 2020/560
Evropskega parlamenta in Sveta z dne 23. aprila 2020 o spremembi uredb
(EU) št. 508/2014 in (EU) št. 1379/2013 glede posebnih ukrepov za
ublažitev vpliva izbruha COVID-19 na sektor ribištva in akvakulture (UL L
št. 130 z dne 24. 4. 2020, str. 11).
II. POMOČ ZA GOSPODARSTVO
1. Splošne določbe o pomočeh za
gospodarstvo
3. člen
(upravičenci)
(1) Upravičenec ali upravičenka (v
nadaljnjem besedilu: upravičenec) do pomoči za gospodarstvo v skladu s tem
zakonom je pravna ali fizična oseba, ki je organizirana v skladu z zakonom, ki
ureja gospodarske družbe, z zakonom, ki ureja zadruge, z zakonom, ki ureja
gospodarske zbornice, z zakonom, ki ureja obrtno podjetniško zbornico, z
zakonom, ki ureja reprezentativnost sindikatov, oziroma pravna oseba zasebnega
prava, ki je organizirana v skladu z zakonom, ki ureja društva, ali zakonom, ki
ureja zavode, in je bila registrirana v Republiki Sloveniji za opravljanje
gospodarske dejavnosti do vključno 30. novembra 2021.
(2) Upravičenec ne more prejeti pomoči, če
ima registrirano glavno dejavnost v skupini K po standardni klasifikaciji
dejavnosti na dan 31. december 2022.
(3) Zoper upravičenca ne sme biti na dan
oddaje vloge uveden stečajni postopek ali postopek likvidacije. Upravičenec ne
sme imeti na dan oddaje vloge neplačanih zapadlih obveznosti iz naslova
obveznih dajatev in drugih denarnih nedavčnih obveznosti v skladu z zakonom, ki
ureja finančno upravo, ki znašajo 50 eurov in več, in ima izpolnjene obveznosti
iz naslova predložitve vseh obračunov davčnih odtegljajev za dohodke iz
delovnega razmerja za obdobje zadnjega leta do dneva oddaje vloge. Če je
upravičenec v postopku prisilne poravnave, ne sme imeti neporavnanih davčnih
obveznosti, na katere ne učinkuje postopek prisilne poravnave ter so nastale po
začetku postopka prisilne poravnave.
(4) Upravičenec ne more prejeti pomoči za
gospodarstvo, če spada med odjemalce, kot jih določa 1. člen
Uredbe o določitvi cen zemeljskega plina iz plinskega sistema (Uradni list RS,
št. 98/22 in 138/22) oziroma 1. člen Uredbe o določitvi cen električne
energije (Uradni list RS, št. 95/22 in
98/22).
(5) Upravičenec ne more prejeti pomoči za
gospodarstvo, če zanj veljajo sankcije, ki jih je sprejela Evropska unija
zaradi ruske agresije nad Ukrajino.
(6) Upravičenec ne more prejeti pomoči za
gospodarstvo za električno energijo, če spada med odjemalce, kot jih določa
podzakonski akt, ki določa ceno električne energije za mikro, mala in srednje
velika podjetja, za obdobje veljavnosti tega podzakonskega akta. Operaterji iz
tretjega odstavka 16. člena tega zakona posredujejo seznam odjemalcev
pristojnemu organu in Zavodu Republike Slovenije za zaposlovanje. Seznam
odjemalcev vsebuje navedbo firme in matične številke odjemalca iz prvega stavka
tega odstavka.
4. člen
(vrste pomoči za gospodarstvo)
(1) Vrste pomoči za gospodarstvo so:
-       
enostavna pomoč za gospodarstvo, kot jo
opredeljuje oddelek 2.1. začasnega okvira,
-       
osnovna posebna pomoč za podjetja, kot jo
opredeljuje 66. točka oddelka 2.4. začasnega okvira,
-       
posebna pomoč zaradi zmanjšane gospodarske
uspešnosti, kot jo opredeljuje podtočka a 67. točke oddelka 2.4. začasnega
okvira,
-       
posebna pomoč za energetsko intenzivna
podjetja, kot jo opredeljuje podtočka b 67. točke oddelka 2.4. začasnega okvira
in
-       
posebna pomoč za energetsko intenzivna podjetja
v posebnih sektorjih, kot jo opredeljuje podtočka c 67 točke oddelka 2.4.
začasnega okvira.
(2) Začasni ukrep pomoči za gospodarstvo v
skladu s tem zakonom se začne izvajati po pridobitvi pozitivne odločbe Evropske
komisije o skladnosti pomoči za gospodarstvo iz tega zakona s 107. členom Pogodbe o delovanju Evropske unije
(Prečiščena različica Pogodbe o delovanju Evropske unije, UL C št. 202 z dne 7. 6.
2016, str. 47).
(3) Upravičenec lahko uveljavlja pri Javni
agenciji Republike Slovenije za spodbujanje podjetništva, internacionalizacije,
tujih investicij in tehnologije (v nadaljnjem besedilu: pristojni organ) le eno
izmed vrst pomoči za gospodarstvo v skladu s prvim odstavkom tega člena.
5. člen
(upravičeno obdobje in upravičeni stroški)
(1) Upravičeno obdobje za dodelitev pomoči
za gospodarstvo je od 1. januarja 2023 do
vključno 31. decembra 2023.
(2) Upravičen strošek za posamezni mesec v
upravičenem obdobju se izračuna po naslednji formuli:
US = (p(t) – (p(ref) x 1,5)) x q(t),
pri čemer je:

US =

upravičen strošek v danem mesecu v upravičenem obdobju (v
  eurih)


q =

porabljena količina, to je število enot energenta, ki jih je
  upravičenec nabavil pri dobaviteljih energentov in porabil kot končni
  odjemalec (v MWh)


p =

cena na enoto energenta, ki jo je plačal upravičenec (v eurih
  na MWh) in ne vključuje vračil davkov in dajatev in ne more presegati 510
  eurov na MWh za električno energijo in 160 eurov na MWh za zemeljski plin. V
  primeru, da ima upravičenec več dobaviteljev energenta, se upošteva povprečna
  cena na enoto energenta vseh dobaviteljev in vseh tarif


t =

dani mesec v upravičenem obdobju


ref =

referenčno obdobje od vključno 1. januarja 2021 do vključno 31. decembra 2021


p(ref) =

cena na enoto energenta, pri čemer se upošteva:


-       
  pri enostavni pomoči iz prve alineje prvega odstavka prejšnjega člena
  povprečna cena na enoto energenta v Republiki Sloveniji za leto 2021, kot je
  določena v 7. členu tega zakona, oziroma


-       
  pri posebnih pomočeh za gospodarstvo iz druge, tretje, četrte in pete
  alineje prvega odstavka prejšnjega člena cena na enoto energenta, ki jo je
  upravičenec plačal v povprečju v referenčnem obdobju od vključno 1. januarja 2021 do vključno 31. decembra
  2021 (v eurih na MWh) in ne vključuje vračil davkov in dajatev.

(3) Za izračun upravičenih stroškov za
posebne pomoči za gospodarstvo iz druge, tretje, četrte in pete alineje prvega
odstavka prejšnjega člena se lahko upošteva največ 70 odstotkov upravičenčeve
porabe v istem obdobju v letu 2021. Upravičenec, ki ocenjuje ali ima zakupljeno
električno energijo za leto 2023 po ceni, ki je nižja od 150 eurov na MWh
oziroma upravičenec, ki ocenjuje ali ima zakupljen zemeljski plin v letu 2023
po ceni, ki je nižja od 79 eurov na MWh, in ne vključuje vračil davkov in
dajatev, je upravičen do posebne pomoči za gospodarstvo iz druge, tretje,
četrte in pete alineje prvega odstavka prejšnjega člena le za tisti delež ocenjene
oziroma zakupljene električne energije ali zemeljskega plina, ki presega znesek
iz tega člena.
(4) Upravičenec, ustanovljen v letu 2021,
ceno na enoto za energent v eurih na MWh za vse mesece leta 2021 oceni na
podlagi nastalih stroškov energenta v letu 2021. Ocene za vse pretekle mesece
izračuna na podlagi števila dni v mesecu in povprečnega dnevnega stroška v
obdobju, ko so dejansko nastali stroški energentov v letu 2021.
(5) Upravičencu je odobrena pomoč za
gospodarstvo, če izračunana skupna višina pomoči presega 600 eurov.
6. člen
(višina pomoči)
(1) Višina pomoči za gospodarstvo se za
posamezni mesec v upravičenem obdobju izračuna po naslednji formuli:
VMP = DUS x US,
pri čemer je:

VMP =

višina mesečne pomoči upravičencu


US =

upravičen strošek v danem mesecu v upravičenem obdobju (v
  eurih)


DUS =

delež upravičenih stroškov, določen za posamezno vrsto pomoči
  (v odstotku).

(2) Skupna višina predstavlja seštevek vseh
mesečnih višin pomoči upravičencu v upravičenem obdobju.
(3) Upravičenec lahko prejme:
-       
enostavno pomoč za gospodarstvo v višini 50
odstotkov upravičenih stroškov do skupne višine največ 2 milijona eurov, pri
čemer se v skupno pomoč vštevajo vse pomoči, prejete na podlagi oddelka 2.1.
začasnega okvira,
-       
osnovno posebno pomoč za podjetja v višini 50
odstotkov upravičenih stroškov do skupne višine največ 4 milijone eurov, pri
čemer se v skupno pomoč vštevajo vse pomoči, prejete na podlagi oddelka 2.1.
začasnega okvira in oddelka 2.4. začasnega okvira,
-       
posebno pomoč zaradi zmanjšane gospodarske
uspešnosti v višini 40 odstotkov upravičenih stroškov do skupne višine največ
100 milijonov eurov, pri čemer se v skupno pomoč vštevajo vse pomoči, prejete
na podlagi oddelkov 2.1. in 2.4. začasnega okvira,
-       
posebno pomoč za energetsko intenzivna podjetja
v višini 65 odstotkov upravičenih stroškov do skupne višine največ 50 milijonov
eurov, pri čemer se v skupno pomoč vštevajo vse pomoči, prejete na podlagi
oddelkov 2.1. in 2.4. začasnega okvira,
-       
posebno pomoč za energetsko intenzivna podjetja
v posebnih sektorjih v višini 80 odstotkov upravičenih stroškov do skupne
višine največ 150 milijonov eurov, pri čemer se v skupno pomoč vštevajo vse
pomoči, prejete na podlagi oddelkov 2.1. in 2.4. začasnega okvira.
(4) Pri izračunu najvišje skupne višine
pomoči za gospodarstvo iz prejšnjega odstavka se poleg pomoči, ki jih je prejel
upravičenec, upoštevajo tudi pomoči, ki so jih prejela vsa podrejena in
nadrejena podjetja upravičenca v Republiki Sloveniji, ki skupaj z upravičencem
delujejo kot en subjekt s skupnim virom nadzora v smislu tretjega odstavka 3. člena Priloge I k Uredbi 651/2014/EU.
(5) Enostavna pomoč iz prve alineje prvega
odstavka 4. člena tega zakona in posebne pomoči za gospodarstvo iz druge,
tretje, četrte in pete alineje prvega odstavka 4. člena tega zakona se
lahko kumulirajo s pomočjo de minimis v skladu z Uredbo Komisije (EU) št. 1407/2013 z dne 18. decembra
2013 o uporabi členov 107 in 108 Pogodbe o delovanju Evropske unije pri pomoči
de minimis (UL L št. 352 z dne 24. 12. 2013, str. 1),
zadnjič spremenjeno z Uredbo Komisije (EU) 2020/972 z dne 2. julija 2020 o spremembi Uredbe (EU) št. 1407/2013 v zvezi s podaljšanjem njene
veljavnosti in o spremembi Uredbe (EU) št. 651/2014
v zvezi s podaljšanjem njene veljavnosti in ustreznimi prilagoditvami (UL L št. 215 z dne 7. 7.
2020, str. 3), (v nadaljnjem besedilu:
Uredba 1407/2013/EU), Uredbo Komisije (EU) št. 1408/2013
z dne 18. decembra 2013 o uporabi členov
107 in 108 Pogodbe o delovanju Evropske unije pri pomoči de minimis v
kmetijskem sektorju (UL L št. 352 z dne
24. 12. 2013, str. 9), zadnjič spremenjeno z Uredbo Komisije (EU) 2022/2046 z
dne 24. oktobra 2022 o spremembi prilog k
Uredbi (EU) št. 1408/2013 glede njune
prilagoditve, da se upoštevajo določbe Sporazuma o izstopu Združenega
kraljestva Velika Britanija in Severna Irska iz Evropske unije in Evropske
skupnosti za atomsko energijo ter njegovega Protokola o Irski/Severni Irski (UL
L št. 275 z dne 25. 10. 2022, str. 55),
(v nadaljnjem besedilu: Uredba 1408/2013/EU) ali Uredbo Komisije (EU) št. 717/2014 z dne 27. junija
2014 o uporabi členov 107 in 108 Pogodbe o delovanju Evropske unije pri pomoči
de minimis v sektorju ribištva in akvakulture (UL L št. 190
z dne 28. 6. 2014, str. 45), zadnjič spremenjeno z Izvedbeno uredbo
Komisije (EU) 2020/2008 z dne 8. decembra
2020 o spremembi uredb (EU) št. 702/2014,
(EU) št. 717/2014 in (EU) št. 1388/2014 v zvezi z obdobjem njihove uporabe
in drugimi ustreznimi prilagoditvami (UL L št. 414
z dne 9. 12. 2020, str. 15), (v nadaljnjem besedilu: Uredba
717/2014/EU) oziroma s pomočjo v skladu z Uredbo 651/2014/EU ali Uredbo
702/2014/EU oziroma s pomočjo v skladu s Sporočilom Komisije Začasni okvir za
ukrepe državne pomoči v podporo gospodarstvu ob izbruhu COVID-19 (UL C št. 91 I z dne 20. 3.
2020, str. 1), zadnjič spremenjenim s Sporočilom
Komisije Šesta sprememba začasnega okvira za ukrepe državne pomoči v podporo
gospodarstvu ob izbruhu COVID-19 in sprememba Priloge k Sporočilu Komisije
državam članicam o uporabi členov 107 in 108 Pogodbe o delovanju Evropske unije
za kratkoročno zavarovanje izvoznih kreditov (UL C št. 473
z dne 24. 11. 2021, str. 1), (v nadaljnjem besedilu: začasni okvir
COVID-19), če se upoštevajo določbe o kumulaciji iz navedenih uredb in
začasnega okvira COVID-19.
(6) Ne glede na prvo alinejo tretjega
odstavka tega člena skupni znesek državne pomoči ne sme presegati 250.000 eurov
na upravičenca, ki opravlja dejavnost v primarni kmetijski proizvodnji, in
300.000 eurov na upravičenca, ki opravlja dejavnost v sektorju ribištva in
akvakulture.
(7) Če se upravičenec ukvarja z več
dejavnostmi, za katere veljajo različne zgornje meje pomoči iz prve alineje
tretjega odstavka in šestega odstavka tega člena, z ločevanjem računov ali na
drug ustrezen način zagotovi, da se za vsako od teh dejavnosti spoštuje
ustrezna zgornja meja, pri čemer skupni znesek pomoči takemu upravičencu ne
presega 2 milijonov eurov. Če se upravičenec ukvarja z dejavnostjo iz
prejšnjega odstavka, z ločevanjem računov ali na drug ustrezen način zagotovi,
da se za vsako od teh dejavnosti spoštuje ustrezna zgornja meja, pri čemer
skupni znesek pomoči takemu upravičencu ne presega 300.000 eurov.
(8) Pomoč se ob oddaji vloge iz 12. člena tega zakona ustrezno zniža, če bi bila z
odobreno pomočjo presežena katera izmed zgornjih mej iz tega člena.
(9) Pomoč za gospodarstvo se dodeli v
obliki nepovratnih sredstev.
2. Vrste pomoči za gospodarstvo in
postopek izvedbe
7. člen
(enostavna pomoč za gospodarstvo)
(1) Upravičenec je upravičen do enostavne
pomoči za gospodarstvo, če se mu v letu 2023 cena energentov poveča za najmanj
1,5-kratnik referenčne cene za leto 2021.
(2) Za električno energijo je referenčna
cena na enoto za leto 2021 cena na enoto za električno energijo za leto 2021,
ki jo je upravičenec v povprečju plačal v referenčnem obdobju od vključno 1. januarja 2021 do vključno 31. decembra 2021 (v eurih na MWh) in ne vključuje
vračil davkov in dajatev, vendar največ 62,26 eurov na MWh.
(3) Za zemeljski plin je referenčna cena na
enoto za leto 2021 cena na enoto zemeljskega plina za leto 2021, ki jo je upravičenec
v povprečju plačal v referenčnem obdobju od vključno 1. januarja
2021 do vključno 31. decembra 2021 (v
eurih na MWh) in ne vključuje vračil davkov in dajatev, vendar največ 26,40
eurov na MWh.
(4) Za tehnološko paro je referenčna cena
na enoto za leto 2021 cena na enoto za tehnološko paro za leto 2021, ki jo je
upravičenec v povprečju plačal v referenčnem obdobju od vključno 1. januarja 2021 do vključno 31. decembra 2021 (v eurih na MWh) in ne vključuje
vračil davkov in dajatev.
8. člen
(osnovna posebna pomoč za podjetja)
Upravičenec je upravičen do osnovne posebne
pomoči za gospodarstvo, če se mu v letu 2023 cena energentov poveča za najmanj
1,5-kratnik upravičenčeve povprečne cene za leto 2021.
9. člen
(posebna pomoč zaradi zmanjšane
gospodarske uspešnosti)
(1) Upravičenec je upravičen do posebne
pomoči zaradi zmanjšane gospodarske uspešnosti, če:
-       
se mu v letu 2023 cena energentov poveča za
najmanj 1,5-kratnik upravičenčeve povprečne cene za leto 2021 in
-       
se je njegov EBITDA, brez pomoči, v upravičenem
obdobju zmanjšal za vsaj 10 odstotkov v primerjavi z letom 2021.
(2) Upravičenčev EBITDA v upravičenem
obdobju, vključno s skupno pomočjo, ne sme presegati 90 odstotkov njegovega
EBITDA v letu 2021. Če je bil EBITDA v letu 2021 negativen, pomoč za zmanjšano
gospodarsko uspešnost lahko povzroči povečanje EBITDA na največ 0.
(3) Upravičenec EBITDA oceni in naknadno
dokazuje letno na podlagi oddanih računovodskih izkazov najkasneje do 30. aprila 2024 za obdobje od 1. januarja do 31. decembra
2023. Če se v postopku revizije računovodskih izkazov ugotovijo nepravilnosti,
ki vplivajo na izračune, se poračuni izvršijo najkasneje do 30. septembra tekočega leta za preteklo leto.
(4) Če je višina posebne pomoči zaradi
zmanjšanje gospodarske uspešnosti, ki jo prejme upravičenec, večja od 50
milijonov eurov, mora upravičenec skladno s 77. točko začasnega okvira
pristojnemu organu v enem letu od dodelitve pomoči predložiti načrt, v katerem
določi, kako bo zmanjšal ogljični odtis svoje porabe energije ali kako bo izvajal
zahteve v zvezi z varstvom okolja ali zanesljivosti oskrbe. Če upravičenec ne
predloži načrta, mora na zahtevo pristojnega organa vrniti prejeto pomoč za
gospodarstvo. Načrt iz prvega stavka tega odstavka mora vsebovati podatke o:
-       
zmanjšanju ogljičnega odtisa,
-       
deležu vlaganj v obnovljive vire energije,
-       
deležu naložb v energetsko učinkovitost,
-       
ukrepih za izvajanje priporočil v okviru
izvedenih energetskih pregledov in
-       
ukrepih za prehod v krožno gospodarstvo (npr.
ponovna uporaba odvečne toplote, odpadnih plinov, sekundarnih surovin).
10. člen
(posebna pomoč za energetsko intenzivna
podjetja)
(1) Upravičenec je upravičen do posebne
pomoči za energetsko intenzivna podjetja, če:
-       
je energetsko intenzivno podjetje, kot je
določeno v peti alineji 2. člena tega zakona,
-       
se mu v letu 2023 cena energentov poveča za
najmanj 1,5-kratnik upravičenčeve povprečne cene za leto 2021 in
-       
se je njegov EBITDA, brez pomoči, v upravičenem
obdobju zmanjšal za vsaj 40 odstotkov v primerjavi z letom 2021 ali je
negativen.
(2) Upravičenčev EBITDA v upravičenem
obdobju, vključno s skupno pomočjo, ne sme presegati 70 odstotkov njegovega
EBITDA v letu 2021. Če je bil EBITDA v letu 2021 negativen, pomoč za energetsko
intenzivno podjetje lahko povzroči povečanje EBITDA na največ 0.
(3) Upravičenec EBITDA oceni in naknadno
dokazuje letno na podlagi računovodskih izkazov najkasneje do 30. aprila
2024 za obdobje od 1. januarja do 31. decembra 2023. Če se v postopku revizije
računovodskih izkazov ugotovijo nepravilnosti, ki vplivajo na izračune, se
poračuni izvršijo najkasneje do 30. septembra tekočega leta za preteklo
leto.
11. člen
(posebna pomoč za energetsko intenzivna
podjetja iz posebnih sektorjev)
(1) Upravičenec je upravičen do posebne
pomoči za energetsko intenzivna podjetja iz posebnih sektorjev, če:
-       
je energetsko intenzivno podjetje, kot je
določeno v peti alineji 2. člena tega
zakona,
-       
se mu v letu 2023 cena energentov poveča za
najmanj 1,5-kratnik upravičenčeve povprečne cene za leto 2021,
-       
se je njegov EBITDA, brez pomoči, v upravičenem
obdobju zmanjšal za vsaj 40 odstotkov v primerjavi z letom 2021 ali je
negativen in
-       
deluje v enem od naslednjih sektorjev z oznako
NACE ali podsektorjih:


Sektorji z NACE oznako:


05.10

Pridobivanje črnega premoga


06.10

Pridobivanje surove nafte


07.10

Pridobivanje železove rude


07.29

Pridobivanje rud drugih neželeznih kovin


08.91

Pridobivanje mineralov za kemikalije in gnojila


08.93

Pridobivanje soli


08.99

Drugo pridobivanje rudnin in kamnin, d.n.


10.41

Proizvodnja olj in maščob


10.62

Proizvodnja škroba in škrobnih izdelkov


10.81

Proizvodnja sladkorja


11.06

Proizvodnja slada


13.10

Priprava in predenje tekstilnih vlaken


13.30

Dodelava tekstilij


13.95

Proizvodnja netkanih tekstilij in izdelkov iz njih, razen
  oblačil


14.11

Proizvodnja usnjenih oblačil


16.21

Proizvodnja furnirja in plošč na osnovi lesa


17.11 hb nm

Proizvodnja vlaknin


17.12

Proizvodnja papirja in kartona


19.10

Proizvodnja koksa


19.20

Proizvodnja naftnih derivatov


20.11

Proizvodnja tehničnih plinov


20.12

Proizvodnja barvil in pigmentov


20.13

Proizvodnja drugih anorganskih osnovnih kemikalij


20.14

Proizvodnja drugih organskih osnovnih kemikalij


20.15

Proizvodnja gnojil in dušikovih spojin


20.16

Proizvodnja plastičnih mas v primarni obliki


20.17

Proizvodnja sintetičnega kavčuka v primarni obliki


20.60

Proizvodnja umetnih vlaken


21.10 

Proizvodnja farmacevtskih surovin


23.11

Proizvodnja ravnega stekla


23.13

Proizvodnja votlega stekla


23.14

Proizvodnja steklenih vlaken


23.19

Proizvodnja in oblikovanje drugih vrst stekla ter
  tehničnih steklenih izdelkov


23.20

Proizvodnja ognjevzdržne keramike


23.31

Proizvodnja keramičnih ploščic in oblog


23.32

Proizvodnja strešnikov, opeke in drugih gradbenih izdelkov
  iz žgane gline


23.41

Proizvodnja gospodinjske in okrasne keramike


23.42

Proizvodnja sanitarne keramike


23.51

Proizvodnja cementa


23.52

Proizvodnja apna in mavca


23.99

Proizvodnja drugih nekovinskih mineralnih izdelkov, d.n.


24.10

Proizvodnja surovega železa, jekla, ferozlitin


24.20

Proizvodnja jeklenih cevi, votlih profilov in fitingov


24.31

Hladno vlečenje profilov


24.42

Proizvodnja aluminija


24.43

Proizvodnja svinca, cinka in kositra


24.44

Proizvodnja bakra


24.45

Proizvodnja drugih neželeznih kovin


24.46

Proizvodnja jedrskega goriva


24.51

Litje železa


Podsektorji:


8.12.21

Kaolin in druge kaolinske glin


10.31.11.30

Krompir, pripravljen ali konzerviran (vključno krompir,
  termično obdelan ali delno termično obdelan v olju in nato zamrznjen; ruače
  kot v kisu ali ocetni kislini), zamrznjen


10.31.13.00

Sušen krompir v obliki moke, zdroba, kosmičev, granul in
  peletov


10.39.17.25

Koncentriran paradižnikov pire in pasta


10.51.22

Polnomastno mleko v prahu


10.51.21

Posneto mleko v prahu


10.51.53

Kazein


10.51.54

Laktoza in laktozni sirup


10.51.55.30

Sirotka in modificirana sirotka, v prahu, granulah in
  drugih trdnih oblikah, koncentrirana ali nekoncentrirana, z dodatkom sladil
  ali brez


10.89.13.34

Pekovski kvas


20.30.21.50

Steklasti emajli in glazure, lošči in podobni preparati ki
  se uporabljajo za keramiko, emajliranje in v steklarstvu


20.30.21.70

Tekoči keramični laki in podobni preparati, steklena frita
  in drugo steklo v prahu, zrnih ali luskah


25.50.11.34

Prosto kovani železni deli za pogonske, odmične, ročične
  gredi in ročice itd.


(2) Upravičenčev EBITDA v upravičenem
obdobju, vključno s skupno pomočjo, ne sme presegati 70 odstotkov njegovega
EBITDA v letu 2021. Če je bil EBITDA v letu 2021 negativen, pomoč za energetsko
intenzivno podjetje iz posebnih sektorjev lahko povzroči povečanje EBITDA na
največ 0.
(3) Upravičenec EBITDA oceni in naknadno
dokazuje letno na podlagi računovodskih izkazov najkasneje do 30. aprila
2024 za obdobje od 1. januarja do 31. decembra 2023. Če se v postopku revizije
računovodskih izkazov ugotovijo nepravilnosti, ki vplivajo na izračune, se
poračuni izvršijo najkasneje do 30. septembra tekočega leta za preteklo
leto.
(4) Če je višina pomoči za energetsko
intenzivna podjetja, ki jo prejme upravičenec, večja od 50 milijonov eurov,
mora upravičenec skladno s 77. točko začasnega okvira pristojnemu organu v enem
letu od dodelitve pomoči predložiti načrt, v katerem določi, kako bo zmanjšal
ogljični odtis svoje porabe energije ali kako bo izvajal zahteve v zvezi z
varstvom okolja ali zanesljivosti oskrbe. Če upravičenec ne predloži načrta,
mora na zahtevo pristojnega organa vrniti prejeto pomoč za gospodarstvo. Načrt
iz prvega stavka tega odstavka mora vsebovati podatke o:
-       
zmanjšanju ogljičnega odtisa,
-       
deležu vlaganj v obnovljive vire energije,
-       
deležu naložb v energetsko učinkovitost,
-       
ukrepih za izvajanje priporočil v okviru
izvedenih energetskih pregledov in
-       
ukrepih za prehod v krožno gospodarstvo (npr.
ponovna uporaba odvečne toplote, odpadnih plinov, sekundarnih surovin).
12. člen
(postopek za dodelitev pomoči za
gospodarstvo)
(1) Upravičenec uveljavlja pomoč za
gospodarstvo tako, da pošlje vlogo na pristojni organ.
(2) Upravičenec odda vlogo za dodelitev
pomoči za gospodarstvo za celotno upravičeno obdobje do 28. februarja 2023
do 12.00 ure na pristojni organ. Vloga se odda elektronsko prek aplikacije, ki
jo vzpostavi pristojni organ. Pristojni organ navodila in pravila za dostop in
za oddajo vlog ter natančne roke za začetek in konec oddajanja vlog objavi na
spletni strani. Vloga mora biti pravilno digitalno podpisana s kvalificiranim digitalnim
potrdilom (KDP predpisanega izdajatelja) zakonitega zastopnika upravičenca, ki
je preverljivo v spletnem servisu AJPES eEDP. Z oddajo vloge se pravica do
pomoči za gospodarstvo prenese na upravičenca.
(3) V vlogi upravičenec določi vrsto pomoči
za gospodarstvo iz prvega odstavka 4. člena
tega zakona, za katero uveljavlja pomoč, in navede podatek o ocenjeni višini
pomoči za celotno upravičeno obdobje, ki je izračunana s pomočjo kalkulatorja,
objavljenega na spletni strani pristojnega organa.
(4) Vlogi za dodelitev pomoči za enostavno
pomoč za gospodarstvo in osnovno posebno pomoč za podjetja upravičenec priloži
obrazec z izračuni iz prejšnjega odstavka in potrdi v aplikaciji naslednje
izjave:
-       
izjavo, da upravičenec nabavlja energente pri
dobaviteljih energentov kot končni odjemalec,
-       
izjavo, da zoper upravičenca ni na dan oddaje
vloge uveden stečajni postopek ali postopek likvidacije in da nima na dan
oddaje vloge neplačanih zapadlih obveznosti iz naslova obveznih dajatev in
drugih denarnih nedavčnih obveznosti v skladu z zakonom, ki ureja finančno
upravo, ki znašajo 50 eurov in več, in ima izpolnjene obveznosti iz naslova
predložitve vseh obračunov davčnih odtegljajev za dohodke iz delovnega razmerja
za obdobje zadnjega leta do dneva oddaje vloge ter da v primeru, da je
upravičenec v postopku prisilne poravnave, nima neporavnanih davčnih
obveznosti, na katere ne učinkuje postopek prisilne poravnave ter so nastale po
začetku postopka prisilne poravnave (tretji odstavek 3. člena),
-       
izjavo, da skupna višina enostavne pomoči za
gospodarstvo skupaj z drugimi pomočmi, prejetimi v skladu z oddelkom 2.1.
začasnega okvira, ne presega 2 milijonov eurov (prva alineja tretjega odstavka
6. člena) oziroma ne presega 250.000
eurov na upravičenca, ki opravlja dejavnost v primarni kmetijski proizvodnji,
in 300.000 eurov na upravičenca, ki opravlja dejavnost v sektorju ribištva in
akvakulture (šesti in sedmi odstavek 6. člena),
-       
izjavo, da skupna višina osnovne posebne pomoči
za podjetja skupaj z drugimi pomočmi, prejetimi v skladu z oddelkoma 2.1. in
2.4. začasnega okvira, ne presega 4 milijone eurov (druga alineja tretjega
odstavka 6. člena),
-       
izjavo, da se poleg pomoči, ki jih je prejel
upravičenec, upoštevajo tudi pomoči, ki so jih prejela vsa podrejena in
nadrejena podjetja upravičenca v Republiki Sloveniji (četrti odstavek
6. člena),
-       
izjavo, s katero se upravičenec zavezuje, da bo
na zahtevo pristojnega organa predložil podatke in dokazila v zvezi z
upravičenimi stroški ter da se strinja, da se za namene nadzora pridobijo in
preverijo podatki o dobavljenih količinah in cenah energentov za upravičenca
pri operaterjih in dobaviteljih (prvi odstavek 16. člena),
-       
izjavo, da upravičenec ne spada med odjemalce,
kot jih določa 1. člen Uredbe o določitvi
cen zemeljskega plina iz plinskega sistema (Uradni list RS, št. 98/22 in 138/22) oziroma 1. člen Uredbe o
določitvi cen električne energije (Uradni list RS, št. 95/22
in 98/22) (četrti odstavek 3. člena),
-       
v primeru uveljavljanja načela sorazmernosti iz
17. člena tega zakona, izjavo, da je bilo upravičencu z odlokom Vlade
Republike Slovenije (v nadaljnjem besedilu: vlada) prepovedano ponujanje blaga
in storitev zaradi posledic epidemije COVID-19 ali omejeno opravljanje
dejavnosti,
-       
izjavo, da zanj ne veljajo sankcije, ki jih je
sprejela Evropska unija zaradi ruske agresije nad Ukrajino (peti odstavek
3. člena).
(5) Vlogi za dodelitev posebne pomoči
zaradi zmanjšane gospodarske uspešnosti upravičenec priloži obrazec z izračuni,
pripravljenimi na podlagi kalkulatorja in potrdi v aplikaciji naslednje izjave:
-       
izjavo, da upravičenec nabavlja energente pri
dobaviteljih energentov kot končni odjemalec,
-       
izjavo, da zoper upravičenca ni na dan oddaje
vloge uveden stečajni postopek ali postopek likvidacije in da nima na dan
oddaje vloge neplačanih zapadlih obveznosti iz naslova obveznih dajatev in
drugih denarnih nedavčnih obveznosti v skladu z zakonom, ki ureja finančno
upravo, ki znašajo 50 eurov in več, in ima izpolnjene obveznosti iz naslova
predložitve vseh obračunov davčnih odtegljajev za dohodke iz delovnega razmerja
za obdobje zadnjega leta do dneva oddaje vloge ter da v primeru, da je
upravičenec v postopku prisilne poravnave, nima neporavnanih davčnih
obveznosti, na katere ne učinkuje postopek prisilne poravnave ter so nastale po
začetku postopka prisilne poravnave, (tretji odstavek 3. člena),
-       
izjavo, da skupna višina pomoči za zmanjšano
gospodarsko uspešnost skupaj z drugimi pomočmi, prejetimi v skladu z oddelkoma
2.1. in 2.4. začasnega okvira, ne presega 100 milijonov eurov (tretja alineja tretjega
odstavka 6. člena),
-       
izjavo, da se poleg pomoči, ki jih je prejel
upravičenec, upoštevajo tudi pomoči, ki so jih prejela vsa podrejena in
nadrejena podjetja upravičenca v Republiki Sloveniji (četrti odstavek
6. člena),
-       
izjavo, s katero se upravičenec zavezuje, da bo
na zahtevo pristojnega organa predložil podatke in dokazila v zvezi z
upravičenimi stroški ter da se strinja, da se za namene nadzora pridobijo in
preverijo podatki o dobavljenih količinah in cenah energentov za upravičenca
pri operaterjih in dobaviteljih (prvi odstavek 16. člena),
-       
izjavo, da upravičenec ne spada med odjemalce,
kot jih določa 1. člen Uredbe o določitvi
cen zemeljskega plina iz plinskega sistema (Uradni list RS, št. 98/22 in 138/22) oziroma 1. člen Uredbe o
določitvi cen električne energije (Uradni list RS, št. 95/22
in 98/22) (četrti odstavek 3. člena),
-       
v primeru uveljavljanja načela sorazmernosti iz
17. člena tega zakona, izjavo, da je bilo upravičencu z odlokom vlade
prepovedano ponujanje blaga in storitev zaradi posledic epidemije COVID-19 ali
omejeno opravljanje dejavnosti,
-       
izjavo, da zanj ne veljajo sankcije, ki jih je
sprejela Evropska unija zaradi ruske agresije nad Ukrajino (peti odstavek
3. člena),
-       
izjavo, da ocenjuje ustrezno znižanje EBITDA v
letu 2023 glede na leto 2021 in da ocenjuje, da njegov EBITDA v letu 2023
vključno s skupno pomočjo ne bo presegel ravni EBITDA, določene v 9. členu tega zakona v povezavi s 55. členom tega zakona.
(6) Vlogi za dodelitev posebne pomoči za
energetsko intenzivna podjetja in posebne pomoči za energetsko intenzivna
podjetja v posebnih sektorjih upravičenec priloži obrazec z izračuni,
pripravljenimi na podlagi kalkulatorja in priloži odločbo ali drugo dokazilo
davčnega organa, s katerim je bil upravičen do vračila plačane trošarine ali
oproščen plačila trošarine, in s tem dokazuje, da je energetsko intenzivno
podjetje, ter potrdi v aplikaciji naslednje izjave:
-       
izjavo, da upravičenec nabavlja energente pri
dobaviteljih energentov kot končni odjemalec,
-       
izjavo, da zoper upravičenca ni na dan oddaje
vloge uveden stečajni postopek ali postopek likvidacije in da nima na dan
oddaje vloge neplačanih zapadlih obveznosti iz naslova obveznih dajatev in
drugih denarnih nedavčnih obveznosti v skladu z zakonom, ki ureja finančno
upravo, ki znašajo 50 eurov in več, in ima izpolnjene obveznosti iz naslova
predložitve vseh obračunov davčnih odtegljajev za dohodke iz delovnega razmerja
za obdobje zadnjega leta do dneva oddaje vloge ter da v primeru, da je
upravičenec v postopku prisilne poravnave, nima neporavnanih davčnih
obveznosti, na katere ne učinkuje postopek prisilne poravnave ter so nastale po
začetku postopka prisilne poravnave, (tretji odstavek 3. člena),
-       
izjavo, da skupna višina pomoči skupaj z
drugimi pomočmi, prejetimi v skladu z oddelkoma 2.1. in 2.4. začasnega okvira,
ne presega 50 milijonov eurov (četrta alineja tretjega odstavka 6. člena), kar velja za pomoč za energetsko
intenzivna podjetja,
-       
izjavo, da skupna višina pomoči skupaj z
drugimi pomočmi, prejetimi v skladu z oddelkoma 2.1. in 2.4. začasnega okvira,
ne presega 150 milijonov eurov, če gre za upravičenca iz sektorja oziroma
podsektorja, navedenega v tabeli v četrti alineji prvega odstavka 11. člena tega zakona (peta alineja tretjega
odstavka 6. člena), kar velja za
energetsko intenzivna podjetja iz posebnih sektorjev,
-       
izjavo, da se poleg pomoči, ki jih je prejel
upravičenec, upoštevajo tudi pomoči, ki so jih prejela vsa podrejena in
nadrejena podjetja upravičenca v Republiki Sloveniji (četrti odstavek
6. člena),
-       
izjavo, s katero se upravičenec zavezuje, da bo
na zahtevo pristojnega organa ali ministrstva, pristojnega za področje
gospodarstva, predložil podatke in dokazila v zvezi z upravičenimi stroški ter
da se strinja, da se za namene nadzora pridobijo in preverijo podatki o dobavljenih
količinah in cenah energentov za upravičenca pri operaterjih in dobaviteljih
(prvi odstavek 16. člena),
-       
izjavo, da upravičenec ne spada med odjemalce,
kot jih določa 1. člen Uredbe o določitvi
cen zemeljskega plina iz plinskega sistema (Uradni list RS, št. 98/22 in 138/22) oziroma 1. člen Uredbe o
določitvi cen električne energije (Uradni list RS, št. 95/22
in 98/22) (četrti odstavek 3. člena),
-       
v primeru uveljavljanja načela sorazmernosti iz
17. člena tega zakona, izjavo, da je bilo upravičencu z odlokom vlade
prepovedano ponujanje blaga in storitev zaradi posledic epidemije COVID-19 ali
omejeno opravljanje dejavnosti,
-       
izjavo, da zanj ne veljajo sankcije, ki jih je
sprejela Evropska unija zaradi ruske agresije nad Ukrajino (peti odstavek
3. člena),
-       
izjavo, da ocenjuje ustrezno znižanje EBITDA v
letu 2023 glede na leto 2021 oziroma negativen EBITDA in da ocenjuje, da njegov
EBITDA v letu 2023 vključno s skupno pomočjo ne bo presegel 70 odstotkov EBITDA
v letu 2021 ali 0 (drugi odstavek 10. člena,
drugi odstavek 11. člena).
(7) Upravičenec do pomoči za gospodarstvo
iz tretje, četrte in pete alineje prvega odstavka 4. člena
tega zakona do 30. aprila 2024 priloži v aplikacijo dokazilo o znižanju
oziroma negativnem EBITDA na podlagi oddanih računovodskih izkazov (druga
alineja prvega odstavka in drugi odstavek 9. člena, tretja alineja prvega
odstavka in drugi odstavek 10. člena ter
tretja alineja prvega odstavka in drugi odstavek 11. člena).
Če se v postopku revizije ugotovijo odstopanja, se najkasneje do 30. septembra
2024 opravi poračun.
(8) Upravičenec, ki je oddal vlogo v
aplikacijo, lahko vlogo umakne najkasneje do roka, ki ga na spletni strani
objavi pristojni organ. Umik vloge se odda elektronsko prek aplikacije. Umik
vloge mora biti pravilno digitalno podpisan s kvalificiranim digitalnim
potrdilom (KDP predpisanega izdajatelja) zakonitega zastopnika upravičenca, ki
je preverljivo v spletnem servisu AJPES eEDP. Pristojni organ bo v primeru
umika vloge izdal sklep o ustavitvi postopka. Zoper ta sklep ni pritožbe, možen
pa je upravni spor.
(9) Vloge, ki niso oddane prek aplikacije
skladno s tem zakonom, se s sklepom zavržejo. Zoper ta sklep ni pritožbe, možen
pa je upravni spor.
13. člen
(preveritev pred odobritvijo pomoči za
gospodarstvo)
(1) Pristojni organ pred odobritvijo
enostavne pomoči za gospodarstvo iz prve alineje prvega odstavka 4. člena tega zakona preveri višino že dodeljene
državne pomoči v skladu z oddelkom 2.1. začasnega okvira za posameznega
upravičenca, ki opravlja dejavnost v primarni kmetijski proizvodnji ali v
sektorju ribištva in akvakulture, v evidencah državne pomoči, ki jih vodi
ministrstvo, pristojno za kmetijstvo in ribištvo.
(2) Pristojni organ pred odobritvijo pomoči
za gospodarstvo po tem zakonu, razen enostavne pomoči za gospodarstvo iz
prejšnjega odstavka, preveri višino že dodeljene državne pomoči v skladu z
oddelkoma 2.1. in 2.4. začasnega okvira za posameznega upravičenca, v evidencah
državne pomoči, ki jih vodi ministrstvo pristojno za finance.
(3) Pristojni organ primerja podatke iz
vloge posameznega upravičenca s podatki, pridobljenimi na podlagi prvega in
drugega odstavka tega člena. Če se podatki razlikujejo, se pri izračunu
upravičene višine pomoči upošteva znesek, ki je višji.
14. člen
(izplačilo pomoči in zagotavljanje
sredstev)
(1) Izplačilo pomoči za gospodarstvo se s
strani pristojnega organa na podlagi oddane vloge v skladu z 12. členom
tega zakona izvede upravičencem na transakcijski račun, odprt pri banki s
sedežem v Republiki Sloveniji ali podružnici banke države članice v Republiki
Sloveniji, ki so ga navedli v oddani vlogi.
(2) Izplačila se izvedejo v višini 80
odstotkov višine pomoči za posamezno izplačilo. Upravičenec je upravičen za
vsak mesec upravičenega obdobja do ene dvanajstine ocenjene višine pomoči celotnega
upravičenega obdobja. Prvo izplačilo se izvede do vključno 31. marca 2023 za obdobje od 1. januarja 2023 do vključno 31. marca 2023, naslednja izplačila za obdobje od
aprila 2023 do decembra 2023 pa se izvedejo mesečno do 30. v mesecu za tekoči
mesec. Za izplačila v obdobju od 1. julija
2023 do 31. decembra 2023 se upošteva
korekcijski postopek iz sedmega odstavka 16. člena
tega zakona. Do 28. februarja 2024 se upravičencem izplačajo tudi zadržana
sredstva v višini 20 odstotkov višine pomoči oziroma razlika do skupne višine
pomoči, do katere je upravičen upravičenec skladno s sedmim odstavkom 16. člena tega zakona, vendar največ do ocenjene
višine pomoči za celotno upravičeno obdobje iz tretjega odstavka 12. člena tega zakona.
(3) Ne glede na prejšnji odstavek se za
upravičenca iz šestega odstavka 3. člena tega zakona prvo izplačilo za
električno energijo izvede do 30. v mesecu, v katerem postane upravičen tudi do
pomoči za električno energijo.
(4) Če skupni
znesek pomoči za gospodarstvo vseh upravičencev iz predloženih vlog presega 650 milijonov eurov, se višina pomoči za gospodarstvo vseh
upravičencev sorazmerno zniža do skupne višine 650
milijonov eurov.
(5) Sredstva za
izplačilo pomoči za gospodarstvo se zagotavljajo iz proračuna Republike
Slovenije. Pristojni organ in ministrstvo, pristojno za gospodarstvo, skleneta
pogodbo, v kateri opredelita način in pogoje za izvedbo izplačila proračunskih
sredstev pristojnemu organu za izvedbo pomoči za gospodarstvo v skladu s tem
zakonom.
15. člen
(poročanje)
(1) Pristojni organ v 15 dneh po vsakem
izplačilu pomoči za gospodarstvo iz prvega odstavka 4. člena
tega zakona, razen za primere enostavne pomoči za gospodarstvo iz drugega
odstavka tega člena, poroča ministrstvu, pristojnemu za finance, o dodeljeni
pomoči na način, ki ga ministrstvo, pristojno za finance, objavi na osrednjem
spletnem mestu državne uprave.
(2) Pristojni organ v 15 dneh po vsakem
izplačilu enostavne pomoči za gospodarstvo iz prve alineje prvega odstavka
4. člena tega zakona upravičencu, ki opravlja dejavnost v primarni
kmetijski proizvodnji ali v sektorju ribištva in akvakulture, poroča
ministrstvu, pristojnemu za kmetijstvo in ribištvo, o dodeljeni pomoči na
način, ki ga ministrstvo, pristojno za kmetijstvo in ribištvo, objavi na osrednjem
spletnem mestu državne uprave.
16. člen
(nadzor in vračilo pomoči)
(1) Pristojni organ ima za namene izvajanja
nadzora v skladu s tem členom pravico neposredno od upravičenca pridobivati
dokazila, pojasnila in druge listine z namenom ugotovitve dejanske upravičenosti
do pomoči v skladu s tem zakonom.
(2) Pristojni organ za namen izvajanja
nadzora v skladu s tem členom predpiše vrsto in obliko podatkov ter način
elektronske izmenjave podatkov s subjekti, ki so dolžni omenjene podatke
zagotoviti pristojnemu organu, da pridobi in preveri podatke o dobavljenih
količinah in cenah energentov na enoto za posameznega upravičenca v skladu s
tretjim in četrtim odstavkom tega člena.
(3) Elektrooperaterji in dobavitelji za
električno energijo, kot jih opredeljuje Zakon o oskrbi z električno energijo
(Uradni list RS, št. 172/21), operater
prenosnega sistema ter operaterji distribucijskih sistemov in dobavitelji za
zemeljski plin, kot jih opredeljuje Zakon o oskrbi s plini (Uradni list RS, št. 204/21 in 121/22), morajo pristojnemu organu
posredovati podatke iz prejšnjega odstavka. Operaterji posredujejo podatke o
dobavljenih količinah električne energije in zemeljskega plina ter
dobaviteljih, dobavitelji pa podatke o cenah na enoto električne energije in
zemeljskega plina za posameznega upravičenca.
(4) Obveznost iz prejšnjega odstavka ima
tudi vsak posredni dobavitelj, ki upravičencem dobavlja in zaračunava del
energentov in razpolaga s podatki za upravičenca o cenah v eurih na MWh in
količinah v MWh. Za upravičenca, ki uveljavlja pomoč za gospodarstvo in za
katerega posredni dobavitelj ne zagotavlja podatkov o cenah v eurih na MWh in
količinah v MWh, pristojni organ za namen izvajanja nadzora v skladu s tem
členom pridobi podatke skladno s prvim odstavkom tega člena.
(5) Dobavitelji tehnološke pare, ki imajo
registrirano glavno dejavnost v skupini D35.300 po standardni klasifikaciji
dejavnosti na dan 31. december 2022,
morajo pristojnemu organu posredovati podatke o dobavljenih količinah in cenah
na enoto tehnološke pare za posameznega upravičenca na način, kot ga predpiše
pristojni organ.
(6) Rok za posredovanje podatkov iz
tretjega, četrtega in petega odstavka tega člena pristojnemu organu je:
-       
do vključno 31. julija
2023 za obdobje od 1. januarja 2023 do
vključno 30. junija 2023 in
-       
do vključno 31. januarja
2024 za obdobje od 1. julija 2023 do
vključno 31. decembra 2023.
(7) Pristojni organ primerja podatke iz
vloge posameznega upravičenca s podatki iz tretjega, četrtega in petega
odstavka tega člena in izračuna, kakšna je višina pomoči, ki temelji na
podatkih iz tretjega, četrtega in petega odstavka tega člena. Razliko med
dejanskim izplačilom pomoči za gospodarstvo in izračunom višine pomoči za
gospodarstvo na podlagi podatkov iz tretjega, četrtega in petega odstavka tega člena
za obdobje od 1. januarja 2023 do 30. junija 2023 pristojni organ upošteva pri
mesečnih izplačilih v obdobju od 1. julija
2023 do 31. decembra 2023 (korekcijski
postopek). Ugotovljena odstopanja med dejanskim izplačilom pomoči za
gospodarstvo in izračunom višine pomoči na podlagi podatkov iz tretjega,
četrtega in petega odstavka tega člena za obdobje od 1. julija 2023 do
vključno 31. decembra 2023 pristojni
organ upošteva pri poračunu, ki ga izvede do vključno 28. februarja 2024. Izplačana pomoč za gospodarstvo
ne more presegati ocenjene višine pomoči v vlogi iz 12. člena
tega zakona.
(8) Upravičenec, ki je uveljavljal pomoč za
gospodarstvo v skladu s tem zakonom in je naknadno ugotovil, da mu je bila
odobrena oziroma izplačana previsoka pomoč glede na dejansko nastale stroške
ali da ni izpolnjeval pogojev za njeno pridobitev, o tem nemudoma oziroma
najkasneje do vključno 30. aprila 2024 pisno obvestiti pristojni organ.
(9) Če pristojni organ v postopku
preverjanja iz sedmega odstavka tega člena ugotovi, da je bila pomoč
upravičencu odobrena oziroma izplačana neupravičeno oziroma če prejme obvestilo
upravičenca iz prejšnjega odstavka oziroma v postopku naknadne kontrole pogojev
za dodelitev pomoči za gospodarstvo ugotovi, da je bila pomoč upravičencu odobrena
oziroma izplačana neupravičeno, pristojni organ izda odločbo in naloži
upravičencu, da vrne znesek neupravičeno prejete pomoči v 30 dneh od vročitve
odločbe. Zoper odločbo ni pritožbe, možen pa je upravni spor. V postopku izdaje
odločbe se subsidiarno uporabljajo določbe zakona, ki ureja splošni upravni
postopek.
(10) Po poteku roka za vračilo prejete
pomoči za gospodarstvo, določenega v prejšnjem odstavku, se do plačila plačajo
zakonske zamudne obresti.
(11) Dokončno odločbo iz devetega odstavka
tega člena pristojni organ v 15 dneh posreduje pristojnemu organu za odločanje
o vračilu sredstev iz razloga neizpolnjevanja pogojev za upravičenost do
ukrepov iz III. dela tega zakona.
(12) Upravičenec, ki je uveljavil pomoč za
gospodarstvo po tem zakonu, mora, če je pri njem od uveljavitve tega zakona v
letu 2023 oziroma za leto 2023 prišlo do izplačila dobička, nakupov lastnih
delnic ali lastnih poslovnih deležev, izplačil nagrad poslovodstvu oziroma dela
plač za poslovno uspešnost poslovodstvu, o tem obvestiti pristojni organ
najpozneje v dveh mesecih po izplačilu. Prejeta sredstva mora vrniti v 30 dneh
po vročitvi odločbe, ki jo izda pristojni organ, skupaj z zakonskimi zamudnimi
obrestmi po zakonu, ki ureja predpisano obrestno mero zamudnih obresti, ki tečejo
od dneva poteka roka za vračilo prejete pomoči do dneva vračila.
(13) Nadzor nad izpolnjevanjem obveznosti
vračila prejetih sredstev iz prejšnjega odstavka izvaja pristojni organ. Za
namene izvajanja nadzora iz prejšnjega stavka pristojni organ pridobi podatke o
izplačilu dobička, nakupih lastnih delnic ali lastnih poslovnih deležev,
izplačil nagrad poslovodstvu oziroma dela plač za poslovno uspešnost
poslovodstvu od Finančne uprave Republike Slovenije (v nadaljnjem besedilu:
FURS). Vrsto in obliko ter način posredovanja podatkov iz tega odstavka določi
pristojni organ.
(14) Pristojni organ mora na zahtevo
ministrstva, pristojnega za finance, za potrebe opozarjanja in predlaganja
ukrepov pri odpravi morebitnih nepravilnosti in odstopanj pri dodelitvi pomoči
po tem zakonu temu posredovati prejete vloge skupaj s prejetimi dokazili in
listinami.
17. člen
(načelo sorazmernosti)
Upravičencu, ki mu je bilo v letu 2021 z
odlokom vlade prepovedano ponujanje blaga in storitev zaradi posledic epidemije
COVID-19 ali omejeno opravljanje dejavnosti, se lahko kot referenčno obdobje
šteje enako obdobje v letu 2019, v katerem je posloval brez teh omejitev, kar
potrjuje upravičenec z izjavo.
18. člen
(pravne posledice predložitve nepravilnih
ali neverodostojnih podatkov)
(1) Če upravičenec predloži nepravilne ali
neverodostojne podatke ali podatkov na poziv pristojnega organa skladno s prvim
odstavkom 16. člena tega zakona ne
predloži, se poleg obveznosti vračila zneska neupravičeno prejete pomoči
upravičenec po pravnomočnosti odločbe iz devetega odstavka 16. člena tega zakona uvrsti na seznam
neupravičenih prejemnikov pomoči po začasnem okviru in ni upravičen do
nikakršnih izplačil po začasnem okviru, razen če dokaže, da nepravilnih ali
neverodostojnih podatkov ni predložil namerno.
(2) Seznam neupravičenih prejemnikov pomoči
po začasnem okviru vodi pristojni organ.
(3) Seznam vključuje firmo in matično
številko upravičenca.
(4) Dostop do seznama imajo organi, ki
odločajo o pomočeh po začasnem okviru.
(5) Po preteku desetih let od zadnje
odobritve pomoči se podatki s seznama iz prvega odstavka tega člena zbrišejo.
(6) Rok hrambe podatkov s seznama je deset
let od odobritve pomoči.
19. člen
(omejitve v zvezi s preprodajo energentov)
(1) Upravičenec, ki proda energente, ne
more uveljavljati pomoči za energente, ki jih je prodal.
(2) Do pomoči po tem zakonu ni upravičen,
kdor špekulativno proda vsaj del električne energije za obdobje iz prvega
odstavka 5. člena tega zakona. Za
špekulativno prodajo se šteje ravnanje upravičenca, ko za obdobje iz prejšnjega
stavka uveljavlja pomoč za gospodarstvo po tem zakonu ter je vsaj del
električne energije za to isto obdobje prodal na organiziranem trgu po višji
ceni od nabavne cene. Pristojni organ preverja špekulativno prodajo električne
energije pri operaterju trga z električno energijo.
(3) Upravičenec mora v 30 dneh od prodaje
obvestiti pristojni organ o vsaki prodaji energenta, kar vključuje podatke o
kupcu, prodani količini in ceni na enoto energenta.
(4) Upravičenec do pomoči mora na zahtevo
pristojnega organa predložiti zahtevana dokazila, ki se nanašajo na izvajanje
prvega in drugega odstavka tega člena. Če upravičenec do pomoči v roku,
določenem v zahtevi, ne predloži zahtevanih dokazil, se šteje, da so izpolnjeni
pogoji špekulativne prodaje iz drugega odstavka tega člena.
20. člen
(kazenske določbe za ukrep pomoči za
gospodarstvo)
(1) Operater in dobavitelj iz tretjega,
četrtega in petega odstavka 16. člena
tega zakona se kaznuje z globo 100.000 eurov, če ne izpolni obveznosti iz tretjega,
četrtega in petega odstavka 16. člena
tega zakona. Pristojni organ po uradni dolžnosti o kršitvi obvesti agencijo,
pristojno za energijo, ki operaterju in dobavitelju iz prejšnjega stavka z
odločbo naloži plačilo globe.
(2) Upravičenec, ki ravna v nasprotju s
prvim in tretjim odstavkom prejšnjega člena, se kaznuje z globo 10.000 eurov.
(3) Upravičenec, za katerega pristojni
organ ugotovi špekulativno prodajo električne energije iz drugega odstavka
19. člena tega zakona, mora vrniti celotno prejeto pomoč za gospodarstvo
po tem zakonu in se kaznuje z globo 100.000 eurov.
III. UKREPI ZA OHRANITEV DELOVNIH MEST
1. Začasen ukrep delnega povračila
nadomestila plače zaradi skrajšanja polnega delovnega časa
21. člen
(ukrep delnega povračila nadomestila plače
zaradi skrajšanja polnega delovnega časa delavcem)
Ukrep delnega povračila nadomestila plače
zaradi skrajšanja polnega delovnega časa delavcem po določbah tega zakona
delodajalcu omogoča odreditev dela s skrajšanim delovnim časom ob hkratni
napotitvi na delno začasno čakanje na delo delavca, ki ima pri delodajalcu
sklenjeno pogodbo o zaposlitvi za polni delovni čas, zaradi začasne nezmožnosti
zagotavljanja dela iz poslovnih razlogov, ki so posledica izjemno visokih
povišanj cen energentov (v nadaljnjem besedilu: poslovni razlog), na način, da
delodajalec delavcu zagotavlja delo vsaj za polovični delovni čas (v nadaljnjem
besedilu: odreditev dela s skrajšanim delovnim časom).
22. člen
(pogoji za uveljavljanje delnega povračila
nadomestila plače)
(1) Delodajalec, ki delavcu skladno s
prejšnjim členom zagotavlja delo za vsaj polovični delovni čas, lahko zaradi
povračila izplačanega nadomestila plače za preostali del delovnega časa do
polnega delovnega časa, za katerega je delavcu odrejeno začasno čakanje na delo
v deležu od 5 do 20 ur tedensko, uveljavlja delno povračilo izplačanega
nadomestila plače zaradi odreditve dela s skrajšanim delovnim časom, določeno s
tem zakonom (v nadaljnjem besedilu: delno povračilo nadomestila plače).
(2) Pravico do delnega povračila
nadomestila plače iz tega poglavja lahko uveljavlja delodajalec iz prvega
odstavka 3. člena tega zakona, ki na dan
31. december 2022 nima registrirane
glavne dejavnosti v skupini K po standardni klasifikaciji dejavnosti.
(3) Pravico do delnega povračila
nadomestila plače iz tega poglavja lahko uveljavlja delodajalec iz prejšnjega
odstavka, ki zaposluje delavce na podlagi pogodbe o zaposlitvi za polni delovni
čas in na katerega se je prenesla ena od vrst pomoči za gospodarstvo iz prvega
odstavka 4. člena tega zakona, ali ki bi
bil upravičen do prenosa ene od vrst pomoči za gospodarstvo iz prvega odstavka
4. člena tega zakona ter po lastni oceni
najmanj 10 odstotkom delavcev mesečno ne more zagotavljati najmanj 90 odstotkov
dela.
(4) Pravice do delnega povračila
nadomestila plače ne more uveljavljati delodajalec:
-       
če je nad njim na dan vložitve vloge uveden
postopek stečaja ali je v likvidacijskem postopku,
-       
ki ne izpolnjuje obveznih dajatev in drugih
denarnih nedavčnih obveznosti v skladu z zakonom, ki ureja finančno upravo, ki
jih pobira davčni organ, če ima neplačane zapadle obveznosti na dan vložitve
vloge, če vrednost teh neplačanih zapadlih obveznosti na dan vložitve vloge
znaša 50 eurov ali več in ki na dan vložitve vloge nima predloženih vseh
obračunov davčnih odtegljajev za dohodke iz delovnega razmerja za obdobje
zadnjih petih let do dneva vložitve vloge,
-       
ki je neposredni ali posredni uporabnik
proračuna Republike Slovenije oziroma proračuna občine,
-       
ki je v postopku prisilne poravnave in ima
neporavnane davčne obveznosti, na katere ne učinkuje postopek prisilne
poravnave ter so nastale po začetku postopka prisilne poravnave.
(5) Pravice do delnega povračila
nadomestila plače delodajalec ne more uveljaviti za delavca, ki je pri tem
delodajalcu v delovnem razmerju manj kot tri mesece ali je v zadnjih treh
mesecih pri tem delodajalcu zaposlen za krajši delovni čas od polnega in za delavca,
za katerega prejema subvencijo plače iz programov, sofinanciranih iz proračuna
Republike Slovenije ali kohezijskih sredstev.
(6) Pred sprejetjem odločitve o odreditvi
dela s skrajšanim delovnim časom se mora delodajalec o obsegu dela s skrajšanim
delovnim časom, številu zaposlenih, ki jim bo takšno delo odrejeno, in trajanju
odreditve posvetovati s sindikati pri delodajalcu, če sindikata pri delodajalcu
ni, pa s svetom delavcev, in pridobiti pisno mnenje sindikata oziroma sveta
delavcev. Če pri delodajalcu ni sindikata, niti sveta delavcev, mora
delodajalec pred sprejetjem odločitve o tem obvestiti delavce na pri
delodajalcu običajen način. O sprejeti odločitvi odreditve dela s skrajšanim
delovnim časom delodajalec seznani Inšpektorat Republike Slovenije za delo
najpozneje en delovni dan pred pričetkom opravljanja dela s skrajšanim delovnim
časom.
(7) Če se spremenijo okoliščine odreditve
dela s skrajšanim delovnim časom, zlasti obseg dela s skrajšanim delovnim
časom, število zaposlenih, ki jim bo takšno delo odrejeno, in trajanje
odreditve, ki je predstavljala podlago za sprejetje odločitve, je treba
opraviti novo posvetovanje iz prejšnjega odstavka.
(8) Ne glede na tretji odstavek tega člena
se šteje, da pomoč ni bila prenesena oziroma ni upravičenosti do prenosa ene od
vrst pomoči za gospodarstvo, če gre za upravičenca iz šestega odstavka 3. člena
tega zakona.
23. člen
(časovna omejitev)
(1) Delodajalec lahko posameznemu delavcu,
s katerim ima sklenjeno pogodbo o zaposlitvi za polni delovni čas, odredi delo
s skrajšanim delovnim časom od 1. januarja
2023 do 31. marca 2023.
(2) Vlada lahko ukrep iz 21. člena tega zakona s sklepom, ki ga objavi v
Uradnem listu Republike Slovenije, največ dvakrat podaljša za en mesec.
(3) V primeru podaljšanja ukrepa s sklepom
vlade lahko delodajalec delo s skrajšanim delovnim časom odredi najdlje do
izteka obdobja, navedenega v sklepu vlade o podaljšanju ukrepa.
24. člen
(pravice in obveznosti delavcev)
(1) Delavec, ki mu je začasno odrejeno delo
s skrajšanim delovnim časom, ohrani vse pravice in obveznosti iz delovnega
razmerja, kot če bi delal polni delovni čas, razen tistih, ki so drugače
urejene s tem zakonom.
(2) V času začasno odrejenega dela s
skrajšanim delovnim časom v skladu s tem zakonom ima delavec:
-       
pravico do plačila za delo v času, ko dejansko
dela,
-       
za čas do polnega delovnega časa, ko v okviru
odrejenega skrajšanega delovnega časa ne dela, pravico do nadomestila plače iz
prvega odstavka 25. člena tega zakona,
-       
pravico do odmora med delovnim časom v
sorazmerju s časom, prebitim na delu,
-       
obveznost, da na zahtevo delodajalca, poslano
delavcu v pisni ali elektronski obliki, opravlja delo s polnim delovnim časom,
pri čemer mora delodajalec takšno zahtevo delavcu posredovati vsaj en dan pred
začetkom opravljanja dela s polnim delovnim časom.
(3) Če je delavec v času odrejenega dela s
skrajšanim delovnim časom odsoten z dela v primerih, določenih z zakonom, ki
ureja delovna razmerja, ima pravico do nadomestila plače v višini, kot je
določena z zakonom, ki ureja delovna razmerja, pri čemer se upošteva delovna
obveznost delavca, kot je določena s pogodbo o zaposlitvi za polni delovni čas.
Osnova za višino nadomestila plače se določi glede na plačo, ki bi jo delavec
prejel, kot če bi delal polni delovni čas.
(4) Delodajalec pisno odredi delavcu delo s
skrajšanim delovnim časom. V odredbi določi obseg skrajšanega delovnega časa,
ki ne sme biti krajši od polovice polnega delovnega časa, čas trajanja dela s
skrajšanim delovnim časom in razporeditev delovnega časa ali način razporeditve
delovnega časa, ter delavca obvesti o času trajanja odmora med delom, višini
povračila stroškov v zvezi z delom, možnosti in načinu poziva delavcu, da delo
ponovno opravlja s polnim delovnim časom ter nadomestilu plače v višini, kot je
določena z zakonom, ki ureja delovna razmerja. Odredba se lahko pošlje delavcu
tudi po elektronski poti na elektronski naslov delavca, ki ga zagotavlja in
njegovo uporabo nalaga delodajalec.
(5) Delavec se lahko v času odrejenega
skrajšanega delovnega časa prijavi v evidenco iskalcev zaposlitve in se lahko
vključi v ukrepe, ki se zagotavljajo prijavljenim iskalcem zaposlitve.
(6) V času dela s polnim delovnim časom
delavec ni zavezan izvajati aktivnosti iz ukrepov aktivne politike zaposlovanja
v skladu z zakonom, ki ureja trg dela.
(7) Če se delavec na podlagi soglasja
delodajalca vključi v ukrepe iz petega odstavka tega člena, je ne glede na
25. člen tega zakona nadomestilo plače določeno v višini, kot je določena
v sedmem odstavku 137. člena Zakona o
delovnih razmerjih (Uradni list RS, št. 21/13,
78/13 – popr., 47/15 – ZZSDT, 33/16 – PZ-F, 52/16, 15/17 – odl. US, 22/19 –
ZPosS, 81/19, 203/20 – ZIUPOPDVE, 119/21 – ZČmIS-A, 202/21 – odl. US, 15/22 in
54/22 – ZUPŠ-1; v nadaljnjem besedilu: ZDR-1).
25. člen
(višina nadomestila plače)
(1) Delavec ima za čas do polnega delovnega
časa, ko v okviru odrejenega skrajšanega delovnega časa ne opravlja dela,
pravico do nadomestila plače, v višini, kot je določena z zakonom, ki ureja
delovna razmerja, za primer začasne nezmožnosti zagotavljanja dela iz
poslovnega razloga.
(2) Plačilo za delo v času, ko delavec
dejansko dela, in nadomestilo plače, določeno v skladu s prejšnjim odstavkom,
skupaj ne smeta biti nižja od minimalne plače v Republiki Sloveniji.
26. člen
(obveznosti delodajalca in vračilo
prejetih sredstev)
(1) V obdobju prejemanja delnega povračila
nadomestila plače mora delodajalec delavcem, ki jim je odrejeno delo s
skrajšanim delovnim časom v skladu s tem zakonom, redno izplačevati plačo in
nadomestilo plače v sorazmernem delu glede na odrejeni delež dela ali delnega
začasnega čakanja na delo.
(2) Delodajalec ne sme v obdobju:
-       
prejemanja delnega povračila nadomestila plače
in še šest mesecev po tem začeti postopka odpovedi pogodbe o zaposlitvi iz
poslovnega razloga delavcem, ki jim je odredil delo s skrajšanim delovnim
časom, ali odpovedati pogodbe o zaposlitvi večjemu številu delavcev iz
poslovnih razlogov (prepoved odpuščanja) in
-       
iz prejšnjega odstavka odrejati nadurnega dela,
neenakomerno razporediti ali začasno prerazporediti delovnega časa, če to delo
lahko opravi z delavci, ki jim je odrejeno delo s skrajšanim delovnim časom.
(3) Delodajalec je dolžan voditi evidenco o
izrabi delovnega časa delavca, ki mu odredi delo s skrajšanim delovnim časom,
na način, da je iz nje razviden čas prihoda in odhoda z dela ter čas drugih
upravičenih odsotnosti (letni dopust, začasna nezmožnost opravljanja dela
ipd.). Čas prihoda in odhoda z dela se mora vpisati v evidenco o izrabi
delovnega časa ob dejanskem prihodu in odhodu delavca z dela.
(4) Če delodajalec ravna v nasprotju s
prvim, drugim ali tretjim odstavkom tega člena ali če je v postopku
uveljavljanja pravice do delnega povračila nadomestila plače predložil
neresnična dokazila iz drugega odstavka 28. člena
tega zakona, mora sredstva, prejeta v skladu s tem zakonom, v celoti vrniti.
(5) Delodajalec, ki je bil upravičen do
delnega povračila nadomestila plače iz prvega odstavka 22. člena tega zakona, mora sredstva, prejeta v
skladu s tem zakonom, v celoti vrniti, če začne postopek likvidacije po zakonu,
ki ureja gospodarske družbe, v obdobju:
-       
prejemanja sredstev in
-       
po prenehanju prejemanja sredstev, ki je enako
celotnemu obdobju prejemanja sredstev.
(6) Delodajalec, ki mu je bila z dokončno
odločbo v skladu s tem zakonom naložena obveznost vračila neupravičeno prejete
pomoči iz devetega odstavka 16. člena
tega zakona, mora sredstva, prejeta v skladu s tem poglavjem, v celoti vrniti.
(7) O vračilu prejetih sredstev na podlagi
četrtega, petega in šestega odstavka tega člena odloči Zavod Republike
Slovenije za zaposlovanje (v nadaljnjem besedilu: zavod) z odločbo. Zoper
odločbo o vračilu prejetih sredstev ni pritožbe, možen pa je upravni spor.
Delodajalec mora prejeta sredstva vrniti v 30 dneh od vročitve odločbe, skupaj
z obrestmi v višini zakonsko določenih zamudnih obresti, ki tečejo od dneva
prejema povračila nadomestila plače do dneva vračila.
(8) Če obveznost iz naslova vračila
prejetega delnega povračila nadomestila plače ni plačana v roku iz prejšnjega
odstavka, se prisilno izterja. Izvršbo opravi FURS po določbah zakona, ki ureja
davčni postopek.
(9) Delodajalec, ki je prejel delno
povračilo nadomestila plače v skladu s tem zakonom, mora, če je v letu 2023
oziroma za leto 2023 prišlo do izplačila dobička, nakupov lastnih delnic ali lastnih
poslovnih deležev, izplačil nagrad poslovodstvu oziroma dela plač za poslovno
uspešnost poslovodstvu, o tem obvestiti zavod najpozneje v dveh mesecih po
izplačilu. Prejeta sredstva mora vrniti v 30 dneh po vročitvi odločbe, ki jo
izda zavod, skupaj z zakonskimi zamudnimi obrestmi po zakonu, ki ureja
predpisano obrestno mero zamudnih obresti, ki tečejo od dneva prejema delnega
povračila nadomestila plače do dneva vračila.
(10) Nadzor nad izpolnjevanjem obveznosti
vračila prejetih sredstev iz prejšnjega odstavka izvaja zavod. Za namene
izvajanja nadzora iz prejšnjega stavka zavod pridobi podatke o izplačilu
dobička, nakupih lastnih delnic ali lastnih poslovnih deležev, izplačil nagrad
poslovodstvu oziroma dela plač za poslovno uspešnost v poslovodstvu od FURS.
(11) Delodajalec v času odrejenega dela s
skrajšanim delovnim časom zagotavlja pravico in obveznost delavcev do
usposabljanja in izobraževanja.
27. člen
(prepoved odreditve dela s skrajšanim
delovnim časom)
Delodajalec ne sme odrediti dela s skrajšanim
delovnim časom delavcu:
-       
upravičenemu do dela s krajšim delovnim časom,
ki prejema delno nadomestilo na podlagi predpisov o pokojninskem in invalidskem
zavarovanju ali je upravičen do dela s krajšim delovnim časom na podlagi
predpisov o zdravstvenem zavarovanju ali starševskem varstvu,
-       
v času teka odpovednega roka na podlagi
odpovedi pogodbe o zaposlitvi iz poslovnega razloga.
28. člen
(postopek uveljavljanja delnega povračila
nadomestila plače)
(1) Delodajalec uveljavi pravico do delnega
povračila nadomestila plače po tem zakonu z vlogo, ki jo vloži pri zavodu v
elektronski obliki v 15 dneh od odreditve dela s skrajšanim delovnim časom.
(2) Vlogi delodajalec priloži:
-       
izračun pristojnega organa iz prvega odstavka
12. člena tega zakona o višini pomoči za gospodarstvo, do katere bi bil
upravičen ali dokazilo o prenosu pomoči za gospodarstvo iz drugega odstavka 12. člena tega zakona,
-       
pisno izjavo, da po lastni oceni najmanj 10
odstotkom delavcev mesečno ne more zagotavljati najmanj 90 odstotkov dela,
-       
pisno odredbo delavcu o skrajšanju polnega
delovnega časa,
-       
pisno izjavo, da ima na dan vložitve vloge
plačane zapadle obveznosti iz naslova obveznih dajatev in druge denarne
nedavčne obveznosti v skladu z zakonom, ki ureja finančno upravo, ki znašajo 50
eurov in več, in da ima na dan vložitve vloge izpolnjene obveznosti iz naslova
predložitve vseh obračunov davčnih odtegljajev za dohodke iz delovnega razmerja
za obdobje zadnjih petih let do dneva vložitve vloge,
-       
pisno izjavo, da ni odredil dela s skrajšanim
delovnim časom delavcem v času teka odpovednega roka na podlagi odpovedi
pogodbe o zaposlitvi iz poslovnega razloga,
-       
pisno izjavo, s katero se zaveže, da v obdobju
prejemanja delnega povračila nadomestila plače in še šest mesecev po tem ne bo
kršil prepovedi odpuščanja iz prve alineje drugega odstavka 26. člena tega
zakona,
-       
pisno izjavo, za katero kazensko in materialno
odgovarja, da je delavcem na dan vložitve vloge izplačal plačo in vsa
nadomestila plače,
-       
izjavo, da skupna višina prejete pomoči po tem
poglavju skupaj z drugimi pomočmi, prejetimi v skladu z oddelkom 2.1. začasnega
okvira, ne presega 2 milijonov eurov oziroma ne presega 250.000 eurov na
upravičenca, ki opravlja dejavnost v primarni kmetijski proizvodnji, in 300.000
eurov na upravičenca, ki opravlja dejavnost v sektorju ribištva in akvakulture,
in da zanj ne veljajo sankcije, ki jih je sprejela Evropska unija zaradi ruske
agresije nad Ukrajino.
(3) Zavod odloči o vlogi v 15 dneh od
prejema popolne vloge z odločbo. Zoper odločbo ni pritožbe, možen pa je upravni
spor.
(4) Odločba o delnem povračilu nadomestila
plače mora vsebovati zlasti predmet, osnovo za izračun nadomestila plače, način
izračuna delnega povračila nadomestila plače, rok za izplačilo, obdobje
vračanja sredstev, spremljanje in poročanje, sankcije za kršitev odločbe ter
nadzor nad njenim izvajanjem.
(5) Delno povračilo nadomestila plače,
razen za delavce, za katere plačilo nadomestila plače ne bremeni delodajalca,
se delodajalcu izplačuje mesečno, v sorazmernem deležu ali v celoti, in sicer
deseti dan meseca, ki sledi mesecu izplačila nadomestila plače po tem zakonu.
(6) Delodajalcu pripada delno povračilo
nadomestila plače za dejansko mesečno oziroma tedensko obveznost, za prazničen
in drug dela prost dan, določen z zakonom, če bi delavec na ta dan dejansko
delal.
29. člen
(zahtevek za izplačilo delnega povračila
nadomestila plače)
Delodajalec uveljavlja delno povračilo
nadomestila plače za pretekli mesec z zahtevkom za izplačilo, ki ga vloži pri
zavodu na podlagi odločbe o delnem povračilu nadomestila plače, vendar
najpozneje v šestih mesecih od dokončnosti odločbe.
30. člen
(višina delnega povračila nadomestila
plače)
(1) Višina delnega povračila nadomestila
plače iz prvega odstavka 22. člena tega
zakona s strani Republike Slovenije znaša 80 odstotkov izplačanega nadomestila
plače z vsemi davki in prispevki delodajalca (bruto II).
(2) Delno povračilo nadomestila plače iz
prejšnjega odstavka ne more biti višje od bruto povprečne plače v Republiki
Sloveniji za mesec oktober 2022.
31. člen
(izvajanje nadzora nad dodelitvijo delnega
povračila nadomestila plače)
(1) Zavod opravlja nadzor nad dodelitvijo
in izplačevanjem delnega povračila nadomestil plače v skladu s tem poglavjem.
(2) Za potrebe dodeljevanja in izplačevanja
delnega povračila nadomestila plače in izvajanja nadzora ima zavod pravico
brezplačno pridobivati podatke o delavcih, za katere delodajalec prejme delno
povračilo nadomestila plače, iz zbirk podatkov od Zavoda za zdravstveno
zavarovanje Slovenije, Zavoda za pokojninsko in invalidsko zavarovanje
Slovenije, upravljavca centralnega registra prebivalstva ter FURS, in sicer:
-       
osebno ime,
-       
EMŠO,
-       
zavarovalno podlago,
-       
dejanski in polni delovni čas ter
-       
podatke o izplačanih plačah in plačanih
prispevkih za socialno varnost,
ter od delodajalca evidenco
izrabe delovnega časa.
(3) Zavod ima pravico brezplačno
pridobivati podatke o izdanih odločbah pristojnega organa iz devetega odstavka
16. člena tega zakona.
(4) Podatki, ki jih pridobi zavod na
podlagi drugega in tretjega odstavka tega člena, se ne smejo pošiljati tretjim
osebam, hranijo pa se deset let po njihovi pridobitvi, razen v anonimizirani
obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in obravnavajo v skladu s predpisi, ki urejajo poslovanje
organov javne uprave s stalno zbirko dokumentarnega gradiva oziroma ravnanje z
javnim arhivskim gradivom.
(6) Po blokiranju v skladu s prejšnjim
odstavkom se podatki iz drugega odstavka tega člena hranijo 30 let.
32. člen
(inšpekcijski nadzor)
Inšpekcijski nadzor nad izvajanjem 21. do
31. člena tega zakona opravlja
Inšpektorat Republike Slovenije za delo v skladu s predpisi, ki urejajo
inšpekcijski nadzor.
33. člen
(pogoji dodelitve državne pomoči)
(1) Ukrep iz tega poglavja se izvaja v
skladu z oddelkom 2.1. začasnega okvira in se lahko začne izvajati po njegovi
odobritvi s strani Evropske komisije.
(2) Pomoč posameznemu delodajalcu mora biti
odobrena najpozneje 31. decembra 2023.
(3) Delodajalec po tem poglavju ne more
prejeti pomoči, če zanj veljajo sankcije, ki jih je sprejela Evropska unija
zaradi ruske agresije nad Ukrajino.
(4) Skupna višina pomoči na posameznega
delodajalca skupaj z drugimi pomočmi, prejetimi v skladu z oddelkom 2.1.
začasnega okvira, ne sme preseči omejitev, kot so določene v II. delu tega
zakona.
(5) Pomoč za ohranitev delovnih mest po tem
zakonu se lahko kumulira s pomočjo de minimis v skladu z Uredbo 1407/2013/EU,
Uredbo 1408/2013/EU ali Uredbo 717/2014/EU oziroma s pomočjo v skladu z Uredbo
651/2014/EU ali Uredbo 702/2014/EU oziroma s pomočjo v skladu z začasnim
okvirom COVID-19, če se upoštevajo določbe o kumulaciji iz navedenih uredb in
začasnega okvira COVID-19.
(6) Skupni znesek sofinanciranja istih
upravičenih stroškov, ki se financirajo tudi iz drugih javnih virov, ne sme
preseči omejitev, določenih s tem zakonom.
(7) Ukrep iz tega poglavja je združljiv
tudi z drugimi ukrepi za podporo ohranjanju delovnih mest, če kombinirana
podpora ne povzroči presežka nadomestila za stroške plač posameznega delavca.
34. člen
(kazenske določbe)
(1) Z globo od 10.000 do 50.000 eurov se
kaznuje delodajalec, ki prejme delno povračilo nadomestila plače in:
-       
krši obveznost posvetovanja pred sprejetjem
odločitve o odreditvi dela s skrajšanim delovnim časom s sindikatom oziroma
svetom delavcev oziroma obveznost obvestitve delavcev na običajen način ali
krši obveznost novega posvetovanja (šesti in sedmi odstavek 22. člena),
-       
krši prepoved odpuščanja (prva alineja drugega
odstavka 26. člena),
-       
v obdobju iz prvega odstavka 26. člena tega zakona odredi nadurno delo,
neenakomerno razporedi ali začasno prerazporedi delovni čas, če to delo lahko
opravi z delavci, ki jim je odrejeno delo s skrajšanim delovnim časom (druga
alineja drugega odstavka 26. člena),
-       
krši prepoved odreditve dela s skrajšanim delovnim
časom delavcu v času teka odpovednega roka (druga alineja 27. člena),
-       
delavec pri njem v času začasnega čakanja na
delo zaradi skrajšanega delovnega časa opravlja delo (druga alineja drugega
odstavka 24. člena).
(2) Z globo od 1.500 do 8.000 eurov se
kaznuje delodajalec, ki prejme delno povračilo nadomestila plače in zaposluje
deset ali manj delavcev, če stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba delodajalca, prejemnika delnega povračila nadomestila
plače, če stori prekršek iz prvega odstavka tega člena.
(4) Z globo od 450 do 1.200 eurov se
kaznuje delodajalec samostojni podjetnik posameznik ali posameznik, ki
samostojno opravlja dejavnost, prejemnik delnega povračila nadomestila plače,
če stori prekršek iz prvega odstavka tega člena.
2. Začasen ukrep delnega povračila
nadomestila plače delavcem na začasnem čakanju na delo
35. člen
(upravičenci)
(1) Pravico do delnega povračila
nadomestila plače delavcev na začasnem čakanju na delo po tem zakonu lahko
uveljavlja delodajalec iz prvega odstavka 3. člena
tega zakona, ki na dan 31. december 2022
nima registrirane glavne dejavnosti v skupini K po standardni klasifikaciji
dejavnosti, in na katerega se je prenesla ena od vrst pomoči za gospodarstvo iz
prvega odstavka 4. člena tega zakona, ali
ki bi bil upravičen do prenosa ene od vrst pomoči za gospodarstvo iz prvega
odstavka 4. člena tega zakona.
(2) Ne glede na prejšnji odstavek se šteje,
da pomoč ni bila prenesena oziroma ni upravičenosti do prenosa ene od vrst
pomoči za gospodarstvo, če gre za upravičenca iz šestega odstavka 3. člena tega
zakona.
36. člen
(časovne omejitve)
(1) Delodajalec iz prejšnjega člena lahko
od 1. januarja 2023 do 30. junija
2023 napoti delavca na začasno čakanje na delo za največ 30 delovnih dni.
(2) Pravice do delnega povračila
nadomestila plače delodajalec ne more uveljaviti za delavca, ki je pri tem
delodajalcu v delovnem razmerju od 1. januarja
2023 dalje, in za delavca, za katerega prejema subvencijo plače iz programov,
sofinanciranih iz proračuna Republike Slovenije ali kohezijskih sredstev.
37. člen
(pravice in obveznosti delavcev)
(1) Delavec, ki je napoten na začasno
čakanje na delo, in delodajalec zanj prejema delno povračilo nadomestila plače,
ohrani vse pravice in obveznosti iz delovnega razmerja, razen tistih, ki so
drugače urejene s tem zakonom.
(2) Delavec ima v času začasnega čakanja na
delo v skladu s tem zakonom dolžnost, da se na zahtevo delodajalca, poslano
delavcu v pisni obliki ali po elektronski poti na elektronski naslov delavca,
ki ga zagotavlja in njegovo uporabo nalaga delodajalec, vrne na delo do sedem
delovnih dni v tekočem mesecu, pri čemer mora delodajalec takšno zahtevo
delavcu posredovati vsaj en dan pred vrnitvijo na delo. Delodajalec mora o tem
predhodno obvestiti zavod.
(3) Če je bila plača delavca znižana zaradi
določitve krajšega polnega delovnega časa pri delodajalcu, se za osnovo za
nadomestilo plače za čas začasnega čakanja na delo upošteva plača ali osnova za
nadomestilo plače v zadnjih treh mesecih pred določitvijo krajšega polnega
delovnega časa.
(4) Če delavec v dogovoru z delodajalcem v
času začasnega čakanja na delo izrabi pravico do letnega dopusta, ima za čas
izrabe letnega dopusta pravico do nadomestila plače v skladu z zakonom, ki ureja
delovna razmerja.
(5) Delodajalec delavca pisno napoti na
začasno čakanje na delo. V pisnem napotilu določi čas začasnega čakanja na
delo, možnosti in način poziva delavcu, da se predčasno vrne na delo, ter
višino nadomestila plače. O napotitvi na začasno čakanje na delo seznani
Inšpektorat Republike Slovenije za delo najpozneje en delovni dan pred
pričetkom napotitve delavca na čakanje na delo.
(6) Delavec se lahko v času začasnega
čakanja na delo prijavi v evidenco iskalcev zaposlitve in se lahko vključi v
ukrepe, ki se zagotavljajo prijavljenim iskalcem zaposlitve v skladu z zakonom,
ki ureja trg dela.
(7) V času dela s polnim delovnim časom
delavec ni zavezan izvajati aktivnosti iz ukrepov aktivne politike zaposlovanja
v skladu z zakonom, ki ureja trg dela.
(8) Če se delavec na podlagi soglasja
delodajalca vključi v ukrepe iz šestega odstavka tega člena, je ne glede na
prvi odstavek 38. člena tega zakona
višina nadomestila plače določena v višini, kot je določena v sedmem odstavku
137. člena ZDR-1.
38. člen
(višina nadomestila plače)
(1) Delavec ima v času začasnega čakanja na
delo pravico do nadomestila plače v višini, kot je določena z zakonom, ki ureja
delovna razmerja, za primer začasne nezmožnosti zagotavljanja dela iz
poslovnega razloga.
(2) Nadomestilo plače, določeno v skladu s
prejšnjim odstavkom, ne sme biti nižje od minimalne plače v Republiki
Sloveniji.
39. člen
(delavci s pravicami iz socialnih
zavarovanj)
(1) Če je delavec ob napotitvi na začasno
čakanje na delo upravičen do odsotnosti z dela ali med trajanjem začasnega
čakanja na delo pridobi pravico do odsotnosti z dela na podlagi predpisov o
zdravstvenem zavarovanju, starševskem varstvu ali druge upravičene odsotnosti
ter do ustreznega nadomestila plače ali plačila prispevkov, se nadomestilo
plače iz prejšnjega člena v tem času ne izplačuje.
(2) Če je delavec ob napotitvi na začasno
čakanje na delo ali med trajanjem začasnega čakanja na delo upravičen do dela s
krajšim delovnim časom in prejema delno nadomestilo na podlagi predpisov o pokojninskem
in invalidskem zavarovanju ali je upravičen do dela s krajšim delovnim časom na
podlagi predpisov o zdravstvenem zavarovanju ali starševskem varstvu, se
nadomestilo plače iz prejšnjega člena v tem času izplačuje v sorazmernem delu,
delavec pa zadrži pravico do prejemkov oziroma plačila prispevkov iz socialnih
zavarovanj po teh predpisih, kot da bi delal.
40. člen
(višina delnega povračila nadomestila
plače)
(1) Višina delnega povračila nadomestila
plače iz 38. člena tega zakona s strani Republike Slovenije znaša 80
odstotkov nadomestila plače in je omejena z višino povprečne bruto mesečne
plače v Republiki Sloveniji za mesec oktober 2022. V povračilo nadomestila
plače je vključeno nadomestilo plače z vsemi davki in prispevki delodajalca
(bruto II).
(2) Delodajalec upravičenost do delnega
povračila nadomestila plače iz 35. člena
tega zakona dokazuje z dokazili iz tretjega odstavka 41. člena tega zakona.
41. člen
(postopek in način uveljavljanja delnega
povračila nadomestila plače)
(1) Delodajalec uveljavi pravico do delnega
povračila nadomestila plače po tem poglavju z vlogo, ki jo vloži v elektronski
obliki pri zavodu v 15 dneh od napotitve delavca na začasno čakanje na delo.
(2) Pravice do delnega povračila
nadomestila plače iz prejšnjega odstavka ne more uveljavljati delodajalec:
-       
ki na dan vložitve vloge nima plačanih zapadlih
obveznosti iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, ki znašajo 50 eurov in več in na
dan vložitve vloge nima izpolnjene obveznosti iz naslova predložitve vseh
obračunov davčnih odtegljajev za dohodke iz delovnega razmerja za obdobje
zadnjih petih let do dneva vložitve vloge;
-       
če je nad njim uveden postopek stečaja ali je v
likvidacijskem postopku;
-       
ki je v postopku prisilne poravnave in ima
neporavnane davčne obveznosti, na katere ne učinkuje postopek prisilne
poravnave ter so nastale po začetku postopka prisilne poravnave.
(3) Vlogi iz prvega odstavka tega člena
delodajalec priloži:
-       
izračun pristojnega organa iz prvega odstavka
12. člena tega zakona o višini pomoči za gospodarstvo, do katere bi bil
upravičen ali dokazilo o prenosu pomoči za gospodarstvo iz drugega odstavka 12. člena tega zakona,
-       
dokazila o napotitvi delavcev na začasno
čakanje na delo,
-       
izjavo, za pravilnost katere kazensko in
materialno odgovarja, da ima na dan vložitve vloge plačane vse zapadle
obveznosti iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo,
-       
izjavo, za pravilnost katere kazensko in
materialno odgovarja, da ima na dan vložitve vloge izpolnjene obveznosti iz
naslova predložitve vseh obračunov davčnih odtegljajev za dohodke iz delovnega
razmerja za obdobje zadnjih petih let do dne oddaje vloge,
-       
izjavo, da je zaposlenim na dan vložitve vloge
izplačal vsa nadomestila plače,
-       
izjavo, da skupna višina prejete pomoči po tem
poglavju skupaj z drugimi pomočmi, prejetimi v skladu z oddelkom 2.1. začasnega
okvira, ne presega 2 milijonov eurov oziroma ne presega 250.000 eurov na upravičenca,
ki opravlja dejavnost v primarni kmetijski proizvodnji, in 300.000 eurov na
upravičenca, ki opravlja dejavnost v sektorju ribištva in akvakulture, in da
zanj ne veljajo sankcije, ki jih je sprejela Evropska unija zaradi ruske
agresije nad Ukrajino.
(4) Zavod odloči o vlogi v 15 dneh od
vložitve vloge z odločbo. Zoper odločbo ni pritožbe, možen pa je upravni spor.
(5) Odločba o povračilu izplačanih
nadomestil plače mora vsebovati zlasti predmet, osnovo za izračun nadomestil
plače, način izračuna povračila nadomestil plače, višino povračila nadomestil
plače, vsebino zahtevkov za povračilo nadomestil plače in njihovih prilog,
razloge za zavrnitev zahtevka za povračilo, rok za izplačilo, obdobje vračanja
sredstev, spremljanje in poročanje, sankcije za kršitev odločbe ter nadzor nad
njenim izvajanjem.
(6) Delno povračilo nadomestila plače,
razen za delavce, za katere plačilo nadomestila plače ne bremeni delodajalca,
se delodajalcu izplačuje mesečno, v sorazmernem deležu ali v celoti, in sicer
deseti dan meseca, ki sledi mesecu izplačila nadomestila plače po tem zakonu.
(7) Delodajalcu pripada delno povračilo
nadomestila plače za dejansko mesečno oziroma tedensko obveznost, za prazničen
in drug dela prost dan, določen z zakonom, če bi delavec na ta dan dejansko
delal.
42. člen
(zahtevek za izplačilo delnega povračila
nadomestila plače)
Delodajalec uveljavlja delno povračilo
nadomestila plače za pretekli mesec z zahtevkom za izplačilo, ki ga vloži pri
zavodu na podlagi odločbe o delnem povračilu nadomestila plače, vendar
najpozneje v šestih mesecih od dokončnosti odločbe.
43. člen
(izvajanje nadzora nad dodelitvijo in
izplačevanjem nadomestil plače ter izvajanjem odločbe)
(1) Delodajalec, ki uveljavi povračilo
nadomestil plač, mora zavodu omogočiti administrativni in finančni nadzor nad
izpolnjevanjem obveznosti iz odločbe iz četrtega odstavka 41. člena tega
zakona. V primeru nadzora na kraju samem mora zavodu omogočiti vpogled v
računalniške programe, listine in postopke v zvezi z izvajanjem tega zakona.
(2) Za potrebe izplačevanja delnega
povračila nadomestila plače in izvajanja nadzora ima zavod pravico brezplačno
pridobivati podatke o delavcih na začasnem čakanju na delo iz zbirk podatkov od
Zavoda za zdravstveno zavarovanje Slovenije, Zavoda za pokojninsko in
invalidsko zavarovanje Slovenije, upravljavca centralnega registra prebivalstva
ter FURS, in sicer:
-       
osebno ime,
-       
EMŠO,
-       
zavarovalno podlago ter
-       
podatke o izplačanih plačah in plačanih
prispevkih za socialno varnost.
(3) Zaradi nadzora nad izvajanjem odločbe
ima zavod pravico tudi neposredno od delodajalca pridobivati dokazila in
listine, iz katerih je razviden način uveljavljanja pravic v skladu s tem
zakonom, na katerih mora delodajalec prekriti oziroma iz katerih mora izločiti
tiste dele listin, ki niso nujni za ugotovitev razloga prenehanja zaposlitve in
za vročitev takšne listine.
(4) Podatki, ki jih pridobi zavod na
podlagi tega zakona, se ne smejo pošiljati tretjim osebam, hranijo pa se deset
let po njihovi pridobitvi, razen v anonimizirani obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in obravnavajo v skladu s predpisi, ki urejajo
poslovanje organov javne uprave s stalno zbirko dokumentarnega gradiva oziroma
ravnanje z javnim arhivskim gradivom.
(6) Po blokiranju v skladu s prejšnjim
odstavkom se podatki iz drugega odstavka tega člena hranijo 30 let.
44. člen
(obveznosti delodajalca)
(1) V obdobju prejemanja delnega povračila
nadomestila plače za delavce na začasnem čakanju na delo v skladu s tem zakonom
mora delodajalec delavcem izplačevati nadomestila plače.
(2) V obdobju iz prejšnjega odstavka
delodajalec ne sme odrejati nadurnega dela ali začasno prerazporediti delovnega
časa, če to delo lahko opravi z delavci na začasnem čakanju na delo.
(3) Delodajalec v obdobju prejemanja
delnega povračila nadomestila plače in še šest mesecev zatem ne sme začeti
postopka odpovedi pogodbe o zaposlitvi iz poslovnega razloga delavcem, ki jih
je napotil na začasno čakanje na delo, ali odpovedati pogodbe o zaposlitvi
večjemu številu delavcev iz poslovnih razlogov, razen če je bil program
razreševanja presežnih delavcev sprejet že pred 1. januarjem
2023. Delodajalec ne more uveljavljati delnega povračila nadomestila plače za
začasno čakanje na delo za delavca v času teka odpovednega roka.
(4) Če delodajalec ravna v nasprotju s
prvim, drugim ali tretjim odstavkom tega člena, mora prejeta sredstva v celoti
vrniti.
(5) Delodajalec, ki prejema ali je prejemal
sredstva v skladu s tem zakonom, prejeta sredstva vrne v celoti, če začne
postopek likvidacije po zakonu, ki ureja gospodarske družbe, v obdobju:
-       
prejemanja sredstev in
-       
po prenehanju prejemanja sredstev, ki je enako
obdobju prejemanja sredstev.
(6) Delodajalec, ki prejema ali je prejemal
sredstva v skladu s tem zakonom iz naslova ukrepa delnega povračila nadomestila
plače delavcem na začasnem čakanju na delo, prejeta sredstva vrne v celoti, če
je pri oddaji vloge za uveljavitev pravice predložil neresnična dokazila iz
tretjega odstavka 41. člena tega zakona. Delodajalec, ki mu je bila z
dokončno odločbo v skladu s tem zakonom naložena obveznost vračila neupravičeno
prejete pomoči iz 16. člena tega zakona,
mora sredstva, prejeta v skladu s tem poglavjem, v celoti vrniti.
(7) O vračilu prejetih sredstev na podlagi
četrtega, petega, šestega in trinajstega odstavka tega člena odloči zavod z
odločbo. Zoper odločbo o vračilu prejetih sredstev ni pritožbe, možen pa je
upravni spor. Delodajalec mora prejeta sredstva vrniti v 30 dneh od vročitve
odločbe, skupaj z obrestmi v višini zakonsko določenih zamudnih obresti, ki
tečejo od dneva prejema povračila nadomestila plače do dneva vračila. Če
obveznost iz naslova vračila prejetega nadomestila plače ni plačana v roku, se
prisilno izterja. Izvršbo opravi FURS po določbah zakona, ki ureja davčni
postopek.
(8) Delodajalec, ki je prejel povračilo
nadomestila plače delavcem na začasnem čakanju na delo v skladu s tem zakonom,
mora, če je v letu 2023 oziroma za leto 2023 prišlo do izplačila dobička,
nakupov lastnih delnic ali lastnih poslovnih deležev, izplačil nagrad
poslovodstvu oziroma dela plač za poslovno uspešnost poslovodstvu, o tem
obvestiti zavod najpozneje v dveh mesecih po izplačilu. Prejeta sredstva mora
vrniti v 30 dneh po vročitvi odločbe, ki jo izda zavod, skupaj z zakonskimi
zamudnimi obrestmi po zakonu, ki ureja predpisano obrestno mero zamudnih
obresti, ki tečejo od dneva prejema delnega povračila nadomestila plače
delavcem na začasnem čakanju na delo do dneva vračila.
(9) Nadzor nad izpolnjevanjem obveznosti
vračila prejetih sredstev iz prejšnjega odstavka izvaja zavod. Za namene
izvajanja nadzora iz prejšnjega stavka zavod pridobi podatke o izplačilu
dobička, nakupih lastnih delnic ali lastnih poslovnih deležev izplačil nagrad
poslovodstvu oziroma dela plač za poslovno uspešnost poslovodstvu od FURS.
(10) Delodajalec, ki za posameznega delavca
uveljavlja delno povračilo nadomestila plače po 40. členu
tega zakona, mora za polovico višine prejetih sredstev v 30 mesecih od dneva
vložitve prvega zahtevka za delno povračilo nadomestila plače izvesti vlaganja
v zeleni prehod.
(11) Vrste vlaganj v zeleni prehod iz
prejšnjega odstavka so vlaganja v okoljsko prijazne tehnologije, čistejši,
cenejši in bolj zdrav javni in zasebni transport, razogljičenje energijskega
sektorja, energijsko učinkovitost stavb, uvajanje drugih standardov za
klimatsko nevtralnost in so podrobneje opredeljene v podzakonskem predpisu, ki
ureja uveljavljanje davčnih olajšav za vlaganja v digitalni in zeleni prehod.
(12) Delodajalec vlaganja v zeleni prehod
zavodu izkazuje z davčnim obračunom davka od dohodkov pravnih oseb ali davčnim
obračunom akontacije dohodnine od dohodka iz dejavnosti. Davčni zavezanec, ki
davčno osnovo ugotavlja z upoštevanjem normiranih odhodkov, izkazuje vlaganja z
računi. Rok za predložitev davčnega obračuna davka od dohodkov pravnih oseb ali
davčnega obračuna akontacije dohodnine od dohodka iz dejavnosti zavodu je v
dveh mesecih po poteku roka za predložitev pristojnemu organu.
(13) Delodajalec, ki je prejel povračilo
nadomestila plače delavcem na začasnem čakanju na delo v skladu s tem zakonom,
mora, če ni izvedel vlaganj v zeleni prehod iz enajstega odstavka tega člena
ali davčni organ naknadno v postopku davčnega nadzora ugotovi, da davčni
zavezanec ni upravičeno uveljavljal olajšave za zeleni prehod, prejeta sredstva
vrniti.
(14) O ugotovitvah davčnega nadzora iz
prejšnjega odstavka, pristojni davčni organ obvesti zavod, v 15 dneh od
opravljenega nadzora.
(15) Prejetih sredstev ni treba vrniti
delodajalcu, ki izkaže, da zaradi objektivnih razlogov, ki niso na njegovi
strani, oziroma višje sile ni izvedel vlaganj v zeleni prehod, pri čemer lahko
objektivni razlog oziroma višjo silo delodajalec uveljavlja v primeru vlaganj v
okoljsko prijazne tehnologije in razogljičenje energijskega sektorja.
45. člen
(inšpekcijski nadzor)
Inšpekcijski nadzor nad izvajanjem 35. do
44. člena tega zakona opravlja
Inšpektorat Republike Slovenije za delo v skladu s predpisi, ki urejajo
inšpekcijski nadzor.
46. člen
(pridobivanje podatkov za namen izvajanja nadzora)
Zaradi izvajanja nadzora nad pravilnostjo
izjav iz tretjega odstavka 41. člena tega
zakona, v zvezi z izpolnjevanjem pogoja plačila zapadlih obveznosti iz naslova
obveznih dajatev in drugih denarnih nedavčnih obveznosti v skladu z zakonom, ki
ureja finančno upravo, ima zavod pravico brezplačno pridobiti od FURS podatke o
zapadlih neplačanih obveznostih iz naslova obveznih dajatev in drugih denarnih
nedavčnih obveznosti v skladu z zakonom, ki ureja finančno upravo, na dan
vložitve vloge za povračilo nadomestila plače za čas čakanja na delo in podatke
o predložitvi vseh obračunov davčnih odtegljajev za dohodke iz delovnega
razmerja na dan vložitve vloge za obdobje zadnjih petih let do dneva oddaje
vloge za povračilo nadomestila plače za čas čakanja na delo.
47. člen
(pogoji dodelitve državne pomoči)
(1) Ukrep iz tega poglavja se izvaja v
skladu z oddelkom 2.1. začasnega okvira in se lahko začne izvajati po njegovi
odobritvi s strani Evropske komisije.
(2) Pomoč posameznemu upravičencu mora biti
odobrena najpozneje 31. decembra 2023.
(3) Delodajalec po tem poglavju ne more
prejeti pomoči, če zanj veljajo sankcije, ki jih je sprejela Evropska unija
zaradi ruske agresije nad Ukrajino.
(4) Skupna višina pomoči na posameznega
upravičenca skupaj z drugimi pomočmi, prejetimi v skladu z oddelkom 2.1.
začasnega okvira, ne sme preseči omejitev, kot so določene v II. delu tega
zakona.
(5) Pomoč za ohranitev delovnih mest po tem
zakonu se lahko kumulira s pomočjo de minimis v skladu z Uredbo 1407/2013/EU,
Uredbo 1408/2013/EU ali Uredbo 717/2014/EU oziroma s pomočjo v skladu z Uredbo
651/2014/EU ali Uredbo 702/2014/EU oziroma s pomočjo v skladu z začasnim
okvirom COVID-19, če se upoštevajo določbe o kumulaciji iz navedenih uredb in
začasnega okvira COVID-19.
(6) Skupni znesek sofinanciranja istih
upravičenih stroškov, ki se financirajo tudi iz drugih javnih virov, ne sme
preseči omejitev, določenih s tem zakonom.
(7) Ukrep iz tega poglavja je združljiv
tudi z drugimi ukrepi za podporo ohranjanju delovnih mest, če kombinirana
podpora ne povzroči presežka nadomestila za stroške plač posameznega delavca.
48. člen
(kazenske določbe na področju ukrepa
delnega povračila nadomestila plače za čas začasnega čakanja na delo)
(1) Z globo od 3.000 do 20.000 evrov se
kaznuje delodajalec, ki:
1.     
ne omogoči administrativnega in finančnega
nadzora (prvi odstavek 43. člena);
2.     
izplača nadomestila plače v nasprotju s
44. členom tega zakona (prvi odstavek 44. člena);
3.     
v času prejemanja delnega povračila nadomestila
plače delavcem odredi nadurno delo ali začasno prerazporedi delovni čas (drugi
odstavek 44. člena);
4.     
predhodno ne obvesti zavoda o tem, da je
delavca pozval, da se vrne na delo (drugi odstavek 37. člena);
5.     
v obdobju prejemanja delnega povračila
nadomestila plače začne postopek odpovedi pogodbe o zaposlitvi iz poslovnega
razloga delavcem, ki jih je napotil na začasno čakanje na delo ali odpove
pogodbe o zaposlitvi večjemu številu delavcev iz poslovnih razlogov ali začne
postopek odpovedi pogodbe o zaposlitvi v šestih mesecih po prenehanju prejemanja
povračila nadomestila (tretji odstavek 44. člena);
6.     
predloži neresnično izjavo:
- 
o plačilu vseh zapadlih obveznosti iz naslova
obveznih dajatev in drugih denarnih nedavčnih obveznosti v skladu z zakonom, ki
ureja finančno upravo, na dan vložitve vloge (tretja alineja tretjega odstavka
41. člena),
- 
o izpolnjenih obveznostih iz naslova
predložitve vseh obračunov davčnih odtegljajev za dohodke iz delovnega razmerja
za obdobje zadnjih petih let do dneva oddaje vloge, na dan vložitve vloge
(četrta alineja tretjega odstavka 41. člena),
- 
da je zaposlenim na dan vložitve vloge za
uveljavitev pravice do povračila nadomestila plače za čas začasnega čakanja na
delo izplačal vsa nadomestila plače (peta alineja tretjega odstavka
41. člena);
7.     
v roku ne obvesti zavoda o obveznosti vrnitve
sredstev (osmi odstavek 44. člena).
(2) Z globo od 1.500 do 8.000 eurov se
kaznuje delodajalec, ki zaposluje deset ali manj delavcev, če stori prekršek iz
prejšnjega odstavka.
(3) Z globo od 450 do 2.000 eurov se
kaznuje odgovorna oseba delodajalca, če stori prekršek iz prvega odstavka tega
člena.
(4) Z globo od 450 do 1.200 eurov se
kaznuje delodajalec samostojni podjetnik posameznik ali posameznik, ki
samostojno opravlja dejavnost, če stori prekršek iz prvega odstavka tega člena.
IV. LIKVIDNOSTNI UKREPI ZA PODROČJE GOSPODARSTVA
49. člen
(namensko premoženje javnega sklada za
likvidnostna sredstva za podjetja)
(1) Ko Javni sklad Republike Slovenije za
podjetništvo in Javni sklad Republike Slovenije za regionalni razvoj (v
nadaljnjem besedilu: javni sklad) od ustanovitelja prejmeta namensko premoženje
za izvajanje finančnih produktov v obliki ugodnih posojil, se lahko namensko
premoženje javnega sklada zmanjša, vendar največ do minimuma namenskega
premoženja javnega sklada, določenega v zakonu, ki ureja delovanje javnih
skladov.
(2) Ustanovitelj v pogodbi, s katero se na
javni sklad prenašajo namenska sredstva za izvajanje finančnih produktov,
določi podrobnejše namene porabe teh sredstev.
(3) Sklep o zmanjšanju namenskega
premoženja zaradi pokrivanja presežka odhodkov nad prihodki v rezultatu
poslovanja javnega sklada na podlagi tega člena sprejme ustanovitelj ob
sprejemu letnega poročila javnega sklada v skladu z zakonom, ki ureja delovanje
javnih skladov.
(4) Sredstva za izvajanje finančnih
produktov v višini do 10 milijonov eurov za Javni sklad Republike Slovenije za
podjetništvo za leti 2023 in 2024 in 20 milijonov eurov za Javni sklad
Republike Slovenije za regionalni razvoj za leto 2023 in 10 milijonov eurov za
Javni sklad Republike Slovenije za regionalni razvoj za leto 2024 se zagotovijo
v proračunu Republike Slovenije.
(5) Prenos namenskih sredstev za izvajanje
finančnih produktov ustanovitelj izvede leta 2023 in 2024. Sredstva postanejo
namensko premoženje javnega sklada, pri čemer so finančni produkti na voljo do
porabe sredstev.
50. člen
(finančni inženiring)
(1) Za omilitev posledic kriznih razmer za
gospodarstvo se ministrstvo, pristojno za gospodarstvo, in SID banka
dogovorita, da se v okviru »Ukrepa finančnega inženiringa za spodbujanje
tehnološko-razvojnih projektov 2011-2013« dodeljena sredstva države, ki jih je
mogoče ponovno koristiti, namenijo tudi za financiranje končnih prejemnikov, ki
jih je prizadela energetska ali ukrajinska kriza. Ne glede na peti odstavek
106.f člena Zakona o javnih financah (Uradni list RS, št. 11/11 – uradno prečiščeno besedilo, 14/13 –
popr., 101/13, 55/15 – ZFisP, 96/15 – ZIPRS1617, 13/18 in 195/20 – odl. US; v
nadaljnjem besedilu: ZJF) se pri financiranju končnih prejemnikov, ki jih je
prizadela energetska ali ukrajinska kriza, lahko poleg investicij v tehnološko
razvojne projekte financira tudi druge investicije ali obratna sredstva
(stroški materiala, drobnega inventarja, trgovskega blaga, storitev ter stroški
dela in stroški povezani z delom). Zapadlost kreditov, odobrenih za namen
omilitve posledic kriznih razmer za gospodarstvo, ne sme preseči zadnje
zapadlosti kreditov znotraj ukrepa, odobrenih za namen spodbujanja tehnološko
razvojnih projektov. SID banka zagotovi ločeno evidentiranje kreditov,
sklenjenih za namen spodbujanja tehnološko razvojnih projektov in za namen
omilitve posledic kriznih razmer za gospodarstvo. V okviru namena omilitve
posledic kriznih razmer za gospodarstvo SID banka zagotovi tudi ločeno
evidentiranje kreditov za investicije, obratna sredstva ali za oboje hkrati. 
(2) Poleg ukrepa iz prejšnjega odstavka
ministrstvo, pristojno za gospodarstvo, in SID banka za omilitev posledic
kriznih razmer za gospodarstvo, dogovorita nov ukrep finančnega inženiringa v
višini 100 milijonov eurov za financiranje končnih prejemnikov, ki jih je
prizadela energetska ali ukrajinska kriza. Pri tem sredstva v višini 25
milijonov eurov, ki se zagotovijo v bilanci B Proračuna Republike Slovenije za
leto 2023, SID banki v istem letu dodeli ministrstvo, pristojno za
gospodarstvo. SID banka ukrep sofinancira s 75 milijoni eurov. Ne glede na peti
odstavek 106.f člena ZJF se s sredstvi za izvajanje ukrepa poleg investicij v
tehnološko razvojne projekte, financira tudi druge investicije ali obratna sredstva
(stroški materiala, drobnega inventarja, trgovskega blaga, storitev ter stroški
dela in stroški povezani z delom). SID banka zagotovi ločeno evidentiranje
kreditov za investicije, obratna sredstva ali za oboje hkrati. Ročnost kreditov
za investicije ne sme biti daljša od 15 let, za obratna sredstva pa ne daljša
od 8 let. Sredstva ukrepa morajo biti končnim prejemnikom odobrena najkasneje v
roku dveh let od podpisa sporazuma o financiranju med SID banko in
ministrstvom, pristojnim za gospodarstvo, pri čemer bo najmanj 30 odstotkov
sredstev odobrenih do 31. decembra 2023.
Prvih 25 odstotkov primanjkljaja iz naslova upravičenih stroškov ukrepa se
krije v breme dodeljenih sredstev države, ves nadaljnji primanjkljaj iz naslova
upravičenih stroškov ukrepa pa bremeni SID banko. Ne glede na četrti odstavek
13. člena ZJF, ministrstvo, pristojno za
gospodarstvo, za ukrep pripravi načrt izvajanja finančnega instrumenta, ki ga
obravnava vlada hkrati s ključnimi elementi ukrepa finančnega inženiringa iz
106.j člena ZJF.
51. člen
(financiranje gospodarskih subjektov na
področju cestnih prevozov)
(1) Za omilitev posledic kriznih razmer za
gospodarske subjekte na področju prevozov potnikov oziroma blaga v cestnem
prometu se ministrstvo, pristojno za promet, in SID banka dogovorita, da se
sredstva iz 39. člena Zakona o
interventnih ukrepih za omilitev in odpravo posledic epidemije COVID-19 (Uradni
list RS, št. 80/20, 152/20 – ZZUOOP,
175/20 – ZIUOPDVE, 203/20 – ZIUPOPDVE, 15/21 – ZDUOP, 112/21 – ZIUPGT in 206/21
– ZDUPŠOP) v okviru »Ukrepa finančnega inženiringa za namen financiranja
gospodarskih subjektov na področju cestnih prevozov« lahko namenijo tudi za
financiranje končnih prejemnikov, ki jih je prizadela energetska ali ukrajinska
kriza. Zapadlost kreditov, odobrenih za ta namen, ne sme preseči zadnje
zapadlosti kreditov, odobrenih znotraj ukrepa, ki so namenjeni za financiranje
gospodarskih subjektov, ki jih je prizadela epidemija COVID-19.
(2) Ne glede na peti odstavek 106.f člena
ZJF se s sredstvi za izvajanje ukrepa iz prejšnjega odstavka poleg investicij v
tehnološko razvojne projekte financira tudi druge investicije ali obratna
sredstva (stroški materiala, drobnega inventarja, trgovskega blaga, storitev
ter stroški dela in stroški povezani z delom).
(3) Znotraj ukrepa iz prvega odstavka tega
člena SID banka zagotovi ločeno evidentiranje kreditov, sklenjenih za namen
financiranja gospodarskih subjektov, ki jih je prizadela epidemija COVID-19, in
za namen omilitve posledic kriznih razmer za gospodarstvo. V okviru namena
omilitve posledic kriznih razmer za gospodarstvo SID banka zagotovi tudi ločeno
evidentiranje kreditov za investicije, obratna sredstva ali za oboje hkrati.

Zakon o pomoči gospodarstvu za omilitev
posledic energetske krize – ZPGOPEK (Uradni list RS, št. 163/22) vsebuje naslednje prehodne in
končne določbe:
»V. PREHODNE IN KONČNE DOLOČBE
52. člen
(vzpostavitev
aplikacije za oddajo vloge)
(1) Pristojni organ vzpostavi aplikacijo za
oddajo vloge za dodelitev pomoči za gospodarstvo iz drugega odstavka 12. člena tega zakona do 13. februarja 2023.
(2) Pristojni organ na spletni strani
objavi obvestilo o vzpostavitvi aplikacije za oddajo vloge iz prejšnjega
odstavka.
(3) Do vzpostavitve aplikacije iz prvega
odstavka tega člena in do 30. junija 2023
pristojni organ omogoči informativni izračun upravičenosti do pomoči za potrebe
izvedbe ukrepov iz III. dela tega zakona.
53. člen
(objava
navodil, pravil, rokov in kalkulatorja)
Pristojni organ na spletni strani objavi
navodila in pravila za dostop in za oddajo vlog ter natančne roke za začetek in
konec oddajanja vlog iz drugega odstavka 12. člena
tega zakona, in kalkulatorja iz tretjega odstavka 12. člena
tega zakona do 13. februarja 2023.
54. člen
(vzpostavitev
sistema za elektronsko izmenjavo podatkov)
(1) Pristojni organ skladno z drugim
odstavkom 16. člena tega zakona predpiše vrsto in obliko podatkov ter
način elektronske izmenjave podatkov z operaterji in dobavitelji iz tretjega,
četrtega in petega odstavka 16. člena
tega zakona v enotni obliki do vključno 1. marca
2023.
(2) Do vzpostavitve elektronske izmenjave
podatkov iz prejšnjega odstavka se podatki iz tretjega, četrtega in petega
odstavka 16. člena tega zakona
pristojnemu organu zagotavljajo v drugačni elektronski obliki.
(3) Pristojni organ na spletni strani
objavi dan vzpostavitve sistema za elektronsko izmenjavo podatkov v enotni
obliki iz prvega odstavka tega člena.
55. člen
(odstopanje od
določbe 9. člena)
Če Evropska komisija ne izda pozitivne
odločbe iz drugega odstavka 4. člena tega
zakona v zvezi s prvim stavkom drugega odstavka 9. člena
tega zakona, upravičenčev EBITDA v upravičenem obdobju, vključno s skupno
pomočjo, ne sme presegati 70 odstotkov njegovega EBITDA v letu 2021.
56. člen
(seznam
odjemalcev)
Operaterji iz tretjega odstavka 16. člena tega zakona posredujejo seznam
odjemalcev iz četrtega odstavka 3. člena tega zakona pristojnemu organu do
vključno 31. januarja 2023. Seznam
odjemalcev vsebuje navedbo firme in matične številke odjemalca iz četrtega
odstavka 3. člena tega zakona.
57. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembi in dopolnitvah Zakona o pomoči
gospodarstvu za omilitev posledic energetske krize – ZPGOPEK-A (Uradni list RS,
št. 15/23) vsebuje naslednjo prehodno in
končno določbo:
»PREHODNA IN KONČNA DOLOČBA
5. člen
(seznam
odjemalcev)
Seznam iz novega šestega odstavka 3. člena
zakona se posreduje do vključno 10. februarja 2023.
6. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.