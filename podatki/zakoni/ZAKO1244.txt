I. del: TEMELJNE DOLOČBE
1. Uvodne določbe
1. člen
(vsebina zakona)
(1) Ta zakon ureja upravljanje z
morjem, celinskimi in podzemnimi vodami (v nadaljnjem besedilu: vode) ter
vodnimi in priobalnimi zemljišči.
(2) Upravljanje z vodami ter vodnimi
in priobalnimi zemljišči obsega varstvo voda, urejanje voda in odločanje o rabi
voda.
(3) Ta zakon ureja tudi javno dobro in
javne službe na področju voda, vodne objekte in naprave ter druga vprašanja,
povezana z vodami.
(4) S tem zakonom se v pravni red Republike
Slovenije prenašajo: 
1.    
Direktiva Sveta z dne 8. decembra 1975 o
kakovosti kopalnih voda (76/160/EGS) (UL L št. 31 z dne 5. 2. 1976, str. 1),
zadnjič spremenjena z Uredbo (ES) št. 1137/2008 Evropskega parlamenta in Sveta
z dne 22. oktobra 2008 o prilagoditvi nekaterih aktov, za katere se uporablja
postopek, določen v členu 251 Pogodbe, Sklepu Sveta 1999/468/ES, glede
regulativnega postopka s pregledom – Prilagoditev regulativnemu postopku s
pregledom – Prvi del (UL L št. 311 z dne 21. 11. 2008, str. 1), 
2.    
Direktiva Evropskega parlamenta in Sveta
2000/60/ES z dne 23. oktobra 2000 o določitvi okvira za ukrepe Skupnosti na
področju vodne politike (UL L št. 327 z dne 22. 12. 2000, str. 1), zadnjič
spremenjena z Direktivo Sveta 2013/64/EU z dne 17. decembra 2013 o spremembi
direktiv Sveta 91/271/EGS in 1999/74/EC ter direktiv 2000/60/ES, 2006/7/ES,
2006/25/ES in 2011/24/EU Evropskega parlamenta in Sveta zaradi spremembe
položaja Mayotta v razmerju do Evropske unije (UL L št. 353 z dne 28. 12. 2013,
str. 8), (v nadaljnjem besedilu: Direktiva 2000/60/ES), 
3.    
Direktiva Evropskega parlamenta in Sveta
2006/7/ES z dne 15. februarja 2006 o upravljanju kakovosti kopalnih voda in
razveljavitvi Direktive 76/160/EGS (UL L št. 64 z dne 4. 3. 2006, str. 37),
zadnjič spremenjena z Direktivo Sveta 2013/64/EU z dne 17. decembra 2013 o
spremembi direktiv Sveta 91/271/EGS in 1999/74/EC ter direktiv 2000/60/ES,
2006/7/ES, 2006/25/ES in 2011/24/EU Evropskega parlamenta in Sveta zaradi
spremembe položaja Mayotta v razmerju do Evropske unije (UL L št. 353 z dne 28.
12. 2013, str. 8)
4.    
Direktiva 2007/60/ES Evropskega parlamenta in
Sveta z dne 23. oktobra 2007 o oceni in obvladovanju poplavne ogroženosti (UL L
št. 288 z dne 6. 11. 2007, str. 27) in 
5.    
Direktiva 2008/56/ES Evropskega parlamenta in
Sveta z dne 17. junija 2008 o določitvi okvira za ukrepe Skupnosti na področju
politike morskega okolja (Okvirna direktiva o morski strategiji) (UL L št. 164
z dne 25. 6. 2008, str. 19).
2. člen
(cilji zakona)
Cilj upravljanja z vodami ter vodnimi in
priobalnimi zemljišči je doseganje dobrega stanja voda in drugih, z vodami
povezanih ekosistemov, zagotavljanje varstva pred škodljivim delovanjem voda,
ohranjanje in uravnavanje vodnih količin in spodbujanje trajnostne rabe voda,
ki omogoča različne vrste rabe voda ob upoštevanju dolgoročnega varstva
razpoložljivih vodnih virov in njihove kakovosti. Pri opredelitvi ciljev upravljanja z vodami in z njimi povezanih
programih ukrepov se upoštevajo vplivi podnebnih sprememb.
3. člen
(načela upravljanja z vodami)
Ob upoštevanju temeljnih načel varstva
okolja, upravljanje z vodami ter z vodnimi in priobalnimi zemljišči temelji na:
1.    
načelu celovitosti, ki upošteva naravne procese
in dinamiko voda ter medsebojno povezanost in soodvisnost vodnih in obvodnih
ekosistemov na območju povodja,
2.    
načelu dolgoročnega varstva kakovosti in
smotrne rabe razpoložljivih vodnih virov,
3.    
načelu zagotavljanja varnosti pred škodljivim
delovanjem voda, ki izhaja iz potreb po varnosti prebivalstva in njihovega
premoženja, ob upoštevanju delovanja naravnih procesov,
4.    
načelu povrnitve stroškov, povezanih z
obremenjevanjem voda,
5.    
načelu sodelovanja javnosti, ki omogoča
sodelovanje javnosti pri sprejemanju načrtov upravljanja z vodami,
6.    
načelu upoštevanja najboljših razpoložljivih
tehnik in novih dognanj znanosti o naravnih zakonitosti.
4. člen
(naloge države in lokalne skupnosti)
Upravljanje z vodami in vodnimi ter
priobalnimi zemljišči je v pristojnosti države, razen tistih nalog, za katere
je po tem zakonu pristojna lokalna skupnost.
(2) Opravljanje posameznih upravnih nalog
varstva voda, urejanja voda in odločanja o rabi voda ter upravljanja vodnih in
priobalnih zemljišč v pristojnosti države se organizira v izpostavah organa v
sestavi ministrstva, pristojnega za opravljanje posameznih nalog upravljanja
voda.
5. člen
(posegi v vode, vodna in priobalna ter
druga zemljišča)
(1) Rabo in druge posege v vode, vodna
in priobalna zemljišča ter zemljišča na varstvenih in ogroženih območjih ter
kmetijska, gozdna in stavbna zemljišča je treba programirati, načrtovati in
izvajati tako, da se ne poslabšuje stanja voda, da se omogoča varstvo pred
škodljivim delovanjem voda, ohranjanje naravnih procesov, naravnega ravnovesja
vodnih in obvodnih ekosistemov, ter varstvo naravnih vrednot in območij, varovanih
po predpisih o ohranjanju narave.
(2) Vsakdo je dolžan varovati kakovost
in količino voda ter jo uporabljati tako, da čim manj vpliva na naravno
ravnovesje vodnih in obvodnih ekosistemov, skladno s pogoji, ki jih določa ta
zakon in drugi predpisi.
6. člen
(dajatve za obremenjevanje voda)
(1) Za vsako rabo vodnega ali morskega
javnega dobra ali naplavin, razen za splošno rabo, se plačuje plačilo za vodno
pravico in vodno povračilo, skladno z določbami tega zakona. Plačilo za vodno
pravico in vodno povračilo sta okoljski dajatvi za rabo naravnih dobrin.
(2) Za pobiranje plačila za vodno pravico
in vodno povračilo v skladu s predpisi iz 123. in 124. člena tega zakona je
pristojen carinski organ. Za pobiranje plačila za vodno pravico in vodno
povračilo se uporabljajo predpisi, ki urejajo davčni postopek. 
(3) Za
onesnaževanje voda se plačuje okoljske dajatve v skladu s predpisi o varstvu
okolja.
7. člen
(pomen pojmov)
V tem zakonu uporabljeni pojmi imajo
naslednji pomen:
1.    
Površinske vode so celinske vode, ki se
nahajajo na površju zemlje, kot npr. potoki, reke, kanali, jezera, in morje.
2.    
Somornica je površinska voda na območju rečnih
ustij, ki je zaradi vpliva morja delno slana in obenem pod znatnim vplivom
rečnega toka.
3.    
Podzemna voda je voda pod površino tal v
zasičenem območju in v neposrednem stiku s tlemi ali podtaljem.
4.    
Pitna voda je voda, ki ustreza predpisom s
področja zdravstvene ustreznosti živil.
5.    
Mineralna voda je podzemna voda, ki ustreza
predpisanim kriterijem, zajema pa se iz vrtine, izvira ali zajetja.
6.    
Termalna voda je podzemna voda iz vrtine,
izvira ali zajetja, ki se ogreje v geotermalnih procesih v zemeljski skorji in
njena temperatura na izviru ali umetnemu iztoku znaša najmanj 20 °C.
7.    
Termomineralna voda je termalna voda z
značilnostmi mineralne vode.
8.    
Zdravilna voda je voda, ki ustreza predpisom s
področja zdravja.
9.    
Vodonosnik je plast ali več plasti kamenin ali
drugih geoloških plasti pod površjem tal in dovolj velike poroznosti in
prepustnosti, ki omogočata znatnejši tok podzemne vode ali odvzem znatnejših
količin podzemne vode.
10. 
Vodno telo površinske vode je pomemben in
razpoznaven del površinske vode.
11. 
Vodno telo podzemne vode je pomemben in
razpoznaven del podzemne vode znotraj enega ali več vodonosnikov.
12. 
Umetno vodno telo je telo površinske vode, ki
je nastalo zaradi posega v prostor.
13. 
Močno preoblikovano vodno telo je telo
površinske vode, ki ima zaradi fizičnih sprememb, povzročenih s človekovo
dejavnostjo, pomembno spremenjene lastnosti.
14. 
Kopalna voda je vodno telo površinske vode ali
njegov del, ki ustreza predpisom s področja varstva pred utopitvami.
15. 
Povodje je območje, s katerega vse celinske
vode odtekajo preko potokov, rek ali jezer v reko, ki se izliva v morje.
16. 
Porečje je območje, s katerega vse celinske
vode odtekajo preko potokov, rek ali jezer v reko ali jezero.
17. 
Vodno območje je s predpisom določeno območje,
ki obsega eno ali več sosednih povodij, skupaj s pripadajočimi podzemnimi
vodami ter morjem in je teritorialna podlaga za upravljanje z vodami.
18. 
Vodni režim je sklop naravnih ali po človeku
povzročenih hidroloških, hidromorfoloških in hidravličnih lastnosti površinskih
in podzemnih voda na določenem območju in v določenem času.
19. 
Stanje površinske vode je stanje telesa
površinske vode, opredeljeno z njegovim ekološkim in kemijskim stanjem, in
sicer s tistim, ki je slabši.
20. 
Stanje podzemne vode je stanje telesa podzemne
vode, opredeljeno z njegovim kemijskim in količinskim stanjem, in sicer s
tistim, ki je slabši.
21. 
Ekološko stanje površinskih voda je opredeljeno
s kakovostjo vodnega ekosistema, glede na njegovo strukturo in delovanje.
22. 
Kemijsko stanje voda je opredeljeno s
koncentracijami snovi in drugimi pojavi v vodi.
23. 
Količinsko stanje podzemnih voda je opredeljeno
s stopnjo rabe podzemnih voda.
24. 
Dobro stanje površinske vode je doseženo, ko
sta ekološko in kemijsko stanje telesa površinske vode vsaj dobra, skladno s
predpisom.
25. 
Dobro stanje podzemne vode je doseženo, ko sta
kemijsko in količinsko stanje telesa podzemne vode vsaj dobra, skladno s
predpisom.
26. 
Dober ekološki potencial je stanje močno
spremenjenega ali umetnega vodnega telesa, ki je glede na biološke,
hidromorfološke, fizikalno-kemijske in druge lastnosti vsaj dobro, skladno s
predpisom.
27. 
Plavine so trdni mineralni delci, ki jih morje
ali celinske tekoče vode plavijo iz izvorov plavin kot rinjene plavine po dnu
strug vodotokov ali kot lebdeče plavine z vodnim tokom.
28. 
Naplavine so trajne ali začasno odložene rečne,
hudourniške ali morske plavine (mivka, pesek, prod), ki se nahajajo na vodnem
ali priobalnem zemljišču.
29. 
Plavje so organski in drugi plavajoči predmeti
(debla, vejevje, listje, odpadki in podobno).
30. 
Močvirje je območje, kjer ima podzemna voda
stalen ali občasen stik s površinsko vodo, ali površinska voda zaradi geološke
sestave tal ne more pronicati v tla.
31. 
Raziskovanje podzemnih voda je ugotavljanje
geološke zgradbe in hidrodinamičnih parametrov vodonosnika, izvajanje meritev
in odvzemanje vzorcev vode za analizo kemijskih, fizikalno-kemijskih in
bioloških lastnosti voda.
32. 
Neposredno odvajanje v podzemne vode je
odvajanje onesnaževal v podzemno vodo brez precejanja skozi zemljino ali
kamnine, ki so pod površjem tal.
33. 
Škodljivo delovanje voda je delovanje voda, ki
v večjem obsegu ogroža življenje ljudi ali njihovo premoženje.
34. 
Poseg v vode je poseg v okolje, ki se nanaša na
splošno ali posebno rabo voda, na izvajanje javnih služb po tem zakonu in na
onesnaževanje voda.
35. 
Vodna pravica je pravica do posebne rabe
vodnega ali morskega javnega dobra ali naplavin, razen vodnega zemljišča.
36. 
Obala je pas kopnega ob morju med najnižjo
oseko in najvišjo plimo.
37. 
Naravno ravnovesje vodnih in obvodnih
ekosistemov je naravno ravnovesje po predpisih o ohranjanju narave.
38. 
Poplavna in erozijska ogroženost je kombinacija
verjetnosti nastopa poplavnega in z njim povezanega erozijskega dogodka ter
mogočih škodljivih posledic, ki jih ima lahko ta dogodek na ljudi, okolje,
gospodarske dejavnosti in na kulturno dediščino. 
39. 
Komercialni ribnik je stoječa voda, ki je
namenjena trženju športnega ribolova v zasebnem interesu in iz katere je
naravno ali s tehničnimi ukrepi preprečena migracija rib v druge vode. 
40. 
Storitve, povezane z obremenjevanjem voda, so
storitve, s katerimi se za gospodinjstva, državne in druge organe, ki
opravljajo javno službo, ali katerokoli gospodarsko dejavnost, po predpisih, ki
urejajo standardno klasifikacijo dejavnosti, zagotavljajo: 
-  odvzem, zajezitev, shranjevanje, obdelava in distribucija
površinske ali podzemne vode ali 
-  odvajanje in obdelava odpadne vode, ki se nato odvaja v površinsko
vodo. 
41. 
Obremenjevanje voda vključuje storitve, povezane
z obremenjevanjem voda, posebno rabo, onesnaževanje voda in druge dejavnosti,
ki pomembno vplivajo na stanje voda. 
42. 
Nevarne snovi so snovi ali skupine snovi, ki so
strupene, obstojne in se lahko kopičijo v organizmih, in druge snovi ali
skupine snovi, ki so enako zaskrbljujoče. 
43. 
Onesnaževalo je kakršnakoli snov, ki lahko
povzroči onesnaževanje, zlasti tiste iz Priloge 8 Direktive 2000/60/ES. 
44. 
Celinske vode so stoječe ali tekoče površinske
vode na površju kopnega in podzemne vode na kopenski strani temeljne črte, od
katere se meri širina teritorialnega morja, pri čemer se za vprašanja plovbe po
celinskih vodah ter upravljanje z vodnimi in priobalnimi zemljišči šteje, da ne
vključujejo podzemnih voda. 
45. 
Kmetijsko gospodarstvo je gospodarstvo po
predpisih o kmetijstvu.
46. 
Neposredna raba vode za pridobivanje toplote je
energetska izraba vode z odvzemanjem ali dodajanjem toplote z uporabo
toplotnega izmenjevalnika, kjer se vsa voda v primarnem vodokrogu vrača na
izvorno mesto (v isti vodonosnik ali isto tekočo ali stoječo vodo ali v morje).
47. 
Osnova za obračun plačila za vodno pravico, ki
se pridobi z vodnim dovoljenjem, je v vodnem dovoljenju določen obseg vodne
pravice, ki je v skladu s predpisom, ki določa klasifikacijo vrst posebne rabe
vode, izražen kot največja dovoljena letna prostornina, površina ali energetski
potencial. 
2. Razvrščanje voda
8. člen
(razvrščanje voda v rede)
(1) Površinske vode se po pomenu, ki
ga imajo za upravljanje voda, razvrstijo v 1. in 2. red.
(2) Vode 1. reda so v Prilogi, ki je
sestavni del tega zakona, preostale vode pa so vode 2. reda.
9. člen
(določitev vodnih teles in njihovo
razvrščanje v tipe)
(1) Zaradi ohranitve ali doseganja
dobrega stanja voda ali njihovega dobrega ekološkega potenciala minister,
pristojen za vode (v nadaljnjem besedilu: minister) s predpisom določi
vodna telesa površinskih voda rek, jezer, somornice, obalnega morja, umetnih
ali močno preoblikovanih vodnih teles in vodna telesa podzemnih voda.
(2) Minister razvrsti vodna telesa
površinskih voda glede na njihove ekosistemske značilnosti v tipe.
(3) Minister predpiše podrobnejšo
metodologijo za razvrščanje iz prejšnjega odstavka in določi referenčne pogoje
za posamezni tip površinske vode ter metodologijo za določitev vodnih teles
podzemnih voda.
2.1. Celinske vode
2.1.1. Delitev celinskih voda, vodno in
priobalno zemljišče
10. člen
(delitev celinskih voda)
(1) Celinske vode so tekoče vode in
stoječe vode.
(2) Tekoče vode so naravni vodotoki
kot so hudourniki, potoki in reke, ne glede na to, ali imajo stalen ali občasen
pretok.
(3) Tekoče vode so tudi vodotoki, ki
so nastali zaradi prestavitve naravnega vodotoka, njegove zajezitve ali
ureditve.
(4) Stoječe vode so naravna jezera,
vključno s presihajočimi, ribniki, mlake, močvirja in drugi naravni vodni
zbiralniki, ki imajo stalen ali občasen pritok ali odtok tekočih ali podzemnih
voda.
(5) Stoječe vode so tudi vodni
zbiralniki, ki so nastali z zajezitvijo tekočih voda, njihovo ureditvijo ali
zaradi drugega posega v prostor.
11. člen
(vodno zemljišče celinskih voda)
(1) Zemljišče, na katerem je celinska
voda trajno ali občasno prisotna in se zato oblikujejo posebne hidrološke,
geomorfološke in biološke razmere, ki določajo vodni in obvodni ekosistem, je
vodno zemljišče celinskih voda (v nadaljnjem besedilu: vodno zemljišče).
(2) Vodno zemljišče tekočih voda
obsega osnovno strugo tekočih voda, vključno z bregom, do izrazite
geomorfološke spremembe.
(3) Vodno zemljišče stoječih voda
obsega dno stoječih voda, vključno z bregom, do najvišjega zabeleženega
vodostaja.
(4) Za vodno zemljišče se štejejo tudi
opuščene struge in prodišča, ki jih voda občasno še poplavlja, močvirja in
zemljišče, ki ga je poplavila voda zaradi posega v prostor.
(5) Vodno zemljišče je lahko v lasti
osebe zasebnega ali javnega prava.
(6) Minister predpiše podrobnejši
način določanja meje vodnega zemljišča.
12. člen
(določitev meje vodnega zemljišča)
(1) Mejo vodnega zemljišča določi na
podlagi določb prejšnjega člena ministrstvo, pristojno za vode (v nadaljnjem
besedilu: ministrstvo). 
(2) Podatek o meji vodnega zemljišča se
vodi v vodnem katastru. V zemljiški kataster se podatek o vodnem zemljišču
prevzame kot dejanska raba.
13. člen
(določitev in evidentiranje zemljiške
parcele vodnega zemljišča)
(1) Določitev zemljiške parcele vodnega
zemljišča lahko zahteva lastnik vodnega zemljišča, ministrstvo ali lokalna
skupnost. 
(2) Evidentiranje zemljiške parcele vodnega
zemljišča se v zemljiškem katastru izvede v skladu s predpisi o evidentiranju
nepremičnin.
14. člen
(priobalno zemljišče celinskih voda)
(1) Zemljišče, ki neposredno meji na
vodno zemljišče, je priobalno zemljišče celinskih voda (v nadaljnjem besedilu:
priobalno zemljišče).
(2) Zunanja meja priobalnih zemljišč
sega na vodah 1. reda 15 metrov od meje vodnega zemljišča, na vodah 2. reda pa
pet metrov od meje vodnega zemljišča.
(3) Priobalna zemljišča so tudi vsa
zemljišča med visokovodnimi nasipi.
(4) Ne glede na določbe drugega odstavka
tega člena sega zunanja meja priobalnih zemljišč na vodah 1. reda zunaj območij
naselja najmanj 40 metrov od meje vodnega zemljišča. Vlada lahko določi
drugačno zunanjo mejo priobalnih zemljišč, ki razširi priobalno zemljišče, če
je to potrebno zaradi: 
1.    
varstva voda ter vodnih in obvodnih
ekosistemov, 
2.    
urejanja voda, 
3.    
izvajanja javnih služb po tem zakonu, 
4.    
omogočanja splošne rabe vodnega in morskega
dobra in določanja varstvenih režimov.
(5) Ne glede na določbe drugega in četrtega
odstavka tega člena sega zunanja meja priobalnih zemljišč na vodah iz 35. točke
Priloge tega zakona pet metrov od meje vodnega zemljišča. 
(6) Ne glede na določbe drugega odstavka
tega člena lahko vlada na predlog nosilcev prostorskega načrtovanja določi
drugačno zunanjo mejo priobalnih zemljišč, ki zoži priobalno zemljišče, če: 
1.    
gre za poseg na obstoječem stavbnem zemljišču
znotraj obstoječega naselja, 
2.    
se s tem ne povečuje poplavne ali erozijske
nevarnosti ali ogroženosti, 
3.    
se s tem ne poslabšuje stanje voda, 
4.    
je omogočeno izvajanje javnih služb, 
5.    
ne omejuje obstoječe posebne rabe voda in 
6.    
to ni v nasprotju s cilji upravljanja z vodami.
(7) V predlogu iz prejšnjega odstavka
morajo biti v skladu s predpisi o vodah predvideni tudi ukrepi, potrebni za
izravnavo vplivov nameravanega posega na doseganje ciljev upravljanja voda.
2.1.2. Naravno in grajeno vodno javno
dobro
15. člen
(naravno vodno javno dobro)
(1) Celinske vode in vodna zemljišča
so naravno vodno javno dobro.
(2) Za naravno vodno javno vodno dobro
se šteje tudi zemljišče presihajočega jezera v času, ko je prekrito z vodo.
(3) Ne glede na določbe prejšnjih
odstavkov se za naravno vodno javno dobro ne šteje vodno zemljišče v lasti
osebe zasebnega prava, če voda na njem ni povezana z drugimi vodami.
(4) Poleg zemljišča iz prejšnjega
odstavka se za naravno vodno javno dobro ne šteje zemljišče, namenjeno
občasnemu zadrževanju visokih voda (suhi zadrževalnik).
(5) Status naravnega vodnega javnega
dobra na vodnem zemljišču se po uradni dolžnosti vpiše v zemljiško knjigo,
razen zemljišč iz drugega odstavka tega člena.
16. člen
(naravno vodno javno dobro lokalne
skupnosti)
(1) Zaradi omogočanja splošne rabe
voda lahko lokalna skupnost določi, da se status naravnega vodnega javnega
dobra vzpostavi tudi na delu priobalnega zemljišča celinskih voda.
(2) Lokalna skupnost mora zemljišča iz
prejšnjega odstavka predhodno pridobiti v last s pravnim poslom ali v javno
korist predlagati njihovo razlastitev po predpisih, ki urejajo razlastitev.
(3) Javna korist iz prejšnjega
odstavka je izkazana, če je razlastitev lastnika zemljišča potrebna zaradi
omogočanja splošne rabe voda.
(4) Lokalna skupnost ob določitvi
statusa naravnega vodnega javnega dobra lahko podrobneje določi tudi način in
pogoje splošne rabe naravnega vodnega javnega dobra, upoštevaje določbe 21.
člena tega zakona.
(5) Zemljišča iz prvega odstavka tega
člena pridobijo status naravnega vodnega javnega dobra z odločbo, ki jo izda
pristojni organ lokalne skupnosti.
(6) Posebna raba naravnega vodnega
javnega dobra je na območju, ki ga določi lokalna skupnost, mogoča le ob
soglasju pristojnega organa lokalne skupnosti.
(7) Lokalna skupnost ima ne glede na
določbe, ki urejajo vrstni red predkupnih upravičencev po drugih zakonih,
predkupno pravico na zemljiščih iz prvega odstavka tega člena kot prva
predkupna upravičenka.
(8) Zemljišču iz prvega odstavka tega
člena preneha status naravnega vodnega javnega dobra, če lokalna skupnost
ugotovi, da zemljišče trajno ni več potrebno za omogočanje splošne rabe vode,
pristojni organ lokalne skupnosti pa o tem izda odločbo.
(9) Odločba iz prejšnjega odstavka je
podlaga za izbris statusa naravnega vodnega javnega dobra iz zemljiške knjige,
ki se izvede po uradni dolžnosti.
17. člen
(grajeno vodno javno dobro)
(1) Vodno zemljišče, ki je nastalo
zaradi prestavitve ali ureditve naravnega vodotoka, zajezitve tekočih voda,
zaradi odvzema ali izkoriščanja mineralnih surovin ali drugega podobnega posega
v prostor in se ga lahko nameni splošni rabi, lahko postane grajeno vodno javno
dobro.
(2) Ne glede na določbo prejšnjega
odstavka, grajeno vodno javno dobro ne more postati vodno zemljišče, ki je
nastalo zaradi izvajanja vodne pravice in se ga ne more nameniti splošni rabi.
(3) Določitev parcele vodnega
zemljišča iz prejšnjega odstavka se izvede po predpisih o evidentiranju
nepremičnin.
(4) Poleg zemljišč iz prvega odstavka
tega člena lahko postane grajeno vodno javno dobro tudi objekt na vodnem ali
priobalnem zemljišču, če se ga lahko nameni splošni rabi (kanal, grajena obala
celinskih voda in drug podoben objekt).
(5) Ne glede na določbe prejšnjega
odstavka grajeno vodno javno dobro ne more postati objekt, ki je namenjen
obrambi države ali izvajanju nalog policije.
(6) Vodno zemljišče iz prvega odstavka
tega člena v lasti osebe zasebnega prava ne more postati grajeno vodno javno
dobro, če voda na njem ni povezana z drugimi vodami.
18. člen
(nastanek grajenega vodnega javnega dobra)
(1) Zemljišče iz prvega odstavka
prejšnjega člena in objekti iz četrtega odstavka prejšnjega člena pridobijo
status grajenega vodnega javnega dobra z odločbo, ki jo izda ministrstvo po
uradni dolžnosti.
(2) Če je lastnik zemljišča iz prejšnjega
odstavka oseba zasebnega prava, lahko ministrstvo izda odločbo iz prejšnjega
odstavka le v primeru, da država zemljišče odkupi ali ga pridobi v last po
postopkih o razlastitvi.
(3) Ne glede na določbo prvega
odstavka tega člena lahko status grajenega vodnega javnega dobra določi tudi
pristojni organ lokalne skupnosti z odločbo, če gre za objekte iz četrtega
odstavka prejšnjega člena v lasti lokalne skupnosti.
(4) Odločbi iz prvega in tretjega
odstavka tega člena vsebujeta navedbo parcele vodnega ali stavbnega zemljišča.
(5) Izdaja odločbe iz prvega in
tretjega odstavka tega člena ni dopustna, če objekt iz četrtega odstavka
prejšnjega člena nima uporabnega dovoljenja, kadar je to predpisano.
(6) Status grajenega vodnega javnega
dobra se po uradni dolžnosti vpiše v zemljiško knjigo na podlagi odločb iz
prvega in tretjega odstavka tega člena.
19. člen
(prenehanje naravnega vodnega javnega
dobra)
(1) Vodnemu zemljišču preneha status
naravnega vodnega javnega dobra, če zemljišče zaradi naravnega dogodka ali posega
v prostor več ne izpolnjuje pogojev iz prvega odstavka 11. člena tega zakona.
(2) Prenehanje statusa naravnega
vodnega javnega dobra ugotovi na zahtevo lastnika zemljišča ali po
uradni dolžnosti ministrstvo z odločbo.
(3) Odločba iz prejšnjega odstavka je
podlaga za izbris statusa naravnega vodnega javnega dobra iz zemljiške knjige,
ki se izvede po uradni dolžnosti.
(4) Po prenehanju statusa naravnega vodnega
javnega dobra vodnemu zemljišču se lahko: 
-      
razpolaga s tem zemljiščem zaradi poravnave
zapadlih obveznosti do lastnika zemljišča, na katerem je zgrajena ali se
namerava zgraditi vodna infrastruktura, ali zaradi zagotovitve nadomestnega
zemljišča po tem zakonu, 
-      
zamenja to zemljišče za drugo zemljišče, na
katerem je zgrajena ali se namerava zgraditi vodna infrastruktura, ali zaradi
zagotovitve nadomestnega zemljišča po tem zakonu, ali 
-      
zamenja to zemljišče za drugo vodno ali
priobalno zemljišče, s katerim ne upravlja.
(5) Če je na zemljišču, glede katerega je
bila izdana odločba o prenehanju statusa naravnega vodnega javnega dobra,
zgrajen objekt lokalne javne infrastrukture, pa zemljiškoknjižno in katastrsko
stanje še ni urejeno, lahko ministrstvo ali lokalna skupnost predlaga, da vlada
s pogodbo o brezplačnem prenosu tako zemljišče prenese v last lokalne skupnosti
na območju, kjer je zgrajen objekt lokalne javne infrastrukture. 
(6) Če glede razpolaganja z vodnimi
zemljišči po prenehanju statusa naravnega vodnega javnega dobra ni mogoče
ravnati v skladu s četrtim in petim odstavkom tega člena, se lahko: 
-      
kmetijska zemljišča prenese v upravljanje
upravljavcu s kmetijskimi zemljišči v državni lasti, ali 
-      
s stavbnimi zemljišči prosto razpolaga.
Prihodki od razpolaganja s stavbnim zemljiščem so prihodki Sklada za vode.
20. člen
(prenehanje grajenega vodnega javnega
dobra)
(1) Za prenehanje statusa grajenega
vodnega javnega dobra iz prvega odstavka 17. člena tega zakona se uporabljajo
določbe prejšnjega člena.
(2) Objektom iz četrtega odstavka 17.
člena tega zakona preneha status grajenega vodnega javnega dobra, če so postali
trajno nepotrebni za splošno rabo voda.
(3) Prenehanje statusa grajenega
vodnega javnega dobra iz prejšnjega odstavka ugotovi ministrstvo ali pristojni
organ lokalne skupnosti z odločbo, ki jo izda po uradni dolžnosti in je podlaga
za izbris statusa grajenega vodnega javnega dobra iz zemljiške knjige in se
izvede po uradni dolžnosti.
21. člen
(pravni režim naravnega in grajenega
vodnega javnega dobra)
(1) Naravno in grajeno vodno javno
dobro (v nadaljnjem besedilu: vodno dobro) lahko na način in ob pogojih,
ki jih določa ta zakon, uporablja vsakdo tako, da ne vpliva škodljivo na vode,
vodni režim in naravno ravnovesje vodnih ter obvodnih ekosistemov in ne omejuje
enake pravice drugim (v nadaljnjem besedilu: splošna raba).
(2) Posebna raba vodnega dobra je
mogoča samo na podlagi vodnega dovoljenja ali koncesije ob izpolnitvi pogojev
iz prejšnjega odstavka, in če bistveno ne omejuje splošne rabe.
(3) Vodno dobro se lahko uporablja le
tako, da nista ogrožena njegova substanca in izključena njegova naravna vloga.
(4) Vlada določi območje, kjer je
splošna raba vodnega dobra omejena ali prepovedana, če je to potrebno zaradi
varstva njegove naravne vloge, varovanja življenja ali zdravja ljudi, varstva
pred onesnaževanjem, varstva pred škodljivim delovanjem voda, posebne rabe, in
predpiše način in pogoje splošne rabe vodnega dobra na tem območju.
(5) Ne glede na določbe prejšnjega
odstavka lahko lokalna skupnost predpiše način in pogoje splošne rabe
zamrznjenih površin površinskih voda.
(6) Z aktom o podelitvi vodne pravice
lahko organ, ki ga je izdal, naloži imetniku vodne pravice, da mora na območju
njenega izvajanja dopustiti splošno rabo, če s tem ni ogroženo življenje in
zdravje ljudi, ali če to bistveno ne poslabša pogojev njenega izvajanja.
(7) Grajeno vodno dobro mora lastnik
ali drug posestnik redno vzdrževati, tako da se ohranja njegov namen.
(8) Vodno zemljišče v lasti države ni
v pravnem prometu.
(9) Za razpolaganje z vodnimi in
priobalnimi zemljišči, ki jim je prenehal status naravnega vodnega javnega
dobra, pridobivanje vodnih in priobalnih zemljišč ter obremenjevanje vodnih in
priobalnih zemljišč v upravljanju ministrstva s stvarnimi pravicami se ne
uporabljajo predpisi, ki urejajo stvarno premoženje države.
(10) Minister predpiše metodologijo za
določanje vrednosti zemljišč in višine nadomestil v postopkih pridobivanja,
razpolaganja in obremenjevanja s stvarnimi pravicami iz prejšnjega odstavka.
22. člen
(zakonita predkupna pravica države)
(1) Država je predkupni upravičenec
pri nakupu vodnega zemljišča.
(2) Lastnik zemljišča iz prejšnjega
odstavka mora o nameravani prodaji obvestiti ministrstvo. Ponudba mora
vsebovati podatke o zemljišču, ceno in druge prodajne pogoje.
(3) Če se ne uveljavi predkupna
pravice države tako, da se v 60 dneh od prejema obvestila iz prejšnjega
odstavka pisno sporoči lastniku zemljišča, da ponudbo sprejema, lahko
prodajalec proda zemljišče iz prvega odstavka tega člena drugemu kupcu.
(4) Ne glede
na določbe drugih zakonov, ki urejajo vrstni red predkupnih upravičencev, je
država prva predkupna upravičenka tudi na priobalnem zemljišču, razen v primeru
iz sedmega odstavka 16. člena tega zakona.
2.1.3. Sprememba vodnega zemljišča
23. člen
(sprememba struge)
Če zaradi dogodka, ki ni neposredno
posledica človekove dejavnosti, celinske vode trajno zapustijo dosedanje vodno
zemljišče ali poplavijo priobalno ali drugo zemljišče, se prejšnje stanje
vzpostavi, če je to potrebno zaradi varstva pred škodljivim delovanjem voda,
ohranjanja vodnega režima, nemotenega izvajanja že pridobljene vodne pravice
ali običajne rabe nepremičnin.
24. člen
(postopek vzpostavitve prejšnjega stanja)
(1) Lastnik zemljišča iz prejšnjega
člena ali imetnik vodne pravice vloži zahtevo za vzpostavitev prejšnjega stanja
na ministrstvo najkasneje v enem letu od dne, ko so vode zapustile vodno
zemljišče ali poplavile priobalno ali drugo zemljišče.
(2) Zahteva iz prejšnjega odstavka
mora vsebovati dokaz o lastništvu zemljišča iz prejšnjega odstavka ali dokazilo
o obstoju vodne pravice, prikaz ali opis prejšnjega stanja in predlog njegove
ponovne vzpostavitve.
(3) O zahtevi za vzpostavitev
prejšnjega stanja odloča ministrstvo, pri čemer mora upoštevati ohranjanje
značilnosti vodnega režima in naravno ravnovesje voda, vodnih in obvodnih
ekosistemov ter posledice vzpostavitve prejšnjega stanja, ki se nanašajo na
običajno rabo nepremičnin ali izvajanje vodne pravice.
(4) Stroške vzpostavitve prejšnjega
stanja nosita oseba iz prvega odstavka tega člena in država v razmerju 50:50,
razen v primeru, če gre za vzpostavitev prejšnjega stanja zaradi varstva pred
škodljivim delovanjem voda ali ohranjanja vodnega režima, ko nosi stroške
država.
(5) Če vzpostavitev prejšnjega stanja
na zemljišču iz prejšnjega člena zaradi varstva vodnega režima ni mogoča,
država upravičencu zagotovi nadomestno zemljišče. Če to ni mogoče, zemljišče
odkupi.
(6) Strokovni nadzor nad izvedbo del,
potrebnih za vzpostavitev prejšnjega stanja, opravlja izvajalec javne službe iz
98. člena tega zakona.
25. člen
(dovolitev začasne uporabe)
Lastnik ali drug posestnik zemljišča, ki
meji na zemljišče, na katerem je dovoljeno vzpostaviti prejšnje stanje, mora
dopustiti začasno uporabo svojega zemljišča za izvedbo del, potrebnih za
vzpostavitev prejšnjega stanja brez odškodnine, razen za navadno škodo.
26. člen
(prenehanje in nastanek vodnega zemljišča)
(1) Za vodno zemljišče, ki ga je voda
trajno zapustila, pa na njem ni bilo vzpostavljeno prejšnje stanje, se
uporabljajo določbe 19. člena tega zakona.
(2) Zemljišče, ki ga je prekrila voda,
pa na njem ni bilo vzpostavljeno prejšnje stanje, postane vodno zemljišče
skladno z določbami 11. člena tega zakona in pridobi status vodnega dobra,
skladno z določbami 15. člena tega zakona.
27. člen
(nastanek prodišča, sipine ali otoka v
celinskih vodah)
Če zaradi naravnega dogodka nastane v
celinskih vodah prodišče, sipina ali otok, ohrani to zemljišče status vodnega
zemljišča.
2.2. Morje
2.2.1. Vodno zemljišče morja
28. člen
(vodno zemljišče morja)
(1) Morje so notranje morske vode in
teritorialno morje po predpisih o pomorstvu.
(2) Dno notranjih morskih voda in
teritorialnega morja do zunanje meje obale je vodno zemljišče morja v lasti
države.
(3) Ne glede na določbe prejšnjega
odstavka je vodno zemljišče morja tudi zemljišče, ki je nastalo v morju zaradi
naplavin ali umikanja vode.
(4) Meja obale sega do črte najvišje
plime.
(5) Podrobnejši način določanja meje
obale določi minister s predpisom iz šestega odstavka 11. člena tega zakona.
(6) Mejo vodnega zemljišča morja
določi ministrstvo in se vnese v zemljiški kataster.
(7) Za spremembo vodnega zemljišča, do
katere je prišlo zaradi naravnega dogodka, ki ni neposredna posledica človekove
dejavnosti, se uporabljajo določbe od 23. do 27. člena tega zakona.
29. člen
(priobalno zemljišče morja)
(1) Zemljišče, ki neposredno meji na
vodno zemljišče morja je priobalno zemljišče in sega 25 metrov od meje vodnega
zemljišča.
(2) Ne glede na določbe prejšnjega
odstavka, lahko vlada s predpisom določi drugačno zunanjo mejo priobalnih
zemljišč, skladno z določbami četrtega odstavka 14. člena tega zakona.
2.2.2. Morsko javno dobro
30. člen
(naravno morsko javno dobro)
Morje in vodno zemljišče morja sta naravno
morsko javno dobro.
31. člen
(nastanek in prenehanje naravnega morskega
javnega dobra)
Za nastanek naravnega morskega javnega
dobra se smiselno uporabljajo določbe 15. člena tega zakona, za njegovo
prenehanje pa določbe 19. člena tega zakona.
32. člen
(naravno morsko javno dobro lokalne
skupnosti)
(1) Zaradi omogočanja splošne rabe
morja lahko lokalna skupnost določi status naravnega morskega javnega dobra
tudi na delu priobalnega zemljišča morja.
(2) Lokalna skupnost mora zemljišča iz
prejšnjega odstavka predhodno pridobiti v last s pravnim poslom ali v javno
korist predlagati njihovo razlastitev po predpisih, ki urejajo razlastitev.
(3) Javna korist iz prejšnjega
odstavka je izkazana, če je razlastitev lastnika zemljišča potrebna zaradi
omogočanja splošne rabe voda.
(4) Lokalna skupnost ob določitvi
statusa naravnega morskega javnega dobra določi tudi način in pogoje splošne rabe
naravnega morskega javnega dobra, upoštevaje določbe 21. člena tega zakona.
(5) Zemljišča iz prvega odstavka tega
člena pridobijo status naravnega morskega javnega dobra z odločbo, ki jo izda
pristojni organ lokalne skupnosti.
(6) Posebna raba naravnega morskega
javnega dobra, ki ga določi lokalna skupnost, je mogoča le ob soglasju
pristojnega organa lokalne skupnosti.
(7) Za prenehanje statusa naravnega
morskega javnega dobra zemljišču iz prvega odstavka tega člena se uporabljajo
določbe osmega in devetega odstavka 16. člena tega zakona.
33. člen
(grajeno morsko javno dobro)
(1) Vodno zemljišče, ki je nastalo
zaradi izkopa na priobalnem zemljišču ali drugega podobnega posega v prostor,
depresijsko zemljišče ali zemljišče, ki nastane kot nasip ali zasip na vodnem
zemljišču, je grajeno morsko javno dobro.
(2) Določitev parcele vodnega
zemljišča iz prejšnjega odstavka se izvede po predpisih o evidentiranju
nepremičnin.
(3) Poleg zemljišč iz prvega odstavka
tega člena je grajeno morsko javno dobro tudi objekt na vodnem ali priobalnem
zemljišču, če se ga nameni splošni rabi (grajena morska obala, valolom in
podobno).
34. člen
(nastanek in prenehanje grajenega morskega
javnega dobra)
Za nastanek grajenega morskega javnega
dobra se smiselno uporabljajo določbe 18. člena tega zakona, za njegovo
prenehanje pa določbe 20. člena tega zakona.
35. člen
(pravni režim naravnega morskega in
grajenega javnega dobra)
Za pravni režim naravnega in grajenega
morskega javnega dobra (v nadaljnjem besedilu: morskega dobra) se uporabljajo
določbe 21. člena tega zakona.
3. Omejitve in odvzem lastninske pravice na vodnih,
priobalnih in drugih zemljiščih
36. člen
(opredelitev)
(1) Zaradi varstva vodnega režima,
omogočanja splošne rabe vodnega ali morskega dobra ter izvajanja javnih služb
po tem zakonu je lastnik ali drug posestnik vodnega, priobalnega ali drugega
zemljišča dolžan trpeti omejitve, skladno z določbami tega zakona.
(2) Druga zemljišča iz prejšnjega
odstavka so zemljišča na varstvenih ali ogroženih območjih po tem zakonu in
zemljišča, na katerih se izvaja raziskovanje voda ali so potrebna za izvajanje
vodne pravice (v nadaljnjem besedilu: druga zemljišča).
(3) Zaradi razlogov iz prvega odstavka
tega člena se lahko lastninska ali druga stvarna pravica na zemljišču iz prvega
odstavka tega člena ali vodnem objektu ali napravi v javno korist odvzame ali
omeji v primerih, ki jih določa ta zakon in na način ter pod pogoji, ki jih
določajo predpisi, ki urejajo razlastitev.
(4) Zaradi odvajanja voda z zemljišča
ali dovajanja vode na zemljišče se sme v korist tega zemljišča ustanoviti
služnostna pravica odvajanja ali dovajanja vode čez sosednja zemljišča.
37. člen
(posegi na vodno in priobalno zemljišče)
Na vodnem in priobalnem zemljišču ter na
območju presihajočih jezer ni dovoljeno posegati v prostor, razen za:
1.    
gradnjo objektov javne infrastrukture,
komunalne infrastrukture in komunalnih priključkov na javno infrastrukturo ter
z gradnjo objektov javne infrastrukture neposredno povezane ureditve, ki se
načrtujejo na podlagi predpisov s področja umeščanja prostorskih ureditev
državnega pomena v prostor, če izpolnjujejo pogoje iz tretjega odstavka tega
člena, 
2.    
gradnjo objektov grajenega javnega dobra po tem
ali drugih zakonih,
3.    
ukrepe, ki se nanašajo na izboljšanje
hidromorfoloških in bioloških lastnosti površinskih voda,
4.    
ukrepe, ki se nanašajo na ohranjanje narave,
5.    
gradnjo objektov, potrebnih za rabo voda, ki jih je za izvajanje posebne
rabe vode nujno zgraditi na vodnem oziroma priobalnem
zemljišču (npr. objekt za zajem ali izpust vode), zagotovitev varnosti plovbe
in zagotovitev varstva pred utopitvami v naravnih kopališčih,
6.    
gradnjo objektov, namenjenih varstvu voda pred
onesnaženjem, in
7.    
gradnjo objektov, namenjenih obrambi države,
zaščiti in reševanju ljudi, živali in premoženja ter izvajanju nalog policije.
(2) Ne glede na določbo prejšnjega odstavka
je poseganje v prostor na priobalnem zemljišču v tlorisni širini od 15 metrov
od meje vodnega zemljišča do zunanje meje priobalnega zemljišča na vodah 1.
reda zunaj območij naselja dovoljeno za gradnjo pomožnih kmetijsko-gozdarskih
objektov na podlagi vodnega soglasja, razen če je s predpisom, izdanim na
podlagi tega zakona, drugače določeno.
(3) Posegi, ki so z gradnjo objektov javne
infrastrukture neposredno povezane ureditve, ki se načrtujejo na podlagi
predpisov s področja umeščanja prostorskih ureditev državnega pomena v prostor,
iz 1. točke prvega odstavka tega člena, se lahko izvedejo, če jih zaradi
varstvenih režimov po zakonu ali zaradi nesprejemljivosti gradnje po predpisih,
ki urejajo varstvo okolja, ni mogoče umestiti drugam ne da bi to povzročilo
nesorazmerno visoke stroške. Posegi, ki so z gradnjo objektov javne
infrastrukture neposredno povezane ureditve, ki se načrtujejo na podlagi
predpisov s področja umeščanja prostorskih ureditev državnega pomena v prostor,
iz 1. točke prvega odstavka tega člena, se izvedejo na podlagi utemeljitve
izpolnjevanja pogojev iz prejšnjega stavka v postopku celovite presoje vplivov
na okolje, presoje vplivov na okolje, v postopku podaje mnenja k prostorskemu
aktu ali v postopku izdaje vodnega soglasja. 
38. člen
(omejitve, povezane s splošno rabo)
(1) Lastnik ali drug posestnik
vodnega, priobalnega ali drugega zemljišča mora dopustiti vsakomur neškodljiv
prehod čez svoje zemljišče do vodnega ali morskega dobra, ter dopustiti splošno
rabo vodnega ali morskega dobra, razen, če je na vodnem, priobalnem ali drugem
zemljišču zgrajen objekt iz 5., 6. in 7. točke prejšnjega člena.
(2) Raba priobalnega zemljišča, ki je
neposredno povezana s splošno rabo (zadrževanje na priobalnem zemljišču in
odlaganje predmetov za kopanje, potapljanje, drsanje, plovbo in podobno), je
dovoljena, če se lastniku ali drugemu posestniku priobalnega zemljišča s takšno
rabo ne povzroča škoda.
(3) Na vodnem ali priobalnem zemljišču
ni dovoljeno postavljati objektov ali drugih ovir, ki bi preprečevale prost
prehod ob vodnem ali morskem dobru.
(4) Ne glede na določbe prvega
odstavka tega člena lahko lastnik ali drug posestnik objekta javne
infrastrukture izključi splošno rabo na območju, na katerem se nahaja objekt,
če je to nujno zaradi varovanja življenja ali zdravja ljudi.
(5) Lastnik ali drug posestnik
vodnega, priobalnega ali drugega zemljišča zaradi omejitev iz prvega, drugega
in tretjega odstavka tega člena nima pravice do odškodnine, razen za navadno
škodo.
39. člen
(omejitve, povezane z izvajanjem javnih
služb)
(1) Lastnik ali drug posestnik
vodnega, priobalnega ali drugega zemljišča mora zaradi izvajanja javne službe
po tem zakonu ali javne službe varstva okolja izvajalcu javne službe dovoliti
izvajanja z javno službo povezanih del in omogočiti neškodljiv dostop na to
zemljišče.
(2) Izvajalec javne službe mora pri
izvajanju dejavnosti iz prejšnjega odstavka v čim manjši meri vplivati na
stanje zemljišč iz prejšnjega odstavka, po opravljenih delih pa odpraviti
škodo, povzročeno z izvedenimi deli.
(3) Lastnik ali drug posestnik
vodnega, priobalnega ali drugega zemljišča zaradi omejitev iz prvega odstavka
tega člena nima pravice do odškodnine, razen za tisto navadno škodo, ki je
izvajalcu javne službe ni uspelo odpraviti v skladu z določbami prejšnjega
odstavka.
40. člen
(omejitve, povezane z raziskovanjem voda)
(1) Lastnik ali drug posestnik
vodnega, priobalnega ali drugega zemljišča je zaradi raziskovanja voda za
oskrbo s pitno vodo ali za izvajanje državnega monitoringa voda ali za
raziskovanje voda, ki se izvaja v okviru s predpisi določene raziskovalne
dejavnosti, dolžan dopustiti postavitev in obratovanje za izvedbo raziskav
potrebnih merilnih naprav, izkopna in vrtalna dela, poskusna črpanja, odvzem
vzorcev tal in druga dela, povezana s sledilnimi preizkusi in širjenjem snovi.
(2) Lastnik ali drug posestnik
vodnega, priobalnega ali drugega zemljišča je zaradi razlogov iz prejšnjega
odstavka dolžan dopustiti tudi uporabo svojih objektov in naprav, ki omogočajo
odvzem vzorcev vode.
(3) Izvajalec del iz prejšnjih
odstavkov mora pri izvajanju del v čim manjši meri vplivati na stanje zemljišč
in objektov ter naprav iz prejšnjih odstavkov, po opravljenih delih pa
vzpostaviti stanje, enakovredno stanju pred opravljenimi deli.
(4) Lastnik ali drug posestnik
vodnega, priobalnega ali drugega zemljišča zaradi omejitev iz prvega in drugega
odstavka tega člena nima pravice do odškodnine, razen za tisto navadno škodo,
ki je izvajalcu del ni uspelo odpraviti v skladu z določbami prejšnjega
odstavka.
41. člen
(razlastitev zaradi splošne rabe)
Če drugače ni mogoče zagotoviti splošne
rabe vodnega ali morskega dobra, lahko vlada zahteva odvzem ali omejitev
lastninske pravice na vodnem, priobalnem ali drugem zemljišču po predpisih, ki
urejajo razlastitev, pri čemer javno korist za
razlastitev ugotovi vlada s sklepom.
42. člen
(razlastitev zaradi izvajanja javnih
služb)
(1) Če drugače ni mogoče zagotoviti
izvajanja javnih služb po tem zakonu, lahko vlada zahteva odvzem ali omejitev
lastninske pravice na vodnem, priobalnem ali drugem zemljišču po predpisih, ki
urejajo razlastitev, pri čemer javno korist za
razlastitev ugotovi vlada s sklepom.
(2) Za gradnjo vodnega objekta in
naprave, namenjene izvajanju javne službe po tem zakonu, se lahko odvzame ali
omeji lastninska pravica na vodnem, priobalnem ali drugem zemljišču po predpisih,
ki urejajo razlastitev, pri čemer javno korist za
razlastitev ugotovi vlada s sklepom.
43. člen
(pravice lastnika priobalnega zemljišča)
Če je uporaba priobalnega ali drugega
zemljišča zaradi omejitev iz 38. ali 39. člena tega zakona trajno onemogočena,
ima lastnik tega zemljišča pravico do odškodnine ali nadomestila v naravi po
predpisih, ki urejajo razlastitev.
4. Vodni objekti in naprave
44. člen
(vodni objekt in naprava)
(1) Vodni objekt in naprava so:
1.    
objekt in naprava ali ureditev, namenjena
urejanju voda, zlasti visokovodni nasip, jez, prag, zadrževalnik, brez zemljišč
na območju zadrževalnika, namenjenih občasnemu zadrževanju voda, zbiralnik
ipd., ter izvajanju monitoringa voda (v nadaljnjem besedilu: vodna
infrastruktura).
2.    
objekt in naprava ali ureditev, namenjena
posebni rabi vodnega ali morskega dobra, zlasti črpališče, jez, odvodni in
dovodni kanal ipd., vključno z objektom ali napravo, namenjeno njihovemu
neposrednemu varstvu pred škodljivim delovanjem voda.
3.    
drug objekt, naprava ali ureditev, s katerim se
ureja vodni režim ali pa se neposredno vpliva nanj.
(2) Za vodno infrastrukturo se, poleg
objektov in naprav iz 1. točke prejšnjega odstavka, šteje tudi vodotok, ki je
nastal zaradi prestavitve naravnega vodotoka ali njegove ureditve, ali vodni
zbiralnik, ki je nastal z zajezitvijo tekočih voda ali zaradi drugega posega v
prostor, če je namenjen izvajanju javnih služb po tem zakonu.
(3) Gradnja vodne infrastrukture je v
javnem interesu.
(4) Minister podrobneje določi, kaj se
šteje za vodno infrastrukturo.
(5) Minister določi vrste in obseg nalog za
izvajanje nadzora nad visokimi pregradami.
4.1. Vodna infrastruktura
45. člen
(nastanek in prenehanje statusa vodne
infrastrukture)
(1) Objekt, naprava ali ureditev
pridobi status vodne infrastrukture z odločbo, ki jo izda ministrstvo po
zaključenem posegu v prostor.
(2) Izdaja odločbe iz prejšnjega
odstavka ni dopustna, če objekt, naprava ali ureditev nima uporabnega
dovoljenja, kadar je to predpisano.
(3) Objektu, napravi ali ureditvi
preneha status vodne infrastrukture, če postane trajno nepotrebna za izvajanje
javnih služb po tem zakonu.
(4) O prenehanju vodne infrastrukture odloči
ministrstvo z odločbo.
46. člen
(pravni režim vodne infrastrukture)
(1) Vodna infrastruktura je lahko v
lasti države ali izvajalca javne službe po tem zakonu.
(2) Vodna infrastruktura in zemljišča,
na katerih je zgrajena, niso grajeno javno dobro.
(3) Vodna infrastruktura je lahko v
pravnem prometu samo med osebama iz prvega odstavka tega člena.
(4) Na vodni infrastrukturi ni mogoče
pridobiti lastninske pravice s priposestvovanjem.
(5) Na vodno infrastrukturo ni mogoče
poseči z izvršbo.
(6) V primeru stečaja ali likvidacije
izvajalca javne službe postane vodna infrastruktura last države, ne glede na
določbe predpisov o stečajnem postopku.
47. člen
(splošna raba vodne infrastrukture)
(1) Ne glede na določbo drugega
odstavka prejšnjega člena se lahko vodni infrastrukturi, ki jo je mogoče
nameniti tudi splošni rabi, določi status grajenega vodnega dobra, v skladu s
17. in 18. členom tega zakona, razen v primerih iz drugega odstavka 44. člena
tega zakona.
(2) Pri uporabi vodne infrastrukture
za namene, zaradi katerih je bila razglašena za grajeno vodno dobro, ima
izvajanje javnih služb po tem zakonu prednost pred splošno rabo.
48. člen
(uporaba vodne infrastrukture za druge
namene)
(1) Vodna infrastruktura se lahko
uporablja tudi za druge namene, če to ni v nasprotju ali ne omejuje izvajanja
dejavnosti, zaradi katere je bila zgrajena.
(2) Za uporabo vodne infrastrukture za
namene iz prejšnjega odstavka mora zainteresirana oseba pridobiti soglasje
ministrstva.
(3) Pri gradnji vodne infrastrukture v
lasti države ali izvajalca javne službe po tem zakonu lahko kot investitor
sodeluje tudi oseba, ki jo namerava uporabljati za druge namene, če s tem
soglaša ministrstvo.
(4) Ministrstvo lahko izda soglasje iz
prejšnjega odstavka le ob upoštevanju določb prvega odstavka tega člena.
(5) Če gradi vodno infrastrukturo
država ali izvajalec javne službe po tem zakonu, oseba iz tretjega odstavka
tega člena na njej ne more pridobiti lastninske pravice.
(6) Oseba iz drugega in tretjega
odstavka tega člena mora k rednemu in investicijskemu vzdrževanju vodne
infrastrukture prispevati sorazmerno s svojim vložkom in obsegom uporabe za
druge namene.
(7) Razmerja med lastnikom vodne
infrastrukture in osebo iz drugega in tretjega odstavka tega člena se glede
medsebojnih pravic in obveznosti, rabe in vzdrževanja vodne infrastrukture
podrobneje uredijo s pogodbo.
(8) Pri uporabi objekta in naprave iz
prvega odstavka tega člena ima izvajanje javne službe po tem zakonu prednost
pred drugimi nameni, za katere se uporablja.
49. člen
(poseben način gradnje vodne
infrastrukture za varstvo pred škodljivim delovanjem voda)
(1) Pri gradnji vodne infrastrukture,
namenjene varstvu pred škodljivim delovanjem voda, lahko kot investitor
sodeluje tudi oseba, zainteresirana za varstvo pred škodljivim delovanjem voda,
ki presega obseg varstva, in ga zagotavljata država ali lokalna skupnost
skladno z določbami tega zakona, če s tem soglaša ministrstvo.
(2) Oseba iz prejšnjega odstavka na
vodni infrastrukturi ne more pridobiti lastninske pravice.
(3) Oseba iz prvega odstavka tega
člena mora k rednemu in investicijskemu vzdrževanju vodne infrastrukture
prispevati sorazmerno s svojim vložkom.
(4) Razmerja med lastnikom ali
upravljavcem vodne infrastrukture in osebo iz prvega odstavka tega člena glede
medsebojnih pravic in obveznosti in vzdrževanja vodne infrastrukture se uredijo
s pogodbo.
4.2. Vodni objekt in naprava, namenjena
posebni rabi vodnega ali morskega dobra
50. člen
(pravila ravnanja)
(1) Imetnik vodne pravice mora
zagotoviti varstvo vodnega objekta in naprave pred škodljivim delovanjem voda z
izgradnjo posebnih objektov ali na drug ustrezen način in jih redno vzdrževati
ter odpravljati vse nastale poškodbe.
(2) Z vodnim dovoljenjem ali s
koncesijsko pogodbo se lahko določi tudi obveznost in način izvajanja
monitoringa naravnih pojavov, povezanih s posebno rabo vodnega ali morskega
dobra in monitoringa vpliva objekta in naprave na vodni režim ter način
sporočanja podatkov ministrstvu.
(3) Imetnik vodne pravice je dolžan
redno odstranjevati plavje in odvzemati naplavine na tistem delu vodotoka, na
katerega vpliva izvajanje njegove vodne pravice, skladno s predpisi in na način
ter v obsegu, določenim v vodnem dovoljenju ali koncesiji. Imetnik vodne pravice pripravi predlog
programa odvzemanja in uporabe oziroma razpolaganja z naplavinami, ki ga potrdi
ministrstvo. Odstranjevanje plavja in odvzemanje naplavin je treba prednostno
in redno zagotoviti na prodnih zadrževalnikih.
(4) Imetnik vodne pravice je dolžan
izvajati obveznosti iz prejšnjih odstavkov na lastne stroške.
(5) Imetnik vodne pravice, razen
imetnika vodne pravice za odvzem naplavin, mora za izvajanje javnih služb po
tem zakonu dopustiti njihovemu izvajalcu prednostno in brezplačno uporabo
naplavin proti plačilu stroškov odvzema naplavin.
(6) Imetnik vodne pravice, razen
imetnika vodne pravice za odvzem naplavin, mora del naplavin, ki jih odvzame na
podlagi potrjenega programa iz tretjega odstavka tega člena, odstopiti
izvajalcu lokalne javne ali državne javne službe za namen izvajanja njegove javne
službe proti plačilu stroškov odvzema naplavin. Preostale naplavine lahko
imetnik vodne pravice, razen imetnika vodne pravice za odvzem naplavin, uporabi
za lastne potrebe, jih proda ali v skladu s predpisi in na lastne stroške
poskrbi za njihovo odložitev. Za prodane naplavine mora imetnik vodne pravice,
razen imetnika vodne pravice za odvzem naplavin, plačati vodno povračilo in
plačilo za vodno pravico v višini in na način, ki velja za plačilo za vodno
pravico za odvzem naplavin.
(7) Imetnik vodne pravice mora imeti
poslovnik za obratovanje in vzdrževanje vodnega objekta ali naprave, razen za
vodni objekt ali napravo za odvzem vode za lastno oskrbo s pitno vodo.
(8) Poslovnik iz prejšnjega odstavka
opredeli izvajanje pogojev, določenih v vodnem dovoljenju ali koncesiji, ki se
nanašajo na varstvo voda in ohranjanje naravnega ravnovesja vodnih in obvodnih
ekosistemov ter varstvo pred škodljivim delovanjem voda, ter podrobneje določa
način obratovanja posameznega objekta in naprave, vključno z načinom obratovanja
v primeru visokih voda.
51. člen
(posebni primeri)
(1) Pravna ali fizična oseba, ki
namerava zgraditi objekt ali napravo za varstvo pred škodljivim delovanjem
voda, pa to varstvo ni zagotovljeno po določbah 49. ali 91. člena tega zakona,
mora pridobiti vodno soglasje, skladno z določbami 150. člena tega zakona.
(2) Ministrstvo lahko izda soglasje iz
prejšnjega odstavka, če objekt bistveno ne vpliva na vodni režim in na naravno
ravnovesje vodnih in obvodnih ekosistemov ter če ne ogroža varnosti drugih pred
škodljivim delovanjem voda.
II. del: UPRAVLJANJE Z VODAMI
1. Teritorialne podlage za upravljanje z vodami
52. člen
(teritorialne podlage)
(1) Za zagotavljanje celovitega
upravljanja z vodami se, ob upoštevanju hidrografskih značilnosti, enotnosti in
povezanosti vodnega režima, na območju Republike Slovenije določi povodje
Donave in povodje Jadranskega morja.
(2) Povodje Donave tvorijo porečja
Save, Drave in Mure, povodje Jadranskega morja pa povodje Soče in povodje
jadranskih rek.
(3) Povodja in porečja iz prejšnjih
odstavkov so teritorialne podlage upravljanja z vodami.
(4) Meje povodij in porečij iz drugega
odstavka tega člena določi minister.
53. člen
(vodna območja)
(1) Za izvajanje programa upravljanja
z vodami in načrtov upravljanja z vodami se na območju Republike Slovenije
določita vodno območje Donave in vodno območje Jadranskega morja.
(2) Vodno območje Donave je del
mednarodnega povodja Donave na območju Republike Slovenije, s pripadajočimi
podzemnimi vodami. Vodno območje Jadranskega morja je del mednarodnega povodja
Jadranskega morja na območju Republike Slovenije, z morjem in s pripadajočimi
podzemnimi vodami.
(3) Meje vodnih območij in vode 1.
reda, ki jim pripadajo, določi minister v predpisu iz četrtega odstavka
prejšnjega člena.
2. Nacionalni program in načrti upravljanja z vodami
2.1. Nacionalni program upravljanja z vodami
54. člen
(nacionalni program upravljanja z vodami)
(1) Z nacionalnim programom
upravljanja z vodami se določi državna politika upravljanja z vodami.
(2) Nacionalni program upravljanja z
vodami vsebuje zlasti:
1.    
oceno stanja na področju upravljanja z vodami,
2.    
cilje in usmeritve za varstvo voda, urejanje
voda in njihovo trajnostno rabo,
3.    
prioritete za doseganje ciljev upravljanja z
vodami,
4.    
oceno potrebnih sredstev za izvedbo programa in
roke za doseganje ciljev ter
5.    
usmeritve za izvajanje mednarodnih pogodb, ki
se nanašajo na upravljanje z vodami.
(3) Nacionalni program upravljanja z
vodami sprejme na predlog vlade Državni zbor Republike Slovenije (v nadaljnjem
besedilu: državni zbor) za obdobje največ 12 let.
2.2. Načrti upravljanja z vodami
2.2.1 Načrti upravljanja voda na vodnih
območjih
55. člen
(vsebina)
(1) Za izvedbo programa iz prejšnjega
člena vlada sprejme načrta upravljanja z vodami na
vodnem območju Donave in Jadranskega morja.
(2) Načrt upravljanja voda iz
prejšnjega odstavka vsebuje predvsem:
1.    
opis naravnih lastnosti in stanja voda in v
njegovem okviru zlasti:
1.1. za
površinske vode:
-     prikaz lokacij in meja vodnih teles,
-     prikaz tipov vodnih teles in opis njihovih značilnosti,
-     oceno količinskega stanja voda in naplavin,
1.2. za
podzemne vode:
-     prikaz lokacije in meja vodnih teles,
-     opis njihovih značilnosti,
1.3. prikaz
pomembnejših objektov in naprav vodne infrastrukture,
1.4. povzetek pomembnejših obremenitev in vplivov človekovih
dejavnosti na stanje površinskih in podzemnih voda, zlasti pa:
-    
oceno točkovnega onesnaževanja,
-    
oceno razpršenega onesnaževanja, vključno s
prikazom pomembnejših posegov v okolje,
-    
oceno količinskega stanja rabe voda, vključno s
pomembnejšimi vodnimi objekti in napravami za rabo vode,
-    
analizo drugih vplivov človekove dejavnosti na
stanja voda,
1.5. prikaz varstvenih in ogroženih območij po tem zakonu,
občutljivih območij po predpisih o varstvu okolja in zavarovanih ter varovanih
območij po predpisih o ohranjanju narave, za katere sta pomembna vodni režim in
kakovost voda, ter varstvenih voda po predpisih o ribištvu,
1.6. prikaz
mreže in rezultatov monitoringa:
-    
kemijskega in ekološkega stanja površinskih
voda,
-    
količinskega in kemijskega stanja podzemnih
voda,
-    
stanja območij iz prejšnje točke,
1.7. ekonomsko
vrednotenje varstva ter urejanja voda,
1.8. ekonomsko
vrednotenje rabe vodnega ali morskega dobra,
2.    
opredelitev ciljev upravljanja z vodami in v
tem okviru zlasti:
2.1. opredelitev
ciljev v zvezi z urejanjem voda,
2.2. opredelitev ciljev glede doseganja dobrega stanja in
ekološkega potenciala vodnih teles,
2.3. opredelitev
ciljev glede rabe voda,
2.4. določitev
rokov za doseganje ciljev iz prejšnjih točk,
2.5. določitev
ciljev upravljanja z vodnimi in s priobalnimi zemljišči v lasti države,
3.    
določitev možnih vrst rabe vodnega ali morskega
dobra, vključno z določitvijo pogojev ali omejitev rabe in drugih posegov v
vodno ali morsko dobro,
4.    
povzetek programa ukrepov iz 57. člena tega
zakona,
5.    
opredelitev sredstev, potrebnih za izvedbo
programa ukrepov.
(3) Poleg vsebin iz prejšnjega
odstavka vsebuje načrt tudi:
1.    
seznam podrobnejših programov in načrtov, ki
vplivajo na upravljanje z vodami na območju, na katerega se nanaša načrt, s
povzetkom njihovih vsebin,
2.    
poročilo, ki obsega opis aktivnosti in
rezultatov sodelovanja javnosti pri pripravi načrta,
3.    
navedbo institucij in način pridobitve
dokumentov, na podlagi katerih je bil izdelan načrt,
4.    
povzetek obveznosti, sprejetih z mednarodnimi
pogodbami, ki se nanašajo na upravljanje z vodami in način njihovega
uresničevanja.
(4) Poleg vsebin iz prejšnjih
odstavkov vsebuje vsak nov, dopolnjen ali spremenjen načrt tudi:
1.    
povzetek vseh sprememb ali dopolnitev načrta od
dneva njegove uveljavitve,
2.    
oceno stopnje doseženih ciljev,
3.    
povzetek ukrepov, ki so bili predvideni v
predhodnem načrtu, pa niso bili izvedeni, z navedbo razlogov, zakaj niso bili
izvedeni,
4.    
povzetek ukrepov, ki niso bili predvideni v
predhodnem načrtu, pa so bili izvedeni zaradi doseganja ciljev.
(5) Vlada predpiše podrobnejšo vsebino
in način priprave načrta iz drugega odstavka tega člena.
56. člen
(izjeme)
(1) Pri izpolnjevanju ciljev, ki se
nanašajo na doseganje dobrega stanja ali dobrega ekološkega potenciala vodnih
teles, lahko vlada za posamezno vodno telo določi, da se:
1.    
podaljšajo roki za doseganje ciljev, ker
njihovo doseganje v določenem času ni mogoče zaradi razlogov, povezanih s
tehnično izvedljivostjo ali nesorazmerno visokimi stroški ali naravnimi pogoji,
2.    
določijo posamezni manj strogi okoljski cilji,
če je vodno telo zaradi človekove dejavnosti ali zaradi naravnih pogojev tako
močno spremenjeno, da bi bilo doseganje ciljev neizvedljivo ali povezano z
nesorazmerno visokimi stroški.
(2) Šteje se, da ni kršena obveznost
izpolnjevanja ciljev, ki se nanašajo na doseganje dobrega stanja ali dobrega
ekološkega potenciala vodnega telesa, če je prišlo do začasnega poslabšanja
stanja vodnega telesa zaradi naravne nesreče ali višje sile, ki je ni bilo
mogoče predvideti.
(3) Vlada lahko za posamezno vodno
telo določi, da se cilji doseganja dobrega stanja, dobrega ekološkega
potenciala ali preprečevanja poslabšanja stanja vodnih teles ne dosežejo, če je
do poslabšanja prišlo zaradi fizičnih sprememb vodnega telesa zaradi nove
človekove dejavnosti, ali pa, da se ne doseže cilj preprečevanja poslabšanja
stanja vodnega telesa površinske vode iz zelo dobrega v dobro stanje zaradi
nove dejavnosti trajnostnega razvoja, in če je: 
1.    
z zakonom ali na njegovi podlagi sprejetim
nacionalnim programom ali drugim aktom izakazan javni interes in so koristi, ki
jih imajo nova preoblikovanja ali spremembe za zdravje in varnost ljudi ali
trajnostni razvoj, večje od koristi, ki jih ima doseganje ciljev za okolje in
družbo,
2.    
iz zakona ali na
njegovi podlagi sprejetega nacionalnega programa ali drugega akta oziroma
celovite presoje vplivov tega akta na okolje razvidno, da koristnih ciljev, ki
se dosežejo s fizičnimi spremembami vodnega telesa, zaradi tehnične
neizvedljivosti ali nesorazmernih stroškov ni mogoče zagotoviti na način, ki bi
imel manjše škodljive posledice na okolje, 
3.    
z državnim prostorskim načrtom ali drugim aktom
in celovito presojo vplivov tega akta na okolje zagotovljeno, da se izvedejo
tehnično izvedljivi in sorazmerni ukrepi, s katerimi se ublaži škodljive vplive
na stanje voda, in 
4.    
z zakonom in na njegovi podlagi sprejetim
nacionalnim programom ali drugim aktom, državnim prostorskim načrtom oziroma
celovito presojo vplivov tega akta na okolje zagotovljeno, da je izpolnjena
zahteva iz četrtega odstavka tega člena.
(4) Razlogi za spremembe iz prejšnjega
odstavka morajo biti posebej navedeni in obrazloženi v državnemu prostorskemu
načrtu ali drugemu aktu iz prejšnjega odstavka in povzeti v načrtu upravljanja
voda iz prejšnjega člena. 
(5) Določitev
izjem za posamezno vodno telo ne sme ogroziti doseganja ciljev, ki se nanašajo
na dobro stanje ali dober ekološki potencial voda na drugih vodnih telesih
znotraj istega vodnega območja, za katere izjema ni določena.
(6) Vlada predpiše
podrobnejše pogoje za določanje oziroma ugotavljanje izjem iz tega člena.
57. člen
(program ukrepov)
(1) Za izvedbo ciljev, opredeljenih v
nacionalnem programu in načrtih upravljanja voda na vodnih območjih, vlada
sprejme program ukrepov.
(2) V programu ukrepov iz prejšnjega
odstavka se prikažejo temeljni ukrepi, ki so potrebni za dosego ciljev v zvezi
z varstvom, urejanjem in rabo voda.
(3) Temeljni ukrepi iz prejšnjega
odstavka so zlasti:
1.    
Ukrepi, ki se nanašajo na varstvo voda:
1.1 ukrepi, ki
so določeni po tem zakonu in na njegovi podlagi izdanih izvršilnih predpisih,
1.2 ukrepi, ki
so določeni v predpisih o varstvu okolja in ohranjanju narave,
1.3 ukrepi, ki
so določeni v predpisih o ribištvu,
1.4 ukrepi, ki
zagotavljajo ustrezno kakovost vode, namenjene oskrbi s pitno vodo.
2.    
Ukrepi, ki se nanašajo na urejanje voda:
2.1 ukrepi, ki
se nanašajo na ohranjanje in uravnavanje vodnih količin,
2.2 ukrepi, ki
se nanašajo na varstvo pred škodljivim delovanjem voda,
2.3 ukrepi, ki
se nanašajo na vzdrževanje voda,
2.4 določitev
obsega gradnje vodne infrastrukture.
3.    
Ukrepi, ki se nanašajo na rabo voda:
3.1 ukrepi, ki
se nanašajo na dovoljevanje rabe vode,
3.2 ukrepi, ki
nanašajo na povračila stroškov za rabo vode,
3.3 ukrepi za
spodbujanje trajnostne rabe vode.
(4) Program ukrepov lahko vsebuje tudi
dopolnilne ukrepe, če so potrebni zaradi doseganja dobrega stanja voda,
nanašajo pa se zlasti na sprejemanje dogovorov o zmanjšanju obremenjevanja
voda, na spodbujanje smotrne rabe voda ter na izobraževanje in na raziskovanje
vprašanj, ki se nanašajo na varstvo voda.
(5) V programu ukrepov se določijo
tudi prioritete izvajanja posameznih ukrepov iz 2. točke tretjega odstavka tega
člena.
(6) Če se na podlagi monitoringa ali
drugih podatkov ugotovi, da cilji iz nacionalnega programa in načrtov
upravljanja za posamezno vodno telo ne bodo doseženi, ministrstvo ugotovi
razloge, pregleda in preuči izdana dovoljenja in koncesije, pregleda in
prilagodi programe monitoringa ter predlaga, da vlada sprejme dodatne ukrepe,
vključno z določitvijo strožjih mejnih vrednosti za obremenjevanje in
obremenjenost voda.
(7) Program ukrepov se pripravi z
upoštevanjem analize stroškovne učinkovitosti.
(8) Program ukrepov vlada vsakih šest
let pregleda in po potrebi dopolni.
(9) Novi ali spremenjeni ukrepi se morajo
začeti izvajati najpozneje v treh letih od njihove določitve.
(10) Vlada o izvajanju ukrepov vsaki dve
leti poroča državnemu zboru.
58. člen
(sodelovanje javnosti)
(1) Pripravljavec načrta iz 55. člena
tega zakona z javnim naznanilom v svetovnem spletu in v enem izmed dnevnih
časopisov, ki pokriva celotno območje države, obvesti javnost o začetku
priprave posameznega načrta najmanj tri leta pred začetkom obdobja, na katerega
se nanaša načrt.
(2) V okviru obvestil iz prejšnjega
odstavka pripravljavec načrta povabi k sodelovanju javnost, predstavi okvirno vsebino in terminski plan priprave in sprejema
posameznega načrta.
(3) Zainteresirane osebe v enem letu od obvestila iz prejšnjega
odstavka posredujejo pripravljavcu načrta pisne
predloge, mnenja in pobude, ki se nanašajo na vprašanja upravljanja z vodami na
posameznem vodnem območju.
(4) V skladu s terminskim planom iz
drugega odstavka tega člena pripravljavec načrta najmanj dve leti pred začetkom
obdobja, na katerega se nanaša načrt, predstavi zainteresirani javnosti vmesno poročilo o poteku
priprave načrta, ki vsebuje zlasti opis pomembnejših vprašanj upravljanja z
vodami.
(5) Pripravljavec načrta zagotovi
javno objavo osnutka načrta najmanj eno leto pred začetkom obdobja, na katerega
se načrt nanaša.
(6) Zainteresirane osebe lahko posredujejo pripravljavcu načrta
pisne pripombe na osnutek načrta v šestih mesecih po njegovi objavi.
(7) Pripravljavec načrta v treh
mesecih po prejemu pripomb iz prejšnjega odstavka pripravi poročilo o tem, v
kolikšni meri in na kakšen način je upošteval pripombe. Poročilo je sestavni
del načrta.
(8) Pripravljavec načrta mora zainteresiranim
osebam na njihovo zahtevo
omogočiti vpogled v dokumente, na podlagi katerih je izdelal osnutek načrta.
(9) Po zaključku postopkov iz
prejšnjih odstavkov pripravljavec načrta pripravi njegov predlog.
59. člen
(sprejem)
(1) Načrt upravljanja voda na vodnih
območij sprejme vlada z uredbo vsakih šest let.
(2) Sprejeti načrti se objavijo tako,
da so dostopni javnosti.
2.2.1.a Načrt upravljanja z morskim
okoljem
59.a člen
(načrt upravljanja z morskim okoljem)
(1) Za izvedbo programa iz 54. člena tega
zakona vlada sprejme načrt upravljanja z morskim okoljem. 
(2) Načrt upravljanja z morskim okoljem
vsebuje predvsem: 
1.    
navedbo organa, pristojnega za pripravo in
izvajanje načrta upravljanja z morskim okoljem, 
2.    
začetno presojo morskih voda na podlagi
obstoječih podatkov, 
3.    
določitev vrst značilnosti za dobro okoljsko
stanje, 
4.    
celovit sklop okoljskih ciljnih vrednosti in s
tem povezanih kazalnikov, 
5.    
usklajene programe spremljanja za stalno
presojo okoljskega stanja, 
6.    
ukrepe, ki jih je treba sprejeti za doseganje
ali ohranitev dobrega okoljskega stanja morskega okolja. 
(3) Podrobnejšo vsebino načrta upravljanja
z morskim okoljem, način priprave in časovnice za pripravo posameznih vsebin
določi vlada.
2.2.2. Podrobnejši programi in načrti
upravljanja voda
60. člen
(podrobnejši programi in načrti
upravljanja voda)
(1) Načrti iz 55. in 59.a člena tega zakona
se lahko dopolnijo s podrobnejšimi programi in načrti upravljanja voda za
porečje, povodje ali njegov del, za posamezne tipe voda ali za posamezna
vprašanja upravljanja voda. 
(2) Podrobnejši programi in načrti
upravljanja voda morajo biti skladni z načrti iz 55. in 59.a člena tega zakona.
(3) Podrobnejši načrti upravljanja voda se
pripravijo ob smiselni uporabi določb 58. člena tega zakona. 
(4) Podrobnejše načrte upravljanja voda
sprejme vlada ob smiselni uporabi predpisa iz petega odstavka 55. člena tega
zakona.
60.a člen
(podrobnejši načrt zmanjševanja
ogroženosti pred poplavami)
(1) Podrobnejši načrti zmanjševanja
ogroženosti pred poplavami se pripravi za celotno območje Republike Slovenije
ali za posamezna povodja in porečja na podlagi predhodne ocene stanja poplavne
ogroženosti in določitve območij poplavne ogroženosti. 
(2) V programu ukrepov, ki je del
podrobnejšega načrta zmanjševanja ogroženosti pred poplavami, se cilje za
zmanjšanje poplavne ogroženosti posameznih poplavnih območij preveri z analizo
stroškovne učinkovitosti. 
(3) Podrobnejšo vsebino, način priprave in
časovnice za pripravo posameznih vsebin načrta zmanjševanja ogroženosti pred
poplavami določi vlada.
2.3. Povezanost načrtov upravljanja z vodami
s prostorskimi akti 
61. člen
(povezanost s prostorskimi akti)
(1) V prostorskih aktih, ki bi lahko
vplivali na varstvo voda, njihovo urejanje in rabo, se prikažejo varstvena in
ogrožena območja po določbah tega zakona.
(2) Pripravljavec prostorskih aktov
mora pri njihovi pripravi upoštevati pravni režim, ki se nanaša na posege v
prostor na območjih iz prejšnjega odstavka.
(3) Pripravljavec prostorskih aktov
mora v postopku njihove priprave izbrati rabe, ki so v skladu z možnimi rabami,
in upoštevati omejitve ali pogoje iz 3. točke drugega odstavka 55. člena tega
zakona.
(4) Pripravljavec prostorskih aktov
mora v postopku njihove priprave določiti posege v prostor, ki se nanašajo na
graditev vodne infrastrukture in so predvideni v načrtih upravljanja voda.
(5) Na osnutek prostorskega akta poda
ministrstvo smernice k načrtovanim prostorskim ureditvam v skladu s predpisi o
prostorskem načrtovanju.
(6) Ministrstvo poda mnenje v skladu s
predpisi o prostorskem načrtovanju, s katerim ugotovi ali so bile podane
smernice upoštevane.
(7) V primeru, da se območja iz prvega
odstavka tega člena ali pravni režimi na njih spremenijo ali določijo na novo z
akti iz 74., 77. in 83. člena tega zakona po izdaji prostorskega akta, se do
njune uskladitve za posege v prostor uporabljajo določbe aktov iz 74., 77. in
83. člena tega zakona.
3. Varstvo voda in vodnih ter obvodnih ekosistemov
3.1. Razvrščanje vodnih teles površinskih in
podzemnih voda
62. člen
(razvrščanje vodnih teles površinskih
voda)
(1) Zaradi varstva in izboljšanja
kakovosti voda se vodna telesa površinskih voda glede na njihovo ekološko in
kemijsko stanje razvrstijo v razrede.
(2) Parametri ekološkega in kemijskega
stanja iz prejšnjega odstavka se določijo s predpisi o varstvu okolja.
(3) Na podlagi predpisa iz prejšnjega
odstavka minister razvrsti vodna telesa površinskih voda v razrede iz prvega
odstavka tega člena.
(4) Razvrstitev vodnih teles se
prikaže v načrtih upravljanja z vodami.
63. člen
(razvrščanje vodnih teles podzemnih voda)
(1) Zaradi varstva in izboljšanja
kakovosti podzemnih voda se vodna telesa podzemnih voda glede na njihovo
količinsko in kemijsko stanje razvrstijo v razrede.
(2) Parametri količinskega in
kemijskega stanja iz prejšnjega odstavka se določijo s predpisi o varstvu
okolja.
(3) Na podlagi predpisa iz prejšnjega
odstavka minister razvrsti vodna telesa podzemnih voda v razrede iz prvega
odstavka tega člena.
(4) Razvrstitev vodnih teles se
prikaže v načrtih upravljanja z vodami.
3.2. Prepovedi in omejitve
64. člen
(odvajanje odpadnih voda)
(1) Odvajanje odpadnih voda in
oddajanje toplote v površinske vode in odvzem toplote iz površinskih voda je
dovoljeno samo na način in pod pogoji, ki jih določa ta zakon in predpisi na
področju varstva okolja.
(2) Neposredno odvajanje odpadnih voda
v podzemne vode je prepovedano. Posredno odvajanje odpadnih voda ter oddajanje
toplote v podzemne vode in odvzem toplote iz podzemnih voda je dovoljeno samo
na način in pod pogoji, ki jih določa ta zakon in predpisi na področju varstva
okolja.
(3) Odvajanje odpadnih voda v naravna
jezera, ribnike, mlake in druge naravne vodne zbiralnike, ki imajo stalen ali
občasen pritok ali odtok celinskih ali podzemnih voda, in v vodne zbiralnike,
ki so nastali zaradi odvzema ali izkoriščanja mineralnih surovin ali drugih
podobnih posegov, in so v stiku s podzemno vodo, je prepovedano.
(4) V naravnih jezerih, ribnikih,
mlakah in drugih naravnih vodnih zbiralnikih, ki imajo stalen ali občasen
pritok ali odtok celinskih ali podzemnih voda, je prepovedana takšna raba voda,
ki bi lahko poslabšala njihovo ekološko ali kemijsko stanje.
65. člen
(prepoved gnojenja in uporabe sredstev za
varstvo rastlin)
Prepovedano je gnojenje ali uporaba
sredstev za varstvo rastlin na priobalnih zemljiščih v tlorisni širini 15
metrov od meje brega voda 1. reda, in pet metrov od meje brega voda 2. reda.
66. člen
(ravnanja pri plovbi, ki se nanašajo na
onesnaževanje voda)
(1) Po celinskih vodah je prepovedan
prevoz tovora in vožnja s plovili na motorni pogon, razen za potrebe izvajanja
javnih služb po tem zakonu, varstva voda, izvrševanja vodnih pravic, reševanja
ljudi, živali in premoženja, izvajanja nalog policije ter zaradi obrambe
države.
(2) Ne glede na določbo prejšnjega
odstavka lahko vlada določi posamezne celinske vode ali njihove dele, na
katerih je prevoz tovora in uporaba plovil iz prejšnjega odstavka dovoljena,
pri čemer upošteva omogočanje splošne rabe voda, njihovo varstvo pred
onesnaženjem ter ohranjanje naravnega ravnovesja v vodnih in obvodnih
ekosistemih.
(3) Varstvo voda pred onesnaževanjem
morja s plovil se ureja skladno s predpisi na področju pomorskega prometa.
(4) Odpadne vode, ki nastanejo na
plovilih, je prepovedano odvajati v vode neposredno iz plovil, razen
neonesnaženih hladilnih voda.
67. člen
(prepoved pranja)
V površinskih vodah ter na vodnem in
priobalnem zemljišču je prepovedano pranje vseh vozil in drugih strojev ali
naprav.
68. člen
(odlaganje ali odmetavanje snovi ali
predmetov)
(1) V vode je prepovedano izlivati,
odlagati ali odmetavati:
1.    
snovi ali predmete, ki zaradi svoje oblike,
fizikalnih, kemijskih ali bioloških lastnosti, količine ali drugih lastnosti
lahko ogrožajo življenje in zdravje ljudi, vodnih ali obvodnih organizmov,
ovirajo pretok voda ali ogrožajo vodne objekte in naprave,
2.    
odpadke, razen, če je s predpisi, ki
urejajo varstvo okolja, določeno drugače.
(2) Na vodnem in priobalnem zemljišču
je prepovedano:
1.    
odlaganje ali pretovarjanje nevarnih snovi v
trdni, tekoči ali plinasti obliki,
2.    
odlaganje ali odmetavanje odkopnih ali odpadnih
materialov ali drugih podobnih snovi,
3.    
odlaganje odpadkov.
69. člen
(uporaba nevarnih snovi)
(1) Minister lahko za objekte ali
naprave iz 37. člena tega zakona predpiše posebne tehnične pogoje, ki se
nanašajo na proizvodnjo, rabo, skladiščenje, pretovor ali prevoz nevarnih
snovi.
(2) Gradnja objekta in naprave, ki je
namenjena proizvodnji, v katero so vključene nevarne snovi in za katero je v
skladu s predpisi na področju varstva okolja treba pridobiti okoljevarstveno
soglasje, ter objekta in naprave za odlaganje odpadkov, je na vodovarstvenem
območju prepovedana.
(3) Prevoz in pretovor nevarnih snovi
na morju se ureja skladno s predpisi na področju prevoza nevarnega blaga in
pomorskega prometa.
70. člen
(dolžnosti oseb)
Vsako izlivanje, odmetavanje ali odlaganje
nevarnih ali škodljivih snovi v vode, na vodno ali priobalno zemljišče ali na
zemljišče v varstvenem območju, je povzročitelj ali oseba, ki te dogodke opazi,
dolžna nemudoma prijaviti centru za obveščanje, skladno s predpisi na področju
varstva pred naravnimi in drugimi nesrečami, pristojni inšpekciji ali policiji
in storiti vse, kar je v njegovi moči, da so posledice za okolje čim manjše.
71. člen
(ekološko sprejemljivi pretok)
(1) Pri posebni rabi površinskih voda,
zaradi katere bi se lahko zmanjšal njen pretok ali znižala gladina ali
poslabšalo stanje voda, mora biti v vseh letnih obdobjih zagotovljen ekološko
sprejemljivi pretok ali gladina površinske vode (v nadaljnjem besedilu:
ekološko sprejemljivi pretok). 
(2) Ekološko sprejemljivi pretok je tista
količina vode, ki ob dovoljeni rabi ne poslabšuje stanja vode oziroma ne
preprečuje njenega izboljšanja ter ohranja zgradbo in delovanje vodnega in obvodnega
ekosistema. 
(3) Ekološko sprejemljivi pretok ter način
njegovega spremljanja in poročanja se določita v vodnem dovoljenju oziroma v
koncesijskem aktu na podlagi kriterijev, ki jih predpiše vlada. 
(4) Imetnik vodne pravice mora zagotavljati
spremljanje ekološko sprejemljivega pretoka.
72. člen
(odvzemanje naplavin)
(1) Odvzemanje naplavin je dovoljeno le v
obsegu in na način, ki bistveno ne spreminja naravnih procesov, ne ruši
naravnega ravnovesja vodnih in obvodnih ekosistemov ali ne pospešuje škodljivega
delovanja voda. 
(2) Naplavine se lahko odvzemajo zaradi
urejanja voda v okviru: 
-      
izvajanja javne službe vzdrževanja vodnih in
priobalnih zemljišč, 
-      
posebne rabe vodnega ali morskega dobra iz
vodnih objektov in naprav, namenjenih zadrževanju naplavin, ali 
-      
z območij, namenjenih odvzemanju naplavin, v
okviru posebne rabe iz 5. točke prvega odstavka 136. člena tega zakona. 
(3) Izvajalec javne službe iz prejšnjega
odstavka pripravi letni program odvzemanja in uporabe naplavin, ki ga potrdi
ministrstvo. Odstranjevanje plavja in odvzemanje naplavin je treba prednostno
in redno zagotoviti na prodnih zadrževalnikih. 
(4) Za del naplavin, ki se uporabi za
vgradnjo v vodno infrastrukturo, se ne plačuje vodnega povračila. 
(5) Izvajalec javne službe iz tretjega
odstavka tega člena mora del naplavin, ki jih odvzame na podlagi potrjenega
programa iz tretjega odstavka tega člena, odstopiti izvajalcu druge državne ali
lokalne javne službe na njegovo zahtevo za namen izvajanja njegove javne službe
proti plačilu stroškov odvzema naplavin. Preostale naplavine lahko izvajalec
javne službe iz tega odstavka uporabi za lastne potrebe, jih proda ali v skladu
s predpisi in na lastne stroške poskrbi za njihovo odložitev. Za prodane
naplavine mora izvajalec javne službe iz tega odstavka plačati vodno povračilo
in plačilo za vodno pravico v višini in na način, ki velja za plačilo za vodno
pravico za odvzem naplavin.
73. člen
(varstvo somornice)
(1) Pri vseh posegih v vodno telo
somornice je treba v okviru naravnih možnosti vodotoka zagotoviti ohranitev
ekosistema somornice.
(2) Vodno telo somornice obsega rečna
ustja, kjer prevladuje izrazito mešanje celinskih voda in morja.
(3) Vodno telo somornice se prikaže v
načrtu upravljanja z vodami.
3.3. Varstvena območja
3.3.1. Vodovarstveno območje
74. člen
(vodovarstveno območje)
(1) Da se zavaruje vodno telo, ki se
uporablja za odvzem ali je namenjeno za javno oskrbo s pitno vodo pred
onesnaževanjem ali drugimi vrstami obremenjevanja, ki bi lahko vplivalo na
zdravstveno ustreznost voda ali na njeno količino, vlada določi vodovarstveno
območje.
(2) Zaradi
različne stopnje varovanja se v vodovarstvenem območju lahko oblikujejo
notranja območja z različnimi stopnjami varovanja.
(3) V aktu iz
prvega odstavka tega člena se določi zlasti:
1.    
meje vodovarstvenega območja,
2.    
meje notranjih območij,
3.    
ukrepe, prepovedi in omejitve na vodovarstvenem
območju in posameznih notranjih območjih (v nadaljnjem besedilu: vodovarstveni
režim),
4.    
vrsta rabe vodnega telesa,
5.    
navedbo lokalne skupnosti, če je vodno telo
namenjeno oskrbi prebivalstva s pitno vodo,
6.    
nadzor nad izvajanjem predpisanega režima.
(4) Vodovarstveno
območje se prikaže v načrtu upravljanja z vodami.
(5) Minister
v soglasju z ministrom, pristojnim za zdravje, predpiše podrobnejše kriterije
za določitev vodovarstvenega območja.
75. člen
(prostorski akt države)
(1) Lokalna skupnost, v kateri je
določeno vodovarstveno območje, pa je z aktom iz prejšnjega člena vodno telo
namenjeno za oskrbo s pitno vodo tudi v drugi lokalni skupnosti, mora s
prostorskimi akti zagotoviti možnost gradnje objektov in naprav za izvajanje
oskrbe s pitno vodo na območju te lokalne skupnosti.
(2) Če lokalna skupnost ne sprejme
prostorskega akta iz prejšnjega odstavka, sprejme prostorski akt, s katerim se
zagotovi možnost gradnje objektov in naprav iz prejšnjega odstavka vlada, na
stroške te lokalne skupnosti.
(3) Prostorski akt iz prejšnjega
odstavka se nanaša na objekte in naprave, ki so potrebni za oskrbo s pitno vodo
v drugi lokalni skupnosti, njihova gradnja pa bo potekala na območju lokalne
skupnosti, v kateri se nahaja vodovarstveno območje iz prvega odstavka tega
člena.
76. člen
(vodovarstveni režim)
(1) Na vodovarstvenem območju se lahko
omejijo ali prepovejo dejavnosti, ki bi lahko ogrozile količinsko ali
kakovostno stanje vodnih virov, ali zaveže lastnike ali druge posestnike
zemljišč na vodovarstvenem območju, da izvršijo ali dopustijo izvršitev
ukrepov, s katerimi se zavaruje količina ali kakovost vodnih virov.
(2) Omejitve iz prejšnjega odstavka se
nanašajo na:
1.    
prepoved ali določitev posebnih pogojev pri
posegih v prostor,
2.    
prepoved ali omejitev opravljanja dejavnosti,
3.    
prepoved ali omejitev pri prevozu blaga ali
ljudi.
(3) Lastninska pravica na zemljišču,
ki je na območju vodovarstvenega območja za javno oskrbo s pitno vodo, se lahko
po predpisih o razlastitvi odvzame ali omeji, če ni mogoče doseči zavarovanja
količin in kakovosti vodnih virov z omejitvami in prepovedmi iz prejšnjega
odstavka.
3.3.2. Kopalne vode
77. člen
(kopalne vode)
(1) Kopalno območje je območje kopalne
vode, kjer se kopa ali se pričakuje, da se bo kopalo veliko število ljudi in
kopanje ni trajno prepovedano ali trajno odsvetovano, s pripadajočim priobalnim
zemljiščem. 
(2) Naravno kopališče je območje kopalne
vode, kjer se kopanje izvaja kot neposredna raba vode za dejavnost kopališč in
v skladu s predpisi, ki urejajo varstvo pred utopitvami, vključno s pripadajočo
infrastrukturo. 
(3) Kopalne vode so vode, kjer se kopa ali
se pričakuje, da se bo kopalo veliko število ljudi, ali se kopanje izvaja kot
neposredna raba vode za dejavnost kopališč, pa kopanje ni trajno prepovedano
ali trajno odsvetovano. 
(4) Vlada določi kopalne vode ter vrste in
način izvajanja nalog upravljanja kakovosti kopalnih voda. 
(5) Merila za vrednotenje kakovosti
kopalnih voda in razvrščanje teh voda po kakovosti, obveznost in način
izvajanja monitoringa kopalnih voda so določena s predpisi o varstvu okolja. 
(6) Na kopalnem območju ali naravnem
kopališču ni dovoljeno postavljati stalnih ali začasnih objektov ali drugih
ovir, ki bi preprečevale prost prehod ob vodnem ali morskem dobru. 
(7) Minister predpiše podrobnejša merila za
ugotavljanje kopalnih voda, ki se nanašajo zlasti na: 
-      
ustreznost vodnega telesa glede na predpisane
parametre, 
-      
število kopalcev na kopalnem območju in 
-      
obstoječo posebno in splošno rabo vode na tem območju.
77.a člen
(varstvena območja in varstveni režim
kopalnih voda)
(1) Z namenom zavarovanja kopalnih voda
pred onesnaženjem ali drugimi vrstami obremenjevanja, ki bi lahko vplivalo na
kakovost kopalne vode, lahko vlada določi varstvena območja kopalnih voda. 
(2) Na območjih iz prejšnjega odstavka se
lahko omejijo ali prepovejo dejavnosti, ki bi lahko ogrozile ustrezno kakovost
kopalne vode, ali naloži lastniku ali drugemu posestniku zemljišč na varstvenem
območju kopalnih voda, da izvršijo ali dopustijo izvršitev ukrepov, s katerimi
se zavaruje kakovost kopalnih voda. 
(3) Omejitve in prepovedi iz prejšnjega
odstavka se nanašajo na: 
1.    
prepoved ali določitev posebnih pogojev pri
posegih v prostor, 
2.    
prepoved ali omejitev opravljanja dejavnosti, 
3.    
prepoved ali omejitev pri prevozu blaga ali
ljudi. 
(4) Lastninska pravica na zemljišču, ki je
na območju varstvenega območja kopalnih voda, se lahko po predpisih o
razlastitvi odvzame ali omeji, če ni mogoče doseči zavarovanja kakovosti
kopalne vode z omejitvami in s prepovedmi iz prejšnjega odstavka.
3.3.3. Označevanje
78. člen
(označevanje varstvenih območij)
(1) Vodovarstveno območje, kopalno
območje in naravno kopališče morajo
biti označeni.
(2) Izvajalec obvezne lokalne javne
službe oskrbe s pitno vodo označi območje zajetja pitne vode in pripravi načrt
postavitve ustreznega prometnega znaka na notranjih vodovarstvenih območjih.
Imetnik vodne pravice lahko označi vodovarstveno območje, določeno za rabo
termalne, mineralne, termomineralne ali druge podzemne vode za proizvodnjo
pijač.
(3) Označevanje kopalnih voda zagotovi
lokalna skupnost oziroma imetnik vodne pravice za neposredno rabo kopalne vode
za dejavnost kopališč.
(4) Minister predpiše način
označevanja območij iz prejšnjih odstavkov.
3.3.4. Nadomestna zemljišča in
nadomestilo za zmanjšanje dohodka iz kmetijske dejavnosti
79. člen
(nadomestna zemljišča in nadomestilo za
zmanjšanje dohodka iz kmetijske dejavnosti)
(1) Lastniku ali drugemu posestniku, ki je
nosilec kmetijskega gospodarstva, ki ima zaradi prilagoditve ukrepom
vodovarstvenega režima zmanjšan dohodek iz kmetijske dejavnosti, se zagotovi
nadomestno zemljišče, če je zmanjšanje tega dohodka posledica prilagoditve
ukrepom vodovarstvenega režima, ki so strožji od ukrepov, ki veljajo za
izvajanje kmetijske dejavnosti na primerljivih zemljiščih zunaj vodovarstvenega
območja. 
(2) Nadomestna zemljišča za primere iz
prejšnjega odstavka zagotavljajo upravljavci z vodnimi zemljišči, ki jim je
prenehal status naravnega vodnega javnega dobra, priobalnimi in kmetijskimi
zemljišči v državni lasti. 
(3) Če upravljavec iz prejšnjega odstavka
ne more zagotoviti nadomestnega zemljišča, je oseba iz prvega odstavka tega
člena upravičena do nadomestila za zmanjšanje dohodka iz kmetijske dejavnosti. 
(4) Oseba iz prvega odstavka tega člena ni
upravičena do nadomestnega zemljišča oziroma nadomestila za zmanjšanje dohodka
iz kmetijske dejavnosti, če za enak ukrep že prejema nadomestilo, subvencijo
ali drugo plačilo na podlagi drugega naslova. 
(5) Nadomestilo za zmanjšanje dohodka iz
kmetijske dejavnosti ne vključuje izgubljenega dobička, ki bi ga bilo šele
mogoče pričakovati. 
(6) Zavezanec za izplačilo nadomestila za
zmanjšanje dohodka iz kmetijske dejavnosti je izvajalec javne službe oskrbe s
pitno vodo, ki mora v skladu s predpisom iz osmega
odstavka tega člena upravičencu, ki izpolnjuje predpisane pogoje, v roku dveh
mesecev po vložitvi zahtevka za izplačilo nadomestila za zmanjšanje dohodka iz
kmetijske dejavnosti oziroma po odobritvi sheme pomoči s strani Komisije,
predložiti pogodbo v podpis in izplačati nadomestilo za zmanjšanje dohodka iz
kmetijske dejavnosti. 
(7) Način izplačevanja, vrsta ukrepa in
višina nadomestila za zmanjšanje dohodka iz kmetijske dejavnosti ter nadzor nad
izvajanjem ukrepa, za katerega se izplačuje nadomestilo za zmanjšanje dohodka
iz kmetijske dejavnosti, se uredijo s pogodbo med zavezancem in upravičencem. 
(8) Vlada s predpisom določi vrste ukrepov,
za katere se lahko izplačajo nadomestila za zmanjšanje dohodka iz kmetijske
dejavnosti, način izplačevanja in merila za izračun višine nadomestil za
zmanjšanje dohodka iz kmetijske dejavnosti.
79.a člen
(črtan)
3.3.5. Varstveno območje površinskih voda
79.b člen
(varstveno območje površinskih voda)
(1) Z namenom zavarovanja površinske vode
pred onesnaženjem ali drugimi vrstami obremenjevanja, ki bi lahko vplivalo na
kakovost površinske vode, lahko vlada določi varstvena območja na priobalnih
zemljiščih in na vplivnem območju površinskih voda. 
(2) Na območjih iz prejšnjega odstavka se
lahko omejijo ali prepovejo dejavnosti, ki bi lahko ogrozile ustrezno kakovost
površinske vode, ali naloži lastnikom ali drugim posestnikom zemljišč na tem
območju, da izvršijo ali dopustijo izvršitev ukrepov, s katerimi se zavaruje
kakovost površinskih voda. 
(3) Omejitve in prepovedi iz prejšnjega
odstavka se nanašajo na: 
1.    
prepoved ali določitev posebnih pogojev pri
posegih v prostor, 
2.    
prepoved ali omejitev opravljanja dejavnosti, 
3.    
prepoved ali omejitev pri prevozu blaga ali
ljudi. 
(4) Lastninska pravica na zemljišču, ki je
na območju varstvenega območja površinskih voda, se lahko po predpisih o
razlastitvi odvzame ali omeji, če ni mogoče doseči zavarovanja kakovosti
površinske vode z omejitvami in s prepovedmi iz prejšnjega odstavka. 
(5) Če je na istem območju določenih več
varstvenih režimov ali režimov na ogroženem območju po tem zakonu, se uporablja
tisti režim, ki je strožji. 
(6) V okviru varstvenega režima ali režima
na ogroženem območju se lahko zahteva izdelava analize tveganja, s katero se
ugotovi stopnjo tveganja za onesnaženje ali druge vrste obremenjevanja oziroma
ogroženost, če je to določeno za posamezne posege z akti, s katerimi so
določeni varstveni režimi in ogrožena območja po tem zakonu. 
(7) Minister predpiše podrobnejša merila za
izdelavo analize tveganja iz prejšnjega odstavka.
4. Urejanje voda
80. člen
(urejanje voda)
(1) Urejanje voda obsega skrb za:
1.    
ohranjanje in uravnavanje vodnih količin,
2.    
varstvo pred škodljivim delovanjem voda,
3.    
vzdrževanje vodnih in priobalnih zemljišč,
4.    
skrb za hidromorfološko stanje vodnega režima.
(2) Posegi zaradi urejanja voda morajo
biti načrtovani in izvedeni tako, da bistveno ne poslabšajo lastnosti vodnega
režima in bistveno ne porušijo naravnega ravnovesja vodnih in obvodnih
ekosistemov.
4.1. Ohranjanje in uravnavanje vodnih
količin
81. člen
(vodne količine)
(1) Ohranjanje in uravnavanje vodnih
količin obsega izvajanje ukrepov, da se zagotovi količinska, časovna in
prostorska razporeditev vode, ki je potrebna za oskrbo prebivalstva s pitno
vodo, obstoj vodnih in obvodnih ekosistemov in za izvajanje vodnih pravic.
(2) Ukrepi iz prejšnjega odstavka
obsegajo tudi bogatenje vodnih teles v času nizkih stanj voda.
(3) Obratovanje in vzdrževanje vodne
infrastrukture, namenjene ohranjanju in uravnavanju vodnih količin, je obvezna
državna gospodarska javna služba.
(4) Minister podrobneje predpiše vrste
in obseg nalog, ki se izvajajo v okviru javne službe iz prejšnjega odstavka.
4.2. Varstvo pred škodljivim delovanjem voda
82. člen
(opredelitev)
(1) Varstvo pred škodljivim delovanjem
voda obsega izvajanje ukrepov, s katerimi se zmanjšuje ali preprečuje
ogroženost pred škodljivim delovanjem voda in odpravlja posledice njihovega
škodljivega delovanja.
(2) Varstvo pred škodljivim delovanjem
voda se nanaša na varstvo pred:
1.    
poplavami,
2.    
površinsko, globinsko in bočno erozijo
celinskih voda,
3.    
erozijo morja,
4.    
zemeljskimi in hribinskimi plazovi,
5.    
delovanjem snežnih plazov,
6.    
ledom na celinskih vodah.
(3) Poleg varstva iz prejšnjega
odstavka obsega varstvo pred škodljivim delovanjem voda tudi ukrepe v primeru
izrednega onesnaženja voda in ukrepe v zvezi z odpravo njegovih posledic.
4.2.1. Ogrožena območja
83. člen
(ogrožena območja)
(1) Zaradi zagotavljanja varstva pred
škodljivim delovanjem voda se določi območje, ki je ogroženo zaradi:
1.    
poplav (v nadaljnjem besedilu: poplavno
območje),
2.    
erozije celinskih voda in morja (v nadaljnjem
besedilu: erozijsko območje),
3.    
zemeljskih ali hribinskih plazov (v nadaljnjem
besedilu: plazljivo območje) in
4.    
snežnih plazov (v nadaljnjem besedilu:
plazovito območje).
(2) Območje iz prejšnjega odstavka (v
nadaljnjem besedilu: ogroženo območje) določi vlada, ob upoštevanju
naravnih možnosti, da pride do škodljivega delovanja voda, števila potencialno
ogroženih prebivalcev in velikosti možne škode na objektih, zemljiščih in
premoženju.
(3) Zaradi varstva pred škodljivim
delovanjem voda se zemljišče na ogroženem območju lahko razvrsti v razrede
glede na stopnjo ogroženosti.
(4) Minister v soglasju z ministrom,
pristojnim za varstvo pred naravnimi in drugimi nesrečami, podrobneje predpiše
metodologijo za določanje ogroženih območij in način razvrščanja zemljišč v
razrede ogroženosti.
4.2.2. Prepovedi, omejitve in zapovedi
84. člen
(splošne prepovedi)
Na vodnem in priobalnem zemljišču so
prepovedane dejavnosti in posegi v prostor, ki bi lahko:
1.    
ogrožali stabilnost vodnih ali priobalnih
zemljišč,
2.    
zmanjševali varnost pred škodljivim delovanjem
voda,
3.    
ovirali normalen pretok vode, plavin in plavja,
4.    
onemogočili obstoj in razmnoževanje vodnih in
obvodnih organizmov.
85. člen
(pogoji za posege na ogroženem območju)
(1) Na ogroženem območju je pri
izvajanju dejavnosti ali poseganju v prostor treba upoštevati določbe tega
zakona.
(2) Pogoje in omejitve za izvajanje
dejavnosti ali poseganje v prostor na ogroženem območju predpiše vlada, ob
upoštevanju določb drugega odstavka 86. člena, drugega odstavka 87. člena,
drugega in tretjega odstavka 88. člena in drugega odstavka 89. člena tega
zakona, podrobneje pa se določijo v vodnem soglasju.
86. člen
(poplavno območje)
(1) Za poplavno območje se določijo
vodna, priobalna in druga zemljišča, kjer se voda zaradi naravnih dejavnikov
občasno prelije izven vodnega zemljišča.
(2) Na poplavnem območju so
prepovedane vse dejavnosti in vsi posegi v prostor, ki imajo lahko ob poplavi
škodljiv vpliv na vode, vodna ali priobalna zemljišča ali povečujejo poplavno
ogroženost območja, razen posegov, ki so namenjeni varstvu pred škodljivim
delovanjem voda.
(3) Zaradi varstva pred poplavami se v
predpisu iz drugega odstavka 85. člena tega zakona določijo podrobnejši pogoji
za posege v prostor ali izvajanje dejavnosti iz prejšnjega odstavka.
87. člen
(erozijsko območje)
(1) Za erozijsko območje se določijo
zemljišča, ki so stalno ali občasno pod vplivom površinske, globinske ali bočne
erozije vode in sicer zemljišča, ki so:
1.    
izvori plavin (erozijska žarišča),
2.    
pod vplivom hudournih voda (povirja),
3.    
sestavljena iz kamnin, podvrženih preperevanju,
4.    
pod vplivom valovanja morja (klifi).
(2) Na erozijskem območju je prepovedano:
1.    
poseganje v prostor na način, ki pospešuje
erozijo in oblikovanje hudournikov,
2.    
ogoljevanje površin,
3.    
krčenje tistih gozdnih sestojev, ki
preprečujejo plazenje zemljišč in snežne odeje, uravnavajo odtočne razmere ali
kako drugače varujejo nižje ležeča območja pred škodljivimi vplivi erozije,
4.    
zasipavanje izvirov,
5.    
nenadzorovano zbiranje ali odvajanje zbranih
voda po erozivnih ali plazljivih zemljiščih,
6.    
omejevanje pretoka hudourniških voda,
pospeševanje erozijske moči voda in slabšanje ravnovesnih razmer,
7.    
odlaganje ali skladiščenje lesa in drugih
materialov,
8.    
zasipavanje z odkopnim ali odpadnim materialom,
9.    
odvzemanje naplavin z dna in brežin, razen
zaradi zagotavljanja pretočne sposobnosti hudourniške struge,
10. 
vlačenje lesa.
(3) Zaradi varstva pred škodljivim delovanjem
hudourniških voda se v predpisu iz drugega odstavka 85. člena tega zakona
določijo podrobnejši pogoji za posege v prostor ali izvajanje dejavnosti iz
prejšnjega odstavka.
88. člen
(plazljivo območje)
(1) Za plazljivo območje se določijo
zemljišča, kjer je zaradi pojava vode in geološke sestave tal ogrožena
stabilnost zemeljskih ali hribinskih sestojev.
(2) Na plazljivem območju lastnik
zemljišča ali drug posestnik ne sme posegati v zemljišče tako, da bi se zaradi
tega sproščalo gibanje hribin ali bi se drugače ogrozila stabilnost zemljišča.
(3) Na območju iz prejšnjega odstavka
je prepovedano:
1.    
zadrževanje voda, predvsem z gradnjo teras, in
drugi posegi, ki bi lahko pospešili zamakanje zemljišč,
2.    
poseganje, ki bi lahko povzročilo dodatno
zamakanje zemljišča in dvig podzemne vode,
3.    
izvajati zemeljska dela, ki dodatno
obremenjujejo zemljišče ali razbremenjujejo podnožje zemljišča,
4.    
krčenje in večja obnova gozdnih sestojev ter
grmovne vegetacije, ki pospešuje plazenje zemljišč.
(4) Zaradi varstva pred zemeljskimi in
hribinskimi plazovi se v predpisu iz drugega odstavka 85. člena tega zakona
določijo podrobnejši pogoji za posege v prostor ali izvajanje dejavnosti iz
prejšnjega odstavka.
89. člen
(plazovito območje)
(1) Za plazovito območje se določijo
zemljišča, kjer zaradi klimatskih in topografskih razlogov redno prihaja do
pojava snežnih plazov ali pa obstoja velika verjetnost, da se pojavijo.
(2) Na plazovitem območju je
prepovedano krčenje gozdov, izravnavanje terena ter preusmerjanje snežnih
plazov iz ustaljenih naravnih poti na porasla, labilna ali drugače ogrožena
zemljišča.
(3) Zaradi varstva pred snežnimi
plazovi se v predpisu iz drugega odstavka 85. člena tega zakona določijo
podrobnejši pogoji za posege v prostor ali izvajanje dejavnosti iz prejšnjega
odstavka, ki se nanašajo predvsem na pospeševanje gojenja gozdnih sestojev, ki
omejujejo plazenje snega in izvedbo varovalnih ukrepov za trajno varovanje
objektov ali naprav pred snežnimi plazovi.
4.2.3. Naloge države in lokalne
skupnosti v zvezi z varstvom pred škodljivim delovanjem voda
90. člen
(ukrepi za varstvo pred škodljivim
delovanjem)
(1) Zaradi varstva pred škodljivim
delovanjem voda država in lokalne skupnosti zagotavljajo na ogroženem območju
načrtovanje, gradnjo in upravljanje vodne infrastrukture, zlasti visokovodnih
nasipov, zadrževalnikov, prodnih pregrad, objektov za stabilizacijo dna in
brežin, črpališč in odvajanje zalednih voda.
(2) Ukrepi iz prejšnjega odstavka se
lahko izvajajo tudi izven ogroženega območja, če se z njimi poveča varnost pred
škodljivim delovanjem voda.
(3) Ukrepi iz prejšnjih odstavkov se
določijo v podrobnejših načrtih upravljanja voda.
(4) Ukrepi iz prejšnjih odstavkov
morajo biti načrtovani in izvedeni tako, da ne ogrožajo varstva pred škodljivim
delovanjem voda dolvodno.
(5) Pri obratovanju suhega zadrževalnika
pripada lastnikom oziroma drugim posestnikom zemljišč, ki so namenjena
zadrževanju voda v suhem zadrževalniku, nadomestilo za škodo zaradi uničenja
ali zmanjšanja pridelka na kmetijskih oziroma gozdnih zemljiščih ob škodnem
poplavnem dogodku, ki jo izplača ministrstvo. Za ocenjevanje nadomestil za
škodo po tem odstavku se smiselno uporabljajo predpisi, ki urejajo umeščanje
prostorskih ureditev državnega pomena v prostor.
91. člen
(obseg varstva pred škodljivim delovanjem
voda)
(1) Država skrbi
za varstvo ljudi, okolja, gospodarskih dejavnosti in kulturne dediščine pred
škodljivim delovanjem voda.
(2) Obseg varstva pred škodljivim
delovanjem voda in potrebni ukrepi se določijo v načrtih upravljanja z vodami.
(3) Pri določitvi obsega varstva iz
prejšnjega odstavka se upoštevajo zlasti:
1.    
velikost naselja, pomen infrastrukture kulturne dediščine ali zemljišča,
2.    
naravne in socialne razmere, na območju, ki ga
je treba varovati,
3.    
potrebni ukrepi za varstvo pred škodljivim
delovanjem voda, vključno z oceno njihove izvedljivosti, višino stroškov ter
posledicami za naravno ravnovesje,
4.    
občutljivost vodnega telesa zaradi možnosti
nenadnega onesnaženja.
(4) Varstvo pred škodljivim delovanjem
voda, ki presega obseg varstva iz drugega odstavka tega člena, lahko zagotavlja
lokalna skupnost sama ali skupaj z drugimi pravnimi ali fizičnimi osebami, ob
soglasju ministrstva.
(5) Ministrstvo lahko soglasje iz
prejšnjega odstavka odreče, če bi poseg, ki je potreben za povečanje varstva,
bistveno ogrozil vodni režim ali naravno ravnovesje vodnih ali obvodnih
ekosistemov ali ogrozil varstvo pred škodljivim delovanjem voda dolvodno.
(6) Če se varstvo iz tretjega odstavka
tega člena zagotavlja tako, da se povečajo objekti vodne infrastrukture iz
prvega odstavka tega člena, je lastnik vodne infrastrukture lahko samo država,
razmerja med državo in drugimi osebami glede upravljanja, obratovanja in
vzdrževanja vodne infrastrukture pa se uredijo s pogodbo, pri čemer se upošteva
delež vloženih sredstev.
92. člen
(varstvo pred padavinskimi vodami)
(1) Lokalna skupnost skrbi za varstvo
pred škodljivim delovanjem padavinskih voda v ureditvenih območjih naselij.
(2) Varstvo pred škodljivim delovanjem
padavinskih voda obsega zlasti ukrepe za zmanjševanje odtoka padavinskih voda z
urbanih površin in ukrepe za omejevanje izlitja komunalnih in padavinskih voda.
(3) Podrobnejše ukrepe in način
varstva iz prejšnjega odstavka predpiše minister.
93. člen
(obratovanje in vzdrževanje vodne
infrastrukture)
(1) Obratovanje, vzdrževanje in
spremljanje stanja vodne infrastrukture, namenjene varstvu pred škodljivim
delovanjem voda, je obvezna državna ali lokalna gospodarska javna služba.
(2) Minister podrobneje predpiše vrste
in obseg nalog, ki se izvajajo v okviru javne službe iz prejšnjega odstavka.
94. člen
(prenehal veljati)
4.2.4. Naloge države v primeru povečane
stopnje ogroženosti
95. člen
(naloge države v zvezi z izrednimi ukrepi)
(1) V času povečane stopnje
ogroženosti zaradi škodljivega delovanja voda država kot obvezno gospodarsko
javno službo zagotavlja izvedbo izrednih ukrepov.
(2) Ukrepi iz prejšnjega odstavka so
zlasti:
1.    
ukrepi na vodnih, priobalnih in drugih
zemljiščih ter vodni infrastrukturi, s katerimi se prepreči povečanje posledic
škodljivega delovanja voda,
2.    
celodnevna dežurna služba pri izvajalcu javne
službe iz 93. člena tega zakona,
3.    
povečan nadzor nad vodno infrastrukturo in na
vodovarstvenih območjih,
4.    
odstranjevanje plavja in omogočanja pretočnosti
struge tekočih voda,
5.    
izvajanje začasnih ukrepov (postavitev
obrambnih nasipov, nasutij, prebojev),
6.    
spremljanja nenadnega onesnaževanja voda.
(3) Pri izvedbi izrednih ukrepov
zaradi varstva pred škodljivim delovanjem voda je treba upoštevati največjo
možno mero zavarovanja vodnih objektov in naprav pred trajnimi poškodbami,
razen če to zaradi zagotovitve varstva pred škodljivim delovanjem voda ni
mogoče, in v največji možni meri ohraniti značilnosti vodnih in obvodnih ekosistemov
ter naravnih vrednot.
(4) Minister predpiše pogoje za
nastanek in prenehanje povečane stopnje ogroženosti in način njune objave ter
podrobnejše ukrepe iz drugega odstavka tega člena, način njihovega izvajanja in
delovanja javne službe.
4.2.5. Naloge države v zvezi z
intervencijo v primeru naravne nesreče zaradi škodljivega delovanje voda
96. člen
(intervencija v primeru škodljivega
delovanja voda)
(1) Pri izvedbi interventnih ukrepov
ob naravni nesreči zaradi škodljivega delovanja voda ali izrednem onesnaženju
morajo pristojne službe in organi ravnati tako, da čim manj ogrožajo kakovost
vode in poškodujejo vodna in priobalna zemljišča, vodno in drugo
infrastrukturo, druge vodne objekte in naprave ter v največji možni meri
ohranjajo hidromorfološke razmere vodnih in priobalnih zemljišč.
(2) Minister v soglasju z ministrom,
pristojnim za varstvo pred naravnimi in drugimi nesrečami, z navodilom
podrobneje določi ukrepe, način njihove izvedbe in delovanja javne službe v
primerih iz prejšnjega odstavka.
96.a člen 
(naloge države v zvezi z izrednimi ukrepi
po naravni nesreči zaradi škodljivega delovanja voda) 
(1) Če po naravni nesreči zaradi
škodljivega delovanja voda še obstaja povečana stopnja ogroženosti zaradi
škodljivega delovanja voda, država zagotovi izvedbo izrednih ukrepov kot
obvezno gospodarsko javno službo urejanja voda.
(2) Izredni ukrepi iz prejšnjega odstavka
so ukrepi za odvrnitev neposredne nevarnosti za življenje ali zdravje ljudi ali
premoženja in so zlasti:
1.    
dokončanje interventnih ukrepov iz prvega
odstavka prejšnjega člena,
2.    
ukrepi na vodnih, priobalnih in drugih
zemljiščih ter vodni infrastrukturi, s katerimi se prepreči povečanje posledic
škodljivega delovanja voda,
3.    
celodnevna dežurna služba pri izvajalcu javne
službe iz 93. člena tega zakona,
4.    
povečan nadzor nad vodno infrastrukturo na
vodovarstvenih in ogroženih območjih,
5.    
odstranjevanje plavja in omogočanje pretočnosti
struge tekočih voda,
6.    
izvajanje začasnih ukrepov (postavitev
obrambnih nasipov, nasutij, prebojev).
(3) Pri izvedbi izrednih ukrepov iz
prejšnjega odstavka je treba upoštevati največjo mogočo mero zavarovanja vodnih
in priobalnih zemljišč ter vodne infrastrukture in v največji mogoči meri
ohraniti značilnosti vodnih in obvodnih ekosistemov ter naravnih vrednot.
Izredni ukrepi iz prejšnjega odstavka se lahko izvajajo le za čas obstoja
povečane stopnje ogroženosti zaradi škodljivega delovanja voda.
(4) Minister predpiše pogoje za nastanek in
prenehanje obstoja povečane stopnje ogroženosti po naravni nesreči zaradi
škodljivega delovanja voda, podrobnejše ukrepe iz drugega odstavka tega člena,
način in obdobje njihovega izvajanja ter delovanja javne službe.
4.2.6. Naloge države v zvezi s sanacijo
posledic škodljivega delovanja voda
97. člen
(sanacija posledic škodljivega delovanja
voda)
(1) Sanacija posledic škodljivega
delovanja voda na vodnem, priobalnem ali drugem zemljišču ali na zemljišču na
ogroženem območju, vodni infrastrukturi in vodnih objektih ali napravah ali na
vodnemu telesu se izvaja na podlagi programa sanacije.
(2) Če so posledice škodljivega
delovanja voda nastale na vodnem, priobalnem ali drugem zemljišču ali na vodni
infrastrukturi ali drugemu vodnem objektu in napravi, ki je v lasti države,
zagotovi sredstva za njihovo sanacijo država.
(3) Če so posledice škodljivega
delovanja voda nastale na vodnem objektu in napravi, namenjeni posebni rabi
vodnega ali morskega dobra, ki ni v lasti države, in je njena sanacija določena
v programu sanacije iz prvega odstavka tega člena, je njeno sanacijo dolžan
zagotoviti lastnik ali upravljavec.
(4) Če oseba iz prejšnjega odstavka ne
zagotovi sanacije skladno s prejšnjim odstavkom, jo zagotovi ministrstvo na
njen račun.
(5) Ne glede na določbe prejšnjih
odstavkov nosi stroške sanacije zaradi posledic izrednega onesnaženja voda povzročitelj,
skladno z zakonom.
(6) Program sanacije pripravi
ministrstvo, pri čemer upošteva načrte upravljanja z vodami, sprejme pa ga
vlada najkasneje v roku šestih mesecev od dne, ko je komisija za ocenjevanje
škode ocenila škodo in pripravila predlog za odpravo posledic škodljivega
delovanja voda, skladno s predpisi o varstvu pred naravnimi in drugimi
nesrečami.
4.3. Vzdrževanje vodnih in priobalnih
zemljišč
98. člen
(vzdrževanje)
(1) Država kot obvezno gospodarsko
javno službo zagotavlja vzdrževanje vodnih in priobalnih zemljišč.
(2) Naloge javne službe iz prejšnjega
odstavka so zlasti:
1.    
utrjevanje bregov in dna površinskih voda ter
morske obale,
2.    
skrb za pretočnost struge tekočih voda in
odstranjevanje prekomerno odloženih naplavin,
3.    
košnja in odstranjevanje prekomerne zarasti na
bregovih,
4.    
odstranjevanje plavja, odpadkov in drugih
opuščenih ali odvrženih predmetov in snovi iz površinskih voda in z vodnih ter
priobalnih zemljišč v
upravljanju ministrstva,
5.    
čiščenje gladine površinskih voda in
preprečevanje onesnaženja vodnih in priobalnih zemljišč.
(3) Minister podrobneje predpiše vrste
in obseg nalog, ki se izvajajo v okviru javne službe iz prejšnjega odstavka.
99. člen
(dolžnost lokalne skupnosti)
(1) Izvajalec javne službe iz
prejšnjega člena prepusti zbrano plavje, odpadke in druge opuščene ali odvržene
predmete in snovi iz 4. točke drugega odstavka prejšnjega člena izvajalcu javne
službe ravnanja s komunalnimi odpadki z območja lokalne skupnosti, kjer so
plavje, odpadki in drugi opuščeni ali odvrženi predmeti in snovi zbrane, ta pa
jih mora prevzeti in odložiti na predpisan način.
(2) Stroške prevzema in odlaganja
plavja, odpadkov in drugih predmetov ali snovi iz prejšnjega člena nosi
ministrstvo.
(3) Na vodni infrastrukturi, ki je
skladno z določbo 47. člena tega zakona namenjena tudi splošni rabi za javne
površine, kot so zelenice, poti, parki, rekreacijske površine ipd., zagotavlja
izvajanje nalog iz 4. točke drugega odstavka prejšnjega člena lokalna skupnost.
100. člen
(dolžnosti lastnika zemljišča)
(1) Ne glede na določbe 98. člena tega
zakona lastnik ali drug posestnik vodnega ali priobalnega zemljišča zagotavlja
košnjo in odstranjevanje prekomerne zarasti na bregovih, odstranjevanje plavja,
odpadkov in drugih opuščenih ali odvrženih predmetov in snovi z vodnih in
priobalnih zemljišč ob vodah 2. reda.
(2) Oseba iz prejšnjega odstavka na
vodnih in priobalnih zemljiščih ne sme odlagati materialov in snovi, o
odlaganju tretjih oseb pa mora obvestiti vodovarstvenega nadzornika.
101. člen
(dolžnosti imetnika vodne pravice)
(1) Ne glede na določbe 98. člena tega
zakona zagotavlja košnjo in odstranjevanje prekomerne zarasti na bregovih,
odstranjevanje plavja, odpadkov in drugih opuščenih ali odvrženih predmetov in
snovi iz površinskih voda na območju izvajanja vodne pravice njen imetnik,
skladno z aktom o pridobitvi vodne pravice.
(2) Imetnik vodne pravice je dolžan z
odpadki iz plavja in drugimi odpadki ravnati v skladu s predpisi, ki urejajo
ravnanje z odpadki, pri čemer mora izvajalec javne službe ravnanja s
komunalnimi odpadki z območja lokalne skupnosti, kjer so zbrani odpadki,
komunalne odpadke prevzeti na stroške imetnika vodne pravice.
(3) V primeru, da imetnik vodne
pravice ne zagotovi izvedbe nalog iz prvega odstavka tega člena, jih opravi
izvajalec javne službe iz 98. člena tega zakona na njegov račun.
4.4. Izboljšanje hidromorfološkega stanja
površinskih voda
102. člen
(izboljšanje hidromorfološkega stanja
površinskih voda)
(1) Zaradi izboljšanja porušenega
naravnega ravnovesja vodnih in obvodnih ekosistemov površinskih voda ali
slabega stanja voda, predvsem na umetnih in močno spremenjenih vodnih telesih,
država zagotavlja tudi izvajanje ukrepov za izboljšanje dinamike naravnih
procesov voda.
(2) Ukrepi izboljšanja
hidromorfološkega stanja obsegajo obnovo in ponovno vzpostavitev strukture in
oblike vodnega telesa, ki vplivajo na samodejno izboljšanje njihovega
kemijskega in ekološkega stanja.
(3) Vodno telo, na katerem je treba
izvesti ukrepe iz prvega odstavka tega člena, se določi s programom ukrepov iz
57. člena tega zakona in prikaže v načrtu upravljanja voda.
4.5. Omejitve lastninske pravice in
odškodnina
103. člen
(omejitve, povezane z izvajanjem javnih
služb)
(1) Lastnik ali posestnik vodnega ali
priobalnega ali drugega zemljišča na ogroženem območju mora dovoliti dostop in
začasno uporabo teh zemljišč za izvajanje javne službe iz 93., 94., 95. in 98.
člena tega zakona.
(2) Izvajalec javne službe mora pri
izvajanju dejavnosti iz prejšnjega odstavka v čim manjši meri vplivati na
stanje zemljišč iz prejšnjega odstavka, po opravljenih delih ali prenehanju
ogroženosti zaradi škodljivega delovanja voda pa odpraviti škodo, povzročeno z
izvedenimi deli ali ukrepi.
(3) Lastnik ali posestnik iz prvega
odstavka tega člena ima zaradi omejitev iz 93., 94., 95. in 98. člena tega
zakona pravico do odškodnine za tisto navadno škodo, ki je izvajalcu javne
službe ni uspelo odpraviti v skladu z določbami prejšnjega odstavka.
104. člen
(druge omejitve)
Lastnik ali drug posestnik zemljišča, ki se
nahaja na ogroženih območjih, zaradi omejitev ali prepovedi iz 84. do 89. člena
tega zakona, nima pravice do odškodnine.
5. Raba vodnega ali morskega dobra, podzemnih voda in
naplavin
5.1. Splošna raba vodnega ali morskega dobra
105. člen
(splošna raba)
(1) Vsakdo lahko rabi vodno ali morsko
dobro pod pogoji, ki jih določa ta zakon, če se s takšno rabo le neznatno
vpliva na količino in kakovost voda oziroma splošno stanje voda in če s tem ne
omejuje ali onemogoča enakih pravic drugih in izvajanje vodnih pravic.
(2) Splošna raba obsega zlasti rabo
vodnega ali morskega dobra za pitje, kopanje, potapljanje, drsanje ali druge
osebne potrebe, če takšna raba ne zahteva uporabe posebnih naprav (vodne
črpalke, natege in podobno) ali zgraditve objekta in naprave, za katero je
treba pridobiti dovoljenje, skladno s predpisi na področju urejanja prostora in
graditve objektov.
(3) V okviru splošne rabe je dovoljeno
uporabljati vodo za gašenje požarov ter druge naloge zaščite in reševanja tudi
z uporabo posebnih naprav, če za njih ni treba pridobiti dovoljenja, skladno s
predpisi na področju urejanja prostora in graditve objektov.
106. člen
(splošna raba zemljišč presihajočih jezer)
Lastnik zemljišča presihajočega jezera mora
dopustiti njegovo splošno rabo skladno z določbami prejšnjega člena v času, ko
je prekrito z vodo.
107. člen
(splošna raba voda za plovbo)
(1) V okviru splošne rabe lahko vsakdo
rabi vodno ali morsko dobro za plovbo pod pogoji, ki jih določajo ta ali drugi
zakoni.
(2) Vlada lahko določi način in pogoje
rabe vodnega ali morskega dobra za plovbo, pri čemer upošteva stanje voda,
varstvo vodnih in obvodnih ekosistemov, varstvo pred škodljivim delovanjem voda
in varstvo vodnih pravic.
(3) Plovbni režim na plovbnem območju
ali plovni poti, določeni po predpisih o plovbi, mora vsebovati pogoje iz
prejšnjega odstavka.
5.2. Posebna raba voda
5.2.1. Skupne določbe
108. člen
(posebna raba vode)
(1) Za rabo vode, ki presega meje splošne
rabe, za rabo naplavin in podzemnih voda je treba pridobiti vodno pravico na
podlagi vodnega dovoljenja, koncesije oziroma posebno rabo vode evidentirati (v
nadaljnjem besedilu: posebna raba vode). 
(2) Posebna raba vode za oskrbo s pitno
vodo ima prednost pred rabo vode za druge namene. 
(3) Posebna raba vode se lahko izvaja samo
na način, za namen in v mejah, za katere je bila pridobljena vodna pravica ali
je bila evidentirana v skladu s tem zakonom in jo lahko uporablja samo imetnik
vodne pravice oziroma upravičenec do evidentirane posebne rabe vode. 
(4) Posebno rabo vode je treba izvajati
tako, da se zagotovita smotrna in učinkovita raba vode z uporabo najboljše
razpoložljive tehnike. Imetnik vodne pravice mora zagotoviti redno spremljanje
odvzetih količin vode z merilno napravo in elektronsko poročati ministrstvu o
odvzetih količinah vode na način in v obsegu, ki ju določi minister s
predpisom. 
(5) Minister podrobneje predpiše vrste,
pogoje in prag posebne rabe vode, pod katerim ne glede na prvi odstavek tega
člena in drugi odstavek 21. člena tega zakona ni treba pridobiti vodnega
dovoljenja, ker gre zaradi količine odvzema ali načina obremenitve za
zanemarljiv vpliv na vodni režim in stanje voda in se lahko izvaja na podlagi
evidentiranja (v nadaljnjem besedilu: evidentirana posebna raba vode). V
predpisu iz prejšnjega stavka se določi tudi podrobnejši način evidentiranja
posebne rabe vode. 
(6) Evidentirano posebno rabo vode
ministrstvo evidentira v vodni knjigi na podlagi predloga za evidentiranje
posebne rabe vode. V vodno knjigo se glede evidentirane posebne rabe vode
vpišejo zlasti naslednji podatki: firma in sedež ali osebno ime in naslov
upravičenca do evidentirane posebne rabe vode, lokacija zemljišča oziroma
objekta, kjer se izvaja evidentirana posebna raba vode, lokacija mesta odvzema
oziroma vračanja vode ter obseg in obdobje trajanja evidentirane posebne rabe
vode. 
(7) Evidentirana posebna raba vode se lahko
izvaja največ 20 let od evidentiranja te rabe v vodni knjigi. Po preteku
obdobja, za katero je bila evidentirana posebna raba vode, se lahko vloži nov
predlog za evidentiranje posebne rabe vode. 
(8) Če je upravičenec do evidentirane
posebne rabe vode lastnik zemljišča oziroma objekta, kjer se izvaja
evidentirana posebna raba vode, se s prenosom lastninske pravice na novega
lastnika prenese tudi upravičenje do evidentirane posebne rabe vode. 
(9) Predlog za evidentiranje posebne rabe
vode mora vsebovati: 
-      
podatke o vodi, ki jo namerava predlagatelj
evidentirane posebne rabe vode rabiti, 
-      
podatke o nameravani rabi (vrsta rabe, količina
vode), 
-      
izjavo, da je lastnik zemljišča oziroma
objekta, kjer se izvaja evidentirana posebna raba vode, ali izjavo, da je
pridobil soglasje lastnika tega zemljišča oziroma objekta, 
-      
izjavo, da priključitev na javni vodovod ni
mogoča, če gre za rabo vode za lastno oskrbo s pitno vodo, in 
-      
druge podatke ali izjave, potrebne za
evidentiranje, določene s predpisom iz petega odstavka tega člena. 
(10) Predlog za evidentiranje posebne rabe
vode mora biti vložen elektronsko ali osebno na ministrstvu tako, da uradna
oseba za predlagatelja sestavi predlog za evidentiranje posebne rabe vode v
elektronski obliki. Če je predlog za evidentiranje posebne rabe vode vložen v
nasprotju s prejšnjim stavkom, se zanj ne uporabljajo pravila o ravnanju z
nepopolno vlogo in ga ministrstvo zavrže. 
(11) Če se na podlagi predloga za evidentiranje
posebne rabe vode ugotovi, da ne gre za evidentirano posebno rabo vode, temveč
za posebno rabo vode, za katero je treba pridobiti vodno pravico, se raba vode
ne evidentira in se predlagatelja napoti na postopek za pridobitev vodne
pravice. 
(12) Ministrstvo z odločbo zavrne predlog
za evidentiranje posebne rabe vode, če: 
-      
predlagana raba vode ne izpolnjuje pogojev za
evidentirano posebno rabo vode, 
-      
predlagatelj ne poda izjave iz tretje alinee
devetega odstavka tega člena, ali 
-      
pri rabi vode za lastno oskrbo s pitno vodo
predlagatelj ne poda izjave iz četrte alinee devetega odstavka tega člena. 
(13) Ministrstvo izbriše evidentirano
posebno rabo vode iz vodne knjige po uradni dolžnosti: 
-      
če ta raba vode ne izpolnjuje več pogojev za
evidentirano posebno rabo vode, 
-      
če se ugotovi kršitev aktov, ki se nanašajo na
način, namen, obseg ali pogoje posebne rabe vode in jih je pri izvajanju
evidentirane posebne rabe vode upravičenec dolžan upoštevati, in je bilo to
ugotovljeno z dokončno odločbo pristojnega nadzornega organa, 
-      
po poteku obdobja, za katero je bila posebna
raba vode evidentirana, 
-      
če upravičenec do evidentirane posebne rabe
vode ne zagotovi rednega spremljanja odvzetih količin vode, kadar je to
predpisano, 
-      
če upravičenec do evidentirane posebne rabe
vode eno leto ne izvaja evidentirane posebne rabe vode ali 
-      
če je bila podana neresnična izjava iz četrte
alinee devetega odstavka tega člena. 
(14) Ministrstvo izbriše evidentirano
posebno rabo iz vodne knjige na zahtevo: 
-      
upravičenca do evidentirane posebne rabe vode, 
-      
lastnika zemljišča oziroma objekta, kjer se
izvaja evidentirana posebna raba vode, ki izkaže, da upravičenec do
evidentirane posebne rabe vode ni pridobil njegovega soglasja, 
-      
lastnika zemljišča, ki je potrebno za izvajanje
evidentirane posebne rabe vode (mesto odvzema in izpusta vode), ki izkaže, da
upravičenec do evidentirane posebne rabe vode uporablja to zemljišče brez
stavbne pravice, služnostne pravice ali njegovega soglasja, razen pri lastni
oskrbi s pitno vodo, ali 
-      
lastnika zemljišča, ki je potrebno za izvajanje
evidentirane posebne rabe vode za lastno oskrbo s pitno vodo, ki izkaže,da
izdatnost vodnega vira te rabe ne omogoča. 
(15) Ministrstvo na zahtevo imetnika vodne
pravice ali upravičenca do evidentirane posebne rabe vode, ki izkaže, da
pozneje evidentirana posebna raba vode ovira ali onemogoča izvajanje njegove
posebne rabe vode, izbriše pozneje evidentirano posebno rabo vode iz vodne
knjige. 
(16) Upravičenec do evidentirane posebne
rabe vode ne sme pri izvajanju te rabe vode omejevati ali onemogočati izvajanja
obstoječih vodnih pravic ali evidentirane posebne rabe vode drugih
upravičencev. Upravičenec do evidentirane posebne rabe vode mora zagotoviti
redno spremljanje odvzetih količin vode, če je to določeno s predpisom iz
petega odstavka tega člena. Upravičenec do evidentirane posebne rabe vode mora
na lastne stroške zagotoviti varstvo vodnega objekta in naprave pred škodljivim
delovanjem voda z izgradnjo posebnih objektov ali na drug ustrezen način in jih
redno vzdrževati ter odpravljati nastale poškodbe. 
(17) Minister s predpisom določi
klasifikacijo vrst posebne rabe vode in rabe naplavin ter merske enote, s
katerimi se izrazi obseg posebne rabe vode in rabe naplavin. 
109. člen
(merila in pogoji za podelitev vodne pravice)
(1) Posebna raba se lahko prepove, omeji
ali se zanjo določijo posebni pogoji, če bi nameravana raba lahko: 
1.    
ogrožala doseganje in ohranjanje ciljev
upravljanja voda, 
2.    
ogrožala zdravje ljudi, 
3.    
ogrožala naravno ravnovesje vodnih in obvodnih
ekosistemov, 
4.    
omejevala urejanje voda ali bi bila v nasprotju
s predvidenimi ukrepi urejanja voda, 
5.    
znatno ovirala splošno rabo ali oskrbo s pitno
vodo, 
6.    
škodljivo vplivala ali ogrožala območja,
varovana po predpisih o ohranjanju narave. 
(2) Vlada podrobneje določi merila in
pogoje za podelitev vodne pravice v primerih iz prejšnjega odstavka.
(3) Če je za izvajanje vodne pravice
potrebna uporaba vodne infrastrukture, je sklenitev pogodbe iz sedmega odstavka
48. člena tega zakona pogoj za podelitev vodne pravice. 
110. člen
(naložitev obveznosti)
(1) Z vodnim dovoljenjem ali v
koncesijskem aktu se lahko določi, da mora imetnik vodne pravice pri
načrtovanju, gradnji in obratovanju objekta, namenjenega za njeno izvajanje,
omogočiti tudi uporabo tega objekta za varstvo pred škodljivim delovanjem voda.
(2) Z aktom iz prejšnjega odstavka se
lahko določi, da mora imetnik vodne pravice omogočiti uporabo vodnega objekta
tudi za splošno rabo ali oskrbo s pitno vodo, če to bistveno ne poslabša
pogojev izvajanja njegove vodne pravice.
111. člen
(začasna omejitev in prekinitev izvajanja
posebne rabe vode)
(1) Zaradi zagotavljanja vodnih količin,
kakovosti voda in ohranjanja naravnega ravnovesja vodnih in obvodnih
ekosistemov ministrstvo z objavo na svoji spletni strani in prek medijev
obvesti in razglasi nastanek in prenehanje naravnega pojava na določenem
območju, ki lahko povzroči začasno pomanjkanje vode ali zmanjšanje varnosti
pred škodljivim delovanjem voda. Ministrstvo v času trajanja naravnega pojava
iz prejšnjega stavka razglasi opozorila, napotila in obveznosti začasne
omejitve ali prekinitve izvajanja posebne rabe vode. 
(2) Poleg omejitev iz prejšnjega odstavka
lahko ministrstvo na določenem območju začasno omeji ali prekine izvajanje
posebne rabe vode na način iz prejšnjega odstavka tudi, če pride do ekološke
nesreče, vzdrževanja, rekonstrukcije ali gradnje vodne infrastrukture ali
drugih dogodkov, ki povzročijo pomanjkanje vode ali zmanjšanje varnosti pred
škodljivim delovanjem voda. 
(3) Pri omejitvah ali prekinitvah izvajanja
posebne rabe vode iz prvega in drugega odstavka tega člena je treba najprej
zagotoviti oskrbo s pitno vodo in vodo za varstvo pred požarom. 
(4) Zaradi začasne omejitve ali prekinitve
izvajanja posebne rabe vode iz prvega in drugega odstavka tega člena imetnik
vodne pravice in upravičenec do evidentirane posebne rabe vode nimata pravice
do odškodnine. 
(5) Ne glede na določbe prejšnjega odstavka
lahko imetnik vodne pravice in upravičenec do evidentirane posebne rabe vode
zahtevata povračilo škode, ki sta jo utrpela zaradi začasne omejitve ali
prekinitve izvajanja posebne rabe vode neposredno od osebe, ki je povzročila
ekološko nesrečo, poškodbo vodne infrastrukture ali drugega dogodka iz drugega
odstavka tega člena. 
112. člen
(prilagoditev izvajanja posebne rabe vode)
(1) Če ministrstvo na podlagi monitoringa
količinskega in kakovostnega stanja voda ugotovi, da je prišlo do sprememb v
vodnem režimu, ki bi lahko povzročile trajno pomanjkanje vode, poslabšanje
kakovosti voda ali ogrozile naravno ravnovesje vodnih in obvodnih ekosistemov
ali naravnih vrednot, imetniku vodne pravice ali upravičencu do evidentirane
posebne rabe vode določi obveznost, da s tehničnimi ali drugimi ukrepi v
določenem roku prilagodi izvajanje posebne rabe vode novim razmeram. 
(2) Če imetnik vodne pravice ali
upravičenec do evidentirane posebne rabe vode ne izvede prilagoditve na način
in v roku iz prejšnjega odstavka, se mu vodna pravica pred njenim iztekom delno
ali v celoti odvzame oziroma se evidentirana posebna raba vode po uradni
dolžnosti izbriše iz vodne knjige. 
(3) Določbe prejšnjega odstavka se ne
nanašajo na posebno rabo vode za oskrbo s pitno vodo. 
(4) Ne glede na določbe prvega in drugega
odstavka tega člena se lahko vodna pravica delno ali v celoti odvzame oziroma
se evidentirana posebna raba vode po uradni dolžnosti izbriše iz vodne knjige,
če je zaradi trajnega pomanjkanja vode ogrožena oskrba prebivalstva s pitno
vodo. 
(5) O odvzemu oziroma izbrisu iz drugega in
četrtega odstavka tega člena odloči organ, ki je izdal akt o vodni pravici
oziroma je evidentiral posebno rabo vode. 
(6) Zaradi prilagoditve ali odvzema vodne
pravice ali izvajanja evidentirane posebne rabe vode iz prvega in drugega
odstavka tega člena imetnik vodne pravice ali upravičenec do evidentirane
posebne rabe nima pravice do odškodnine. 
(7) Ne glede na določbe prejšnjega odstavka
lahko imetnik vodne pravice ali upravičenec do evidentirane posebne rabe vode
zahteva odškodnino za povzročeno škodo, ki jo je utrpel zaradi prilagoditve ali
odvzema vodne pravice oziroma izbrisa evidentirane posebne rabe vode iz vodne
knjige po uradni dolžnosti, če je prišlo do spremembe iz prvega odstavka tega
člena zaradi ravnanja druge osebe, neposredno od te osebe. 
113. člen
(načelo sorazmernosti)
V primerih iz 111. in 112. člena tega
zakona se sme v javnem interesu omejiti ali odvzeti vodno pravico le na način
in v obsegu, ki v najmanjši možni meri prizadene imetnika vodne pravice in je
še dosežen cilj omejevanja ali odvzema.
5.2.2. Posebne določbe
114. člen
(naloge države v zvezi z raziskovanjem
izvirov in zalog pitne vode)
(1) Država zagotavlja raziskave
izvirov in zalog pitne vode.
(2) Program raziskav izvirov in zalog
pitne vode se opredeli z nacionalnim programom upravljanja voda, podrobneje pa
določi v programu ukrepov iz 57. člena tega zakona.
(3) Raziskave izvirov in zalog pitne
vode lahko zagotavlja tudi lokalna skupnost, skladno z določbami tega zakona.
115. člen
(raziskave podzemnih voda)
(1) Pravna ali fizična oseba, ki
namerava raziskovati podzemne vode, mora izpolnjevati predpisane pogoje in pred
izvedbo del, povezanih z raziskovanjem podzemnih voda, pridobiti dovoljenje za
raziskave. Dovoljenja za
raziskave podzemnih voda ni treba pridobiti za raziskave, ki se izvedejo brez
poseganja v prostor in za raziskave podzemnih voda, ki se izvajajo največ do
globine 30 metrov izven varovanega ali ogroženega območja po tem zakonu.
(2) Za dovoljenje iz prejšnjega
odstavka se smiselno uporabljajo določbe tega zakona, ki se nanašajo na vodno
dovoljenje.
(3) V dovoljenju se določijo pogoji,
pod katerimi se sme izvesti raziskava podzemnih voda.
(4) Vodo, ki jo oseba iz prvega
odstavka tega člena načrpa, lahko uporablja samo za raziskave.
(5) Vse pridobljene podatke mora oseba
iz prvega odstavka tega člena v enem mesecu po zaključku raziskave podzemnih
voda brezplačno sporočiti v elektronski obliki
ministrstvu.
(6) Vlada predpiše pogoje, ki jih mora
izpolnjevati oseba iz prvega odstavka tega člena ter vrste podatkov iz
prejšnjega odstavka.
116. člen
(izvajanje rudarskih del)
(1) Pravna ali fizična oseba, ki pri
izvajanju rudarskih del naleti na podzemne vode, je dolžna takoj, najkasneje pa
v roku treh dni od odkritja, o tem obvestiti ministrstvo.
(2) Pravna ali fizična oseba iz
prejšnjega odstavka je dolžna dopustiti izvedbo analiz, potrebnih za ugotovitev
položaja, količine in kakovosti vode ter zagotoviti vse potrebne ukrepe
zavarovanja odkritih vodnih virov.
(3) Če so podzemne vode iz prvega
odstavka tega člena pomembne za oskrbo s pitno vodo, mora lokalna skupnost zemljišče,
ki je potrebno za črpanje vode, odkupiti ali predlagati njegovo razlastitev po
predpisih, ki urejajo razlastitev.
(4) Če bi raba podzemnih voda za
oskrbo s pitno vodo iz prejšnjega odstavka bistveno vplivala na način in obseg
izvajanja rudarske pravice, ima njen imetnik pravico do odškodnine, ki se
določi ob smiselni uporabi predpisov o razlastitvi.
(5) Če ne gre za primere iz tretjega
odstavka tega člena, mora pravna ali fizična oseba iz prvega odstavka tega
člena ali lastnik zemljišča dopustiti ministrstvu dela, ki so potrebna za
evidentiranja vodnega vira.
(6) Obstoj vodnega vira iz prejšnjih
odstavkov se evidentira v vodnem katastru.
117. člen
(lastna oskrba s pitno vodo)
(1) Oskrba lastnega gospodinjstva s pitno
vodo na območju, kjer ni zagotovljeno izvajanje lokalne javne službe oskrbe s
pitno vodo, je posebna raba vode, za katero je treba pridobiti vodno dovoljenje
ali tako rabo vode evidentirati. 
(2) Lastnik ali drug posestnik
zemljišča, na katerem se nahaja voda, mora dopustiti rabo vode, ki se nahaja na
njegovem zemljišču, za oskrbo s pitno vodo tudi drugi osebi z območja iz
prejšnjega odstavka, če to omogoča izdatnost vodnega vira.
(3) Če je za rabo vode iz prejšnjega
odstavka treba zgraditi cevovod ali drugo z njim povezano napravo na zemljišču
osebe, na katerem se nahaja vodni vir, lahko druga oseba iz prejšnjega odstavka
zahteva ustanovitev služnosti dovajanja vode v korist svojega zemljišča.
118. člen
(raba vode iz objektov in naprav za oskrbo
s pitno vodo)
(1) Posebna raba vode, ki ni oskrba s pitno
vodo, se lahko izvaja z odvzemanjem vode iz objektov in naprav, namenjenih
oskrbi s pitno vodo, le če to dopušča izdatnost vodnega vira in zaradi tega ni
ogrožena oskrba s pitno vodo, na podlagi strokovnega mnenja izvajalca
gospodarske javne službe oskrbe s pitno vodo, s katerim se ugotovi
razpoložljivost vodnega vira in neogroženost oskrbe s pitno vodo. 
(2) Za odvzem vode iz sistema za oskrbo s
pitno vodo v Republiki Sloveniji za oskrbo prebivalstva s pitno vodo v drugi
državi lahko vlada na predlog imetnika vodne pravice za oskrbo s pitno vodo, ki
se izvaja kot gospodarska javna služba, izda soglasje in določi pogoje za
odvzem vode iz sistema za oskrbo s pitno vodo zaradi oskrbe prebivalstva s
pitno vodo v drugi državi. Vlada soglasje izda, če je uporaba drugega
ustreznega vira za oskrbo s pitno vodo v drugi državi povezana z nesorazmerno
visokimi stroški, pa to dopušča izdatnost vodnega vira in je zagotovljena
dolgoročna oskrba s pitno vodo v Republiki Sloveniji.
6. Pridobitev vodne pravice
119. člen
(vodna pravica)
(1) Vodno pravico je mogoče pridobiti
na podlagi vodnega dovoljenja ali koncesije v skladu s tem zakonom.
(2) Imetnik vodne pravice, ki se
nanaša na odvzemanje vode za proizvodnjo pijač, postane lastnik tiste odvzete
količine vode, ki je določena v aktu, na podlagi katerega si je to pravico
pravnomočno pridobil.
120. člen
(zemljišče, potrebno za izvajanje posebne
rabe vode)
(1) Če je za izvajanje posebne rabe vode
potrebno tudi vodno, priobalno ali drugo zemljišče, mora imetnik vodne pravice
ali upravičenec do evidentirane posebne rabe vode, ki sam ni lastnik tega
zemljišča, pridobiti to zemljišče s pravnim poslom ali pridobiti soglasje
lastnika tega zemljišča za omejtev njegove lastninske pravice oziroma pridobiti
služnostno ali stavbno pravico. 
(2) Če lastnik zemljišča iz prejšnjega
odstavka pisno zavrne ponudbo imetnika vodne pravice za sklenitev pravnega
posla ali sporazumno omejitev lastninske pravice na njegovem zemljišču, ali
nanjo v 30 dneh od prejema ne odgovori, lahko imetnik vodne pravice pošlje
ministrstvu pobudo za omejitev ali odvzem lastninske pravice po predpisih, ki
urejajo razlastitev.
(3) Omejitev ali odvzem lastninske
pravice se izvede v korist države, če je izkazana javna korist po tem zakonu.
(4) Javna korist iz prejšnjega
odstavka je izkazana, če je nameravana raba vode strateškega pomena za državo,
če gre za oskrbo prebivalstva s pitno vodo ali če je nameravana raba v javno
korist po drugem zakonu.
(5) Odločbo o ugotovitvi javne koristi
iz prejšnjega odstavka izda ministrstvo.
(6) Odškodnino za omejitev ali odvzem
lastninske pravice mora razlaščencu plačati imetnik vodne pravice.
(7) Če se posebna raba vode namerava izvajati na vodnem ali priobalnem zemljišču v upravljanju
ministrstva, se za pridobitev stvarne služnosti ali stavbne pravice uporabljajo
določbe 153.a člena tega zakona.
121. člen
(prenos vodne pravice)
(1) Vodna pravica se lahko v celoti ali
deloma prenese na drugo fizično ali pravno osebo, ki izpolnjuje pogoje in
merila, predpisana za njeno pridobitev. V primeru koncesije se vodna pravica
prenese z izdajo nove odločbe. V primeru vodnega dovoljenja pa se vodna pravica
prenese z izdajo odločbe, s katero se vodno dovoljenje razveljavi in nadomesti
v delu, v katerem je določen imetnik vodne pravice. 
(2) Zahtevo za prenos vodne pravice
predloži zainteresirana pravna ali fizična oseba, če je pridobila v posest
objekte in naprave, s katerimi se izvaja vodna pravica. Če se vodna pravica
prenaša pred izgradnjo objektov in naprav za njeno izvajanje, predloži zahtevo
za prenos vodne pravice dosedanji imetnik vodne pravice.
(3) Dosedanji imetnik vodne pravice izvaja
vodno pravico do dokončnosti odločbe iz prvega odstavka tega člena.
121.a člen
(začasni imetnik vodne pravice)
(1) Če imetnik vodne pravice umre, lahko
oseba, ki ima v posesti objekte in naprave, s katerimi se izvaja vodna pravica,
v enem letu od njegove smrti predlaga ministrstvu, da izda odločbo, s katero jo
določi za začasnega imetnika vodne pravice. Začasno imetništvo vodne pravice se
podeli najdlje do izteka treh mesecev po pravnomočnosti sklepa o dedovanju. 
(2) Zahtevo za prenos vodne pravice iz 121.
člena tega zakona poda oseba, ki podeduje objekt ali napravo za izvajanje vodne
pravice.
122. člen
(objekti in naprave)
(1) Po prenehanju vodne pravice mora
njen imetnik objekt ali napravo, ki je zgrajena zaradi posebne rabe vodnega ali
morskega dobra na vodnem ali priobalnem zemljišču, na svoje stroške odstraniti.
(2) Če oseba iz prejšnjega odstavka ne
odstrani objekta ali naprave v dveh letih od prenehanja vodne pravice, zagotovi
njegovo odstranitev država na račun te osebe.
(3) Če je objekt ali napravo iz prvega
odstavka tega člena po prenehanju vodne pravice mogoče nameniti za varstvo
kakovosti voda, urejanje voda ali ohranjanje naravnega ravnovesja vodnih in
obvodnih ekosistemov ter naravnih vrednot, preide skupaj z zemljiščem, na
katerem stoji, v last države, imetnik vodne pravice pa ima pravico do
odškodnine po predpisih, ki urejajo razlastitev.
(4) O odstranitvi ali prenosu objekta
ali naprave in zemljišča v last države odloči ministrstvo po uradni dolžnosti.
123. člen
(plačilo za vodno pravico)
(1) Vodno dovoljenje ali koncesijo se
podeli proti plačilu (v nadaljnjem besedilu: plačilo za vodno pravico).
(2) Pri določitvi plačila za vodno
pravico se upoštevajo naslednji kriteriji:
1.    
razpoložljivost vode,
2.    
namen, vrsta in obseg posebne rabe voda,
3.    
višina sredstev za gradnjo potrebnih vodnih
objektov in naprav,
4.    
ekonomske ugodnosti, ki jih bo imetnik vodne
pravice dosegel s posebno rabo voda,
5.    
čas trajanja posebne rabe voda.
(3) Obveznost plačila za vodno pravico
nastopi z dnem začetka izvajanja vodne pravice, njen imetnik pa ga mora plačati
na način in v roku, ki ga določi organ, ki jo je podelil.
(4) Vlada predpiše podrobnejša merila
za določitev roka, načina in višine plačila za vodno pravico in merila za
njegovo znižanje ter oprostitev, za primere, ko je vodna pravica pridobljena na
podlagi vodnega dovoljenja.
124. člen
(vodno povračilo)
(1) Imetnik vodne pravice je za rabo
vode, naplavin ali vodnih zemljišč v lasti države dolžan plačevati tudi vodno
povračilo, sorazmerno obsegu vodne pravice. Če ima imetnik vodne pravice za
upravljanje objekta ali naprave za odvzem vode določenega upravljavca, je ne
glede na določbo prejšnjega stavka zavezanec za plačilo vodnega povračila
oseba, ki upravlja objekt ali napravo za odvzem vode.
(2) Vodno povračilo se plača ob upoštevanju
načela povrnitve stroškov, povezanih z obremenjevanjem voda, ki vključuje
zlasti: 
1.    
stroške izvajanja javnih služb po tem zakonu, 
2.    
stroške investicij in vzdrževanja vodne
infrastrukture, vključno s stroški za nakup zemljišč, potrebnih za njeno
gradnjo, 
3.    
stroške države iz četrtega odstavka 24. člena
tega zakona, 
4.    
stroške države za odkupe zemljišč iz petega
odstavka 24. člena, drugega odstavka 18. člena tega zakona ter za nakup vodnih
ter priobalnih zemljišč ter sofinanciranje nakupa priobalnih zemljišč s strani
lokalnih skupnosti iz 16. člena tega zakona, 
5.    
stroške odškodnin po tem zakonu, 
6.    
stroške države zaradi zagotavljanja dobrega
stanja voda.
(3) Če je za izvajanje vodne pravice
potreben poseg v prostor, nastopi obveznost plačila vodnega povračila z dnem
izdaje uporabnega dovoljenja, v drugih primerih pa z dnem dokončnosti vodnega
dovoljenja ali sklenitve koncesijske pogodbe.
(4) V primeru iz 118. člena tega
zakona izvajalec javne službe oskrbe s pitno vodo ne plača vodnega povračila za
vodo, ki jo iz objektov in naprav za oskrbo s pitno vodo odvzema oseba iz 118.
člena tega zakona.
(5) Vlada predpiše način določanja
višine vodnega povračila, način njegovega obračunavanja, odmere ter plačevanja
in merila za njegovo znižanje ter oprostitev, pri čemer upošteva načelo
povrnitve stroškov, povezanih z obremenjevanjem voda, ki temelji na ekonomskemu
vrednotenju, vrsto rabe voda, poleg tega pa tudi socialne, gospodarske in
geografske značilnosti območja, na katerem se izvaja vodna pravica.
6.1. Vodno dovoljenje
125. člen
(vodno dovoljenje)
(1) Vodno dovoljenje je treba
pridobiti za neposredno rabo vode za:
1.    
lastno oskrbo s pitno vodo ali oskrbo s pitno vodo,
ki se izvaja kot gospodarska javna služba,
2.    
tehnološke namene,
3.    
dejavnost kopališč,
4.    
pridobivanje toplote,
5.    
namakanje kmetijskega zemljišča ali drugih
površin,
6.    
izvajanje športnega ribolova v komercialnih
ribnikih,
7.    
pogon vodnega mlina, žage ali podobne naprave,
8.    
gojenje sladkovodnih in morskih organizmov,
9.    
pristanišče in vstopno-izstopno mesto po
predpisih o plovbi po celinskih vodah,
10. 
zasneževanje smučišča,
11. 
proizvodnjo električne energije v
hidroelektrarni z instalirano močjo, manjšo od 10 MW, in
12. 
drugo rabo, ki presega splošno rabo po tem
zakonu, pa zanjo ni treba pridobiti koncesije po tem zakonu in ne gre za posebno rabo, za katero v skladu s petim
odstavkom 108. člena tega zakona pridobitev vodne pravice ni potrebna.
(2) Vodno dovoljenje je treba pridobiti za
vsako posebno rabo vode iz prejšnjega odstavka in prvega odstavka 136. člena
tega zakona, tudi v primerih rabe vode iz prvega odstavka 118. člena tega
zakona, če odvzete količine vode presegajo prag, ki ga določi minister s
predpisom. 
(3) Imetnik vodne pravice iz 3. točke
prvega odstavka tega člena sme zaračunavati in pobirati vstopnino za kopanje
samo v primeru, če je za njeno izvajanje zgradil objekt.
(4) Za odvajanje odpadnih voda in
oddajanje toplote v vode je treba pridobiti dovoljenje po predpisih s področja
varstva okolja.
(5) Vodno
dovoljenje je treba pridobiti pred pridobitvijo dovoljenja za poseg v prostor,
skladno s predpisi s področja urejanja prostora in graditve objektov.
(6) Za rabo vode za oskrbo s pitno vodo, ki
se izvaja kot gospodarska javna služba, vodno dovoljenje pridobita občina ali
država.
(7) Vodno dovoljenje za rabo vode iz 1.
točke prvega odstavka tega člena lahko vključuje tudi pripravo pitne vode s
postopkom razsoljevanja, vodno dovoljenje za rabo vode iz 2. točke
prvega odstavka tega člena pa lahko vključuje tudi pripravo tehnološke vode s
postopkom razsoljevanja.
126. člen
(vloga za pridobitev vodnega dovoljenja)
(1) Vloga za pridobitev vodnega
dovoljenja mora poleg podatkov o prosilcu vsebovati zlasti:
1.    
podatke o vodi, ki jo namerava prosilec rabiti,
2.    
podatke o nameravani rabi,
3.    
druge podatke za izdajo dovoljenja.
(2) Minister podrobneje predpiše
vsebino vloge za pridobitev vodnega dovoljenja.
127. člen
(izdaja in podaljšanje vodnega dovoljenja)
(1) Vodno dovoljenje izda ministrstvo,
če:
1.    
je nameravana raba skladna z merili in pogoji za podelitev vodne
pravice ter z načrti upravljanja z vodami,
2.    
nameravana raba ne zmanjšuje, omejuje ali
onemogoča izvajanja obstoječih vodnih pravic ali obstoječih upravičencev
do evidentirane posebne rabe vode drugih upravičencev.
(2) Če je za pridobitev vodnega dovoljenja
vloženih več vlog, ki se nanašajo na isto vodno telo, ministrstvo pri izdaji
vodnega dovoljenja upošteva skladnost nameravane rabe s cilji upravljanja voda,
vrstni red vložitve popolne vloge, razpoložljivost vodnega telesa in prednostno
rabo za oskrbo s pitno vodo. 
(3) Vodno dovoljenje se izda za
določen čas, vendar največ za 30 let.
(4) Vodno dovoljenje se na vlogo
imetnika lahko podaljša, če so izpolnjeni vsi pogoji, ki so ob izteku
dovoljenja predpisani za njegovo pridobitev.
(5) Za podaljšanje vodnega dovoljenja
se smiselno uporabljajo določbe od 129. do 131. člena tega zakona.
(6) V postopku za podelitev vodnega
dovoljenja se od vlagatelja vloge ne sme zahtevati predložitve podatkov, o
katerih vodijo uradno evidenco državni organi, organi lokalnih skupnosti in
nosilci javnih pooblastil, temveč jih pridobi ministrstvo po uradni dolžnosti.
Vložena vloga za pridobitev vodnega dovoljenja je pravna podlaga za neposreden
vpogled uradne osebe, ki vodi postopek za pridobitev tega dovoljenja v
informatizirane uradne evidence iz prejšnjega stavka.
128. člen
(vsebina vodnega dovoljenja)
Vodno dovoljenje mora vsebovati zlasti:
1.    
podatke o imetniku vodne pravice,
2.    
natančen opis vrste, obsega in namena vodne
pravice,
3.    
opis vodnega vira in mesta izvajanja vodne
pravice, predvsem mesto odvzema in vračanja vode,
4.    
čas trajanja,
5.    
način rabe in pogoje, ki jih mora upoštevati
imetnik vodne pravice pri njenem izvajanju,
6.    
osnovo za obračun plačila za vodno pravico,
7.    
ekološko sprejemljivi pretok, 
8.    
pogoje rabe, ki izhajajo iz naravovarstvenih
usmeritev ali smernic po predpisih o ohranjanju narave, 
9.    
ugotovitev, ali gre za rabo vodne
infrastrukture,
10. 
ukrepe, ki jih je dolžan izvršiti imetnik vodne
pravice, po njenem prenehanju,
11. 
druge obveznosti, ki jih mora izpolnjevati
imetnik vodne pravice, skladno s tem zakonom in na njegovi podlagi izdanimi
predpisi.
(2) Imetnik vodne pravice iz 1. in 4. točke
prvega odstavka 125. člena tega zakona je vsakokratni lastnik objekta, v
katerem se izvaja vodna pravica, če je ta podeljena fizični osebi in ne gre za
izvajanje dejavnosti.
129. člen
(sprememba vodnega dovoljenja)
(1) Vodno dovoljenje se lahko spremeni
na predlog njegovega imetnika ali po uradni dolžnosti.
(2) Ministrstvo vodno dovoljenje po
uradni dolžnosti spremeni:
1.    
če se spremenijo predpisani pogoji rabe vode,
2.    
v primerih iz 112. člena tega zakona,
3.    
če to zahteva varstvo voda ali varstvo pred
škodljivim delovanjem voda v javno korist,
4.    
če je to potrebno zaradi oskrbe prebivalstva s
pitno vodo.
(3) V primerih iz prejšnjega odstavka
ministrstvo izda odločbo o spremembi vodnega dovoljenja, skladno z določbami
127. člena tega zakona, v kateri določi tudi obseg in rok prilagoditve, lahko
pa tudi izjemoma podaljša izvajanje vodne pravice, če bi stroški prilagoditve
nesorazmerno presegli koristi, ki jih ima imetnik vodnega dovoljenja.
(4) V primerih iz drugega odstavka
tega člena, razen 2. točke, in v primerih iz prejšnjega odstavka, ima imetnik
vodnega dovoljenja pravico do odškodnine ob smiselni uporabi predpisov, ki
urejajo razlastitev.
(5) V primeru iz 2. točke drugega
odstavka tega člena se glede pravnih posledic spremembe vodnega dovoljenja
uporabljajo določbe šestega in sedmega odstavka 112. člena tega zakona.
130. člen
(začetek postopka za spremembo vodnega
dovoljenja)
(1) Predlogu imetnika vodnega
dovoljenja za njegovo spremembo mora biti poleg ostalih sestavin, ki so
zahtevane za vlogo za izdajo vodnega dovoljenja, priloženo tudi veljavno vodno
dovoljenje, ki naj bi se spremenilo, ter predlog, v katerem delu naj se stvar
reši drugače.
(2) Kadar se postopek za spremembo
dovoljenja začne po uradni dolžnosti, je ministrstvo dolžno o tem in o razlogih
za začetek postopka nemudoma obvestiti imetnika vodnega dovoljenja.
131. člen
(postopek spremembe vodnega dovoljenja)
(1) Glede postopka za spremembo
vodnega dovoljenja se uporabljajo določbe, ki veljajo za njegovo izdajo.
(2) V izreku spremenjenega vodnega
dovoljenja se določi, katero dovoljenje se razveljavi ter ali se razveljavi deloma
ali v celoti.
132. člen
(odvzem vodnega dovoljenja)
Ministrstvo odvzame vodno dovoljenje po
uradni dolžnosti, če ugotovi, da:
1.    
gre za primere iz prvega odstavka 112. člena
tega zakona,
2.    
imetnik ni plačal za vodno pravico v višini in
roku, ki mu ga je določil pristojni organ na podlagi 123. člena tega zakona,
3.    
je bil imetnik vodne pravice v zvezi z njenim
izvajanjem pravnomočno obsojen zaradi storitve kaznivega dejanja zoper okolje,
prostor in naravne dobrine,
4.    
je kršil akte, ki se nanašajo na namen, obseg ali
pogoje rabe vode in jih je pri izvajanju vodne pravice dolžan upoštevati, pa je
bilo to ugotovljeno z dokončno odločbo pristojnega inšpektorja.
133. člen
(postopek za odvzem vodnega dovoljenja po
uradni dolžnosti)
(1) Kadar se začne postopek za odvzem
vodnega dovoljenja, je ministrstvo dolžno o tem in o razlogih za začetek
postopka nemudoma obvestiti imetnika dovoljenja.
(2) V primerih kršitve z zakonom
določenih obveznosti, za katere je določeno, da se dovoljenje odvzame po uradni
dolžnosti, je ministrstvo pred izdajo odločbe dolžno pisno opozoriti imetnika
dovoljenja, naj preneha z ugotovljenimi kršitvami in mu določi rok, v katerem
mora kršitve odpraviti. Če tudi po preteku roka imetnik dovoljenja ne preneha s
kršitvami, ministrstvo dovoljenje odvzame.
(3) V primerih kršitev svojih
obveznosti iz prejšnjega odstavka je imetnik dovoljenja odškodninsko odgovoren.
134. člen
(posledice odvzema)
(1) Odvzem vodnega dovoljenja učinkuje
od dneva pravnomočnosti odločbe, s katero je bilo dovoljenje odvzeto.
(2) Fizična ali pravna oseba, ki ji je
bila izdana odločba o odvzemu vodnega dovoljenja, ga ne more ponovno pridobiti
v obdobju šestih let po pravnomočnosti odločbe.
(3) Oseba iz prejšnjega odstavka
zaradi odvzema vodnega dovoljenja ni upravičena do odškodnine.
135. člen
(prenehanje vodne pravice, podeljene z
vodnim dovoljenjem)
(1) Vodna pravica, podeljena z vodnim
dovoljenjem, preneha:
1.    
če imetnik ni začel z rabo vode v roku,
določenem v dovoljenju, ali v roku dveh let od njegove dokončnosti ni pridobil
dovoljenja za poseg v prostor in graditev objektov, ali dve zaporedni
leti ne izvaja vodne pravice,
2.    
ko izteče rok, za katerega je bilo vodno
dovoljenje izdano, če se ne podaljša,
3.    
če se imetnik odpove pridobljeni vodni pravici,
4.    
v primeru odvzema,
5.    
v primeru lastne oskrbe s pitno vodo z
nastankom obveznosti priključitve na javni vodovod po predpisih, ki urejajo
oskrbo s pitno vodo, razen v primerih lastne oskrbe s pitno vodo, ki se jo
pridobiva po postopku priprave pitne vode z razsoljevanjem na območjih, kjer
prihaja do motenj oskrbe s pitno vodo, 
6.    
z možnostjo priključitve namakalnih območij na
veliki namakalni sistem, ko je ta dan v uporabo, če gre za vodno dovoljenje za
male namakalne sisteme ali za individualno namakanje kmetijskih zemljišč,
ali
7.    
s smrtjo fizične osebe, če v enem letu po smrti fizične osebe ni bil podan predlog iz prvega odstavka
121.a člena tega zakona, ali prenehanjem pravne osebe.
8.    
(črtana).
(2) V primerih iz 1., 3., 5., 6. in 7.
točke prejšnjega odstavka izda ministrstvo odločbo o prenehanju vodne pravice.
V primerih iz 4. točke prejšnjega odstavka se o prenehanju vodne pravice odloči
z odločbo iz 132. člena tega zakona.
6.2. Koncesija
136. člen
(koncesija)
(1) Koncesijo je treba pridobiti za
rabo vode za:
1.    
proizvodnjo pijač,
2.    
potrebe kopališč, ogrevanje in podobno, če se rabi mineralna, termalna ali termomineralna
voda,
3.    
proizvodnjo električne energije v
hidroelektrarni z instalirano močjo, enako ali večjo od 10MW, in
4.    
odvzem naplavin, razen če gre za izvajanje
javne službe po tem zakonu.
(2) Koncesijo lahko pridobi fizična
ali pravna oseba, ki izpolnjuje predpisane pogoje.
(3) Koncesija se podeljuje za določen
čas, vendar ne več kot za 50 let.
(4) Koncesija se lahko na vlogo
imetnika podaljša, če so izpolnjeni vsi pogoji, ki so ob izteku koncesije predpisani
za njeno pridobitev.
(5) Koncesijo v imenu koncedenta
podeljuje vlada, skladno z določbami tega zakona.
137. člen
(koncesijski akt)
(1) Koncesijski akt se lahko izda na
podlagi določb zakona, ki ureja koncesijo na naravnih dobrinah, če iz načrta
upravljanja z vodami izhaja, da količina in kakovost vodnega ali morskega dobra
ali naplavin dovoljujeta nameravano rabo, ta pa je skladna z načelom trajnostne
rabe voda.
(2) Koncesijski akt se izda v skladu z
merili in pogoji, določenimi s predpisom vlade in z načrti upravljanja z vodami.
(3) Če je za rabo iz prvega odstavka
prejšnjega člena treba pridobiti dovoljenje za poseg v prostor skladno s
predpisi s področja urejanja prostora in graditve objektov, je podlaga za
izdajo koncesijskega akta tudi prostorski akt države ali lokalne skupnosti.
(4) Koncesijski akt lahko vsebuje
določbo, da ima pri podelitvi koncesije prednost oseba, ki ponudi v plačilo
višjo koncesijsko dajatev, kot je določena z aktom ali ponudi druge, za
koncedenta ugodnejše pogoje.
138. člen
(pobuda za izdajo koncesijskega akta)
(1) Pravna ali fizična oseba lahko pri
vladi vloži pobudo za izdajo koncesijskega akta za rabo iz prvega odstavka 136.
člena tega zakona.
(2) Pobuda za izdajo koncesijskega
akta mora vsebovati vse elemente, potrebne za določitev vsebine koncesijskega
akta, zlasti pa območje koncesije, vrsto, obseg in čas trajanja rabe.
(3) Vlada v treh mesecih od prejetja
pobude obvestiti pobudnika o tem, ali bo začela s postopkom za izdajo
koncesijskega akta.
139. člen
(postopek podelitve koncesije)
(1) Koncesija se podeli z odločbo o
izboru na podlagi javnega razpisa.
(2) Za podaljšanje časa trajanja
koncesije ali za povečanje njenega obsega se koncesija podeli obstoječemu
koncesionarju brez javnega razpisa, če se pogoji koncesije niso spremenili in
če koncesionar izpolnjuje predpisane pogoje.
140. člen
(dolžnost povrnitve stroškov zaradi
raziskovanja podzemnih voda)
Če pravna ali fizična oseba, ki je
pridobila pravico raziskovati podzemne vode zaradi namenov iz 1. ali 2. točke
prvega odstavka 136. člena tega zakona, ne uspe na javnem razpisu za podelitev
koncesije za rabo vode na vodnem viru, za katerega je pridobila pravico
raziskovati podzemne vode, ji je oseba, ki ji je bila izdana odločba o izboru
koncesionarja, dolžna povrniti stroške, ki jih je imela z raziskovanjem
podzemnih voda na tem vodnem viru. Stroški v zvezi z raziskovanjem podzemnih
voda obsegajo stroške izvedbe gradbenih del in pridobivanja dovoljenj v zvezi z
raziskovanjem.
141. člen
(koncesijska pogodba)
(1) S koncesijsko pogodbo se pogodbeni
stranki podrobneje dogovorita zlasti o:
1.    
namenu, za katerega se podeljuje koncesija,
2.    
posebnih pogojih, ki jih mora upoštevati
koncesionar,
3.    
pogojih in načinu plačevanja plačila za
koncesijo,
4.    
načinu razreševanja medsebojnih razmerij v
primeru prenehanja koncesije pred potekom časa, za katerega je bila podeljena,
5.    
drugih pravicah in obveznostih koncedenta in
koncesionarja.
(2) Pred sklenitvijo koncesijske
pogodbe ni mogoče začeti izvajati vodne pravice.
(3) Če zaradi razlogov na strani koncesionarja
ne pride do sklenitve koncesijske pogodbe v določenem roku, koncedent to odločbo odpravi in lahko prične s postopkom ponovne
podelitve koncesije.
142. člen
(sprememba koncesije)
(1) Koncesija se lahko spremeni s
spremembo koncesijskega akta ali s spremembo koncesijske pogodbe.
(2) Koncesijski akt se lahko spremeni:
1.    
če se spremenijo predpisani pogoji rabe vode
ali naplavin ali v primerih
prilagoditev izvajanja posebne rabe vode iz 112. člena tega zakona.,
2.    
če to zahteva varstvo voda ali varstvo pred
škodljivim delovanjem voda v javno korist,
3.    
če se spremeni višina osnove za izračun plačila
za koncesijo ali 
4.    
zaradi uskladitve s predpisi, ki urejajo ekonomsko vrednotenje varstva in urejanja
voda ter rabe vodnega ali morskega dobra in načrte upravljanja voda, koncesijo
ali rabo naravnih dobrin.
(3) V primeru
iz drugega odstavka tega člena koncedent in koncesionar skleneta novo pogodbo,
s katero medsebojna razmerja prilagodita spremenjenim pogojem, ki so določeni z
novim koncesijskim aktom.
(4) V primerih
iz drugega odstavka tega člena koncesionar nima pravice do odškodnine.
143. člen
(prenehanje koncesije)
Koncesija preneha:
1.    
zaradi prenehanja dejavnosti fizične osebe in
prenehanja pravne osebe, če koncesija ni bila prenesena na drugega
koncesionarja,
2.    
če je bila koncesionarju izdana odločba sodišča
ali drugega državnega organa, s katero mu je bilo pravnomočno prepovedano
opravljati dejavnost, za katero je bila koncesija podeljena,
3.    
s prenehanjem koncesijske pogodbe,
4.    
z odvzemom koncesije,
5.    
z dokončnostjo odločbe, na podlagi katere je
bil izveden prenos koncesije.
(2) Če se ugotovijo razlogi za prenehanje
koncesije iz prejšnjega odstavka, vlada izda odločbo, s katero ugotovi, da je
koncesija prenehala delno ali v celoti.
144. člen
(prenehanje koncesijske pogodbe)
Koncesijska pogodba preneha s sporazumom
pogodbenih strank, z razdrtjem, ali po preteku časa, za katerega je bila
sklenjena.
145. člen
(razdrtje koncesijske pogodbe)
(1) Koncesijsko pogodbo lahko
koncedent razdre pred potekom časa, za katerega je bila sklenjena, če
koncesionar:
1.    
ne začne ali dokonča del na objektu ali napravi
za izvajanje vodne pravice v roku, določenem v koncesijski pogodbi,
2.    
ne začne izvajati rabe, za katero mu je bila
podeljena koncesija, v roku, določenem s koncesijsko pogodbo,
3.    
preneha kontinuirano opravljati dejavnost, za
katero mu je bila podeljena koncesija, po izteku šest mesecev od dneva, ko je
bilo ugotovljeno prenehanje opravljanja te dejavnosti,
4.    
samovoljno izvede spremembe na vodnih objektih
in napravah, namenjenih posebni rabi vodnega ali morskega dobra ali naplavin,
ki lahko ogrozijo vodni režim ali lahko ogrozijo zakonite pravice drugih oseb,
pa v roku, ki mu ga določi pristojni organ, ne vzpostavi prejšnjega stanja,
5.    
ne plačuje plačila za vodno pravico v rokih,
določenih s koncesijsko pogodbo,
6.    
prenese koncesijo na drugo osebo v nasprotju z
zakonom,
7.    
krši druge obveznosti, določene s koncesijskim
aktom.
(2) Glede prehoda lastninske pravice
in vzpostavitve v prejšnje stanje se v primerih prenehanja koncesije, določenih
v prejšnjem odstavku, uporabljajo določbe 122. člena tega zakona.
146. člen
(odvzem koncesije)
(1) Koncesija se odvzame, če
koncesionar:
1.    
ni plačal za vodno pravico skladno z določbami
123. člena tega zakona,
2.    
krši predpise, ki se nanašajo na namen, obseg
ali na pogoje rabe vode, ki jih je pri izvajanju vodne pravice dolžan
upoštevati in je bilo to ugotovljeno z dokončno odločbo pristojnega inšpektorja,
3.    
ne odpravi pomanjkljivosti v roku, določenim z
odločbo pristojnega inšpektorja, s katero je bila odrejena odprava ugotovljenih
pomanjkljivosti,
4.    
ne ravna skladno s prvim in drugim odstavkom
112. člena tega zakona.
(2) Koncesija se odvzame tudi v
primeru, če je bil koncesionar v zvezi z izvajanjem koncesije pravnomočno
obsojen zaradi storitve kaznivega dejanja zoper okolje, prostor in naravne
dobrine.
147. člen
(postopek za odvzem koncesije)
(1) V primerih kršitve z zakonom
določenih obveznosti, za katere je določeno, da se koncesija odvzame, mora
vlada pred izdajo odločbe pisno opozoriti koncesionarja, naj preneha s kršitvami
in mu določiti rok, v katerem mora kršitve odpraviti. Če tudi po preteku roka
koncesionar ni prenehal s kršitvami, vlada koncesijo odvzame.
(2) Vlada je dolžna o začetku postopka
za odvzem in o razlogih za začetek postopka nemudoma obvestiti koncesionarja.
(3) Vlada odvzame koncesijo z odločbo.
148. člen
(posledice odvzema)
(1) Odvzem koncesije učinkuje od dneva
pravnomočnosti odločbe, s katero je bila koncesija odvzeta.
(2) Fizična ali pravna oseba, ki ji je
bila izdana odločba o odvzemu koncesije, je ne more ponovno pridobiti v obdobju
šestih let po pravnomočnosti odločbe.
(3) Oseba iz prejšnjega odstavka
zaradi odvzema koncesije ni upravičena do odškodnine, razen v primerih iz
sedmega odstavka 112. člena tega zakona.
149. člen
(uporaba zakona, ki ureja koncesije na
naravnih dobrinah)
(1) Za podelitev koncesije po tem
zakonu se ne uporabljajo določbe predpisov o javnih naročilih, ki se nanašajo
na koncesijo.
(2) Za druga vprašanja koncesije, ki
niso urejena s tem zakonom, se uporabljajo določbe zakona, ki ureja koncesijo
na naravnih dobrinah.
7. Poseg v prostor, ki lahko vpliva na vodni režim
150. člen
(poseg v prostor, ki lahko vpliva na vodni
režim ali stanje voda)
(1) Poseg v prostor, ki bi lahko
trajno ali začasno vplival na vodni režim ali stanje voda, se lahko izvede samo
na podlagi vodnega soglasja.
(2) Poseg iz prejšnjega odstavka je:
1.    
poseg na vodnem ali priobalnem zemljišču,
2.    
poseg, ki je potreben za izvajanje javnih služb
po tem zakonu,
3.    
poseg, ki je potreben za izvajanje posebne
rabe vode,
4.    
poseg na varstvenih in ogroženih območjih,
5.    
poseg zaradi odvajanja odpadnih voda,
6.    
poseg, kjer lahko pride do vpliva na podzemne
vode, zlasti bogatenje vodonosnika ali vračanje vode v vodonosnik,
7.    
hidromelioracija in druga kmetijska operacija,
gozdarsko delo, rudarsko delo ali drug poseg, zaradi katerega lahko pride do
vpliva na vodni režim.
(3) Minister podrobneje določi posege
iz prejšnjega odstavka.
151. člen
(informacija o pogojih posega v prostor,
ki lahko vplivajo na vodni režim ali stanje voda)
(1) Pravna ali fizična oseba, ki
namerava izvesti poseg v prostor iz prejšnjega člena, lahko od ministrstva
zahteva informacijo v zvezi s predpisanimi pogoji, ki jih mora izpolnjevati
nameravani poseg, nanašajo pa se na varstvo voda, urejanje voda, varstvo
naravnega ravnovesja vodnih in obvodnih ekosistemov in obstoječe vodne pravice
drugih oseb.
(2) Če ministrstvo ugotovi, da ni
potrebno pridobiti projektnih pogojev ali drugih pogojev za poseg v prostor,
ali da ni potrebno pridobiti vodnega soglasja, ali da je poseg nedopusten ali
nemogoč, o tem, v petnajstih dneh po prejemu zahteve, obvesti pravno ali
fizično osebo, ki je podala zahtevo iz prejšnjega odstavka.
(3) V primerih, ko je podana vloga za
izdajo gradbenega dovoljenja za nezahteven objekt lahko zahtevo za pridobitev
informacije iz prvega odstavka tega člena poda organ, pristojen za izdajo
gradbenega dovoljenja. 
(4) V primerih iz prejšnjega odstavka poda
ministrstvo informacijo o pogojih posega v prostor organu, pristojnemu za
izdajo gradbenega dovoljenja, prek elektronske pošte v sedmih dneh po prejemu
zahteve za pridobitev informacije o pogojih posega v prostor.
151.a člen
(projektni pogoji, pogoji za drug poseg v
prostor in vodno soglasje)
(1) Kadar gre za gradnjo ali spremembo
namembnosti, za katero je treba pridobiti gradbeno dovoljenje po predpisih, ki
urejajo graditev objektov, in vodno soglasje na podlagi tega zakona, lahko
investitor pred začetkom izdelovanja projekta za pridobitev gradbenega
dovoljenja za načrtovani poseg pridobi projektne pogoje, k projektnim rešitvam
pa mora pridobiti vodno soglasje. 
(2) V primerih, ko gre za poseg v prostor,
za katerega ni treba pridobiti gradbenega dovoljenja po predpisih, ki urejajo
graditev objektov, je pa treba pridobiti vodno soglasje na podlagi tega zakona,
lahko pravna ali fizična oseba, ki namerava izvesti poseg v prostor,
pred začetkom izvajanja posega pridobi pogoje, ki jih mora
izpolnjevati nameravani poseg (v nadaljnjem besedilu: pogoji za druge posege v
prostor), nanašajo pa se na varstvo voda, urejanje voda, varstvo naravnega
ravnovesja vodnih in obvodnih ekosistemov in obstoječe vodne pravice drugih
oseb. K rešitvam za izvedbo drugega posega v prostor pa mora pravna ali fizična
oseba pridobiti vodno soglasje. 
(3) Za posege v prostor iz 150. člena tega
zakona na območju, ki se ureja z državnim prostorskim načrtom ali občinskim
podrobnim prostorskim načrtom, se šteje, da so projektni pogoji iz prvega
odstavka tega člena oziroma pogoji za druge posege v prostor iz prejšnjega
odstavka pridobljeni z dnem izdaje mnenj k državnemu prostorskemu načrtu ali
občinskemu podrobnemu prostorskemu načrtu. V primerih, ko se s prostorskim
načrtom ali občinskim podrobnim prostorskim načrtom načrtuje gradnja iz prvega
odstavka tega člena, mora investitor po končanem projektiranju pridobiti vodno
soglasje. V primerih, ko se s prostorskim načrtom ali občinskim podrobnim
prostorskim načrtom načrtuje poseg v prostor iz prejšnjega odstavka, mora
pravna ali fizična oseba, ki namerava izvesti poseg v prostor, pred začetkom
izvedbe del pridobiti vodno soglasje. 
(4) Če se v postopku za izdajo
okoljevarstvenega soglasja po predpisih o varstvu okolja ugotovi, da gre za
poseg za katerega je treba pridobiti tudi vodno soglasje po določbah tega
zakona, se šteje, da so projektni pogoji iz prvega odstavka tega člena oziroma
pogoji za druge posege v prostor iz drugega odstavka tega člena pridobljeni z
dnem izdaje okoljevarstvenega soglasja. V primerih gradnje iz prvega odstavka
tega člena, za katero je treba pridobiti okoljevarstveno soglasje, mora
investitor po končanem projektiranju pridobiti vodno soglasje. V primerih
posega v prostor iz drugega odstavka tega člena, za katerega je treba pridobiti
okoljevarstveno soglasje, mora pravna ali fizična oseba, ki namerava izvesti
poseg v prostor, pred začetkom izvedbe del pridobiti vodno soglasje. 
(5) Vloga za izdajo okoljevarstvenega
soglasja iz prejšnjega odstavka mora vsebovati poleg sestavin predpisanih z
zakonom, ki ureja varstvo okolja, tudi sestavine iz drugega oziroma tretjega
odstavka 152. člena tega zakona. 
(6) V postopku za
določitev projektnih pogojev in pogojev za druge posege v prostor ter izdajo
vodnega soglasja se ne sme od vlagateljev vloge zahtevati predložitve podatkov
o katerih vodijo uradno evidenco državni organi, organi lokalnih skupnosti in
nosilci javnih pooblastil, temveč jih pridobi ministrstvo po uradni dolžnosti.
Vložena vloga za določitev projektnih pogojev oziroma pogojev za druge posege v
prostor ali izdajo vodnega soglasja je pravna podlaga za neposreden vpogled
uradne osebe, ki vodi postopek, v informatizirane uradne evidence iz prejšnjega
stavka.
152. člen
(določitev projektnih pogojev in pogojev
za druge posege v prostor)
(1) Za vprašanja v zvezi s postopkom za
določanje projektnih pogojev in pogojev za druge posege v prostor, ki niso
urejena s tem zakonom, se uporabljajo predpisi, ki urejajo graditev objektov. 
(2) Vlogi za določitev projektnih pogojev,
ki mora vsebovati podatke o investitorju in o nameravani gradnji oziroma
spremembi namembnosti, morajo biti priložene sestavine, ki jih določajo
predpisi, ki urejajo graditev objektov, in sestavine, ki jih
določi minister s predpisom. 
(3) Vlogi za določitev pogojev za druge
posege v prostor, ki mora vsebovati podatke o investitorju in o nameravanem
posegu oziroma spremembi namembnosti, morajo biti priložene sestavine, ki jih
določi minister s predpisom. 
(4) Rok za določitev projektnih pogojev in
pogojev za druge posege v prostor je pri zahtevnem in vodnem objektu 30 dni od
prejema popolne vloge. Rok za določitev projektnih pogojev in pogojev za druge
posege v prostor ne teče v času od sklica ustne obravnave ali ogleda do
zaključka ustne obravnave oziroma ogleda. 
(5) Če v roku za določitev projektnih
pogojev oziroma pogojev za druge posege v prostor, ti pogoji niso podani se
šteje, da niso določeni in se lahko vloži vloga za izdajo vodnega soglasja. 
(6) Za dokaz o predložitvi vloge za
določitev projektnih pogojev oziroma pogojev za druge posege v prostor se šteje
potrdilo o priporočeni pošiljki s povratnico ali kopija potrdila o prejemu
vloge. 
(7) Ministrstvo v projektnih pogojih
oziroma pogojih za druge posege v prostor navede pravno podlago za določitev
projektnih pogojev oziroma pogojev za druge posege in vodnega soglasja. 
(8) Če ministrstvo ugotovi, da poseg
v prostor po predpisih iz njegove pristojnosti sprejemljiv in
da projektni pogoji oziroma pogoji za druge posege v prostor niso potrebni,
vloga pa vsebuje vse sestavine, potrebne za izdajo vodnega soglasja, se vloga
za izdajo projektnih pogojev in drugih pogojev za poseg v prostor šteje kot vloga
za izdajo vodnega soglasja.
(9) Če ministrstvo ugotovi, da poseg v
prostor ni sprejemljiv, se vloga za določitev projektnih pogojev ali pogojev za
druge posege v prostor šteje za vlogo za izdajo vodnega soglasja in zavrne
izdajo vodnega soglasja. 
153. člen
(izdaja vodnega soglasja)
(1) V primerih gradnje ali spremembe
namembnosti iz prvega odstavka 151.a člena tega zakona vloži vlogo za izdajo
vodnega soglasja investitor ali po njegovemu pooblastilu projektant. Vlogi za izdajo
vodnega soglasja mora biti priložen tisti del projekta za pridobitev gradbenega
dovoljenja, ki je v zvezi s predmetom soglašanja, vodilna mapa, načrt
arhitekture in druge sestavine, potrebne za izdajo vodnega soglasja, določene s
pogoji za izdajo vodnega soglasja. 
(2) V primerih iz drugega odstavka 151.a
člena tega zakona vloži vlogo za izdajo vodnega soglasja fizična ali pravna
oseba, ki namerava izvesti poseg v prostor. Vlogi za izdajo vodnega soglasja
morajo biti priložene rešitve, ki so v zvezi s predmetom soglašanja, in druge
sestavine, potrebne za izdajo vodnega soglasja, določene s pogoji za izdajo
vodnega soglasja. 
(3) Vodno soglasje izda ministrstvo v 60
dneh pri zahtevnem in vodnem objektu, v 30 dneh pri manj zahtevnem objektu
oziroma v 15 dneh pri enostavnem in nezahtevnem objektu, od prejema popolne
vloge. Rok za izdajo vodnega
soglasja ne teče v času od sklica ustne obravnave ali ogleda do zaključka ustne
obravnave oziroma ogleda. 
(4) Ne glede na določbo prejšnjega odstavka
je rok za izdajo vodnega soglasja v primerih, ko je treba odločiti tudi o
ustanovitvi stvarne služnosti, če gre za poseg na vodnem ali priobalnem
zemljišču v upravljanju ministrstva, 60 dni od prejema popolne vloge. 
(5) Če v roku iz tretjega odstavka tega
člena vlagatelj ni bil pozvan k dopolnitvi ali pojasnitvi vloge ali ni bilo
odločeno o izdaji vodnega soglasja, se šteje, da je vodno soglasje dano, razen,
če gre za poseg na vodnem ali priobalnem zemljišču v upravljanju ministrstva,
za poseg na območju srednje ali velike poplavne nevarnosti skladu s predpisi,
ki določajo ogrožena območja, in za poseg na območju zajetja ali najožjega
vodovarstvenega območja v skladu s predpisi, ki določajo vodovarstvena območja. 
(6) Za dokaz o predložitvi vloge za izdajo
vodnega soglasja se šteje potrdilo o priporočeni pošiljki s povratnico ali
kopija potrdila o prejemu vloge. 
(7) Odločba, s katero je vodno soglasje
izdano, ne vsebuje obrazložitve. Če ministrstvo o vlogi za izdajo vodnega
soglasja odloči na podlagi podatkov, ki jih je predložila stranka, ali
podatkov, ki so organu znani ali o njih vodi uradno evidenco, se vodno soglasje
izda v skrajšanem ugotovitvenem postopku. 
(8) Če ministrstvo ugotovi, da poseg v
prostor po predpisih iz njegove pristojnosti ni
sprejemljiv oziroma, da načrt, projekt oziroma rešitve za poseg niso izdelani v
skladu s projektnimi pogoji oziroma pogoji za druge posege v prostor, zavrne
izdajo vodnega soglasja z odločbo. 
(9) V postopku izdaje vodnega soglasja je
stranka v postopku samo investitor oziroma pravna ali fizična oseba, ki
namerava izvesti poseg v prostor. 
(10) Ne glede na določbe petega odstavka
tega člena, se lahko po preteku roka iz tretjega odstavka tega člena do izdaje
gradbenega dovoljenja izda odločbo o zavrnitvi soglasja ali izda vodno
soglasje s pogoji iz enajstega odstavka tega člena in o tem
obvesti pristojni upravni organ za gradbene zadeve, ki prekine postopek do
pravnomočnosti odločitve o izdaji vodnega soglasja. Škodo in stroške, ki jih je
imel investitor v zvezi s tem, nosi ministrstvo. 
(11) V vodnem soglasju se lahko določijo
tudi drugi pogoji za izvedbo nameravanega posega, ki se nanašajo na urejanje in
varstvo voda, in primeri, ko je za začetek obratovanja potrebno poskusno
obratovanje in način, pogoji ter čas njegovega trajanja. 
(12) Vodno soglasje preneha veljati, če v
dveh letih od dneva, ko je postalo dokončno, ni bila vložena zahteva za izdajo
gradbenega dovoljenja oziroma ni bila začeta gradnja ali drug poseg v prostor,
če gradbenega dovoljenja po predpisih, ki urejajo graditev objektov, ni treba
pridobiti.
(13) Vodno soglasje se lahko podaljša na
zahtevo investitorja, ki jo lahko poda tri mesece pred prenehanjem njegove
veljavnosti. Vodno soglasje se lahko podaljša za največ dve leti, če so
izpolnjeni pogoji, ki so ob vložitvi zahteve za podaljšanje vodnega soglasja
predpisani za njegovo pridobitev.
(14) Ministrstvo
za pripravo in izdajo projektnih pogojev in pogojev za drug poseg v prostor ni
upravičeno do plačila taks, povračila stroškov ali drugih plačil.
(15) Investitor nameravanega posega in
oseba, ki je izdelala dokumentacijo, predpisano kot obvezna sestavina vloge za
izdajo vodnega soglasja, odgovarjata za neposredno škodo, ki zaradi izvedenega
posega nastane tretjim osebam in izvira iz njunega dela in njunih pogodbenih
obveznosti. 
(16) Za druga vprašanja v zvezi s postopkom
za izdajo vodnega soglasja, ki niso posebej urejena s tem zakonom, se
uporabljajo predpisi, ki urejajo graditev objektov. 
153.a člen
(poseg na vodnem ali priobalnem zemljišču
v upravljanju ministrstva)
(1) Poseg na vodnem ali priobalnem
zemljišču v upravljanju ministrstva se lahko izvede na podlagi pridobljene
služnostne ali stavbne pravice. Ministrstvo lahko služnostno pravico na vodnem
ali priobalnem zemljišču, s katerim upravlja, podeli z dokončnim vodnim
soglasjem. Če je za poseg na vodnem ali priobalnem zemljišču v upravljanju
ministrstva treba ustanoviti stavbno pravico, je dokončno vodno soglasje
podlaga za sklenitev pogodbe o ustanovitvi stavbne pravice. 
(2) Pravico iz prejšnjega odstavka se
podeli proti plačilu. 
(3) Vloga za izdajo vodnega soglasja mora
vsebovati vse sestavine potrebne za ustanovitev služnostne ali stavbne pravice.
8. Vodna knjiga in vodni kataster
154. člen
(vodna knjiga)
(1) Vodno knjigo sestavlja evidenca o
podeljenih vodnih pravicah in izdanih vodnih soglasjih ter zbirka listin.
(2) Evidenca iz prejšnjega odstavka
vsebuje podatke iz listin, zlasti pa:
1.    
firmo, sedež in davčno številko ali osebno ime,
naslov in davčno ter matično številko imetnika vodne pravice ali firmo in sedež
ali osebno ime ter naslov pridobitelja vodnega soglasja,
2.    
obseg in čas trajanja vodne pravice,
3.    
poseg, za katerega je bilo izdano vodno
soglasje.
(3) Podatki iz prejšnjega odstavka, za
katere velja varstvo osebnih podatkov v skladu s predpisi na področju varstva
osebnih podatkov, se vodijo samo za namene, določene s tem zakonom, in se ne
brišejo. Podatki o matični
številki fizične osebe se lahko vodijo in hranijo v vodni knjigi, če sta vodna
pravica oziroma vodno soglasje pridobljena v okviru opravljanja registrirane
dejavnosti.
(4) Zbirko listin iz prvega odstavka
tega člena sestavljajo izdana vodna dovoljenja, odločbe o izboru koncesionarja
in koncesijske pogodbe ter izdana vodna soglasja.
155. člen
(vodni kataster)
(1) Vodni kataster sestavljajo popis
voda in popis vodnih objektov ter naprav.
(2) V popis voda se vnašajo podatki o
površinskih in podzemnih vodah, vodnih in priobalnih zemljiščih, vodnem in
morskem dobru, varstvenih in ogroženih območjih po tem zakonu in zavarovanih
območjih po drugih zakonih.
(3) V popis vodnih objektov in naprav
se vnašajo podatki o vodni infrastrukturi in o vodnih objektih in napravah,
namenjenih izvajanju vodnih pravic.
(4) Podatki iz vodnega katastra se redno
pregledujejo in posodabljajo.
156. člen
(načelo javnosti)
(1) Vodno knjigo in vodni kataster
vodi ministrstvo kot javni knjigi.
(2) Vsakdo ima pravico pregledovati
podatke iz knjig iz prejšnjega odstavka.
(3) Vsakdo ima pravico zahtevati in
pridobiti izpiske iz vodne knjige in vodnega katastra proti plačilu stroškov,
ki ne smejo presegati materialnih stroškov posredovanih informacij.
157. člen
(predpis ministra)
Minister podrobneje predpiše obliko in
način vodenja vodne knjige in vodnega katastra, način posredovanja listin in
sporočanja podatkov, ki sestavljajo vodno knjigo in vodni kataster, ter način
določanja materialnih stroškov posredovanih informacij.
157.a člen
(dostop do osebnih in drugih podatkov)
(1) Ministrstvo ima, na podlagi zahteve, od
upravljavca centralnega registra prebivalstva in upravljavca zbirk podatkov o
pravnih osebah, pravico dobiti naslednje podatke: osebno ime, naslov stalnega
ali začasnega prebivališča, državljanstvo, podatek o smrti in podatek o
spremembah, oziroma naziv pravne osebe, naslov sedeža, matično številko fizične osebe v zvezi z opravljanjem
njene registrirane dejavnosti in matično številko pravne osebe, podatek o prenehanju in podatek o spremembah teh podatkov. Ministrstvo
ima na podlagi zahteve od upravljavca davčnega registra pravico pridobiti
davčno številko imetnika vodne pravice ali upravičenca do evidentirane posebne
rabe vode za zavezanca za vodno povračilo ali plačilo za vodno pravico. 
(2) Ministrstvo lahko pridobiva in obdeluje
podatke iz prejšnjega odstavka zaradi priprave aktov o zavarovanjih varstvenih
in ogroženih območij po tem zakonu, zaradi programa ukrepov, podrobnejših
načrtov upravljanja voda, priprave in vzdrževanja vodnega katastra in vodne
knjige ter postopkov za izdajo vodnih pravic ter evidentiranja posebne rabe
vode in pobiranja plačil za vodno pravico in vodnih povračil. 
III. del: ORGANIZACIJA UPRAVLJANJA Z VODAMI
1. Upravne naloge
158. člen
(upravne naloge)
(1) Upravne in z njimi povezane
strokovne naloge ter organizacijske in razvojne naloge iz tega zakona opravlja
ministrstvo.
(2) Poleg nalog iz prejšnjega odstavka
ministrstvo tudi upravlja z vodnimi in priobalnimi zemljišči v lasti države.
(3) Posamezne strokovne in razvojne naloge
izvajajo javni zavodi in druge organizacije, ki jih je za ta namen ustanovila
vlada in inštitut iz 159. člena tega zakona. 
(4) Za obravnavo strokovnih vprašanj s
področja nalog iz prvega in drugega odstavka tega člena lahko minister ustanovi
strokovni svet kot svoj strokovno-posvetovalni organ.
2. Inštitut za vode Republike Slovenije
159. člen
(Inštitut za vode Republike Slovenije)
(1) Za opravljanje določenih
strokovnih in razvojnih nalog ministrstva se ustanovi Inštitut za vode
Republike Slovenije (v nadaljnjem besedilu: Inštitut za vode).
(2) Inštitut za vode se ustanovi kot
javni zavod v skladu z zakonom.
(3) Ustanovitelj Inštituta za vode je
Republika Slovenija, ustanoviteljske pravice in obveznosti do Inštituta za vode
pa izvršuje vlada.
160. člen
(naloge Inštituta za vode)
(1) Inštitut za vode opravlja naslednje
naloge:
1.    
sodelovanje pri pripravi metodologij, povezanih
z izdelavo načrtov upravljanja voda,
2.    
sodelovanje pri pripravi metodologij, povezanih
z določanjem ekološko sprejemljivega pretoka,
3.    
v skladu z ustanovitvenim aktom lahko opravlja
dejavnosti za druge naročnike v obsegu, ki ne ovira izvajanja nalog Inštituta
za vode, če so te dejavnosti skladne z nameni, zaradi katerih je ustanovljen,
ter če omogočajo smotrnejšo in gospodarnejšo izrabo delovnih sredstev.
(2) Podrobnejša opredelitev in
predvideni obseg nalog iz prejšnjega odstavka se določijo v letnem programu
dela Inštituta za vode, ki ga pripravi ministrstvo.
3. Javne službe
161. člen
(javne službe)
(1) Država zagotavlja izvajanje javnih
gospodarskih služb iz tega zakona.
(2) Javne gospodarske službe iz
prejšnjega odstavka so:
1.    
obratovanje in vzdrževanje vodne
infrastrukture, namenjene ohranjanju in uravnavanju vodnih količin (tretji
odstavek 81. člena),
2.    
obratovanje, vzdrževanje in spremljanje stanja
vodne infrastrukture, namenjene varstvu pred škodljivim delovanjem voda (prvi
odstavek 93. člena),
3.    
izvedba izrednih ukrepov v času povečane
stopnje ogroženosti zaradi škodljivega delovanja voda (prvi odstavek 95.
člena),
4.    
izvedba izrednih ukrepov po naravni nesreči
zaradi škodljivega delovanja voda (prvi odstavek 96.a člena),
5.    
vzdrževanje vodnih in priobalnih zemljišč (prvi
odstavek 98. člena),
6.    
zagotavljanje vodovarstvenega nadzora (prvi
odstavek 177. člena).
(3) Vlada določi način in pogoje
izvajanja javnih služb iz prejšnjega odstavka skladno z zakonom.
(4) Vrste in obseg del javnih služb iz
drugega odstavka tega člena se opredeli v programu del, ki ga pripravi
ministrstvo na podlagi programa ukrepov iz 57. člena tega zakona.
(5) Ne glede na določbe 98. in 161. člena
tega zakona se naloge iz 4. in 5. točke drugega odstavka 98. člena tega zakona,
ki se izvajajo na morju, opravljajo v organu v sestavi ministrstva, pristojnega
za pomorstvo, kot specializirane strokovne naloge tega organa.
4. Sklad za vode
162. člen
(Sklad za vode)
(1) Ministrstvo upravlja s Skladom za
vode (v nadaljnjem besedilu: Sklad), ki se za nedoločen čas ustanovi kot
proračunski sklad, skladno z zakonom.
(2) Viri sklada so namenski prejemki
proračuna in so:
-      
sredstva od prodaje vodnih in priobalnih
zemljišč, ki jim je prenehal status naravnega vodnega javnega dobra,
-      
nadomestila za ustanovljene stvarne služnosti
ali stavbne pravice v skladu s tem zakonom in
-      
plačila za vodne pravice v delu, ki pripada
državi, in vodna povračila.
(3) Sredstva Sklada se porabljajo za
financiranje:
1.    
gradnje vodne infrastrukture, vključno z nakupom zemljišč, potrebnih za njeno
gradnjo,
2.    
gradnje državne in lokalne infrastrukture, ki
je potrebna zaradi gradnje vodne infrastrukture,
3.    
izvedbe izrednih ukrepov v času povečane
stopnje ogroženosti zaradi škodljivega delovanja voda in izvedbe izrednih
ukrepov po naravni nesreči zaradi škodljivega delovanja voda,
4.    
gradnje in posodobitve vodnih zadrževalnikov
namenjenih za namakanje kmetijskih zemljišč, ki so državna vodna
infrastruktura,
5.    
nakupa vodnih in priobalnih zemljišč in
sofinanciranja nakupa priobalnih zemljišč s strani lokalnih skupnosti na
podlagi 16. člena tega zakona,
6.    
strokovnih in razvojnih nalog za izvajanje tega
zakona, ki jih opravljajo pravne osebe javnega prava, ki jih je ustanovila
Republika Slovenija v ta namen,
7.    
medobčinskih ali regionalnih projektov gradnje
objektov za črpanje, filtriranje in zajem vode ter prenosnih vodovodov za
zagotovitev javne oskrbe s pitno vodo v skladu z operativnimi programi varstva
okolja,
8.    
občinskih projektov novogradnje ali
rekonstrukcije sistemov za oskrbo s pitno vodo za zagotovitev javne oskrbe s
pitno vodo, ki jih ni mogoče sofinancirati iz sredstev Evropske unije, kadar je
v skladu s predpisi, ki urejajo varstvo okolja, predpisano opremljanje z javnim
vodovodom,
9.    
odkupa zasebnih vodovodov s strani občin zaradi
zagotovitve javne oskrbe s pitno vodo, kadar je v skladu s predpisi, ki urejajo
varstvo okolja, predpisano opremljanje z javnim vodovodom,
10. 
občinskih projektov novogradnje ali
rekonstrukcije javne kanalizacije v aglomeracijah s skupno obremenitvijo,
manjšo od 2.000 populacijskih ekvivalentov, kadar je v skladu s predpisi, ki
urejajo varstvo okolja, predpisano opremljanje z javno kanalizacijo, če jih ni
mogoče sofinancirati iz sredstev Evropske unije, ter
11. 
drugih posameznih strokovnih in razvojnih nalog
za izvajanje tega zakona.
(4) Sredstva Sklada se lahko porabljajo za
sofinanciranje projektov iz 8. do 10. točke prejšnjega odstavka v obliki
nepovratnih sredstev in v okviru razpoložljivih predvidenih sredstev, in sicer
na leto največ do višine 50 % predvidenih prilivov v Sklad iz naslova vodnih
povračil za rabo vode za oskrbo s pitno vodo, ki se izvaja kot gospodarska
javna služba. Sredstva Sklada se porabijo za sofinanciranje projektov iz
prejšnjega stavka največ do višine 80 % vrednosti investicije.
162.a člen
(prednostni cilji, način in postopek
sofinanciranja projektov)
(1) Pri dodeljevanju sredstev Sklada za
sofinanciranje projektov iz 8. do 10. točke tretjega odstavka prejšnjega člena
se zasledujejo zlasti naslednji prednostni cilji:
-      
izpolnjevanje obveznosti in zavez zaradi
sprememb predpisov s področja varstva okolja, s katerimi je predpisano
opremljanje z javno kanalizacijo oziroma javnim vodovodom,
-      
izvajanje ukrepov oziroma projektov v primerih
naravnih pojavov, ki so povzročili ali bi lahko povzročili pomanjkanje vode ali
poslabšanje kakovosti voda, v primerih višje sile, ekološke, naravne ali druge
nesreče,
-      
projekti na prispevnih območjih vodnih teles
površinskih voda ali na območjih vodnih teles podzemnih voda, za katera je s
predpisom, ki ureja načrte upravljanja voda, določeno, da cilji upravljanja z
vodami ne bodo doseženi,
-      
projekti, ki rešujejo problematiko zagotovitve
javne oskrbe s pitno vodo oziroma javne kanalizacije več občin.
(2) Sredstva Sklada se za sofinanciranje
projektov iz 8. do 10. točke tretjega odstavka prejšnjega člena dodelujejo
na način in po postopku, določenima v 162.b do 162.g členu tega zakona.
162.b člen
(način dodeljevanja sredstev)
Sredstva Sklada se dodelijo za
sofinanciranje projektov iz 8. do 10. točke tretjega odstavka 162. člena
tega zakona na podlagi javnega poziva ali javnega razpisa.
162.c člen
(javni poziv in javni razpis)
(1) Ministrstvo z javnim pozivom določi
zlasti skupni obseg sredstev, pogoje za njihovo dodelitev, merila za določitev
višine sredstev in rok za vlaganje vlog za dodelitev sredstev Sklada. Razpisana
sredstva se do svoje porabe dodeljujejo po vrstnem redu prispetja popolnih
vlog.
(2) Ministrstvo z javnim razpisom določi
zlasti skupni obseg sredstev, pogoje za njihovo dodelitev, merila za
ocenjevanje in vrednotenje posameznih projektov in rok za vlaganje vlog za
dodelitev sredstev Sklada. Razpisana sredstva se dodelijo za tiste projekte, ki
so v izbirnem postopku višje ocenjeni oziroma ovrednoteni.
(3) Pri odločanju o dodeljevanju sredstev
Sklada iz 8. do 10. točke tretjega odstavka 162. člena tega zakona se
uporablja zakon, ki ureja splošni upravni postopek, če ta zakon ne določa
drugače.
162.č člen
(sprememba zahtevka)
(1) Pri javnem pozivu je sprememba zahtevka
dopustna do izdaje odločbe iz 162.e člena tega zakona, vendar se pri tem glede
vrstnega reda popolnih vlog šteje, da je bila spremenjena vloga za dodelitev sredstev
Sklada ponovno vložena.
(2) Pri javnem razpisu je sprememba
zahtevka dopustna do izteka roka za vložitev vloge za dodelitev sredstev
Sklada.
162.d člen
(vrnitev v prejšnje stanje)
V primeru zamude procesnih dejanj v
postopkih odločanja o dodeljevanju sredstev Sklada je vrnitev v prejšnje stanje
dovoljena le, če se do trenutka vložitve predloga za vrnitev v prejšnje stanje
še ni iztekel rok za vložitev vloge za dodelitev sredstev Sklada.
162.e člen
(odločba)
(1) Ministrstvo odloči o upravičenosti do
dodelitve sredstev Sklada z odločbo.
(2) Z odločbo iz prejšnjega odstavka se
določijo:
1.    
namen, za katerega se sredstva dodeljujejo,
2.    
višina dodeljenih sredstev,
3.    
rok za izvedbo projekta, za katerega se sredstva
dodeljujejo,
4.    
pogoji, ki morajo biti izpolnjeni za dodelitev
sredstev in rok za njihovo izpolnitev,
5.    
rok za predložitev dokumentacije za izplačilo
dodeljenih sredstev in
6.    
druge zahteve, ki jih glede na namen dodeljenih
sredstev določa javni poziv ali javni razpis.
(3) V postopku odločanja o upravičenosti do
dodelitve sredstev Sklada se ne sme izdati delne ali začasne odločbe.
(4) Ministrstvo izda odločbo iz prvega
odstavka tega člena najpozneje v 120 dneh od prejema popolne vloge za dodelitev
sredstev Sklada.
(5) Če je vloga nepopolna ali nerazumljiva,
ministrstvo vlagatelja najpozneje v 60 dneh od dneva vložitve vloge za
dodelitev sredstev Sklada pozove na odpravo pomanjkljivosti.
(6) Pritožba zoper odločbo iz prvega odstavka
tega člena ni dovoljena, mogoče pa je začeti upravni spor. Zoper druge
posamične akte ministrstva, izdane v postopku za dodelitev sredstev Sklada, ni
pritožbe.
162.f člen
(odvzem upravičenja do dodeljenih
sredstev)
(1) Upravičenje do dodeljenih sredstev
Sklada ministrstvo odvzame z odločbo, če upravičenec:
1.    
dodeljenih sredstev deloma ali v celoti ne
uporabi za namen, določen z odločbo iz prejšnjega člena,
2.    
projekta ne izvede v roku, določenem z odločbo
iz prejšnjega člena, ali dodatnem daljšem roku, ki ga s sklepom določi
ministrstvo,
3.    
ne izpolni pogojev za dodelitev sredstev v
roku, določenem z odločbo iz prejšnjega člena, ali v dodatnem daljšem roku, ki
ga s sklepom določi ministrstvo,
4.    
ne predloži dokumentacije v roku, določenem z
odločbo iz prejšnjega člena, ali v dodatnem daljšem roku, ki ga s sklepom
določi ministrstvo,
5.    
onemogoči ali ovira nadzor nad namensko porabo
dodeljenih sredstev ali
6.    
ne izpolni drugih zahtev, ki jih glede na namen
dodeljenih sredstev določa javni poziv ali javni razpis.
(2) Uvedba postopka za odvzem upravičenja
do dodeljenih sredstev Sklada zadrži izvrševanje odločbe o upravičenosti do
dodeljenih sredstev.
(3) Pritožba zoper odločbo o odvzemu
upravičenja do dodeljenih sredstev Sklada iz prvega odstavka tega člena ni
dovoljena, mogoče pa je začeti upravni spor.
(4) Po pravnomočnosti odločbe o odvzemu
upravičenja do dodeljenih sredstev Sklada mora upravičenec vrniti morebitna že
izplačana sredstva v Sklad v 30 dneh v enkratnem znesku, z zakonskimi zamudnimi
obrestmi, in sicer od dneva nakazila do dneva vračila denarnih sredstev.
162.g člen
(upravni spor)
V upravnem sporu ni mogoče izpodbijati
odločbe, s katero je bilo odločeno o upravičenosti do dodelitve sredstev Sklada
drugim upravičencem, ampak le tisto odločbo ali njen del, s katerim je bilo
odločeno o upravičenosti tožnika.
5. Konferenca za vode
(črtano)
5.1. Organi konference
(črtan)
163. člen
(črtan)
164. člen
(črtan)
165. člen
(črtan)
166. člen
(črtan)
5.2. Volitve v Svet
(črtan)
167. člen
(črtan)
168. člen
(črtan)
169. člen
(črtan)
170. člen
(črtan)
171. člen
(črtan)
172. člen
(črtan)
173. člen
(črtan)
IV. del: NADZOR
1. Inšpekcijski nadzor
174. člen
(pristojnosti)
Inšpekcijski nadzor nad izvrševanjem določb
tega zakona in na njegovi podlagi izdanih predpisov izvajajo inšpektorji,
pristojni za vode, na notranjem območju vodovarstvenega območja neposredno ob
zajetju pa zdravstveni inšpektorji.
175. člen
(ukrepi inšpektorjev)
(1) Poleg pooblastil, ki jih določa
zakon, ima pristojni inšpektor, če ugotovi, da so kršene določbe tega zakona
ali določbe predpisov, izdanih na njegovi podlagi, še naslednja pooblastila:
1.    
prepovedati rabo vode, če se rabi brez vodnega
dovoljenja, koncesije ali ta raba vode ni evidentirana, kadar je to predpisano,
2.    
prepovedati ali omejiti izvajanje vodne pravice,
če se izvaja v nasprotju z vodnim dovoljenjem ali koncesijo,
3.    
ustaviti gradnjo ali izvedbo drugega posega v
prostor, če se izvaja brez ali v nasprotju z vodnim soglasjem,
4.    
odrediti začasno prekinitev opravljanja
dejavnosti, če so kršena določila predpisa iz drugega odstavka 85. člena tega
zakona,
5.    
prepovedati uporabo objekta in naprave, če se
uporablja brez ali v nasprotju z vodnim dovoljenjem ali koncesijo,
6.    
prepovedati ali omejiti izpuščanje ali
odvajanje snovi v vode, če poteka v nasprotju z določbami 64., 65., 66., 67. in
68. člena tega zakona in odrediti vzpostavitev v prejšnje stanje,
7.    
prepovedati odvzem naplavin iz površinskih
voda, če se odvzemajo v nasprotju z 72. členom tega zakona,
8.    
odrediti odpravo škode in vrnitev v prejšnje
stanje,
9.    
odrediti druge nujne ukrepe v skladu s tem
zakonom ali na njegovi podlagi izdanimi predpisi.
(2) Vrnitev v prejšnje stanje iz 6. in 8.
točke prejšnjega odstavka lahko inšpektor odredi v skladu s strokovnim mnenjem
ministrstva.
(3) Če je to
potrebno za odpravo virov in posledic čezmernega obremenjevanja voda, lahko
pristojni inšpektor odredi sanacijske ukrepe ali predlaga ministrstvu odreditev
priprave in izvedbe sanacijskega programa skladno s predpisi na področju
varstva okolja.
(4) Pritožba
zoper odločbo pristojnega inšpektorja ne zadrži izvršitve.
176. člen
(ustna odločba)
(1) Pristojni inšpektor skladno z
zakonom izda ustno odločbo in takoj odredi izvršitev odločbe:
1.    
če obstoji neposredna nevarnost za onesnaženje
vodnega vira, namenjenega oskrbi s pitno vodo,
2.    
če obstoji neposredna nevarnost za onesnaženje
površinskih ali podzemnih voda,
3.    
če nastopi suša ali bi iz drugih razlogov lahko
nastalo pomanjkanje vode ali težave v oskrbi s pitno vodo,
4.    
če obstoji neposredna nevarnost poplav,
5.    
če obstoji neposredna nevarnost izbruha
hudournika, zemeljskih plazov, podorov ali snežnih plazov,
6.    
za zagotovitev začasne uporabe zemljišča iz 25.
člena tega zakona,
7.    
za zagotovitev izvajanja splošne rabe in javnih
služb po tem zakonu, če lastnik ali drug uporabnik vodnega ali priobalnega
zemljišča nasprotuje prehodu čez svoje zemljišče ali opravljanju del, povezanih
z izvajanjem javnih služb po tem zakonu, skladno z določbami 38. in 39. člena
tega zakona,
8.    
za zagotovitev izvedbe del, povezanih z
raziskovanjem voda skladno z določbami 40. člena tega zakona,
9.    
v drugih primerih, določenih z zakonom.
(2) Obstoj naravnih dogodkov iz 3. do
5. točke prejšnjega odstavka ugotovi pristojni organ, skladno s predpisi s
področja varstva pred naravnimi in drugimi nesrečami.
2. Rečna in morska nadzorna služba
177. člen
(rečna in morska nadzorna služba)
(1) Nadzor nad vodami, ki se nanaša na
spoštovanje prepovedi, omejitev in varstvenih režimov iz tega zakona in na
njegovi podlagi izdanih predpisov (v nadaljnjem besedilu: vodovarstveni
nadzor), zagotavlja izvajalec javne službe urejanja voda. 
(2) Vodovarstveni nadzor izvajajo rečni in
morski nadzorniki (v nadaljnjem besedilu: vodovarstveni nadzorniki) na podlagi
podeljenega javnega pooblastila, organizirani pri izvajalcu javne službe
urejanja voda na podlagi sklenjenih delovnih ali drugih ustreznih pogodb. 
(3) Vodovarstveni nadzor se izvaja v zvezi
s prekrški iz 8., 9., 11., 12., 13., 16. in 18. do 20. točke prvega odstavka
181. člena tega zakona, če je prekršek storjen na vodnem ali priobalnem
zemljišču, iz 24. in 25. točke prvega odstavka 181. člena tega zakona, če gre
za rabo vode brez vodnega dovoljenja ali koncesije, iz 26. točke prvega
odstavka 181. člena tega zakona, če gre za odvzem naplavin brez vodne pravice,
in iz 32. točke prvega odstavka 181. člena tega zakona, če gre za poseg brez
vodnega soglasja.
(4) Če vodovarstveni nadzornik pri
vodovarstvenem nadzoru ugotovi, da so kršene določbe tega zakona ali predpisov,
izdanih na njegovi podlagi, ki presegajo njegove pristojnosti, mora o
ugotovljenih kršitvah obvestiti pristojnega inšpektorja.
178. člen
(naloge rečne in morske nadzorne službe)
(1) Naloge vodovarstvenega nadzora iz prejšnjega člena so:
1.    
neposredno spremljanje stanja voda in vodnega
režima,
2.    
nadzor nad izvajanjem prepovedi,
3.    
ugotavljanje dejanskega stanja pri kršitvah
prepovedi iz tega zakona, na njegovi podlagi izdanimi predpisi in drugimi
predpisi s področja varstva okolja, ki se nanašajo na obremenjevanje voda,
4.    
opozarjanje oseb na predpisana ravnanja v zvezi
z obremenjevanjem voda.
(2) Minister podrobneje predpiše
naloge iz prejšnjega odstavka in načine ter pogoje za organizacijsko, vsebinsko in ozemeljsko
usklajeno izvajanje vodovarstvenega nadzora.
179. člen
(pooblastila vodovarstvenega nadzornika)
(1) Vodovarstveni nadzornik ima
pravico do neoviranega dostopa na vodno ali priobalno zemljišče in vstopiti v
vodne objekte ali naprave, namenjene posebni rabi vode in od lastnikov, drugih
uporabnikov ali upravljavcev vodnih objektov ali naprav zahtevati in dobiti na
vpogled dokument, s katerim lahko ugotovi istovetnost osebe, akte o pridobljeni
vodni pravici oziroma evidentirani posebni rabi vode
in dokumentirati kršitev določb tega zakona ali na njegovi podlagi izdanimi
predpisi.
(2) Če so podani razlogi za sum, da je
bilo storjeno kaznivo dejanje, za katero se storilec preganja po uradni
dolžnosti, mora vodovarstveni nadzornik zavarovati kraj storitve kaznivega
dejanja in sledove ter takoj obvestiti policijo. Policistu mora takoj navesti
vsa dejstva in druge okoliščine primera ter izročiti dokaze, ki jih je
pridobil.
(3) Vodovarstveni nadzornik ima
pravico zahtevati in dobiti na vpogled dokument, s katerim lahko ugotovi
istovetnost osebe.
(4) Izjave vodovarstvenih nadzornikov in
materialni dokazi, ki jih zberejo v zvezi z dejanji, na podlagi katerih se ukrepa
v inšpekcijskem postopku, se v inšpekcijskem postopku štejejo za dokaz,
pridobljen v skladu zakonom, ki ureja splošni upravni postopek. 
(5) Vodovarstveni nadzornik pri opravljanju
nalog vodovarstvenega nadzora samostojno vodi postopek in odloča o prekrških v
prekrškovnem postopku v skladu z zakonom, ki ureja prekrške.
180. člen
(pogoji za vodovarstvene nadzornike)
(1) Vodovarstveni nadzornik je posebej
usposobljena oseba, ki ima pooblastilo za izvajanje vodovarstvenega nadzora po
tem zakonu, ki ga izda minister, in je opravila preizkus znanja za vodenje
oziroma odločanje v prekrškovnem postopku po predpisih, ki urejajo prekrške.
Podlaga za pridobitev pooblastila za izvajanje vodovarstvenega nadzora je
certifikat o nacionalni poklicni kvalifikaciji »vodovarstveni
nadzornik/vodovarstvena nadzornica« po predpisih, ki urejajo nacionalne
poklicne kvalifikacije. 
(2) Podatek, da je posameznik pridobil
poklicno kvalifikacijo iz prejšnjega odstavka, pridobi ministrstvo po uradni
dolžnosti iz zbirke nacionalnega informacijskega središča za poklicne
kvalifikacije.
(3) Vodovarstveni nadzornik ima
službeni znak in izkaznico. Položaj uradne osebe se izkazuje z izkaznico.
(4) Vlada predpiše podrobnejši način
in postopek za izdajanje pooblastila po tem zakonu.
(5) Minister v soglasju z ministrom,
pristojnim za upravo, podrobneje določi službeni znak in izkaznico
vodovarstvenega nadzornika.
180.a člen
(prostovoljni nadzorniki)
(1) Naloge vodovarstvenega nadzora iz 1. in
4. točke prvega odstavka 178. člena tega zakona lahko kot prostovoljno dolžnost
opravlja vsaka polnoletna fizična oseba, ki je državljan Republike Slovenije in
izpolnjuje pogoje iz prejšnjega člena (v nadaljnjem besedilu: prostovoljni
nadzornik) po pridobitvi pooblastila in prijavi izvajalcu javne službe urejanja
voda z območja, na katerem namerava izvajati prostovoljni vodovarstveni nadzor.
(2) Prostovoljni nadzornik mora o sumu
storitve prekrškov iz tretjega odstavka 177. člena tega zakona nemudoma
obvestiti vodovarstvenega nadzornika, navesti vsa znana dejstva ter izročiti
dokaze, ki jih je pridobil. 
(3) Določbe drugega in tretjega odstavka
179. člena in 180. člena tega zakona se smiselno uporabljajo tudi za
prostovoljne nadzornike.
3.
Nadzor carinskega organa
180.b člen
(nadzor carinskega organa)
(1) Carinski organ je pristojen za
opravljanje nadzora nad zakonitostjo, pravilnostjo in pravočasnostjo
izpolnjevanja obveznosti, določenih z drugim odstavkom 6. člena tega zakona ter
predpisi, izdanimi na podlagi 123. in 124. člena tega zakona. 
(2) Carinski organ izvaja naloge iz
prejšnjega odstavka v skladu s tem zakonom, predpisi, ki urejajo carinsko
službo, ter zakonom, ki ureja davčni postopek. 
V. del: KAZENSKE DOLOČBE
181. člen
(1) Z globo od 4.000 eurov do 125.000 eurov
se za prekršek kaznuje pravna oseba, ki stori prekršek, če: 
1.    
izvaja splošno rabo voda na območju, kjer je
prepovedana ali omejena ali v nasprotju s predpisanim načinom in pogoji, kjer
je tako določeno s predpisom vlade (četrti odstavek 21. člena); 
2.    
vzpostavi prejšnje stanje brez dovoljenja
ministrstva (24. člen); 
3.    
ne dopusti začasne uporabe svojega zemljišča
(25. člen); 
4.    
ovira neškodljiv prehod čez svoje zemljišče do
vodnega ali morskega dobra ali ne dopusti splošne rabe vodnega ali morskega
dobra (prvi in drugi odstavek 38. člena); 
5.    
na vodnem ali priobalnem zemljišču postavlja
objekte ali druge ovire, ki preprečujejo prost prehod ob vodnem ali morskem
dobru (tretji odstavek 38. člena); 
6.    
izvajalcu javne službe ne dovoli izvajanja z
javno službo povezanih del ali ne omogoča neškodljivega dostopa na vodno,
priobalno ali drugo zemljišče (prvi odstavek 39. člena); 
7.    
ne dopusti uporabe svojih objektov in naprav,
postavitve in obratovanja za izvedbo raziskav potrebnih merilnih naprav,
izkopnih in vrtalnih del, poskusnih črpanj, odvzema vzorcev tal in drugih del,
povezanih s sledilnimi preizkusi in širjenjem snovi (prvi in drugi odstavek 40.
člena); 
8.    
rabi ali izkorišča vodo naravnih jezer,
ribnikov, mlak in drugih naravnih vodnih zbiralnikov, ki imajo stalen ali
občasen pritok ali odtok celinskih ali podzemnih voda, tako da bi se lahko
poslabšalo njihovo ekološko ali kemijsko stanje (četrti odstavek 64. člena); 
9.    
gnoji ali uporablja sredstva za varstvo rastlin
na priobalnih zemljiščih v nasprotju z določbami 65. člena; 
10. 
po celinskih vodah prevaža tovor ali izvaja
vožnjo s plovili na motorni pogon v nasprotju s prvim odstavkom 66. člena; 
11. 
pere vozila in druge stroje in naprave v
površinskih vodah ali na vodnih in priobalnih zemljiščih v nasprotju s 67.
členom; 
12. 
izliva, odlaga ali odmetava v vode snovi ali
predmete, ki lahko ogrožajo življenje in zdravje ljudi, vodnih in obvodnih
organizmov, ovirajo pretok voda ali ogrožajo vodne objekte in naprave; ali če
izliva, odlaga ali odmetava odpadke, razen, če je s predpisi, ki urejajo
varstva okolja, določeno drugače (prvi odstavek 68. člena); 
13. 
na vodnem ali priobalnem zemljišču odlaga ali
pretovarja nevarne snovi v trdni, tekoči ali plinasti obliki; odlaga ali
odmetava odkopne ali odpadne materiale ali druge podobne snovi ali če odlaga
odpadke (drugi odstavek 68. člena); 
14. 
ravna v nasprotju z omejitvami in prepovedmi iz
74., 76., 77.a in 79.b člena; 
15. 
kot zavezanec v roku dveh mesecev po vložitvi
zahtevka za izplačilo nadomestila za zmanjšanje dohodka iz kmetijske dejavnosti
oziroma po odobritvi sheme pomoči s strani Komisije, ne predloži v podpis
pogodbe o nadomestilu za zmanjšanje dohodka iz kmetijske dejavnosti
upravičencu, ki izpolnjuje predpisane pogoje, v skladu s predpisom iz osmega
odstavka tega člena (šesti odstavek 79. člena);
16. 
na vodnem ali priobalnem zemljišču izvaja
dejavnosti ali posege v nasprotju s 84. členom; 
17. 
izvaja dejavnost ali posega v prostor na
ogroženem območju v nasprotju s pogoji, določenimi v aktu vlade (drugi odstavek
85. člena); 
18. 
ravna v nasprotju z drugim odstavkom 87. člena;
19. 
ravna v nasprotju s tretjim odstavkom 88.
člena; 
20. 
ravna v nasprotju z drugim odstavkom 89. člena;
21. 
ravna v nasprotju z določbami 100. člena; 
22. 
ravna v nasprotju z določbami 101. člena; 
23. 
ne dopusti splošne rabe v času, ko je
presihajoče jezero prekrito z vodo (106. člen), 
24. 
krši predpisan način in pogoje rabe vodnega ali
morskega dobra za plovbo (drugi odstavek 107. člena); 
25. 
rabi vodo, ne da bi jo evidentiral ali brez
vodnega dovoljenja ali koncesije ali v nasprotju s pogoji, namenom, načinom ali
zunaj obsega, za katerega je bila podeljena vodna pravica oziroma je bila ta
evidentirana, ali pa dopusti, da podeljeno vodno pravico ali evidentirano
posebno rabo uporablja nekdo drug ali redno ne spremlja odvzetih količin
vode z merilno napravo in ne poroča elektronsko ministrstvu o odvzetih
količinah vode, če je to predpisano (108. člen); 
26. 
odvzema naplavine brez vodne pravice ali v
nasprotju s pogoji, namenom, načinom ali zunaj obsega za katerega je bila
podeljena vodna pravica ali pa dopusti, da podeljeno vodno pravico uporablja
nekdo drug (prvi, tretji in četrti odstavek 108. člena); 
27. 
krši začasne omejitve ali prekinitve izvajanja
posebne rabe vode (prvi in drugi odstavek 111. člena);
28. 
raziskuje podzemne vode brez dovoljenja za
raziskave ali v nasprotju s pogoji iz dovoljenja ali če ne uporablja načrpane
vode samo za raziskave ali če ne predaja pridobljenih podatkov ministrstvu
(prvi, tretji, četrti in peti odstavek 115. člena); 
29. 
ne obvesti ministrstva o odkritju podzemne vode
v predpisanem roku ali če ne dopusti izvedbe analiz ali zagotovi odrejenih
ukrepov zavarovanja odkritih vodnih virov; če ne dopusti zavarovanja in
izkoriščanja podzemnih voda za oskrbo s pitno vodo; če ne dopusti del, ki so
potrebna zaradi evidentiranja vodnega vira (prvi, drugi in peti odstavek 116.
člena); 
30. 
ne dopusti rabe vode, ki se nahaja na njegovem
zemljišču, za oskrbo s pitno vodo tudi drugi osebi z območja, kjer ni
zagotovljeno izvajanje lokalne javne službe oskrbe s pitno vodo, pa to omogoča
izdatnost vodnega vira (drugi odstavek 117. člena); 
31. 
odvzema vodo v nasprotju z določbami 118.
člena; 
32. 
izvede poseg v prostor, ki bi lahko trajno ali
začasno vplival na vodni režim ali stanje voda, brez vodnega soglasja ali v
nasprotju z njim (prvi odstavek 150. člena);
33. 
v roku iz tretjega odstavka 199.g člena tega
zakona ne posreduje ali posreduje napačne podatke iz prvega in drugega odstavka
199.g člena (199.g člen);
34. 
v roku iz tretjega odstavka 199.r člena tega
zakona ne posreduje ali posreduje napačne podatke iz prvega in drugega odstavka
199.r člena (199.r člen).
(2) Z globo od 2.000 eurov do 4.000 eurov
se kaznuje za prekršek iz prejšnjega odstavka samostojni podjetnik posameznik
in posameznik, ki samostojno opravlja dejavnost. 
(3) Z globo od 600 eurov do 2.000 eurov se
kaznuje za prekršek iz prvega odstavka tega člena tudi odgovorna oseba pravne
osebe ali odgovorna oseba samostojnega podjetnika posameznika, odgovorna oseba
posameznika, ki samostojno opravlja dejavnost ali odgovorna oseba v državnem
organu ali organu samoupravne lokalne skupnosti. 
(4) Z globo od 400 eurov do 1.200 eurov se
kaznuje posameznik, če stori prekršek iz prvega odstavka tega člena. 
(5) Pristojni inšpektor in vodovarstveni
nadzornik smeta v okviru pristojnosti za nadzor nad izvrševanjem določb tega
zakona zaseči predmete, ki so bili uporabljeni ali namenjeni za prekršek ali so
z njim nastali. Z zaseženimi predmeti se ravna skladno z določbami zakona, ki
ureja prekrške.
181.a člen
(izrekanje globe)
Osebi, ki stori prekršek iz prejšnjega
člena, se lahko v hitrem postopku izreče globa tudi v znesku, ki je višji od
najnižje predpisane globe.

Priloga:
Seznam voda 1. reda

Zakon o vodah – ZV-1(Uradni list RS, št. 67/02)
vsebuje naslednje prehodne in končne določbe:
»VI. del: PREHODNE DOLOČBE
1. Lastninjenje obstoječih vodnih zemljišč ter objektov in
naprav
182. člen
(lastninjenje
zemljišč)
(1) Zemljišča, ki so na dan
uveljavitve tega zakona vpisana v zemljiško knjigo kot vodna zemljišča, voda,
vodotok, jezero, reka, potok in podobno, in so javno dobro, splošno ljudsko
premoženje,  družbena last ali imajo na njih pravne osebe pravico uporabe,
preidejo z dnem uveljavitve tega zakona v last Republike Slovenije.
(2) Poleg zemljišč iz prejšnjega
odstavka preidejo na dan uveljavitve tega zakona v last države tudi vsa
zemljišča, ki so bila poplavljena zaradi posega v prostor, potrebnega za
pridobivanje električne energije, na njih pa je bila na dan uveljavitve tega
zakona vpisana pravica uporabe pravnih oseb, razen če mednarodna pogodba ne
določa drugače.
(3) Kmetijska in gozdna zemljišča, na
katerih je v zemljiški knjigi vpisana lastninska pravica vodnih zadrug po
predpisih, ki so ustanavljali vodne zadruge, preidejo z dnem uveljavitve tega
zakona v last lokalne skupnosti, na območju katere ležijo, razen če se dokaže
pravno nasledstvo.
183. člen
(lastninjenje
objektov)
(1) Objekti iz četrtega odstavka 17.
člena tega zakona in objekti iz prvega ter tretjega odstavka 33. člena tega
zakona, ki so na dan uveljavitve tega zakona vpisani v zemljiško knjigo kot
javno dobro, splošno ljudsko premoženje ali  družbena last, preidejo z dnem
uveljavitve tega zakona v last Republike Slovenije, razen objektov, katerih
investitor je bila lokalna skupnost, ki postanejo njena last.
(2) Za objekte iz prejšnjega odstavka
v lasti Republike Slovenije se štejejo, če se ne dokaže drugačno pravno stanje,
tudi tisti objekti iz prejšnjega odstavka, ki na dan uveljavitve tega zakona
niso bili vpisani v zemljiško knjigo oziroma, ki so bili vpisani v zemljiško
knjigo, pa ni nihče naveden kot njihov lastnik.
(3) Kot objekti in naprave iz
prejšnjih odstavkov se ne štejejo objekti in naprave, namenjeni izključno
izvajanju gospodarskih javnih služb (infrastrukturni objekti).
184. člen
(razlastitev
objektov in naprav)
Če na dan uveljavitve tega zakona obstoji
na nepremičninah iz prvega odstavka prejšnjega člena lastninska ali druga
stvarna pravica oseb zasebnega prava, ki so to pravico pridobile na podlagi
veljavnega pravnega naslova, jih Republika Slovenija pridobi v last s pravnim
poslom ali, če to ne bi bilo mogoče, začne postopek za njihovo razlastitev po
predpisih, ki urejajo razlastitev.
185. člen
(vpis v
zemljiško knjigo)
(1) Zemljišča iz 182. člena tega
zakona določi ministrstvo, objekte iz 183. člena tega zakona pa ministrstvo ali
lokalna skupnost z ugotovitveno odločbo.
(2) Zemljišča in objekte iz prejšnjega
odstavka vpiše v zemljiško knjigo sodišče po uradni dolžnosti na podlagi
pravnomočne odločbe iz prejšnjega odstavka.
(3) Zemljišča in objekti iz prvega
odstavka tega člena se izkažejo v bilanci, ki jo izdela ministrstvo, v
sodelovanju z ministrstvom, pristojnim za finance, razen objektov lokalne
skupnosti, ki se izkažejo v bilanci lokalne skupnosti.
2. Določitev vodnih zemljišč po tem zakonu in določitev
parcele morja
186. člen
(določitev
vodnega zemljišča celinskih voda)
(1) Vodna zemljišča celinskih voda po
tem zakonu določi ministrstvo na podlagi določb 11. in 12. člena tega zakona v
desetih letih od uveljavitve tega zakona.
(2) Do določitve vodnih zemljišč iz
prejšnjega odstavka se za vodna zemljišča, poleg vodnih zemljišč iz drugega
odstavka 182. člena tega zakona, štejejo tudi zemljišča, na katerih je celinska
voda trajno ali občasno prisotna, in sicer struge tekočih voda in dna stoječih
voda, vključno z opuščenimi strugami in prodišči, ki jih voda občasno še
poplavlja, ter močvirja in zemljišča, ki jih je poplavila voda zaradi posega v
prostor.
187. člen
(parcela morja
in pridobitev vodnih zemljišč v last države)
(1) Vodnemu zemljišču morja se določi
parcela tako, da se odmeri od zunanje meje obale proti morju do meje
teritorialnega morja.
(2) Parcela vodnega zemljišča morja se
vodi v zemljiškem katastru geodetske uprave v Kopru in se vpiše v zemljiško
knjigo pristojnega sodišča v Kopru v samostojno katastrsko občino.
(3) Parcela vodnega zemljišča morja se
po obstoječem stanju oziroma podatkih evidentira v zemljiškem katastru in vpiše
v zemljiško knjigo po določitvi državne meje skladno z zakonom.
(4) Če je na zemljišču ali njegovem
delu iz prvega odstavka tega člena v zemljiški knjigi vpisana lastninska
pravica osebe zasebnega prava, ta zemljišča država odkupi ali ministrstvo
predlaga njihovo razlastitev po predpisih, ki urejajo razlastitev.
(5) Določitev parcele vodnega
zemljišča morja iz prvega odstavka tega člena izvede ministrstvo, skladno s
predpisi, ki urejajo evidentiranje nepremičnin, državne meje in prostorskih
enot v šestih mesecih po določitvi državne meje iz tretjega odstavka tega
člena.
(6) Do določitve parcele iz prejšnjega
odstavka se za vodno zemljišče morja šteje dno notranjih morskih voda in
teritorialnega morja do zunanje meje obale.
3. Nastanek naravnega in grajenega vodnega ali morskega
javnega dobra
188. člen
(nastanek
naravnega vodnega ali morskega javnega dobra)
(1) Obstoječa vodna zemljišča
postanejo naravno vodno ali morsko javno dobro z dnem uveljavitve tega zakona.
(2) Vodna zemljišča iz prejšnjega
odstavka se po uradni dolžnosti vnesejo v zemljiški kataster skladno z
določbami 12. člena in šestega odstavka 28. člena tega zakona.
(3) Ne glede na določbe prvega
odstavka tega člena ministrstvo z odločbo ugotovi prenehanje vodnega zemljišča
in ukine status naravnega vodnega javnega dobra na zahtevo lastnika obstoječega
vodnega zemljišča, če zemljišče ne izpolnjuje kriterijev iz prvega do četrtega
odstavka 11. člena tega zakona.
189. člen
(nastanek
grajenega vodnega ali morskega javnega dobra)
(1) Obstoječa vodna zemljišča iz
prvega odstavka 17. člena tega zakona, objekti iz četrtega odstavka 17. člena
tega zakona in objekti iz prvega ter tretjega odstavka 33. člena tega zakona,
postanejo grajeno vodno ali grajeno morsko javno dobro z dnem uveljavitve tega
zakona.
(2) Vlada objavi seznam zemljišč in objektov
iz prejšnjega odstavka.
(3) Ne glede na določbe prvega
odstavka tega člena obstoječe depresijsko zemljišče, obstoječe zemljišče, ki je
nastalo kot nasip ali zasip na vodnem zemljišču in obstoječi objekt ali naprava
v vodnem ali morskem prostoru, ki je namenjen obrambi države ali izvajanju
nalog policije, ne postane grajeno vodno ali morsko javno dobro.
4. Obstoječa vodna infrastruktura
190. člen
(določitev
obstoječe vodne infrastrukture)
(1) Obstoječi vodnogospodarski objekti
in naprave v splošni rabi postanejo vodna infrastruktura po tem zakonu z dnem
uveljavitve tega zakona.
(2) Ministrstvo objavi seznam
obstoječe vodne infrastrukture iz prejšnjega odstavka.
191. člen
(uporaba vodne
infrastrukture za druge namene)
Za uporabo obstoječe vodne infrastrukture
iz prejšnjega člena za druge namene skleneta njen lastnik in oseba, ki na dan
uveljavitve tega zakona na podlagi veljavnega pravnega naslova uporablja vodno
infrastrukturo za druge namene, pogodbo iz sedmega odstavka 48. člena tega
zakona v 12 mesecih od uveljavitve tega zakona.
192. člen
(razlastitev
vodne infrastrukture)
Če na dan uveljavitve tega zakona obstoji
na objektu in napravi, ki sestavlja vodno infrastrukturo, določeno skladno s
190. členom tega zakona, lastninska ali druga stvarna pravica oseb zasebnega
prava, ki so to pravico pridobile na podlagi veljavnega pravnega naslova,
država pridobi ta objekt in napravo v last s pravnim poslom ali začne postopek
njihove razlastitve po predpisih, ki urejajo razlastitev.
5. Prehod na nov sistem načrtovanja z vodami
193. člen
(načrtovanje v
prehodnem obdobju)
(1) Do sprejetja načrtov upravljanja z
vodami se za upravljanje z vodami sprejme začasni načrt upravljanja z vodami za
območje celotne države.
(2) Načrt iz prejšnjega odstavka
vsebuje:
1.    
opis stanja vodnih teles površinskih in
podzemnih voda,
2.    
povzetek pomembnejših obremenitev in vplivov
človekovih dejavnosti na stanje površinskih in podzemnih voda,
3.    
prikaz varstvenih, ogroženih in zavarovanih
območij po tem zakonu, občutljivih območij po predpisih o varstvu okolja in
zavarovanih ter varovanih območij po predpisih o ohranjanju narave, za katere
sta pomembna vodni režim in kakovost voda, ter varstvenih vodah po predpisih o
ribištvu,
4.    
prikaz mreže in rezultatov monitoringa stanja
voda,
5.    
opredelitev ciljev upravljanja z vodami in
rokov za njihovo doseganje,
6.    
ekonomsko vrednotenje rabe vode ali naplavin in
varstva ter urejanja voda,
7.    
določitev pogojev ali omejitev rabe in drugih
posegov v vodno ali morsko dobro,
8.    
povzetek obveznosti, sprejetih z mednarodno
pogodbo, ki se nanaša na upravljanje z vodami in način njihovega uresničevanja.
(3) Načrt iz prvega odstavka tega
člena sprejme vlada v enem letu od uveljavitve tega zakona, v postopku
sprejemanja pa se ne uporabljajo določbe o sodelovanju javnosti iz 58. člena tega
zakona.
(4) Do sprejetja začasnega načrta
upravljanja z vodami iz prvega odstavka tega člena se za upravljanje z vodami
uporabljajo obstoječe vodnogospodarske osnove.
(5) Do sprejetja načrtov upravljanja z
vodami se za upravljanje z vodami lahko sprejemajo podrobnejši načrti
upravljanja z vodami.
6. Dovoljenje za odvajanje odpadnih voda in oddajanje toplote
194. člen
(vodno
dovoljenje)
Za odvajanje odpadnih voda in oddajanje
toplote v vode je treba do uveljavitve predpisa iz četrtega odstavka 125. člena
tega zakona pridobiti vodno dovoljenje.
7. Prilagoditev pridobljenih vodnih pravic
195. člen
(sprememba
vodnogospodarskega dovoljenja v vodno dovoljenje)
(1) Pravnomočno vodnogospodarsko
dovoljenje, s katerim je pravna ali fizična oseba pridobila pravico do rabe
voda ali izpuščanja odplak, odpadkov ali drugih snovi na podlagi zakona o vodah
(Uradni list SRS, št. 38/81, 29/86 in Uradni list RS, št. 15/91 ter
52/2000) in je za njeno izvajanje treba pridobiti vodno dovoljenje na
podlagi 125. člena tega zakona, se šteje za vodno dovoljenje po tem zakonu.
(2) Pravnomočno dovoljenje za rabo ali
izkoriščanje voda, ki ga je pravna ali fizična oseba pridobila skladno z
določbami 22. člena zakona o varstvu okolja (Uradni list RS, št. 32/93 in
1/96), se šteje za vodno dovoljenje po tem zakonu.
(3) Pravna ali fizična oseba iz
prejšnjih odstavkov izvaja vodno pravico v obsegu, na način in pod pogoji,
določenimi v aktu iz prejšnjih odstavkov.
(4) Ministrstvo po uradni dolžnosti
spremeni dovoljenje iz prvega ali drugega odstavka tega člena, če je to
potrebno zaradi prilagoditve izvajanja obstoječe vodne pravice določbam tega
zakona in določi rok prilagoditve.
(5) Ne glede na določbe tretjega
odstavka tega člena lahko ministrstvo z aktom iz prejšnjega odstavka spremeni
tudi čas, obseg in pogoje izvajanja vodne pravice, če je to potrebno zaradi
prilagoditve izvajanja vodne pravice določbam tega zakona.
(6) Če bi zaradi prilagoditve določbam
tega zakona osebi iz prejšnjega odstavka nastali nesorazmerni stroški,
ministrstvo zniža plačilo za vodno pravico ali podaljša čas trajanja vodnega
dovoljenja.
(7) Pravna ali fizična oseba iz prvega
in drugega odstavka tega člena je dolžna plačevati za vodno pravico v višini,
ki je sorazmerna preostanku njenega trajanja, z dnem uveljavitve predpisa iz
četrtega odstavka 123. člena tega zakona, o čemer ministrstvo izda odločbo.
196. člen
(sprememba
vodnogospodarskega dovoljenja v koncesijo)
(1) Za primere, ko je pravna ali
fizična oseba pridobila pravico do rabe vode s pravnomočnim vodnogospodarskim
dovoljenjem iz prvega odstavka prejšnjega člena, pa je za njeno izvajanje treba
pridobiti koncesijo po 136. členu tega zakona, vlada najkasneje v dveh letih od
uveljavitve tega zakona izda koncesijski akt.
(2) S koncesijskim aktom iz prejšnjega
odstavka se določi izvajanje vodne pravice za čas, v obsegu in pod pogoji,
določenimi v pravnomočnem vodnogospodarskem dovoljenju.
(3) Ne glede na določbe prvega
odstavka tega člena lahko vlada s koncesijskim aktom iz prejšnjega odstavka
spremeni čas, obseg in pogoje izvajanja vodne pravice, če je to potrebno zaradi
prilagoditve določbam tega zakona.
(4) Na podlagi akta iz prejšnjega
odstavka se imetniku pravnomočnega vodnogospodarskega dovoljenja podeli
koncesija brez javnega razpisa.
(5) Če bi zaradi prilagoditve določbam
tega zakona osebi iz prvega odstavka tega člena nastali nesorazmerni stroški,
vlada zniža plačilo za koncesijo, ki bi ga bila dolžna plačati po 123. členu
tega zakona ali podaljša čas trajanja koncesije.
(6) Osebi iz prvega odstavka tega člena
se v dveh mesecih po uveljavitvi akta iz prvega odstavka tega člena izda
odločba o izboru za koncesionarja, koncesijska pogodba pa mora biti sklenjena v
treh mesecih od pravnomočnosti odločbe.
(7) Osebi iz prejšnjega odstavka, ki v
predpisanem roku ne sklene koncesijske pogodbe, vodna pravica preneha, razen,
če so razlogi za prekoračitev roka sklenitve na strani koncedenta.
(8) O prenehanju vodne pravice iz
prejšnjega odstavka ministrstvo izda odločbo.
(9) Do sklenitve pogodbe iz šestega
odstavka tega člena imetnik vodne pravice izvaja svojo pravico v obsegu, na
način in pod pogoji, določenimi v pravnomočnem vodnogospodarskem dovoljenju.
(10) Pravna ali fizična oseba iz
prvega odstavka tega člena je dolžna plačevati za vodno pravico v višini, ki je
sorazmerna preostanku njenega trajanja, določi pa se s koncesijskim aktom iz
prvega odstavka tega člena.
197. člen
(sprememba
koncesije v vodno dovoljenje)
(1) Pravni ali fizični osebi, ki je
pridobila koncesijo za upravljanje, rabo ali izkoriščanje vode, mivke, peska,
proda ali kamna ali naravnega javnega dobra skladno z zakonom, pa je za njeno
izvajanje treba pridobiti vodno dovoljenje, ministrstvo koncesijo nadomesti z
vodnim dovoljenjem, skladno z določbami 127. in 128. člena tega zakona
najkasneje v enem letu od uveljavitve tega zakona.
(2) Z vodnim dovoljenjem iz prejšnjega
odstavka se določi izvajanje vodne pravice za čas, v obsegu in pod pogoji,
določenimi v koncesijskem aktu in koncesijski pogodbi.
(3) Ne glede na določbe prejšnjega
odstavka lahko ministrstvo z vodnim dovoljenjem iz prvega odstavka tega člena
spremeni čas, obseg in pogoje izvajanja vodne pravice, če je to potrebno zaradi
prilagoditve določbam tega zakona.
(4) Če bi zaradi prilagoditve določbam
tega zakona osebi iz prvega odstavka tega člena nastali nesorazmerni stroški,
ministrstvo z vodnim dovoljenjem zniža plačilo za vodno pravico ali določi rok
za prilagoditev določbam tega zakona.
198. člen
(sprememba
vodnogospodarskega soglasja v koncesijo)
(1) Za pravno ali fizično osebo, ki je
s pravnomočnim vodnogospodarskim soglasjem na podlagi zakona pridobila pravico
izkoriščati mivko, pesek, prod ali kamen, se vodnogospodarsko soglasje spremeni
v koncesijo skladno z določbami 196. člena tega zakona.
(2) Šteje se, da je imela pravna ali
fizična oseba pravico izkoriščati mivko, pesek, prod ali kamen tudi v primeru,
če ji je vodnogospodarsko soglasje poteklo, oseba pa je plačevala vodna
povračila v skladu z zakonom.
199. člen
(drugi primeri)
(1) Pravna ali fizična oseba, ki rabi
vodno ali morsko dobro ali odvzema naplavine, pa je za takšno rabo predpisana
pridobitev vodnega dovoljenja ali koncesije in teh aktov nima, mora v dveh
letih od uveljavitve tega zakona vložiti vlogo za izdajo vodnega dovoljenja ali
koncesije skladno z določbami tega zakona.
(2) Ne glede na določbe drugega
odstavka prejšnjega člena veljajo določbe prejšnjega odstavka tudi za osebo iz
drugega odstavka prejšnjega člena.
(3) Vloga iz prvega odstavka tega
člena mora vsebovati opis obsega in načina rabe vodnega ali morskega dobra ali
odvzema naplavin in pravnomočno uporabno dovoljenje za objekt in napravo, s
katero rabi ali izkorišča vodo ali naplavine, če je bilo to predpisano.
(4) V primerih iz prejšnjega odstavka
ministrstvo izda vodno dovoljenje, vlada pa podeli koncesijo brez javnega
razpisa skladno z določbami tega zakona.
(5) Če oseba iz prvega odstavka tega
člena ne vloži vloge v predpisanem roku, inšpektor, pristojen za vode, prepove
uporabo objekta in naprave iz tretjega odstavka tega člena ter odredi njeno
odstranitev ob smiselni uporabi določb 122. člena tega zakona.
8. Druge prilagoditve določbam tega zakona
200. člen
(zagotovitev
prostega prehoda)
(1) Lastnik objekta in naprave, ki je
bila zgrajena na podlagi pravnomočnega dovoljenja za poseg v prostor, pa
parcela pozidanega stavbnega zemljišča sega do meje vodnega zemljišča, mora
dovoliti prost prehod ob vodnem ali obmorskem dobru.
(2) Če ni mogoče zagotoviti prostega
prehoda ob vodnem ali morskem dobru na način iz prejšnjega odstavka,
ministrstvo osebi iz prejšnjega odstavka določi obveznost, da to zagotovi s
posegom na vodno zemljišče.
(3) V primeru iz prejšnjega odstavka
postane objekt, s katerim se omogoča prost prehod ob vodnem ali morskem dobru,
grajeno vodno ali morsko javno dobro, skladno z določbami tega zakona.
(4) Določbe prejšnjih odstavkov ne
veljajo za vodni objekt in napravo po tem zakonu, za objekt in napravo,
namenjeno obrambi države ali izvajanju nalog policije ter izvajanju javnih
služb po drugih zakonih.
201. člen
(obstoječi
objekti na vodnih in priobalnih zemljiščih)
(1) Za obstoječe objekte in naprave,
ki se nahajajo na vodnem ali priobalnem zemljišču, ne veljajo določbe 37. člena
tega zakona, če gre za rekonstrukcijo, adaptacijo ali obnovo, ki bistveno ne
spreminja namembnosti in velikosti objekta.
(2) Če je bilo na vodnem ali
priobalnem zemljišču pred uveljavitvijo tega zakona izdano dovoljenje za poseg
v prostor, ki ni dovoljen po določbah 37. člena tega zakona, lahko imetnik
dovoljenja nadaljuje s posegom.
(3) Prostorski akti države ali lokalne
skupnosti, ki na vodnem ali priobalnem zemljišču omogočajo izvedbo posegov, ki
so po določbah 37. člena tega zakona prepovedani, se morajo uskladiti z določbo
tega člena v šestih mesecih od uveljavitve tega zakona.
202. člen
(prilagoditve,
povezane z varstvom voda)
(1) Pravna ali fizična oseba, ki na
dan uveljavitve tega zakona odvaja odpadne vode v nasprotju z določbami 64.
člena tega zakona, se mora prilagoditi tem določbam najkasneje v dveh letih od
uveljavitve tega zakona.
(2) Do sprejetja predpisa iz drugega
odstavka 66. člena tega zakona se za celinske vode, na katerih je prevoz tovora
in vožnja plovil na motorni pogon dovoljena, štejejo tiste celinske vode, na
katerih takšna plovba poteka na dan uveljavitve tega zakona.
(3) Pravna ali fizična oseba, ki na dan
uveljavitve tega zakona razpolaga z objektom ali napravo iz drugega odstavka
69. člena tega zakona na vodovarstvenem območju, jo mora v roku in s tehničnimi
ali drugimi ukrepi, ki jih določi ministrstvo, prilagoditi določbam tega zakona
ali odstraniti.
(4) Pravna ali fizična oseba, ki na
dan uveljavitve tega zakona razpolaga z dokončnim gradbenim dovoljenjem za
graditev objekta iz drugega odstavka 69. člena tega zakona na vodovarstvenem
območju, pa še ni začela graditi, z gradnjo ne sme začeti.
(5) V primerih iz tretjega in četrtega
odstavka tega člena ima pravna ali fizična oseba pravico do odškodnine po
predpisih, ki urejajo razlastitev.
203. člen
(prenos
zemljišč)
(1) Z dnem uveljavitve tega zakona
preide upravljanje z vodnimi in priobalnimi zemljišči v lasti države na
ministrstvo.
(2) Osebe, ki upravljajo z vodnimi in
priobalnimi zemljišči v lasti države, uredijo dokumentacijo o prenosu
upravljanja teh zemljišč na ministrstvo v šestih mesecih od dne uveljavitve
tega zakona.
9. Vodna knjiga in vodni kataster
204. člen
(vodna knjiga
in vodni kataster)
(1) Obstoječa vodna knjiga in
obstoječi vodni kataster se preoblikujeta v skladu z določbami tega zakona v
enem letu od dne njegove uveljavitve.
(2) V vodno knjigo in vodni kataster
se prenesejo vsi podatki iz obstoječe vodne knjige, vodnega katastra in drugih
evidenc, ki jih vodi ministrstvo, in vsebujejo podatke, za katere ta zakon
določa, da se vodijo v vodni knjigi in vodnem katastru.
10. Inštitut za vode Republike Slovenje
205. člen
(ustanovitev
Inštituta za vode)
(1) Vlada ustanovi Inštitut za vode v
12 mesecih od uveljavitve tega zakona.
(2) Do ustanovitve Inštituta za vode
opravlja njegove naloge Vodnogospodarski inštitut, d.o.o., Hajdrihova 28,
Ljubljana.
(3) Obstoječa podjetja in druge
organizacije, ki na dan uveljavitve tega zakona opravljajo javno službo na
področju vodnega gospodarstva, skladno z zakonom, prenesejo dokumentacijo in
druge podatke, ki se nanašajo na izvajanje nalog Inštituta za vode, na
ministrstvo v treh mesecih od uveljavitve tega zakona.
11. Ustanovitev Sklada za vode
206. člen
(ustanovitev
Sklada za vode)
(1) Sklad za vode se ustanovi v šestih
mesecih od uveljavitve tega zakona.
(2) Do ustanovitve Sklada se za
izvedbo nalog iz 162. člena tega zakona uporabljajo sredstva proračuna Republike
Slovenije.
12. Oblikovanje konferenc za vode
207. člen
(razpis prvih
volitev v Svet in sklic prve seje)
(1) Prve volitve v Svet se opravijo
najkasneje v enem letu od uveljavitve tega zakona.
(2) Volitve iz prejšnjega odstavka
razpiše vlada, ki imenuje tudi volilno komisijo za izvedbo teh volitev.
(3) V aktu o razpisu prvih volitev se
določi nosilce pasivne in aktivne volilne pravice za posamezne člane konference
iz drugega odstavka 163. člena tega zakona, dan volitev in druge zadeve,
potrebne za izvedbo prvih volitev.
(4) Prvo sejo Sveta skliče minister.
13. Postopki, začeti pred uveljavitvijo zakona
208. člen
(postopki)
(1) Postopki za pridobitev
vodnogospodarskega soglasja ali vodnogospodarskega dovoljenja, ki do
uveljavitve tega zakona še niso bili dokončani, se dokončajo na podlagi določb
47. do 51. člena zakona o vodah (Uradni list SRS, št. 38/81, 29/86 in Uradni
list RS, št. 15/91 ter 52/2000).
(2) Postopki za pridobitev koncesije
na vodah po 21. členu ali dovoljenja za uporabo in izkoriščanje voda po 22.
členu zakona o varstvu okolja (Uradni list RS, št. 32/93 in 1/96), ki do
uveljavitve tega zakona še niso bili dokončani, se dokončajo na podlagi 21. in
22. člena zakona o varstvu okolja.
14. Predpisi vlade
209. člen
(predpisi
vlade)
(1) Vlada izda izvršilne predpise po
tem zakonu v dveh letih od uveljavitve tega zakona.
(2) Vlada prvič sprejme načrte
upravljanja voda na vodnih območij Donave in Jadranskega morja iz prvega
odstavka 55. člena tega zakona najkasneje do 22. 12. 2009, drugič pa, ne glede
na določbo prvega odstavka 59. člena tega zakona, najkasneje do 22. 12. 2015.
(3) Prvi načrt iz prejšnjega odstavka
ne vsebuje zahtev iz četrtega odstavka 55. člena tega zakona.
(4) Vlada prvič sprejme program
ukrepov iz 57. člena tega zakona najkasneje do 22. 12. 2009.
(5) Vlada prvič pripravi nacionalni
program upravljanja z vodami iz 54. člena tega zakona najkasneje do 30. 6.
2003.
15. Predpisi ministra
210. člen
(predpisi
ministra)
Minister izda izvršilne predpise v treh
letih od uveljavitve tega zakona.
16. Veljavnost predpisov
211. člen
(veljavnost
predpisov)
Do uveljavitve predpisov iz 209. in 210.
člena tega zakona se uporabljajo, kolikor niso v nasprotju z določbami tega
zakona, naslednji predpisi:
1.    
strokovno navodilo o načinu zbiranja vodnogospodarskih
soglasij in vodnogospodarskih dovoljenj v vodni knjigi in katastru voda o
vpisovanju vodnih količin, kakovosti vode in zgrajenih vodnogospodarskih
objektov in naprav (Uradni list SRS, št. 27/84),
2.    
strokovno navodilo o tem, kaj obsega
vzdrževanje naravnih vodotokov in drugih zbiralnikov vode, vodnih zemljišč ter
vodnogospodarskih objektov in naprav v splošni rabi (Uradni list SRS, št.
27/84),
3.    
strokovno navodilo o tem, kateri objekti se
štejejo za vodnogospodarske objekte v splošni rabi in kateri vodotoki se
štejejo za umetne vodotoke in druge zbiralnike vode (Uradni list SRS, št.
27/84),
4.    
strokovno navodilo o tem, za katere posege je
potrebno vodnogospodarsko soglasje in kaj se šteje za manjše spremembe vodnega
režima (Uradni list SRS, št. 27/84),
5.    
strokovno navodilo za ugotavljanje značilnosti
vodnega režima v mejnem oziroma iztočnem prerezu vodotoka (Uradni list SRS, št.
27/84),
6.    
strokovno navodilo o tem, kakšna tehnična
dokumentacija je potrebna za pridobitev vodnogospodarskega soglasja in
vodnogospodarskega dovoljenja in kaj morajo vsebovati vodnogospodarska soglasja
in vodnogospodarska dovoljenja (Uradni list SRS, št. 27/84 in 3/87),
7.    
strokovno navodilo o načinu odvzemanja mivke,
peska, proda in kamna (Uradni list SRS, št. 27/84),
8.    
strokovno navodilo za določanje meje priobalnih
zemljišč, erozijskih območij in morske obale (Uradni list SRS, št. 4/85),
9.    
strokovno navodilo za izdelavo
vodnogospodarskih osnov (Uradni list SRS, št. 28/88),
10. 
odlok o določitvi meja vodnih območij v SR
Sloveniji (Uradni list SRS, št. 6/75),
11. 
odlok o določitvi hudourniških območij, ki se
štejejo za vodotoke medregionalnega pomena (Uradni list SRS, št. 21/75),
12. 
navodilo o vsebini načrta za obrambo pred
poplavami (Uradni list SRS, št. 10/76),
13. 
strokovno navodilo o tem, katere snovi se štejejo
za nevarne in škodljive snovi in o dopustnih temperaturah vode (Uradni list
SRS, št. 18/85), v delu, ki še velja,
14. 
uredba o ureditvi določenih vprašanj s področja
voda (Uradni list SRS, št. 22/76),
15. 
strokovno navodilo o urejanju gnojišč in
greznic (Uradni list SRS, št. 10/85),
16. 
pravilnik o tem, kako morajo biti zgrajena in
opremljena skladišča ter transportne naprave za nevarne in škodljive snovi
(Uradni list SRS, št. 3/79),
17. 
odlok o določitvi erozijskih območij in
posameznih hudournikov, na katerih zagotavlja delovna organizacija za urejanje
hudournikov varstvo površin pred erozijo, hudourniki in plazovi (Uradni list
SRS, št. 2/70),
18. 
uredba o načinu opravljanja obvezne republiške
vodnogospodarske javne službe na področju vodnega gospodarstva (Uradni list RS,
št. 40/00).
212. člen
(odločba
ministra)
Minister izda odločbo o razveljavitvi
odločbe o določitvi pooblaščenih organizacij za atestiranje analitskih
postopkov (Uradni list SRS, št. 38/85) v enem mesecu od uveljavitve tega
zakona in jo objavi v Uradnem listu Republike Slovenije.
VII. del: KONČNE DOLOČBE
1. Prenehanje veljavnosti
213. člen
(prenehanje
veljavnosti)
(1) Z dnem uveljavitve tega zakona
preneha veljati zakon o vodah (Uradni list SRS, št. 38/81, 29/86 in Uradni list
RS, št. 15/91 ter 52/2000).
(2) Z dnem uveljavitve tega zakona se
preneha uporabljati zakon o temeljih vodnega režima, pomembnega za dve ali več
republik oziroma avtonomnih pokrajin in o meddržavnih vodah (Uradni list SFRJ,
št. 2/74 in 24/76) razen v delu, ki se nanaša na meddržavne vode.
(3) Z dnem uveljavitve tega zakona se
preneha uporabljati uredba o klasifikaciji voda medrepubliških vodnih tokov,
meddržavnih voda in voda obalnega morja Jugoslavije (Uradni list SFRJ, št.
6/78), razen v delu, ki se nanaša na vode, ki tvorijo državno mejo Republike
Slovenije ali jo prečkajo.
214. člen
(prenehanje
veljavnosti posameznih zakonskih določb)
(1) Z dnem uveljavitve tega zakona
prenehajo veljati določbe prvega odstavka 17. člena zakona o varstvu okolja
(Uradni list RS, št. 32/93 in 1/96) v delu, ki določa, da je voda kot
naravni vir lastnina Republike Slovenije.
(2) Z dnem uveljavitve tega zakona
prenehajo veljati določbe prvega odstavka 16. člena zakona o varstvu okolja
(Uradni list RS, št. 32/93 in 1/96) v delu, ki se nanaša na vode in morje.
(3) Z dnem uveljavitve tega zakona
prenehajo veljati določbe četrtega in petega odstavka 16. člena zakona o
varstvu okolja (Uradni list RS, št. 32/93 in 1/96) v delu, ki se nanaša na
določitev, ukinitev ali ponovno vzpostavitev naravnega vodnega ali morskega
javnega dobra.
(4) Z dnem uveljavitve tega zakona
prenehajo veljati določbe drugega odstavka 80. člena zakona o varstvu okolja
(Uradni list RS, št. 32/93 in 1/96) v delu, ki se nanaša na plačilo
povračila za izkoriščanje in rabo vode kot naravne dobrine, katere lastnik je
republika ali lokalna skupnost.
(5) Z dnem uveljavitve tega zakona
prenehajo veljati določbe tretjega, četrtega, petega člena in drugega odstavka
10. člena zakona o stavbnih zemljiščih (Uradni list RS, št. 44/97) v delu,
ki se nanaša na vodno infrastrukturo in grajeno vodno ali morsko javno dobro.
215. člen
(prenehanje
veljavnosti koncesijskih aktov)
Z dnem uveljavitve tega zakona prenehajo
veljati koncesijski akti, ki so bili izdani za pridobitev vodne pravice na
podlagi koncesije, pa je za njeno izvajanje potrebno pridobiti vodno
dovoljenje, skladno z določbami 197. ali 208. člena tega zakona, uporabljajo pa
se do spremembe koncesije v vodno dovoljenje, skladno z določbami 197. člena
tega zakona ali podelitve vodnega dovoljenja, skladno z določbami 208. člena
tega zakona.
216. člen
(prenehanje
veljavnosti predpisov lokalnih skupnosti)
Z dnem uveljavitve tega zakona prenehajo
veljati predpisi lokalnih skupnosti, ki so bili sprejeti na podlagi 57., 58.,
60. in 66. člena zakona o vodah (Uradni list SRS, št. 38/81, 29/86 in Uradni
list RS, št. 15/91 ter 52/2000), se pa uporabljajo do sprejetja predpisov iz
209. in 210. člena tega zakona.
2. Začetek veljavnosti zakona
217. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
zdravstveni inšpekciji – ZZdrI-A (Uradni list RS, št. 2/04)
vsebuje naslednjo končno določbo:
»24. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o varstvu okolja – ZVO-1 (Uradni list
RS, št. 41/04)
vsebuje naslednjo končno določbo:
»199. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
vodah – ZV-1A (Uradni list RS, št. 57/08)
spreminja 193. člen zakona tako, da se glasi:
»193. člen
(načrtovanje v
prehodnem obdobju)
(1) Do sprejetja načrtov upravljanja z
vodami se za upravljanje z vodami pripravi začasni
načrt upravljanja z vodami za območje celotne države.
(2) Načrt iz prejšnjega odstavka
vsebuje:
1.    
opis stanja vodnih teles površinskih in
podzemnih voda,
2.    
povzetek pomembnejših obremenitev in vplivov
človekovih dejavnosti na stanje površinskih in podzemnih voda,
3.    
prikaz varstvenih, ogroženih in zavarovanih
območij po tem zakonu, občutljivih območij po predpisih o varstvu okolja in
zavarovanih ter varovanih območij po predpisih o ohranjanju narave, za katere
sta pomembna vodni režim in kakovost voda, ter varstvenih vodah po predpisih o
ribištvu,
4.    
prikaz mreže in rezultatov monitoringa stanja
voda,
5.    
opredelitev ciljev upravljanja z vodami in
rokov za njihovo doseganje,
6.    
ekonomsko vrednotenje rabe vode ali naplavin in
varstva ter urejanja voda,
7.    
povzetek obveznosti, sprejetih z mednarodno
pogodbo, ki se nanaša na upravljanje z vodami in način njihovega uresničevanja.
(3) Načrt iz prvega odstavka tega
člena sprejme vlada v enem letu od uveljavitve tega zakona, v postopku
sprejemanja pa se ne uporabljajo določbe o sodelovanju javnosti iz 58. člena tega
zakona.
(4) Do sprejetja začasnega načrta
upravljanja z vodami iz prvega odstavka tega člena se za upravljanje z vodami
uporabljajo obstoječe vodnogospodarske osnove.
(5) Do sprejetja načrtov upravljanja z
vodami se za upravljanje z vodami lahko sprejemajo podrobnejši načrti
upravljanja z vodami.«;
spreminja 199. člen zakona tako, da se glasi:
»199. člen
(drugi primeri)
(1) Pravna ali fizična oseba, ki rabi
vodno ali morsko dobro ali odvzema naplavine, pa je za takšno rabo predpisana
pridobitev vodnega dovoljenja ali koncesije in teh aktov nima, mora v dveh
letih od uveljavitve tega zakona vložiti vlogo za izdajo vodnega dovoljenja ali
koncesije skladno z določbami tega zakona.
(2) Ne glede na določbe drugega
odstavka prejšnjega člena veljajo določbe prejšnjega odstavka tudi za osebo iz
drugega odstavka prejšnjega člena.
(3) Vloga iz prvega odstavka tega
člena mora vsebovati opis obsega in načina rabe vodnega ali morskega dobra ali
odvzema naplavin in pravnomočno uporabno dovoljenje za objekt in napravo, s
katero rabi ali izkorišča vodo ali naplavine, če je bilo to predpisano.
(4) V primerih iz prejšnjega odstavka
ministrstvo izda vodno dovoljenje, vlada pa podeli koncesijo brez javnega
razpisa skladno z določbami tega zakona.
(5) Če oseba iz prvega odstavka tega
člena ne vloži vloge v predpisanem roku, inšpektor, pristojen za vode, prepove
uporabo objekta in naprave iz tretjega odstavka tega člena ter odredi njeno
odstranitev ob smiselni uporabi določb 122. člena tega zakona.
(6) Prepovedi uporabe ter odstranitve
objekta in naprave iz prejšnjega odstavka se ne izreče, če gre za objekt ali
napravo, ki se jo uporablja za oskrbo s pitno vodo.«;
spreminja 201. člen zakona tako, da se glasi:
»201. člen
(obstoječi
objekti na vodnih in priobalnih zemljiščih)
(1) Za obstoječe objekte in naprave, ki se
nahajajo na vodnem in priobalnem zemljišču, ne veljajo določbe 37. člena tega
zakona, če gre za rekonstrukcijo, spremembo namembnosti ali nadomestno gradnjo,
če: 
1.    
se s tem ne povečuje poplavna ali erozijska
nevarnost ali ogroženost, 
2.    
se s tem ne poslabšuje stanja voda, 
3.    
je omogočeno izvajanje javnih služb, 
4.    
se s tem ne ovira obstoječe posebne rabe voda, 
5.    
to ni v nasprotju s cilji upravljanja z vodami
in 
6.    
se z rekonstrukcijo ali nadomestno gradnjo
oddaljenost do meje vodnega zemljišča ne zmanjšuje.
(2) Če je bilo na vodnem ali
priobalnem zemljišču pred uveljavitvijo tega zakona izdano dovoljenje za poseg
v prostor, ki ni dovoljen po določbah 37. člena tega zakona, lahko imetnik
dovoljenja nadaljuje s posegom.
(3) Prostorski akti države ali lokalne
skupnosti, ki na vodnem ali priobalnem zemljišču omogočajo izvedbo posegov, ki
so po določbah 37. člena tega zakona prepovedani, se morajo uskladiti z določbo
tega člena v šestih mesecih od uveljavitve tega zakona.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
88. člen
(sprememba
koncesije v vodno dovoljenje)
(1) Pravni ali fizični osebi, ki je
pridobila koncesijo za vzrejo vodnih organizmov za trg, za katere je treba v
skladu s spremenjeno 8. točko prvega odstavka 125. člena zakona pridobiti vodno
dovoljenje, ministrstvo koncesijo nadomesti z vodnim dovoljenjem v skladu z
določbami 127. in 128. člena zakona najkasneje v treh letih od uveljavitve tega
zakona. 
(2) Z vodnim dovoljenjem iz prejšnjega
odstavka se določi izvajanje vodne pravice za čas, v obsegu in pod pogoji,
določenimi v koncesijskem aktu in koncesijski pogodbi. 
(3) Ne glede na določbo prejšnjega odstavka
lahko ministrstvo z vodnim dovoljenjem iz prvega odstavka tega člena spremeni
čas, obseg in pogoje izvajanja vodne pravice, če je to potrebno zaradi
prilagoditve določbam tega zakona. 
(4) Če bi zaradi prilagoditve določbam tega
zakona osebi iz prvega odstavka tega člena nastali nesorazmerni stroški,
ministrstvo z vodnim dovoljenjem zniža plačilo za vodno pravico ali določi rok
za prilagoditev določbam tega zakona.
89. člen
(sprememba
vodnega dovoljenja v koncesijo)
(1) Za primere, ko je pravna ali fizična
oseba pridobila vodno dovoljenje za proizvodnjo električne energije v
hidroelektrarni, ki ni neposredno priključena na javno električno omrežje, za
kar je treba v skladu s spremenjeno 3. točko prvega odstavka 136. člena zakona
pridobiti koncesijo, vlada izda koncesijski akt v treh letih od uveljavitve
tega zakona. 
(2) Koncesijo iz prejšnjega odstavka se
podeli za čas, v obsegu in pod pogoji, določenimi v vodnemu dovoljenju. 
(3) Ne glede na določbo prejšnjega odstavka
se lahko s koncesijskim aktom spremeni čas, obseg in pogoje izvajanja vodne
pravice, če je to potrebno zaradi prilagoditve določbam tega zakona. 
(4) Imetniku vodnega dovoljenja za
proizvodnjo električne energije v hidroelektrarni, ki ni neposredno priključena
na javno električno omrežje, se podeli koncesija brez javnega razpisa. 
(5) Če bi zaradi prilagoditve določbam tega
zakona osebi iz prvega odstavka tega člena nastali nesorazmerni stroški, se ji
lahko zniža plačilo za vodno pravico ali določi rok za prilagoditev določbam
tega zakona ali podaljša čas trajanja koncesije. 
(6) Osebi iz prvega odstavka tega člena se
v šestih mesecih po uveljavitvi koncesijskega akta izda odločba o določitvi
koncesionarja, koncesijska pogodba pa mora biti sklenjena v treh mesecih po
dokončnosti te odločbe. 
(7) Če oseba iz prejšnjega odstavka v
predpisanem roku ne sklene koncesijske pogodbe, vodna pravica preneha, razen če
so razlogi za prekoračitev roka sklenitve koncesijske pogodbe na strani
koncedenta. 
(8) O prenehanju vodne pravice iz
prejšnjega odstavka ministrstvo izda odločbo. 
(9) Oseba iz prvega odstavka tega člena je
dolžna plačevati za vodno pravico v višini, ki je sorazmerna preostanku njenega
trajanja, določi pa se s koncesijskim aktom.
90. člen
(določitev
ekološko sprejemljivega pretoka v obstoječih vodnih dovoljenjih in koncesijah)
(1) Podeljene vodne pravice je treba
prilagoditi spremenjenemu 71. členu zakona v petih letih od uveljavitve
predpisa iz tretjega odstavka spremenjenega 71. člena zakona. 
(2) Če bi zaradi določitve ekološko
sprejemljivega pretoka iz prejšnjega odstavka nastali nesorazmerni stroški,
ministrstvo zniža plačilo za vodno pravico ali določi rok za prilagoditev
ekološko sprejemljivemu pretoku.
91. člen
(vpis vodnih
zemljišč v zemljiško knjigo)
Za zemljišča, ki so na podlagi prvega
odstavka 182. člena Zakona o vodah (Uradni list RS, št. 67/02, 110/02 – ZGO-1,
2/04 – ZZdrl-A in 41/04 – ZVO-1) prešla v last Republike Slovenije, pa še niso
vpisana v zemljiško knjigo, se vpis v zemljiški knjigi opravi na predlog
ministrstva.
92. člen
(vpis vodne
infrastrukture v zemljiško knjigo)
(1) Seznam obstoječih vodnogospodarskih
objektov in naprav v splošni rabi, ki so postali vodna infrastruktura na
podlagi 190. člena Zakona o vodah (Uradni list RS, št. 67/02, 110/02 – ZGO-1,
2/04 – ZZdrl-A in 41/04 – ZVO-1), je podlaga za vpis ustrezne stvarnopravne
pravice v zemljiški knjigi. 
(2) Postopek za vpis v zemljiško knjigo iz
prejšnjega odstavka se izvede na predlog ministrstva.
93. člen
(začeti
postopki)
(1) Postopki za pridobitev koncesije za
vzrejo vodnih organizmov za trg, za katere je treba pridobiti vodno dovoljenje
v skladu s spremenjeno 8. točko prvega odstavka 125. člena zakona, začeti pred
uveljavitvijo tega zakona, se končajo po postopku, določenem s tem zakonom. 
(2) Postopki za pridobitev vodnega
dovoljenja za proizvodnjo električne energije v hidroelektrarni, ki ni
neposredno priključena na javno električno omrežje, za katere je treba v skladu
s spremenjeno 3. točko prvega odstavka 136. člena pridobiti koncesijo, začeti
pred uveljavitvijo tega zakona, se končajo po postopku za podelitev koncesije,
določenem s tem zakonom.
94. člen
(financiranje
medobčinskih in regionalnih vodovodov v prehodnem obdobju)
Določba spremenjenega tretjega odstavka
162. člena zakona se uporablja do začetka delovanja pokrajin.
95. člen
(dokončanje
začetih postopkov za pridobitev informacije o pogojih posega v prostor in
izdajo vodnega soglasja)
(1) Določbe spremenjenega 151. člena
zakona, 151.a člena tega zakona, spremenjenega 152. in 153. člena zakona se
začnejo uporabljati z dnem uveljavitve predpisa o podrobnejši določitvi vloge
za izdajo projektnih pogojev, pogojev za druge posege v prostor in za izdajo
vodnega soglasja, ki mora biti sprejet najkasneje do 31. 12. 2008. 
(2) Za odločanje o zahtevah za pridobitev
informacije o pogojih posega v prostor, vloženih pred uveljavitvijo predpisa iz
prejšnjega odstavka, se uporablja določba 151. člena Zakona o vodah (Uradni
list RS, št. 67/02, 110/02 – ZGO-1, 2/04 – ZZdrl-A in 41/04 – ZVO-1). 
(3) Za odločanje o vlogah za izdajo vodnega
soglasja, ki so bile vložene pred uveljavitvijo predpisa iz prvega odstavka
tega člena, se uporabljajo določbe 152. in 153. člena Zakona o vodah (Uradni
list RS, št. 67/02, 110/02 – ZGO-1, 2/04 – ZZdrl-A in 41/04 – ZVO-1).
96. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
vodah – ZV-1B (Uradni list RS, št. 57/12)
vsebuje naslednje prehodne in končne določbe:
»PREHODNE IN KONČNE DOLOČBE
23. člen
(vodna
dovoljenja, za katera se šteje, da se glasijo na vsakokratnega lastnika
objekta, v katerem se izvaja vodna pravica)
Za vodna dovoljenja za neposredno rabo vode
iz 1. in 4. točke prvega odstavka 125. člena zakona, izdana fizičnim osebam in
ne gre za izvajanje dejavnosti, do uveljavitve tega zakona, se šteje, da so
izdana na vsakokratnega lastnika objekta, v katerem se izvaja vodna pravica, v
skladu z drugim odstavkom 128. člena zakona.
24. člen
(prehod na
evidentirano posebno rabo vode)
Imetniki vodnih pravic za rabe vode, za
katero je v skladu s petim odstavkom 108. člena zakona potrebno evidentiranje
posebne rabe vode, nadaljujejo z izvajanjem teh pravic do izteka obdobja, za
katerega jim je bila vodna pravica podeljena.
25. člen
(prenehanje veljavnosti
koncesijskih aktov pri podeljenih koncesijah)
(1) Z dnem uveljavitve tega zakona
prenehajo veljati koncesijski akti za rabo vode za gojenje morskih organizmov
ali za gojenje sladkovodnih organizmov v stoječih vodah s površino vode, večjo
od 0,5 km2, za pristanišče ali sidrišče in je investitor oseba zasebnega prava
in koncesijski akti za proizvodnjo električne energije v hidroelektrarni z
instalirano močjo, manjšo od 10 MW, uporabljajo pa se do pravnomočnosti vodnih
dovoljenj, izdanih v skladu z 8., 9. in 11. točko prvega odstavka 125. člena
zakona. 
(2) Ministrstvo koncesijo iz prejšnjega
odstavka nadomesti z vodnim dovoljenjem najpozneje v šestih letih od
uveljavitve tega zakona. 
(3) Do pravnomočnosti vodnih dovoljenj iz
prejšnjega odstavka izvajajo dosedanji imetniki koncesij iz prvega odstavka
tega člena vodno pravico v skladu s koncesijskimi akti iz prvega odstavka tega
člena, sklenjenimi koncesijskimi pogodbami in določbami zakona, ki se nanašajo
na koncesije. 
(4) Z vodnim dovoljenjem iz drugega
odstavka tega člena se določi izvajanje vodne pravice za čas, v obsegu in pod
pogoji, določenimi v koncesijskem aktu iz prvega odstavka tega člena in
sklenjenih koncesijskih pogodbah, določi se ekološko sprejemljivi pretok, če ta
še ni bil določen, in ugotovi prenehanje koncesije. 
(5) Pobude za podelitev koncesije za rabo
vode iz prvega odstavka tega člena, podane do uveljavitve tega zakona, glede
katerih še ni bil izdan koncesijski akt, se štejejo za vloge za pridobitev
vodnega dovoljenja. 
(6) Vloge za izdajo vodnega dovoljenja za
rabo vode, za katere je treba v skladu z 8., 9. in 11. točko prvega odstavka
125. člena zakona pridobiti vodno dovoljenje, glede katerih je vlada že
odločila in obvestila pobudnika, da ne bo začela postopka izdaje koncesijskega
akta, ministrstvo zavrže.
26. člen
(prenehanje
veljavnosti koncesijskih aktov, v primerih, ko postopek podelitve koncesije še
ni bil zaključen)
(1) Z dnem uveljavitve tega zakona
prenehajo veljati koncesijski akti za rabo vode za gojenje morskih organizmov
ali za gojenje sladkovodnih organizmov v stoječih vodah s površino vode, večjo
od 0,5 km2, za pristanišče ali sidrišče in je investitor oseba zasebnega prava
in koncesijski akti za rabo vode za proizvodnjo električne energije v
hidroelektrarni z instalirano močjo, manjšo od 10 MW, in še ni bil začet
postopek izbire koncesionarja na podlagi javnega razpisa oziroma še ni bila
izdana odločba o izbiri koncesionarja. 
(2) Ministrstvo v primerih iz prejšnjega
odstavka izda vodno dovoljenje po uradni dolžnosti.
27. člen
(prehod vodnih
dovoljenj za naravno zdravilišče po predpisih o zdravstveni dejavnosti na
koncesije)
Pravni ali fizični osebi, ki ima vodno
dovoljenje za neposredno rabo vode za naravno zdravilišče po predpisih o
zdravstveni dejavnosti, vlada na podlagi zahteve za podaljšanje vodne pravice
izda koncesijski akt v skladu z drugim odstavkom 139. člena zakona.
28. člen
(prenos
posameznih nalog)
Organ v sestavi ministrstva, pristojnega za
pomorstvo, prevzame v skladu s 17. členom tega zakona najkasneje v roku dveh
let od uveljavitve tega zakona naloge, opremo, dokumentacijo in pravice
proračunske uporabe za izvajanje prenesenih nalog od organa v sestavi
ministrstva, pristojnega za okolje, ter ustrezno dokumentacijo in kadre, ki
neposredno opravljajo operativne naloge, od dosedanjega izvajalca gospodarske
javne službe urejanja voda.
29. člen
(predpis
ministra)
Minister izda predpis iz petega odstavka
108. člena zakona v enem letu od uveljavitve tega zakona.
30. člen
(prenehanje
veljavnosti)
Z dnem uveljavitve tega zakona prenehajo
veljati 1. člen v delu, ki se nanaša na program strokovnega usposabljanja in
preverjanja znanja, 2. in 3. člen ter Priloga 1 Uredbe o programu strokovnega
usposabljanja in preverjanja znanja za izvajanje vodovarstvenega nadzora
(Uradni list RS, št. 30/12).
31. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o dopolnitvah Zakona o vodah – ZV-1C
(Uradni list RS, št. 100/13)
za 199. členom zakona dodaja 199.a člen, ki se glasi:
»199.a člen
(podelitev
vodne pravice v prehodnem obdobju)
(1) Ne glede na določbo prejšnjega člena
mora pravna ali fizična oseba, ki rabi vodo na dan uveljavitve Zakona o
dopolnitvah Zakona o vodah (Uradni list RS, št. 100/13) za proizvodnjo pijač
ali potrebe kopališč, ogrevanje in podobno, če se rabi mineralna, termalna ali
termomineralna voda, in ji ni bila podeljena koncesija, v treh mesecih od
uveljavitve Zakona o dopolnitvah Zakona o vodah (Uradni list RS, št. 100/13)
dati pobudo za izdajo koncesijskega akta. 
(2) Pobuda iz prejšnjega odstavka mora
vsebovati obseg in način rabe vode, ki vključuje hidrogeološko poročilo s
prikazom vplivnega območja rabe vode. 
(3) Vloge za izdajo koncesije in pobude za
izdajo koncesijskega akta za vrste rabe vode iz prvega odstavka tega člena,
vložene do uveljavitve Zakona o dopolnitvah Zakona o vodah (Uradni list RS, št.
100/13), se štejejo za pobude v skladu s prvim odstavkom tega člena. 
(4) Vloge za izdajo koncesije iz drugega
odstavka 208. člena tega zakona se štejejo za pobude v skladu z prvim odstavkom
tega člena. 
(5) V primerih iz prvega in drugega
odstavka tega člena vlada podeli koncesijo brez javnega razpisa v skladu z določbami
tega zakona. Ne glede na drugi odstavek 208. člena tega zakona vlada podeli
koncesijo brez javnega razpisa v skladu z določbami tega zakona v primerih iz
prejšnjega odstavka. 
(6) Če je za pridobitev koncesije iz
prejšnjega odstavka vloženih več pobud oziroma vlog na istem vodnem telesu ali
viru vode, vlada v koncesijskem aktu predpiše merila in pogoje, ki upoštevajo
tudi skladnost obstoječe rabe vode s cilji upravljanja voda in načrtom
upravljanja voda, razpoložljivost vodnega telesa in prednostno oskrbo s pitno
vodo ter količino dejansko rabljene vode v letu 2012. 
(7) Ne glede na določbo prejšnjega člena
mora pravna ali fizična oseba, ki rabi vodo na dan uveljavitve Zakona o
dopolnitvah Zakona o vodah (Uradni list RS, št. 100/13) za proizvodnjo pijač,
ki se odvzema iz objektov in naprav, namenjenih za oskrbo s pitno vodo, in
vodnega dovoljenja nima, v treh mesecih od uveljavitve Zakona o dopolnitvah
Zakona o vodah (Uradni list RS, št. 100/13) podati vlogo za izdajo vodnega
dovoljenja. 
(8) Vloge za izdajo vodnega dovoljenja za
rabo vode za proizvodnjo pijač, ki se odvzema iz objektov in naprav, namenjenih
za oskrbo s pitno vode, vložene do uveljavitve Zakona o dopolnitvah Zakona o
vodah (Uradni list RS, št. 100/13), se štejejo za vloge v skladu s prejšnjim
odstavkom. 
(9) Ne glede na peti odstavek prejšnjega
člena inšpektor, pristojen za vode, izreče ukrep iz 175. člena tega zakona, če
pravna ali fizična oseba iz prvega oziroma sedmega odstavka tega člena ne vloži
pobude iz prvega odstavka tega člena oziroma vloge iz sedmega odstavka tega
člena v predpisanem roku. 
(10) Če je pravna ali fizična oseba podala
vlogo za izdajo vodnega dovoljenja ali podala pobudo za izdajo koncesijskega
akta v primerih in v roku iz tega člena, pa ji je že bil izrečen inšpekcijski
ukrep zaradi posebne rabe vode brez vodne pravice, se izvršba inšpekcijskega
ukrepa odloži do dokončne odločitve organa o vloženi vlogi oziroma pobudi za
izdajo koncesijskega akta. 
(11) Ne glede na peti odstavek prejšnjega
člena in prejšnji odstavek se ukrep prepovedi uporabe objekta in naprave ne
izreče, če gre za objekt ali napravo, pri kateri se voda uporablja tudi za
oskrbo s pitno vodo ali ogrevanje stanovanjske stavbe. 
(12) Vlada izda koncesijske akte,
ministrstvo pa vodna dovoljenja na podlagi tega člena najpozneje do 31.
decembra 2014.«;
dodaja 199.b člen, ki se glasi:
»199.b člen
(nadomestilo za
rabo vode)
(1) Pravna ali fizična oseba, ki je do
uveljavitve Zakona o dopolnitvah Zakona o vodah (Uradni list RS, št. 100/13)
rabila vodo, za katero je predpisana pridobitev koncesije za proizvodnjo pijač
ali potrebe kopališč, ogrevanje in podobno, če se rabi mineralna, termalna ali
termomineralna voda, pa ji koncesija do uveljavitve Zakona o dopolnitvah Zakona
o vodah (Uradni list RS, št. 100/13) ni bila podeljena, mora plačati
nadomestilo za rabo vode. 
(2) Pravna ali fizična oseba, ki je do
uveljavitve Zakona o dopolnitvah Zakona o vodah (Uradni list RS, št. 100/13)
pridobila koncesijo za proizvodnjo pijač, vendar je vodo rabila že pred podelitvijo
koncesije, mora plačati nadomestilo za rabo vode. 
(3) Pravna ali fizična oseba, ki je do
uveljavitve Zakona o dopolnitvah Zakona o vodah (Uradni list RS, št. 100/13)
pridobila koncesijo za potrebe kopališč, ogrevanje in podobno, če se rabi
mineralna, termalna ali termomineralna voda in je vodo rabila že pred
podelitvijo koncesije, mora plačati nadomestilo za rabo vode. 
(4) Pravna ali fizična oseba, ki je do
uveljavitve Zakona o dopolnitvah Zakona o vodah (Uradni list RS, št. 100/13)
rabila vodo, za katero je predpisana pridobitev vodnega dovoljenja za
proizvodnjo pijač, ki se odvzema iz objektov in naprav, namenjenih oskrbi s
pitno vodo, pa ji vodno dovoljenje do uveljavitve Zakona o dopolnitvah Zakona o
vodah (Uradni list RS, št. 100/13) ni bilo izdano, mora plačati nadomestilo za
rabo vode. 
(5) Pravna ali fizična oseba, ki ji je bilo
do uveljavitve Zakona o dopolnitvah Zakona o vodah (Uradni list RS, št. 100/13)
izdano vodno dovoljenje za rabo vode za proizvodnjo pijač, ki se odvzema iz
objektov in naprav, namenjenih oskrbi s pitno vodo, ali vodno dovoljenje za
rabo mineralne, termalne vode ali termomineralne vode za dejavnost kopališč in
naravnih zdravilišč po predpisih o zdravstveni dejavnosti in je vodo rabila že
pred dokončnostjo vodnega dovoljenja, mora plačati nadomestilo za rabo vode. 
(6) Nadomestilo za rabo vode se plača v
primeru iz: 
-      
prvega in četrtega odstavka tega člena za
obdobje dejanske rabe vode do 31. decembra 2013 oziroma do prenehanja dejanske
rabe vode, če to nastopi pred 31. decembrom 2013; 
-      
drugega in tretjega odstavka tega člena za
obdobje dejanske rabe vode do podelitve koncesije in 
-      
petega odstavka tega člena za obdobje dejanske
rabe do dokončnosti vodnega dovoljenja. 
(7) Ne glede na prejšnji odstavek se
nadomestilo za rabo vode iz prvega do petega odstavka tega člena ne plačuje za
obdobje pred 1. januarjem 2005.«;
dodaja 199.c člen, ki se glasi:
»199.c člen
(način plačila
nadomestila za rabo vode)
(1) O plačilu nadomestila za rabo vode v
primeru vodnega dovoljenja odloči ministrstvo z odločbo, v primeru koncesije pa
se plačilo nadomestila za rabo vode uredi s koncesijsko pogodbo. Če je bila za
rabo vode, za katero se plača nadomestilo za rabo vode, pobuda oziroma vloga za
izdajo koncesijskega akta ali vodnega dovoljenja umaknjena ali ni bila vložena,
o plačilu nadomestila za rabo vode odloči po uradni dolžnosti ministrstvo z
odločbo. 
(2) Nadomestilo za rabo vode se plača v
enkratnem znesku ali v največ 30 letnih obrokih oziroma v največ toliko letnih
obrokih, kolikor znaša število let do izteka obdobja, za katero je vodna
pravica podeljena. Če je znesek nadomestila za rabo vode nižji od 10.000 eurov,
se nadomestilo za rabo vode plača v enkratnem znesku. Pri obročnem plačilu se
obračunajo referenčne obresti, ki so določene v višini referenčne obrestne mere
za izračun državnih pomoči, ki velja na dan izdaje vsakokratne odločbe oziroma
izdaje računa. 
(3) Če se nadomestilo za rabo vode plača v
enkratnem znesku, obveznost plačila nadomestila za rabo vode nastopi v 60 dneh
od dokončnosti odločbe iz prvega odstavka tega člena oziroma v 60 dneh od
izdaje računa na podlagi sklenjene koncesijske pogodbe. 
(4) Če se nadomestilo za rabo vode plačuje
obročno, zapade obveznost za plačilo posameznega obroka 31. decembra v letu, v
katerem je treba plačati posamezen obrok nadomestila za rabo vode. 
(5) Prihodki od plačila nadomestila za rabo
vode so prihodek sklada za vode iz 162. člena tega zakona. 
(6) Nadomestilo za rabo vode se plačuje na
podračune, določene s predpisom, ki ureja podračune ter način plačevanja
obveznih dajatev in drugih javnofinančnih prihodkov. 
(7) Za nepravočasno plačano nadomestilo za
rabo vode je treba plačati zakonske zamudne obresti.«;
dodaja 199.č člen, ki se glasi:
»199.č člen
(izračun višine
nadomestila za rabo vode za proizvodnjo pijač)
(1) Višina nadomestila za rabo vode za
proizvodnjo pijač se za posamezno leto izračuna za pivo kot zmnožek 5,9 eura na
m³ prodanega piva in skupne količine prodanega piva v posameznem letu, izražene
v m³, oziroma za vode in brezalkoholne pijače kot zmnožek 2 eurov na m³ prodane
mineralne, izvirske, namizne vode ali brezalkoholne pijače ter skupne količine
prodane mineralne, izvirske, namizne vode in brezalkoholne pijače v posameznem
letu, izražene v m³. 
(2) Prejšnji odstavek se uporablja tudi v
primerih iz četrtega in petega odstavka 199.b člena tega zakona, razen če gre
za odvzem vode, ki je manjši od 50.000 m³ na leto, pri čemer se višina
nadomestila za rabo vode izračuna kot zmnožek 0,65 eura na m³ odvzete vode in
skupne količine odvzete vode iz objektov in naprav, namenjenih oskrbi s pitno
vodo, v posameznem letu. 
(3) Ne glede na prvi in drugi odstavek tega
člena znaša višina nadomestila za rabo vode za proizvodnjo pijač 20 odstotkov
za leto 2005, 40 odstotkov za leto 2006, za leto 2007 pa 80 odstotkov zneska
nadomestila za rabo vode, izračunanega na način iz prvega oziroma drugega
odstavka tega člena.«;
dodaja 199.d člen, ki se glasi:
»199.d člen
(izračun višine
nadomestila za rabo vode za potrebe kopališč, ogrevanje in podobno, če se rabi
mineralna, termalna ali termomineralna voda)
(1) Višina
nadomestila za rabo vode za potrebe kopališč, ogrevanje in podobno, če se rabi
mineralna, termalna ali termomineralna voda, se za posamezno leto izračuna po
naslednji enačbi:
P = 0,01 × C × Q
× ΔT × 4,2 
pri čemer so: 
-      
P: višina nadomestila za rabo vode, izražena v
eurih, 
-      
C: cena povprečne prodajne vrednosti 1MJ
toplote, ki nastane z zgorevanjem ekstra lahkega kurilnega olja za posamezno
leto znaša 0,015964 eurov, 
-      
Q: letna količina izčrpane podzemne vode iz
posameznega zajetja, izražena v 1000 litrih, oziroma zmogljivost objekta za
črpanje za obdobje, ko ni na razpolago meritev načrpane podzemne vode, 
-      
ΔT: se izračuna na naslednji način:
a)      
če je Tvir ≤ 30 °C:                        ΔT = Tvir – 12 °C;
b)      
če je 30 °C < Tvir ≤ 50 °C:          ΔT
= Tvir – 18 °C;
c)      
če je Tvir > 50 °C:                       ΔT = Tvir – 35 °C.
(2) Tvir iz prejšnjega odstavka
je povprečna letna temperatura podzemne vode na ustju vrtine.«;
dodaja 199.e člen, ki se glasi:
»199.e člen
(plačilo za
vodno pravico v primeru izdanih vodnih dovoljenj)
(1) Pravna ali fizična oseba, ki ji je bilo
do uveljavitve Zakona o dopolnitvah Zakona o vodah (Uradni list RS, št. 100/13)
že izdano vodno dovoljenje za rabo vode za proizvodnjo pijač, ki se odvzema iz
objektov in naprav, namenjenih za oskrbo s pitno vodo, ali ji je bilo izdano
vodno dovoljenje za rabo mineralne, termalne ali termomineralne vode za
dejavnost kopališč in naravnih zdravilišč po predpisih o zdravstveni
dejavnosti, pa ji do uveljavitve Zakona o dopolnitvah Zakona o vodah (Uradni
list RS, št. 100/13) ni bilo odmerjeno plačilo za vodno pravico, mora poravnati
plačilo za vodno pravico v primeru izdanih vodnih dovoljenj. 
(2) Plačilo za vodno pravico v primeru
izdanih vodnih dovoljenj za rabo vode za proizvodnjo pijač, ki se odvzema iz
objektov in naprav, namenjenih za oskrbo s pitno vodo, se plača od dokončnosti
vodnega dovoljenja do 31. decembra 2013 oziroma do prenehanja dejanske rabe
vode, če to nastopi pred 31. decembrom 2013. Plačilo za vodno pravico v primeru
izdanih vodnih dovoljenj za rabo mineralne, termalne ali termomineralne vode za
dejavnost kopališč in naravnih zdravilišč po predpisih o zdravstveni dejavnosti
se plača od dokončnosti vodnega dovoljenja do dokončnosti odločbe o določitvi
koncesionarja na podlagi koncesijskega akta v skladu s 27. členom Zakona o
spremembah in dopolnitvah Zakona o vodah (Uradni list RS, št. 57/12). 
(3) O plačilu za vodno pravico v primeru
izdanih vodnih dovoljenj odloči ministrstvo z odločbo. 
(4) Za določitev načina plačila za vodno
pravico v primeru izdanih vodnih dovoljenj iz tega člena se smiselno
uporabljajo določbe 199.c člena tega zakona. 
(5) Za določitev višine plačila za vodno
pravico v primeru izdanih vodnih dovoljenj iz tega člena se smiselno
uporabljajo določbe 199.č in 199.d člena tega zakona.«;
dodaja 199.f člen, ki se glasi:
»199.f člen
(postopek
obračuna razlike plačil)
(1) Pravne ali fizične osebe iz drugega in
tretjega odstavka 199.b člena tega zakona, ki so pridobile koncesijo na podlagi
199. člena tega zakona ali 140. člena Zakona o vodah (Uradni list RS, št.
67/02, 110/02 – ZGO-1, 2/04 – ZZdrl-A in 41/04 – ZVO-1) lahko zahtevajo vračilo
razlike plačil med že plačanim zneskom plačila za koncesijo in zneskom
nadomestila za rabo vode, izračunanim v skladu s 199.č ali 199.d členom tega
zakona (v nadaljnjem besedilu: razlika plačil). 
(2) Zahtevek iz prejšnjega odstavka mora
vsebovati podatke iz pete alinee drugega odstavka 199.g člena tega zakona in se
ga pošlje ministrstvu. 
(3) Če ministrstvo na podlagi podatkov iz
drugega odstavka 199.g člena ugotovi, da je že plačani znesek plačila za
koncesijo višji od zneska nadomestila za rabo vode, izračunanega v skladu s
199.č ali 199.d členom tega zakona, se razlika vrne na podlagi sklenjenega
aneksa h koncesijski pogodbi. 
(4) Če ministrstvo na podlagi podatkov iz
drugega odstavka 199.g člena tega zakona ugotovi, da je že plačani znesek
plačila za koncesijo nižji od zneska nadomestila za rabo vode, izračunanega v
skladu s 199.č ali 199.d členom tega zakona, se plača razlika kot nadomestilo
za rabo vode v skladu s 199.c členom tega zakona. 
(5) Razlika plačil iz tretjega odstavka
tega člena se vrne osebam iz prvega odstavka tega člena s podračuna državnega
proračuna »Prihodki od podeljenih koncesij za vodno pravico, ki pripadajo
državi« brezobrestno v 30 letnih obrokih oziroma v največ toliko letnih
obrokih, kolikor znaša število let do izteka obdobja, za katero je koncesija
podeljena. Vračilo posameznega obroka zapade 31. decembra v letu, v katerem je
treba vrniti posamezni obrok. Če je skupna višina razlike nižja od 10.000
eurov, se vrne v enkratnem znesku, in sicer v 60 dneh po izdanem dobropisu.«;
dodaja 199.g člen, ki se glasi:
»199.g člen
(podatki za
izračun višine nadomestila za rabo vode, plačila za vodno pravico v primeru
izdanih vodnih dovoljenj in za obračun razlike plačil)
(1) Pravna ali fizična oseba iz prvega do
petega odstavka 199.b člena tega zakona in prvega odstavka 199.e člena tega
zakona mora poslati ministrstvu v primeru koncesije oziroma Agenciji Republike
Slovenije za okolje v primeru vodnih dovoljenj podatke, potrebne za izračun
nadomestila za rabo vode in plačila za vodno pravico v primeru izdanih vodnih
dovoljenj, oziroma lahko pošlje zahtevek za obračun razlike plačil v skladu s
prejšnjim členom. 
(2) Podatki iz prejšnjega odstavka so za
izračun: 
-      
višine nadomestila za rabo vode za proizvodnjo
pijač: količina prodanega piva v posameznem letu, izražena v m³, oziroma skupna količina prodane
mineralne, izvirske, namizne vode in brezalkoholne pijače v posameznem letu, izražena
v m³, ter podatek o začetku in morebitnem prenehanju izvajanja dejanske rabe
vode; 
-      
višine nadomestila za rabo vode za potrebe
kopališč, ogrevanje in podobno, če se rabi mineralna, termalna ali
termomineralna voda ali za rabo termalne vode za dejavnost kopališč in naravnih
zdravilišč po predpisih o zdravstveni dejavnosti: povprečna letna temperatura podzemne
vode na ustju vrtine (Tvir) in letna količina izčrpane podzemne vode
iz posameznega zajetja, izražena v 1000 litrih, oziroma zmogljivost objekta za
črpanje za obdobje, ko ni na razpolago meritev načrpane podzemne vode, ter
podatek o začetku in morebitnem prenehanju izvajanja dejanske rabe vode; 
-      
višine nadomestila za rabo vode in izračun
višine plačila za vodno pravico v primeru izdanih vodnih dovoljenj za rabo vode
za proizvodnjo pijač, ki se odvzema iz objektov in naprav, namenjenih za oskrbo
s pitno vodo, če je odvzem vode manjši od 50.000 m³ na leto: količina v m³
odvzete vode v posameznem letu, podatek o začetku in morebitnem prenehanju izvajanja
dejanske rabe vode ter podatek o upravljavcu objektov in naprav, namenjenih
oskrbi s pitno vodo; 
-      
višine nadomestila za rabo vode in izračun
višine plačila za vodno pravico v primeru izdanih vodnih dovoljenj za rabo vode
za proizvodnjo pijač, ki se odvzema iz objektov in naprav, namenjenih za oskrbo
s pitno vodo, če je odvzem vode večji ali enak 50.000 m³ na leto: količina
prodanega piva v posameznem letu, izražena v m³, oziroma skupna količina
prodane mineralne, izvirske, namizne vode in brezalkoholne pijače v posameznem
letu, izražena v m³ ter podatek o začetku in morebitnem prenehanju izvajanja
dejanske rabe vode; 
-      
razlike plačil v primeru izdane koncesije:
podatki o dejanski rabi vode pred podelitvijo koncesije in podatki o številki
koncesijske pogodbe ter podatke iz prve in druge alinee tega odstavka. 
(3) Podatke iz prejšnjega odstavka je treba
predložiti najpozneje do 31. januarja 2014 na obrazcu, ki je objavljen na
spletni strani ministrstva.«;
dodaja 199.h člen, ki se glasi:
»199.h člen
(postopek
ugotavljanja pravilnosti podatkov)
(1) Ministrstvo na podlagi podatkov iz
prejšnjega člena preveri pravilnost posredovanih podatkov na podlagi: 
-      
podatkov o vodnih povračilih iz evidenc, ki jih
vodi ministrstvo, 
-      
podatkov upravljavca objektov in naprav, namenjenih
oskrbi s pitno vodo, 
-      
podatkov iz opravljenega inšpekcijskega
nadzora, 
-      
podatkov iz vodne knjige in 
-      
podatkov iz poslovnih knjig. 
(2) Če na podlagi preverjanja iz prejšnjega
odstavka ni mogoče ugotoviti pravilnih podatkov o količini odvzete vode ali
izčrpane podzemne vode, potrebnih za izračun nadomestila za rabo vode ali
plačila za vodno pravico v primeru izdanih vodnih dovoljenj, se šteje, da je
pravna ali fizična oseba rabila vodo obsegu, opredeljenem v vlogi oziroma
pobudi za podelitev vodne pravice, če ta ni vložena, pa v obsegu, ugotovljenem
v trenutku odločanja. 
(3) Organi, ki vodijo centralni register
prebivalstva in registre pravnih oseb, so dolžni dati ministrstvu za namen
ugotavljanja pravilnosti podatkov iz prejšnjega člena podatke o fizičnih in
pravnih osebah, ki so vpisane v registre, vključno s historičnimi podatki, in
sicer: ime in priimek, naslov stalnega prebivališča, državljanstvo in EMŠO
fizične osebe, podatke o umrlih fizičnih osebah oziroma ime, naslov sedeža in
matično številko pravne osebe ter podatke o prenehanju pravnih oseb oziroma
naziv pravne osebe, naslov sedeža, matično številko pravne osebe, podatek o
prenehanju in o spremembah teh podatkov ter davčno številko, pa tudi podatke o
letnih količinah podzemne vode in podatke o letnih količinah prodane mineralne,
izvirske, namizne vode, brezalkoholne pijače ali piva, ki jo je pravna oseba
dala v promet. 
(4) Pravna ali fizična oseba iz drugega
odstavka tega člena mora na zahtevo ministrstva za namen odločanja o plačilu
nadomestila za rabo vode, plačilu za vodno pravico v primeru izdanih vodnih
dovoljenj in obračuna razlike plačil, preverjanja posredovanih podatkov in
nadzora zagotoviti: 
-      
dostop in vpogled v podatke v svojih poslovnih
knjigah in evidencah, 
-      
izpis podatkov iz svojih poslovnih knjig in
evidenc v urejenih strukturiranih računalniških datotekah v standardni obliki,
ki omogoča preprosto nadaljnje elektronsko obdelovanje podatkov, in 
-      
dostop in vpogled v programsko in strojno
opremo ter svoje zbirke podatkov.«;
dodaja 199.i člen, ki se glasi:
»199.i člen
(odvzem vodne
pravice)
(1) Če pravna ali fizična oseba iz prvega
do tretjega odstavka 199.b člena tega zakona ne plača nadomestila za rabo vode,
se koncesija odvzame v skladu s 147. členom tega zakona. 
(2) Če pravna ali fizična oseba iz četrtega
in petega odstavka 199.b člena tega zakona ne plača nadomestila za rabo vode,
se vodno dovoljenje odvzame po uradni dolžnosti v skladu s 133. členom tega
zakona. 
(3) Če pravna ali fizična oseba iz prvega
odstavka 199.e člena tega zakona ne poravna plačila za vodno pravico v primeru
izdanih vodnih dovoljenj, se vodno dovoljenje odvzame po uradni dolžnosti v
skladu s 133. členom tega zakona.«;
dodaja 199.j člen, ki se glasi:
»199.j člen
(plačilo za
vodno pravico od 1. januarja 2014)
Ne glede na tretji odstavek 123. člena tega
zakona in drugi odstavek 141. člena tega zakona se plačilo za vodno pravico v
primerih iz prvega in četrtega odstavka 199.b člena tega zakona in prvega
odstavka 199.e člena tega zakona začne plačevati po pridobitvi vodne pravice za
obdobje od 1. januarja 2014 dalje.«;
ter vsebuje naslednjo končno določbo:
»4. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
vodah – ZV-1D (Uradni list RS, št. 40/14)
spreminja 199.č člen zakona tako, da se glasi:
»199.č člen
(izračun višine
nadomestila za rabo vode za proizvodnjo pijač)
(1) Višina nadomestila za rabo vode za
proizvodnjo pijač se za posamezno leto izračuna za pivo kot zmnožek 5,9 eura na
m³ prodanega piva in skupne količine prodanega piva v posameznem letu, izražene
v m³, oziroma za vode in brezalkoholne pijače kot zmnožek 2 eurov na m³ prodane
mineralne, izvirske, namizne vode ali brezalkoholne pijače ter skupne količine
prodane mineralne, izvirske, namizne vode in brezalkoholne pijače v posameznem
letu, izražene v m³. 
(2) Prejšnji odstavek se uporablja tudi v
primerih iz četrtega in petega odstavka 199.b člena tega zakona. 
(3) Ne glede na prvi in drugi odstavek tega
člena znaša višina nadomestila za rabo vode za proizvodnjo pijač 20 odstotkov
za leto 2005, 40 odstotkov za leto 2006, za leto 2007 pa 80 odstotkov zneska
nadomestila za rabo vode, izračunanega na način iz prvega oziroma drugega
odstavka tega člena.«;
spreminja 199.g člen zakona tako, da se glasi:
»199.g člen
(podatki za
izračun višine nadomestila za rabo vode, plačila za vodno pravico v primeru
izdanih vodnih dovoljenj in za obračun razlike plačil)
(1) Pravna ali fizična oseba iz prvega do
petega odstavka 199.b člena tega zakona in prvega odstavka 199.e člena tega
zakona mora poslati ministrstvu v primeru koncesije oziroma Agenciji Republike
Slovenije za okolje v primeru vodnih dovoljenj podatke, potrebne za izračun
nadomestila za rabo vode in plačila za vodno pravico v primeru izdanih vodnih
dovoljenj, oziroma lahko pošlje zahtevek za obračun razlike plačil v skladu s
prejšnjim členom. 
(2) Podatki iz prejšnjega odstavka so za
izračun: 
-      
višine nadomestila za rabo vode za proizvodnjo
pijač: količina prodanega piva v posameznem letu, izražena v m³, oziroma skupna količina prodane
mineralne, izvirske, namizne vode in brezalkoholne pijače v posameznem letu,
izražena v m³, ter podatek o začetku in morebitnem prenehanju izvajanja
dejanske rabe vode; 
-      
višine nadomestila za rabo vode za potrebe
kopališč, ogrevanje in podobno, če se rabi mineralna, termalna ali
termomineralna voda ali za rabo termalne vode za dejavnost kopališč in naravnih
zdravilišč po predpisih o zdravstveni dejavnosti: povprečna letna temperatura podzemne
vode na ustju vrtine (Tvir) in letna količina izčrpane podzemne vode
iz posameznega zajetja, izražena v 1000 litrih, oziroma zmogljivost objekta za
črpanje za obdobje, ko ni na razpolago meritev načrpane podzemne vode, ter
podatek o začetku in morebitnem prenehanju izvajanja dejanske rabe vode; 
-      
višine nadomestila za rabo vode in izračun
višine plačila za vodno pravico v primeru izdanih vodnih dovoljenj za rabo vode
za proizvodnjo pijač, ki se odvzema iz objektov in naprav, namenjenih za oskrbo
s pitno vodo: količina prodanega piva v posameznem letu, izražena v m³, oziroma
skupna količina prodane mineralne, izvirske, namizne vode in brezalkoholne
pijače v posameznem letu, izražena v m³ ter podatek o začetku in morebitnem
prenehanju izvajanja dejanske rabe vode; 
-      
razlike plačil v primeru izdane koncesije:
podatki o dejanski rabi vode pred podelitvijo koncesije in podatki o številki
koncesijske pogodbe ter podatke iz prve in druge alinee tega odstavka. 
(3) Podatke iz prejšnjega odstavka je treba
predložiti najpozneje do 31. januarja 2014 na obrazcu, ki je objavljen na
spletni strani ministrstva. Ne
glede na prejšnji stavek je treba podatke iz tretje alinee drugega odstavka
tega člena predložiti po pozivu Agencije Republike Slovenije za okolje na
obrazcu, ki je objavljen na spletni strani ministrstva.«;
za 203. členom zakona dodaja 203.a člen:
»203.a člen
(načrtovanje in
dovoljevanje posegov do določitve ogroženih območij)
(1) Do določitve plazljivih, plazovitih in
erozijskih območij, razen območij, ogroženih zaradi poplav in z njimi povezane
erozije celinskih voda in morja, v skladu s 83. členom tega zakona in do
uveljavitve predpisov iz 85. člena tega zakona, temelji odločitev o načrtovanju
in dovoljevanju posegov na teh območjih na strokovnih podlagah, ki jih na
podlagi javnega pooblastila potrdi javni zavod, ustanovljen za izvajanje
opazovanja hidroloških ali erozijskih pojavov, s katerimi je izkazano, da se z
izvedbo novih prostorskih ureditev ne poveča stopnja ogroženosti. 
(2) Javni zavod iz prejšnjega odstavka ne
sme izdelovati ali sodelovati pri izdelavi strokovnih podlag. Stroški potrditve
strokovnih podlag bremenijo nosilca načrtovanega posega.«;
spreminja 25. člen Zakona o spremembah in
dopolnitvah Zakona o vodah (Uradni list RS, št. 57/12)
tako, da se glasi: 
»25. člen
(prenehanje
veljavnosti koncesijskih aktov pri podeljenih koncesijah)
(1) Z dnem uveljavitve tega zakona
prenehajo veljati koncesijski akti za rabo vode za gojenje morskih organizmov
ali za gojenje sladkovodnih organizmov v stoječih vodah s površino vode, večjo
od 0,5 km2, za pristanišče ali sidrišče in je investitor oseba zasebnega prava
in koncesijski akti za proizvodnjo električne energije v hidroelektrarni z
instalirano močjo, manjšo od 10 MW, uporabljajo pa se do pravnomočnosti vodnih
dovoljenj, izdanih v skladu z 8., 9. in 11. točko prvega odstavka 125. člena
zakona. 
(2) Ministrstvo koncesijo iz prejšnjega
odstavka nadomesti z vodnim dovoljenjem najpozneje v šestih letih od
uveljavitve tega zakona. 
(3) Do pravnomočnosti vodnih dovoljenj iz
prejšnjega odstavka izvajajo dosedanji imetniki koncesij iz prvega odstavka
tega člena vodno pravico v skladu s koncesijskimi akti iz prvega odstavka tega
člena, sklenjenimi koncesijskimi pogodbami in določbami zakona, ki se nanašajo
na koncesije. 
(4) Ne glede na prejšnji odstavek se
predlogi za spremembo koncesije iz prvega odstavka tega člena, vloženi pred
nadomestitvijo z vodnim dovoljenjem v skladu z drugim odstavkom tega člena,
štejejo za vloge za spremembo vodnega dovoljenja in se o njih odloči hkrati z
nadomestitvijo koncesije z vodnim dovoljenjem.
(5) Z vodnim
dovoljenjem iz drugega odstavka tega člena se določi izvajanje vodne pravice za
čas, v obsegu in pod pogoji, določenimi v koncesijskem aktu iz prvega odstavka
tega člena in sklenjenih koncesijskih pogodbah, določi se ekološko sprejemljivi
pretok, če ta še ni bil določen, in ugotovi prenehanje koncesije. 
(6) Pobude za
podelitev koncesije za rabo vode iz prvega odstavka tega člena, podane do
uveljavitve tega zakona, glede katerih še ni bil izdan koncesijski akt, se
štejejo za vloge za pridobitev vodnega dovoljenja. 
(7) Vloge za
izdajo vodnega dovoljenja za rabo vode, za katere je treba v skladu z 8., 9. in
11. točko prvega odstavka 125. člena zakona pridobiti vodno dovoljenje, glede
katerih je vlada že odločila in obvestila pobudnika, da ne bo začela postopka
izdaje koncesijskega akta, ministrstvo zavrže.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
32. člen
(prehod na
posebno rabo vode za pridobivanje toplote)
Ministrstvo na predlog imetnika vodne
pravice za posebno rabo vode za tehnološke namene nadomesti z vodnim
dovoljenjem za posebno rabo za pridobivanje toplote, če gre za neposredno rabo
vode za pridobivanje toplote v skladu z novo 46. točko 7. člena zakona.
33. člen
(z gradnjo
objektov javne infrastrukture neposredno povezane ureditve v prehodnem obdobju)
(1) V postopkih celovite presoje vplivov na
okolje, začetih do uveljavitve tega zakona, se odločitev o sprejemljivosti
plana na okolje sprejme ob upoštevanju utemeljitve iz novega tretjega odstavka
37. člena zakona za posege, ki so z gradnjo objektov javne infrastrukture
neposredno povezane ureditve, ki se načrtujejo na podlagi predpisov s področja
umeščanja prostorskih ureditev državnega pomena v prostor. 
(2) V postopkih presoje vplivov na okolje,
začetih do uveljavitve tega zakona, se odločitev o okoljevarstvenem soglasju
izda ob upoštevanju utemeljitve iz novega tretjega odstavka 37. člena zakona za
posege, ki so z gradnjo objektov javne infrastrukture neposredno povezane
ureditve, ki se načrtujejo na podlagi predpisov s področja umeščanja
prostorskih ureditev državnega pomena v prostor. 
(3) V postopkih izdaje mnenja k
prostorskemu aktu, začetih do uveljavitve tega zakona, se mnenje nosilca
urejanja prostora izda ob upoštevanju utemeljitve iz novega tretjega odstavka
37. člena zakona za posege, ki so z gradnjo objektov javne infrastrukture
neposredno povezane ureditve, ki se načrtujejo na podlagi predpisov s področja
umeščanja prostorskih ureditev državnega pomena v prostor 
(4) V postopkih izdaje vodnega soglasja,
začetih do uveljavitve tega zakona, se vodno soglasje izda ob upoštevanju
utemeljitve iz novega tretjega odstavka 37. člena zakona za posege, ki so z
gradnjo objektov javne infrastrukture neposredno povezane ureditve, ki se
načrtujejo na podlagi predpisov s področja umeščanja prostorskih ureditev
državnega pomena v prostor.
34. člen
(merjenje in
poročanje o odvzetih količinah vode in prehod na evidentirano posebno rabo
vode)
(1) Do uveljavitve predpisa iz četrtega
odstavka spremenjenega 108. člena zakona mora imetnik vodne pravice poročati
ministrstvu o odvzetih količinah na način in v obsegu, določenima z aktom, s
katerim je bila vodna pravica podeljena. 
(2) Imetniki vodnih pravic za rabo vode, za
katero je v skladu s petim odstavkom spremenjenega 108. člena zakona potrebno
evidentiranje posebne rabe vode, izvajajo vodno pravico v skladu z dosedanjimi
predpisi do izteka obdobja, za katero jim je bila vodna pravica podeljena, pri
čemer se ne uporabljajo določbe, ki urejajo plačilo za vodno pravico in vodno
povračilo. Za prenose in spremembe vodnih pravic za rabo vode, za katere je v
skladu s petim odstavkom 108. člena zakona potrebno evidentiranje posebne rabe
vode, se do izteka obdobja, za katero jim je bila vodna pravica podeljena,
uporabljajo predpisi, ki urejajo vodna dovoljenja. 
(3) Vloge za pridobitev vodnega dovoljenja,
ki izpolnjujejo pogoje za evidentiranje posebne rabe vode v skladu s
spremenjenim 108. členom zakona, o katerih do začetka uporabe predpisa iz
petega odstavka 108. člena zakona še ni bilo odločeno, se štejejo za predloge
za evidentiranje posebne rabe vode v skladu s šestim odstavkom spremenjenega
108. člena zakona, pri čemer se ne uporablja deseti odstavek spremenjenega 108.
člena zakona. 
(4) Ministrstvo v vodni knjigi pri
obstoječi posamezni vodni pravici pripiše klasifikacijsko številko vrste
posebne rabe vode v skladu s predpisom iz sedemnajstega odstavka spremenjenega
108. člena zakona v dveh letih po uveljavitvi tega zakona.
35. člen
(prehod na
posebno rabo vode iz objektov in naprav, namenjenih oskrbi s pitno vodo, za katero
ni treba pridobiti vodnega dovoljenja)
Ministrstvo po uradni dolžnosti ugotovi
prenehanje izdanih vodnih dovoljenj za posebno rabo vode, za katero na podlagi
spremenjenega drugega odstavka 125. člena zakona ni treba pridobiti vodnega
dovoljenja, v enem letu po uveljavitvi predpisa iz spremenjenega drugega
odstavka 125. člena zakona.
36. člen
(določitev
osnove za obračun plačila za vodno pravico, ki se podeli z vodnim dovoljenjem,
v prehodnem obdobju)
Vodna dovoljenja za vrste rabe vode, za
katere je treba plačati plačilo za vodno pravico, izdana do uveljavitve tega
zakona, ministrstvo po uradni dolžnosti dopolni, če ne vsebujejo osnove za
obračun plačila za vodno pravico v skladu z novo 47. točko 7. člena zakona, v
enem letu po uveljavitvi predpisa iz četrtega odstavka 123. člena Zakona o
vodah (Uradni list RS, št. 67/02, 110/02 – ZGO-1, 2/04 – ZZdrl-A, 41/04 –
ZVO-1, 57/08, 57/12 in 100/13).
37. člen
(vloge za
izdajo vodnega dovoljenja na istem vodnem telesu v prehodnem obdobju)
Postopki za izdajo vodnega dovoljenja na
istem vodnem telesu, začeti pred uveljavitvijo tega zakona, se končajo v skladu
z dosedanjimi predpisi.
38. člen
(prenos
pristojnosti carinskega organa)
(1) Carinski organ začne izvajati naloge iz
novega drugega odstavka 6. člena in novega 180.b člena zakona z dnem, določenim
s predpisom iz četrtega odstavka 123. člena in predpisom iz petega odstavka
124. člena Zakona o vodah (Uradni list RS, št. 67/02, 110/02 – ZGO-1, 2/04 –
ZZdrl-A, 41/04 – ZVO-1, 57/08, 57/12 in 100/13), in sicer za obveznosti, ki so
nastale po prenosu pristojnosti na carinski organ. 
(2) Do začetka izvajanja nalog carinskega
organa iz prejšnjega odstavka izvaja te naloge ministrstvo v skladu z
dosedanjimi predpisi.
39. člen
(predpisi
ministra)
Minister izda predpise iz četrtega, petega
in sedemnajstega odstavka spremenjenega 108. člena zakona ter spremenjenega
drugega odstavka 125. člena zakona v enem letu po uveljavitvi tega zakona.
40. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona
o vodah – ZV-1E (Uradni list RS, št. 56/15)
za 199.j členom zakona dodaja 199.k člen, ki se glasi:
»199.k člen
(nadomestilo za
rabo vode za leti 2014 in 2015)
(1) Pravna ali fizična oseba iz prvega in
četrtega odstavka 199.b člena tega zakona, ki v letu 2014 in 2015 rabi vodo in
ji ni podeljena vodna pravica, mora plačati nadomestilo za rabo vode za leti
2014 in 2015.
(2) Nadomestilo za rabo vode za leti 2014
in 2015 mora plačati tudi pravna ali fizična oseba iz prvega in četrtega
odstavka 199.b člena tega zakona, ki v letu 2014 in 2015 rabi vodo in ji je
vodna pravica podeljena v obdobju med 22. decembrom 2013 in 31. decembrom
2015.
(3) Nadomestilo za rabo vode za leti 2014
in 2015 se plača:
-      
v primeru iz prvega odstavka tega člena za
obdobje od 1. januarja 2014 do 31. decembra 2015 oziroma do
prenehanja dejanske rabe vode, če to nastopi pred 31. decembrom 2015,
-      
v primeru iz prejšnjega odstavka za obdobje od
1. januarja 2014 do podelitve koncesije oziroma do dokončnosti vodnega
dovoljenja.«;
dodaja 199.l člen, ki se glasi:
»199.l člen
(način plačila
nadomestila za rabo vode za leti 2014 in 2015)
(1) O plačilu nadomestila za rabo vode za
leti 2014 in 2015 v primeru vodnega dovoljenja odloči ministrstvo z odločbo, v
primeru koncesije pa se plačilo nadomestila za rabo vode za leti 2014 in 2015
uredi s koncesijsko pogodbo. Če je bila za rabo vode, za katero se plača nadomestilo
za rabo vode za leti 2014 in 2015, pobuda oziroma vloga za izdajo koncesijskega
akta ali vodnega dovoljenja umaknjena ali ni bila vložena, o plačilu
nadomestila za rabo vode za leti 2014 in 2015 odloči po uradni dolžnosti
ministrstvo z odločbo.
(2) Obveznost plačila nadomestila za rabo
vode za leti 2014 in 2015 se plača v enkratnem znesku za vsako posamezno leto
posebej in nastopi v 60 dneh od dokončnosti odločbe iz prejšnjega odstavka
oziroma v 60 dneh od izdaje računa na podlagi sklenjene koncesijske pogodbe.
(3) Prihodki od plačila nadomestila za rabo
vode so prihodek Sklada za vode iz 162. člena tega zakona.
(4) Nadomestilo za rabo vode za leti 2014
in 2015 se plačuje na podračune, določene s predpisom, ki ureja podračune ter
način plačevanja obveznih dajatev in drugih javnofinačnih prihodkov.
(5) Za nepravočasno plačano nadomestilo za
rabo vode za leti 2014 in 2015 je treba plačati zamudne obresti.
(6) Odločbo o plačilu nadomestila za rabo
vode za leto 2014 je treba izdati najpozneje do 31. decembra 2015, za leto
2015 pa do 15. marca 2016.«;
dodaja 199.m člen, ki se glasi:
»199.m člen
(izračun višine
nadomestila za leti 2014 in 2015 za rabo vode za proizvodnjo pijač)
Višina nadomestila za rabo vode za leti
2014 in 2015 za proizvodnjo pijač se za posamezno leto izračuna za pivo kot
zmnožek 6 eurov na m³ prodanega piva in skupne količine prodanega piva v
posameznem letu, izražene v m³, oziroma za vode in brezalkoholne pijače kot
zmnožek 2 eurov na m³ prodane mineralne, izvirske, namizne vode ali brezalkoholne
pijače ter skupne količine prodane mineralne, izvirske, namizne vode in
brezalkoholne pijače v posameznem letu, izražene v m³.«;
dodaja 199.n člen, ki se glasi:
»199.n člen
(izračun višine
nadomestila za rabo vode za leti 2014 in 2015 za potrebe kopališč, ogrevanje in
podobno, če se rabi ineralna, termalna ali termomineralna voda)
Višina nadomestila za rabo vode za leti
2014 in 2015 za potrebe kopališč, ogrevanje in podobno, če se rabi mineralna,
termalna ali termomineralna voda, se za posamezno leto izračuna po naslednji
enačbi:
P2014, 2015 =
0,005×Pčisti-prihodek + 0,03 × C × Q × ∆T × 4,2
pri čemer so:
-      
P2014, 2015: višina nadomestila za
posamezno leto v obdobju 2014 in 2015, izražena v eurih;
-      
C: povprečna letna cena za 1 MJ toplote, ki se
pridobi iz ekstra lahkega kurilnega olja ter izračuna iz spodnje kurilne
vrednosti ekstra lahkega kurilnega olja (ki je 42,6 MJ/kg) in cene ekstra
lahkega kurilnega olja v maloprodaji v letu, za leti 2014 in 2015; povprečna
letna cena za 1 MJ toplote se izraža v eurih na 1 MJ toplote in znaša 0,02685;
-      
Q: letna količina izčrpane podzemne vode,
izražena v 1.000 litrih, oziroma zmogljivost objekta za črpanje za obdobje, ko
ni na razpolago meritev načrpane podzemne vode;
-      
Pčisti-prihodek: čisti letni
prihodek od izvajanja kopališke dejavnosti in dejavnosti naravnega zdravilišča,
ki je izkazan v izkazu poslovnega izida upravljavca kopališča in naravnega
zdravilišča za leto, za katero se določa plačilo za koncesijo;
-      
∆T: temperaturna razlika med povprečno letno
temperaturo podzemne vode na ustju vrtine iz vrtine in 12 °C.«;
dodaja 199.o člen, ki se glasi:
»199.o člen
(plačilo za
vodno pravico v primeru izdanih vodnih dovoljenj za leti 2014 in 2015)
(1) Pravna ali fizična oseba, ki ji je bilo
že izdano vodno dovoljenje za rabo vode za proizvodnjo pijač, ki se odvzema iz
objektov in naprav, namenjenih za oskrbo s pitno vodo, ali ji je bilo izdano
vodno dovoljenje za rabo mineralne, termalne ali termomineralne vode za
dejavnost kopališč in naravnih zdravilišč po predpisih o zdravstveni
dejavnosti, pa ji ni bilo odmerjeno plačilo za vodno pravico, mora poravnati
plačilo za vodno pravico v primeru izdanih vodnih dovoljenj za leti 2014 in
2015.
(2) Plačilo za vodno pravico v primeru
izdanih vodnih dovoljenj za leti 2014 in 2015 za rabo vode za proizvodnjo
pijač, ki se odvzema iz objektov in naprav, namenjenih za oskrbo s pitno vodo,
se plača za leti 2014 in 2015 oziroma do prenehanja dejanske rabe vode, če to
nastopi pred 31. decembrom 2015.
(3) O plačilu za vodno pravico v primeru
izdanih vodnih dovoljenj za leti 2014 in 2015 odloči ministrstvo z odločbo.
(4) Za določitev načina plačila za vodno
pravico v primeru izdanih vodnih dovoljenj za leti 2014 in 2015 se smiselno
uporabljajo določbe 199.l člena tega zakona.
(5) Za določitev višine plačila za vodno
pravico v primeru izdanih vodnih dovoljenj za leti 2014 in 2015 se smiselno
uporabljajo določbe 199.m in 199.n člena tega zakona.
(6) V primeru iz drugega stavka drugega
odstavka 199.e člena tega zakona se ne glede na peti odstavek 199.e člena tega
zakona za določitev višine plačila za vodno pravico v primeru izdanih vodnih
dovoljenj za leti 2014 in 2015 smiselno uporabljajo določbe 199.n člena tega
zakona.
(7) Za nepravočasno plačano plačilo za
vodno pravico v primeru izdanih vodnih dovoljenj za leti 2014 in 2015 je treba
plačati zamudne obresti.«;
dodaja 199.p člen, ki se glasi:
»199.p člen
(postopek
obračuna razlike plačil za leti 2014 in 2015 oziroma skupne razlike plačil)
(1) Pravne ali fizične osebe iz drugega in
tretjega odstavka 199.b člena tega zakona, ki so pridobile koncesijo na podlagi
199. člena tega zakona ali 140. člena Zakona o vodah (Uradni list RS, št.
67/02, 110/02 – ZGO-1, 2/04 – ZZdrl-A in 41/04 – ZVO-1), lahko zahtevajo
vračilo razlike plačil za leti 2014 in 2015 med že plačanim zneskom plačila za
koncesijo za leti 2014 in 2015 in zneskom nadomestila za rabo vode za leti 2014
in 2015, izračunanim v skladu s 199.m ali 199.n členom tega zakona (v
nadaljnjem besedilu: razlika plačil za leti 2014 in 2015).
(2) Zahtevek iz prejšnjega odstavka mora
vsebovati podatke iz četrte alinee drugega odstavka 199.r člena tega zakona in
se ga pošlje ministrstvu.
(3) Če ministrstvo na podlagi podatkov iz
drugega odstavka 199.r člena tega zakona ugotovi, da je že plačani znesek
plačila za koncesijo za leti 2014 in 2015 višji od zneska nadomestila za rabo
vode za leti 2014 in 2015, izračunanega v skladu s 199.m ali 199.n členom tega
zakona, se razlika vrne na podlagi sklenjenega aneksa h koncesijski pogodbi.
(4) Razlika plačil za leti 2014 in 2015 se
vrne osebam iz prvega odstavka tega člena s podračuna državnega proračuna
»Prihodki iz naslova podeljenih koncesij za vodno pravico, ki pripadajo
državi«. Vračilo razlike plačil za leti 2014 in 2015 se vrne v enkratnem znesku
za vsako posamezno leto posebej, in sicer v 60 dneh po izdanem dobropisu na
podlagi sklenjenega aneksa iz prejšnjega odstavka.«;
dodaja 199.r člen, ki se glasi:
»199.r člen
(podatki za
izračun višine nadomestila za rabo vode za leti 2014 in 2015, plačila za vodno
pravico v primeru izdanih vodnih dovoljenj za leti 2014 in 2015 in za obračun
razlike plačil za leti 2014 in 2015)
(1) Pravna ali fizična oseba iz 199.k člena
tega zakona in prvega odstavka 199.o člena tega zakona mora poslati ministrstvu
podatke, potrebne za izračun nadomestila za rabo vode za leti 2014 in 2015 in
plačila za vodno pravico za leti 2014 in 2015 v primeru izdanih vodnih
dovoljenj, oziroma lahko pošlje zahtevek za obračun razlike plačil v skladu s
prejšnjim členom.
(2) Podatki iz prejšnjega odstavka so za
izračun:
-      
višine nadomestila za rabo vode za leti 2014 in
2015 za proizvodnjo pijač: količina prodanega piva v posameznem letu, izražena
v m³, oziroma skupna količina prodane mineralne, izvirske, namizne vode in
brezalkoholne pijače v posameznem letu, izražena v m³, količina načrpane vode v
m³ po posameznih vrtinah ter podatek o začetku in morebitnem prenehanju
izvajanja dejanske rabe vode;
-      
višine nadomestila za rabo vode za leti 2014 in
2015 za potrebe kopališč, ogrevanje in podobno, če se rabi mineralna, termalna
ali termomineralna voda ali za rabo termalne vode za dejavnost kopališč in
naravnih zdravilišč po predpisih o zdravstveni dejavnosti: povprečna letna
temperatura podzemne vode na ustju vrtine (T) in letna količina izčrpane
podzemne vode iz posamezne vrtine, izražena v 1000 litrih, oziroma zmogljivost
objekta za črpanje za obdobje, ko ni na razpolago meritev načrpane podzemne
vode, čisti letni prihodek od izvajanja kopališke dejavnosti in dejavnosti
naravnega zdravilišča, ki je izkazan v izkazu poslovnega izida upravljavca
kopališča in naravnega zdravilišča za leti 2014 in 2015 ter podatek o začetku
in morebitnem prenehanju izvajanja dejanske rabe vode;
-      
višine nadomestila za rabo vode za leti 2014 in
2015 in izračun višine plačila za vodno pravico v primeru izdanih vodnih
dovoljenj za leti 2014 in 2015 za rabo vode za proizvodnjo pijač, ki se odvzema
iz objektov in naprav, namenjenih za oskrbo s pitno vodo: količina prodanega
piva v posameznem letu, izražena v m³, oziroma skupna količina prodane mineralne,
izvirske, namizne vode in brezalkoholne pijače v posameznem letu, izražena v
m³, ter podatek o začetku in morebitnem prenehanju izvajanja dejanske rabe
vode;
-      
razlike plačil za leti 2014 in 2015 v primeru
izdane koncesije: podatki o dejanski rabi vode pred podelitvijo koncesije za
leti 2014 in 2015 in podatki o številki koncesijske pogodbe ter podatki iz prve
in druge alinee tega odstavka.
(3) Podatke iz prejšnjega odstavka je treba
predložiti za leto 2014 najpozneje do 15. oktobra 2015, za leto 2015 pa do
31. januarja 2016 na obrazcu, ki je objavljen na spletni strani
ministrstva.«;
dodaja 199.s člen, ki se glasi:
»199.s člen
(postopek ugotavljanja
pravilnosti podatkov)
Postopek ugotavljanja pravilnosti
predloženih podatkov iz prejšnjega člena se izvede ob smiselni uporabi določb
199.h člena tega zakona. Za preveritev resničnosti podatkov se uporabijo tudi
podatki, ki so jih pravne ali fizične osebe poslale na podlagi tretjega
odstavka 199.g člena tega zakona.«;
dodaja 199.š člen, ki se glasi:
»199.š člen
(odvzem vodne
pravice)
(1) Če pravna ali fizična oseba iz prvega
in drugega odstavka 199.k člena tega zakona ne plača nadomestila za rabo vode
za leti 2014 in 2015, se koncesija odvzame v skladu s 147. členom tega zakona
oziroma se po uradni dolžnosti odvzame vodno dovoljenje v skladu s 133. členom
tega zakona.
(2) Če pravna ali fizična oseba iz prvega
odstavka 199.o člena tega zakona ne poravna plačila za vodno pravico v primeru
izdanih vodnih dovoljenj za leti 2014 in 2015, se vodno dovoljenje odvzame po
uradni dolžnosti v skladu s 133. členom tega zakona.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
15. člen
(prevzem
uslužbencev, nalog, opreme in dokumentacije)
(1) Akti o notranji organizaciji in
sistemizaciji delovnih mest ter Odlok o preoblikovanju Vodnogospodarskega
inštituta, družbe za gospodarjenje z vodami, d.o.o., v javni zavod
"Inštitut za vode Republike Slovenije" (Uradni list RS,
št. 26/03 in 6/12) se morajo uskladiti z določbami spremenjenega 160.
člena zakona najpozneje do 1. januarja 2016.
(2) Ministrstvo najpozneje do
1. januarja 2016 od Inštituta za vode prevzame:
-      
naloge, povezane z izdelavo načrtov upravljanja
voda, naloge v zvezi s podeljevanjem vodnih pravic in izdajanjem vodnih
soglasij, določanjem meje vodnih in priobalnih zemljišč ter naloge, povezane z
določitvijo parcele vodnega zemljišča;
-      
javne uslužbence, ki v Inštitutu za vode do
prevzema na ministrstvo opravljajo naloge iz prejšnje alinee;
-      
vse nepremičnine, s katerimi upravlja;
-      
opremo, dokumentacijo (študije, strokovne
podlage, arhiv), zbirke podatkov in evidence, ki so se financirali iz Sklada in
proračuna Republike Slovenije.
(3) Javnim uslužbencem iz druge alinee
prejšnjega odstavka z dnem prevzema preneha delovno razmerje v Inštitutu za vode.
Naslednji dan po prenehanju delovnega razmerja v Inštitutu za vode prevzeti
javni uslužbenci brez objave ali javnega natečaja sklenejo delovno razmerje na
ministrstvu za delovna mesta, ki so določena v aktu o notranji organizaciji in
sistemizaciji, za katera izpolnjujejo pogoje. Prevzeti javni uslužbenci, ki
sklenejo delovno razmerje na uradniških delovnih mestih, se ob prevzemu
imenujejo v uradniški naziv.
16. člen
(poraba
sredstev Sklada)
Določba tretjega odstavka 162. člena zakona
se začne uporabljati 1. januarja 2016. Do takrat se uporablja določba
tretjega odstavka 162. člena Zakona o vodah (Uradni list RS, št. 67/02, 110/02
– ZGO-1, 2/04 – ZZdrl-A, 41/04 – ZVO-1, 57/08, 57/12, 100/13 in 40/14).
17. člen
(predpisa
ministra)
(1) Minister izda predpis iz desetega
odstavka 21. člena zakona v enem letu po uveljavitvi tega zakona.
(2) Do uveljavitve predpisa iz prejšnjega
odstavka se uporablja Pravilnik o metodologiji za določanje nadomestil za
služnosti na vodnih in priobalnih zemljiščih v lasti Republike Slovenije
(Uradni list RS, št. 35/11, 18/13 in 59/14).
18. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona
o vodah – ZV-1F (Uradni list RS, št. 65/20)
vsebuje naslednjo končno določbo:
»KONČNA DOLOČBA
3. člen
(začetek
veljavnosti)
Ta zakon začne veljati naslednji dan po objavi v Uradnem listu Republike Slovenije.«.