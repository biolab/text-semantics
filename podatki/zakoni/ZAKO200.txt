Prvi del
SPLOŠNE DOLOČBE
1. člen
S tem zakonom se ureja sistem pokojninskega in invalidskega
zavarovanja v Republiki Sloveniji.
2. člen
Z obveznim zavarovanjem se zavarovancem in zavarovankam (v
nadaljnjem besedilu: zavarovanec) na podlagi dela ter po načelih vzajemnosti in
solidarnosti, zagotavljajo pravice za primer starosti, zmanjšanja ali izgube
delovne zmožnosti, smrti, telesne okvare ter potrebe po stalni pomoči in
postrežbi. 
V zavarovanje po tem zakonu se lahko prostovoljno vključijo
tudi osebe, ki niso obvezno zavarovane.
Osebe, ki so vključene v obvezno zavarovanje, se lahko
prostovoljno zavarujejo za dodaten obseg pravic v skladu s tem zakonom. 
Poleg zavarovanja po tem zakonu se lahko v skladu s posebnim
zakonom uvedejo tudi različne oblike dodatnih zavarovanj. 
3. člen
Pravice iz pokojninskega in invalidskega zavarovanja so: 
-       
pravica do starostne pokojnine; 
-       
pravica do invalidske pokojnine; 
-       
pravica do družinske pokojnine; 
-       
pravica do predčasne pokojnine; 
-       
pravica do delne pokojnine; 
-       
pravica do varstvenega dodatka k pokojnini; 
-       
pravica do invalidnine; 
-       
pravica do dodatka za pomoč in postrežbo; 
-       
pravica do povrnitve potnih in selitvenih stroškov; 
-       
pravica do odpravnine in oskrbnine vdovi ali vdovcu; 
-       
pravica do dodatka za rekreacijo upokojencev; 
-       
pravica do poklicne rehabilitacije; 
-       
pravica do razporeditve na drugo ustrezno delo oziroma do ustrezne
zaposlitve; 
-       
pravica do dela s skrajšanim delovnim časom; 
-       
pravice do denarnih nadomestil iz invalidskega zavarovanja.
4. člen
Pravice iz pokojninskega in invalidskega zavarovanja so
neodtujljive osebne materialne pravice in jih ni mogoče prenesti na drugega in
ne podedovati. 
Pravice iz pokojninskega in invalidskega zavarovanja ne
zastarajo, razen dospelih neizplačanih zneskov pokojnin in drugih denarnih
prejemkov v primerih, določenih s tem zakonom. 
Pravic po tem zakonu ni mogoče odvzeti, zmanjšati ali
omejiti, razen v primerih, določenih s tem zakonom.
5. člen
Sredstva za pokojninsko in invalidsko zavarovanje
zagotavljajo zavarovanci, delodajalci in Republika Slovenija. 
Sredstva za pokojninsko in invalidsko zavarovanje se skladno
z zakonom zagotavljajo tudi iz kapitalskih skladov in drugih virov. 
Sredstva za izplačilo pokojnin in drugih pravic iz
pokojninskega in invalidskega zavarovanja se štejejo za sredstva osebne porabe.
6. člen
Nosilec in izvajalec pokojninskega in invalidskega
zavarovanja po tem zakonu je Zavod za pokojninsko in invalidsko zavarovanje
Slovenije (v nadaljnjem besedilu: zavod), ki ima status javnega zavoda. 
Zavod je pravna oseba. 
Sedež zavoda je v Ljubljani.
7. člen
Pravice iz pokojninskega in invalidskega zavarovanja se
uveljavljajo po zakonu o splošnem upravnem postopku, če s tem zakonom ni
drugače določeno. 
Sodno varstvo pravic je zagotovljeno po zakonu.
Drugi del
ZAVAROVANCI
I. poglavje
OBVEZNO ZAVAROVANJE
1. oddelek
Zavarovanci za vse primere zavarovanja
8. člen
Obvezno se zavarujejo delavci, zaposleni v Republiki
Sloveniji. 
Obvezno se zavarujejo izvoljeni ali imenovani nosilci javne
ali druge družbene funkcije v Republiki Sloveniji, če prejemajo za svoje delo
osebni dohodek (v nadaljnjem besedilu: plača) oziroma, če za opravljanje
funkcije uveljavljajo nadomestilo plače. 
Obvezno se zavarujejo tudi delavci v delovnem razmerju pri
organizaciji ali delodajalcu s sedežem v Republiki Sloveniji, ki so bili
poslani na delo v tujino, če niso obvezno zavarovani po predpisih države, v
katero so bili poslani, če z mednarodno pogodbo ni drugače določeno.
9. člen
Obvezno se zavarujejo državljani Republike Slovenije, ki so: 
-       
na ozemlju Republike Slovenije zaposleni pri tujih ali mednarodnih
organizacijah in zavodih, tujih konzularnih in diplomatskih predstavništvih ali
pri tujih državljanih, če mednarodna pogodba ne določa drugače; 
-       
zaposleni v tujini, če so bili neposredno pred odhodom v tujino
zavarovani na ozemlju Republike Slovenije oziroma so imeli pred odhodom v
tujino stalno prebivališče na ozemlju Republike Slovenije in niso za ta čas
obvezno zavarovani pri tujem nosilcu zavarovanja; 
-       
zaposleni pri tujem delodajalcu v državi, v kateri so obvezno
zavarovani, pa z njo ni sklenjena konvencija o socialnem zavarovanju, ali v
njej ne morejo uveljavljati pravic do pokojnin oziroma do invalidnin določenih
s tem zakonom, oziroma jih ne morejo uživati izven navedene države, če so bili
neposredno pred odhodom v tujino zavarovani v Republiki Sloveniji oziroma so
imeli neposredno pred odhodom v tujino stalno prebivališče v Republiki
Sloveniji.
10. člen
Obvezno se zavarujejo tuji državljani in osebe brez
državljanstva, ki so v Republiki Sloveniji: 
-       
v delovnem razmerju; 
-       
zaposleni pri tujih fizičnih in pravnih osebah, če ni z mednarodno
pogodbo določeno drugače; 
-       
zaposleni pri mednarodnih organizacijah in ustanovah, tujih diplomatskih
in konzularnih predstavništvih, če je tako zavarovanje določeno z mednarodno
pogodbo.
11. člen
Obvezno se zavarujejo osebe, ki v Republiki Sloveniji: 
-       
kot samostojni podjetniki posamezniki po zakonu o gospodarskih družbah
opravljajo pridobitno dejavnost kot svoj edini ali glavni poklic; 
-       
z osebnim delom samostojno kot edini ali glavni poklic opravljajo
umetniško ali kakšno drugo kulturno dejavnost, opravljajo odvetniško oziroma
drugo samostojno dejavnost in so skladno z zakonom vpisani v register
samostojnih dejavnosti, če je tak register predpisan; 
-       
opravljajo duhovniško oziroma drugo versko službo kot edini ali glavni
poklic.
12. člen
Obvezno se zavarujejo lastniki zasebnih podjetij in zavodov v
Republiki Sloveniji, če jih osebno vodijo, in če niso obvezno pokojninsko in
invalidsko zavarovani na drugi podlagi ali niso uživalci pokojnine. 
Predstojnik republiškega upravnega organa, pristojnega za
delo, določi, kdaj se šteje da lastnik osebno vodi zasebno podjetje ali zasebni
zavod.
13. člen
Kmetje in člani njihovih gospodarstev ter druge osebe, ki v
Republiki Sloveniji opravljajo kmetijsko dejavnost kot edini ali glavni poklic,
se obvezno zavarujejo, če ob vložitvi prijave v zavarovanje: 
-       
niso mlajši od 15 let in imajo splošno zdravstveno sposobnost za
opravljanje kmetijske dejavnosti, ki jo ugotavlja služba medicine dela in 
-       
na zavarovanega člana dosegajo najmanj tolikšen katastrski dohodek ali
drug dohodek, ki ustreza znesku zajamčene plače, zmanjšane za povprečne
prispevke in davke, ki se obračunavajo in plačujejo od plače. 
Predstojnik republiškega upravnega organa, pristojnega za
delo, s soglasjem republiškega upravnega organa, pristojnega za kmetijstvo,
določi katastrski dohodek oziroma drug dohodek na kmetiji, ki ustreza znesku iz
druge alinee prejšnjega odstavka.
14. člen
Šteje se, da zavarovanci iz 11., 12. in 13. člena tega zakona
opravljajo samostojno dejavnost kot edini poklic, če niso v delovnem razmerju,
ne opravljajo druge dejavnosti, na podlagi katere so zavarovani, ali niso na
rednem šolanju. 
Ne glede na določbo prejšnjega odstavka se šteje, da
zavarovanci opravljajo samostojno dejavnost kot glavni poklic, če so v delovnem
razmerju s polovico ali manj kot polovico delovnega časa in niso na rednem
šolanju.
Šteje se, da samostojni podjetniki posamezniki ne opravljajo
dejavnosti kot edini ali glavni poklic, če so uživalci pokojnine in:
-       
opravljajo dejavnost domače in umetne obrti ter oddajanja zasebnih
turističnih sob, ali 
-       
so do pridobitve pravice do pokojnine opravljali isto dejavnost v enakem
obsegu, vendar so bili zavarovani na podlagi delovnega razmerja, oziroma na
drugi podlagi, ali 
-       
sami ne opravljajo dejavnosti, ker imajo zaposlenega vsaj enega delavca.
15. člen
Zavarovanci, ki so zavarovani na podlagi delovnega razmerja,
z več kot polovico delovnega časa, vendar manj kot polni delovni čas, se lahko
za preostali delovni čas do polnega delovnega časa zavarujejo tudi na podlagi
opravljanja samostojne kmetijske dejavnosti.
15.a člen
Obvezno se zavarujejo učenci, ki so v učnem razmerju in se na
podlagi sklenjene učne pogodbe poklicno izobražujejo pri delodajalcu. 
16. člen
Obvezno se zavarujejo vrhunski športniki in šahisti – člani
telesnokulturnih in šahovskih organizacij v Republiki Sloveniji, če niso
obvezno zavarovani na drugi podlagi.
17. člen
Osebe, ki prejemajo denarno nadomestilo za primer
brezposelnosti, in osebe, ki opravljajo javna dela v skladu s predpisi o
zaposlovanju in zavarovanju za primer brezposelnosti, se obvezno zavarujejo za
čas prejemanja nadomestila oziroma za čas opravljanja javnih del.
18. člen
Obvezno se zavarujejo osebe, ki med prestajanjem kazni zapora
delajo s polnim delovnim časom.
2. oddelek
Zavarovanje za ožji obseg pravic
19. člen
Zavarovanci iz, 16. in 24. člena tega zakona se lahko
zavarujejo tudi po osnovi, ki je nižja od osnove iz 231. člena tega zakona,
vendar so zavarovani le za ožji obseg pravic in nimajo pravice do odmere
pokojnine od najnižje pokojninske osnove, do odpravnine in oskrbnine, do varstvenega
dodatka, do predčasne pokojnine, do delne pokojnine, pravic na podlagi II. in
III. kategorije invalidnosti, pravice do invalidnine, dodatka za pomoč in
postrežbo in do dodatka za rekreacijo upokojencev. 
Ne glede na določbo prejšnjega odstavka imajo pravico do
dodatka za pomoč in postrežbo slepi zavarovanci.
20. člen
Zavarovancem iz 11., 12., 13., 16. in 24. člena tega zakona,
ki so bili nekaj časa zavarovani za vse primere zavarovanja, nekaj časa pa za
ožji obseg pravic, se pravice odmerijo po tistem obsegu zavarovanja, po katerem
so bili zavarovani nad polovico skupne zavarovalne dobe. (črtan)
Zavarovancem, ki so bili zavarovani nekaj časa za vse primere
zavarovanja, nekaj časa pa kot zavarovanci za ožji obseg pravic, se pravice
odmerijo po tistem obsegu zavarovanja, v katerem so bili nad polovico skupne
zavarovalne dobe.
3. oddelek
Posebni primeri zavarovanja
21. člen
Za invalidnost, telesno okvaro ali smrt, ki je posledica
poškodbe pri delu ali poklicne bolezni, so zavarovani: 
-       
dijaki in študenti pri praktičnem pouku, pri opravljanju proizvodnega
dela oziroma delovne prakse in na strokovnih ekskurzijah; 
-       
otroci in mladostniki z motnjami v telesnem in duševnem razvoju pri
praktičnem pouku v organizacijah za usposabljanje ali na obveznem praktičnem
delu; 
-       
osebe, ki so po končanem šolanju na prostovoljni praksi, ne glede na to,
ali za to prakso prejemajo nagrado; 
-       
vojaški invalidi, civilni invalidi vojne in druge invalidne osebe na
poklicni rehabilitaciji oziroma usposabljanju pri praktičnih delih in vajah; 
-       
osebe, ki opravljajo delo na podlagi pogodbe o delu, v skladu z zakonom
o delovnih razmerjih; 
-       
osebe, ki opravljajo dejavnost kot postranski poklic; 
-       
dijaki ter študenti višjih in visokih šol pri opravljanju dela prek
pooblaščenih organizacij; 
-       
osebe na prestajanju kazni zapora, ki niso obvezno zavarovane po 18.
členu tega zakona, ter mladoletniki, proti katerim se izvršuje vzgojni ukrep
oddaje v prevzgojni dom, pri delu, poklicnem izobraževanju in pri opravljanju
dovoljenih dejavnosti v skladu z zakonom. 
Osebe iz zadnje alinee prejšnjega odstavka so zavarovane tudi
za primer invalidnosti, ki je posledica poškodbe izven dela, nastale zaradi
višje sile.
22. člen
Osebe, ki niso zavarovane na drugi podlagi, so zavarovane za
invalidnost, telesno okvaro ali smrt kot posledico poškodbe pri delu, ko: 
-       
sodelujejo pri organiziranih delovnih akcijah, pri reševalnih akcijah
ali pri zaščiti in reševanju v primerih naravnih in drugih nesreč; 
-       
kot udeleženci mladinskih taborov v Republiki Sloveniji sodelujejo pri
opravljanju del oziroma nalog na mladinskem taboru; 
-       
opravljajo naloge vojaške službe ali nadomestne civilne službe, narodne
zaščite, civilne zaščite, službe za opazovanje in obveščanje, splošnih
reševalnih služb ali enot za zveze ter pri usposabljanju za obrambo in zaščito;
-       
pomagajo organom za notranje zadeve in pooblaščenim uradnim osebam teh
organov pri izpolnjevanju nalog s področja varstva ustavne ureditve, osebne
varnosti občanov in varnosti premoženja, vzdrževanja javnega reda in miru, pri
preprečevanju in odkrivanju kaznivih dejanj ter pri odkrivanju in prijemanju
storilcev in pri varovanju pred kršitvami nedotakljivosti državne meje; 
-       
opravljajo naloge organov za notranje zadeve kot osebe v rezervnem
sestavu organov za notranje zadeve; 
-       
opravljajo na poziv državnih in drugih pooblaščenih organov javno in
drugo družbeno funkcijo ali državljansko dolžnost; 
-       
kot športniki ali šahisti, trenerji ali organizatorji v okviru
organizirane športne ali šahovske dejavnosti sodelujejo pri športnih ali
šahovskih akcijah; 
-       
kot člani operativnih sestavov prostovoljnih gasilskih organizacij
opravljajo naloge pri gašenju požarov, zaščiti in reševanju pri drugih
nesrečah, pri usposabljanju, zavarovanju na požarno nevarnih mestih in pri
javnih prireditvah, naloge pri javnih nastopih in demonstracijah s
prikazovanjem demonstrativnih vaj ter pri poučevanju ljudi o požarni varnosti; 
-       
kot člani gorske reševalne službe ali potapljači opravljajo naloge
reševanja življenj ali odvrnitve oziroma preprečitve nevarnosti, ki neposredno
ogrožajo življenja ali premoženje.
23. člen
Osebe, ki so bile obvezno zavarovane za vse primere
zavarovanja, so zavarovane za invalidnost in telesno okvaro kot posledico
bolezni ali poškodbe izven dela še po prenehanju delovnega razmerja oziroma
lastnosti, na podlagi katere so bile obvezno zavarovane, če ob nastanku
invalidnosti oziroma telesne okvare izpolnjujejo pogoje pokojninske dobe za
pridobitev pravic ali so uživalci starostne ali invalidske pokojnine.
II. poglavje
PROSTOVOLJNA VKLJUČITEV V ZAVAROVANJE
24. člen
Državljani Republike Slovenije, ki so dopolnili 15 let
starosti in niso obvezno zavarovani, se lahko prostovoljno zavarujejo, v času
ko: 
-       
so na šolanju na višjih ali visokih šolah oziroma na podiplomskem
študiju; 
-       
služijo vojaški rok oziroma opravljajo naloge nadomestne civilne službe;
-       
skrbijo za otroka, mlajšega od 7 let oziroma za invalidno osebo, ki je
nezmožna za samostojno življenje in delo; 
-       
opravljajo samostojno kmetijsko dejavnost in ne izpolnjujejo pogojev iz
druge alinee prvega odstavka 13. člena tega zakona; 
-       
so prijavljeni kot iskalci zaposlitve pri zavodu za zaposlovanje; 
-       
bivajo v tujini kot zakonci oziroma kot izvenzakonski partnerji
zavarovancev, poslanih na delo v tujino; 
-       
so kot invalidi zaposleni v varstvenih delavnicah; 
-       
so na strokovnem izpopolnjevanju ali na specializaciji po prenehanju
obveznega zavarovanja; 
-       
so lastniki podjetij ali zavodov v Republiki Sloveniji in ne
izpolnjujejo pogojev iz 12. člena tega zakona; 
-       
so zaposleni s krajšim delovnim časom od polnega, vendar le za razliko
do polnega delovnega časa.
Tuj državljan se lahko prostovoljno zavaruje po prejšnjem
odstavku, če je tako določeno v meddržavnem sporazumu.
III. poglavje
PROSTOVOLJNA VKLJUČITEV V ZAVAROVANJE ZA DODATEN OBSEG PRAVIC
25. člen
Osebe, ki so vključene v obvezno zavarovanje, se lahko
prostovoljno zavarujejo za pridobitev dodatnih pravic iz naslova: 
-       
starostne pokojnine; 
-       
invalidske pokojnine; 
-       
družinske pokojnine; 
-       
invalidnine. 
Pravice iz dodatnega prostovoljnega zavarovanja pridobi
zavarovanec z izpolnitvijo pogojev za pridobitev pravic iz obveznega
zavarovanja po tem zakonu, ob hkratnem izpolnjevanju pogojev iz dodatnega
prostovoljnega zavarovanja. 
Za izvajanje prostovoljnega zavarovanja za dodaten obseg
pravic zavod ustanovi pravno osebo, skladno z zakonom o gospodarskih družbah.
Zavod jamči za obveznosti sklada prostovoljnega zavarovanja
do vrednosti vloženega kapitala. 
Zavod določi primere, v katerih se uvede prostovoljno
zavarovanje za dodaten obseg pravic. Zavarovalne premije in pogoji za pridobitev
pravic se določijo s pogodbo, ki jo na podlagi splošnega akta pravne osebe iz
prejšnjega odstavka skleneta zavarovanec in pravna oseba iz prejšnjega
odstavka. 
Tretji del
PRIDOBITEV IN ODMERA PRAVIC
I. poglavje
SPLOŠNI POJMI
26. člen
Pogoji za pridobitev pravic iz pokojninskega in invalidskega
zavarovanja so: 
-       
starost; 
-       
invalidnost; 
-       
neposredna nevarnost za invalidnost v zvezi z delom na določenem
delovnem mestu; 
-       
telesna okvara; 
-       
potreba po stalni pomoči in negi; 
-       
smrt.
27. člen
Invalidnost po tem zakonu je podana, če nastane pri
zavarovancu zmanjšanje ali izguba delovne zmožnosti za delo na delovnem mestu,
na katerega je bil zavarovanec trajno razporejen pred nastankom teh sprememb,
zaradi trajnih sprememb v zdravstvenem stanju, ki so posledica poškodbe pri
delu, poklicne bolezni, poškodbe izven dela ali bolezni, ki jih ni mogoče
odvrniti z zdravljenjem ali z ukrepi medicinske rehabilitacije. 
Zmanjšanje delovne zmožnosti je podano, če zavarovanec ni več
zmožen z normalnim delovnim učinkom, ki ne ogroža njegovega zdravstvenega
stanja, polni delovni čas opravljati dela na delovnem mestu, po katerem se v
skladu s prejšnjim odstavkom ocenjuje invalidnost. 
Izguba delovne zmožnosti je podana, če zavarovanec ni več
zmožen opravljati organiziranega pridobitnega dela vsaj s polovičnim delovnim
časom.
28. člen
Zmanjšanje delovne zmožnosti je pri zavarovancu iz 11., 12.,
13. in 16. člena tega zakona podano, če zavarovanec ni več zmožen polni delovni
čas opravljati dejavnosti, na podlagi katere je zavarovan.
29. člen
Vzroki za nastanek invalidnosti so: 
-       
poškodba pri delu; 
-       
poklicna bolezen; 
-       
bolezen; 
-       
poškodba izven dela.
30. člen
Za poškodbo pri delu po tem zakonu se šteje poškodba
zavarovanca, ki je posledica neposrednega in kratkotrajnega mehaničnega,
fizikalnega ali kemičnega učinka, ter poškodba, ki je posledica hitre spremembe
položaja telesa, nenadne obremenitve telesa ali drugih sprememb fiziološkega
stanja organizma, če je takšna poškodba v vzročni zvezi z opravljanjem dela ali
dejavnosti, na podlagi katere je poškodovanec zavarovan. 
Za poškodbo pri delu se šteje tudi poškodba, povzročena na
način iz prejšnjega odstavka, ki jo pretrpi zavarovanec na redni poti od
stanovanja do delovnega mesta ali nazaj, na poti, da opravi delovne naloge, in
na poti, da nastopi delo. 
Za poškodbo pri delu se šteje tudi obolenje zavarovanca, ki
je neposredna in izključna posledica nesrečnega naključja ali višje sile med
opravljanjem dela oziroma dejavnosti, na podlagi katere je oboleli zavarovan. 
Za poškodbo pri delu se šteje tudi poškodba, povzročena na
način iz prvega odstavka tega člena, ki jo pretrpijo zavarovanci v okoliščinah
iz 21. in 22. člena tega zakona.
31. člen
Za poškodbo pri delu po tem zakonu se šteje tudi poškodba,
povzročena na način, določen v prvem odstavku 30. člena tega zakona, ki jo
pretrpi zavarovanec ali delovni invalid v zvezi s pravico do zdravstvenega
varstva, če nastane: 
-       
na redni poti od stanovanja oziroma delovnega mesta do kraja
zdravniškega pregleda ali ob vrnitvi, ali pa med prebivanjem v kraju, kjer je
pregled, če je zavarovanca poklical ali poslal na pregled pristojni zdravnik,
konzilij zdravnikov ali invalidska komisija zavoda, ali če ni bil napoten, pa
je iskal potrebno nujno zdravniško pomoč; 
-       
na redni poti od stanovanja oziroma delovnega mesta do zdravstvene
organizacije, kamor je bil zavarovanec napoten na zdravljenje ali pri vrnitvi,
ali pa med prebivanjem v zdravstveni organizaciji, v kateri se zdravi, pri
čemer je z zdravljenjem mišljena tudi medicinska rehabilitacija; 
-       
na redni poti od stanovanja oziroma delovnega mesta do kraja pregleda
ali zdravljenja ali pri vrnitvi, kadar je pristojni zdravnik, konzilij
zdravnikov ali invalidska komisija zavoda določil zavarovanca, naj spremlja
bolnika, ki ga je poslal na zdravniški pregled ali na zdravljenje v drug kraj,
ali pa med prebivanjem v tistem kraju, če pride do poškodbe v neposredni zvezi
s spremljanjem bolnika; 
-       
na redni poti od stanovanja oziroma delovnega mesta, ali od kraja, v
katerem je bil zavarovanec na pregledu ali zdravljenju, do zavoda ali
organizacije, kjer naj zavarovanec dobi proteze ali druge ortopedske
pripomočke, katere mu je predpisal pristojni zdravnik ali ob vrnitvi, kakor
tudi tisti čas, ko se mudi v teh zavodih ali organizacijah.
32. člen
Poklicne bolezni po tem zakonu so določene bolezni,
povzročene z daljšim neposrednim vplivom delovnega procesa in delovnih pogojev
na določenem delovnem mestu ali na delu, ki sodi v neposredni okvir dejavnosti,
na podlagi katere je oboleli zavarovan. 
Poklicne bolezni in dela, na katerih se pojavljajo te
bolezni, in pogoje, ob katerih se štejejo za poklicne bolezni, določi
predstojnik republiškega upravnega organa, pristojnega za delo.
33. člen
Zavarovanci, pri katerih nastane invalidnost, pridobijo
pravice glede na preostalo delovno zmožnost in glede na starost ob nastanku
invalidnosti.
34. člen
Zavarovanci, pri katerih nastane invalidnost, še glede na
preostalo delovno zmožnost razvrščajo v tri kategorije invalidnosti: 
-       
v I. kategorijo invalidnosti se razvrstijo zavarovanci, pri katerih
nastane izguba delovne zmožnosti; 
-       
v II. kategorijo invalidnosti se razvrstijo zavarovanci, ki lahko
najmanj polovico delovnega časa opravljajo svoje ali drugo ustrezno delo in se
ne morejo s poklicno rehabilitacijo usposobiti za opravljanje drugega ustreznega
dela s polnim delovnim časom; 
-       
v III. kategorijo invalidnosti se razvrstijo zavarovanci, ki lahko po
poprejšnji poklicni rehabilitaciji ali brez poklicne rehabilitacije poln
delovni čas opravljajo drugo ustrezno delo.
35. člen
Preostala delovna zmožnost je podana, če lahko zavarovanec,
pri katerem je ugotovljena zmanjšana delovna zmožnost, najmanj polovico polnega
delovnega časa opravlja svoje delo, ali če lahko po poprejšnji poklicni
rehabilitaciji ali brez poklicne rehabilitacije opravlja poln delovni čas drugo
ustrezno delo. 
Preostala delovna zmožnost je podana tudi v primeru, ko lahko
zavarovanec, pri katerem je ugotovljeno zmanjšanje delovne zmožnosti, opravlja
drugo ustrezno delo najmanj polovico polnega delovnega časa.
36. člen
Za svoje delo se po tem zakonu šteje delo na delovnem mestu,
na katerega je bil zavarovanec trajno razporejen neposredno pred nastankom
invalidnosti. 
Če je za zavarovanca ugodneje, se kot svoje delo šteje delo
na delovnem mestu, na katerem je zavarovanec delal najmanj dve leti v zadnjih
treh letih pred nastankom invalidnosti.
37. člen
Za drugo ustrezno delo se po tem zakonu šteje delo na
delovnem mestu, na katerem je delovni invalid zmožen delati določen delovni
čas, primeren preostali delovni zmožnosti, z delovnim naporom, ki ne poslabša
njegove invalidnosti, in z normalnim delovnim učinkom. 
Pri določanju drugega ustreznega dela se upoštevajo strokovna
in splošna izobrazba, delovne izkušnje in osebne lastnosti delovnega invalida
ter objektivne možnosti za zaposlitev.
38. člen
Delovni invalid po tem zakonu je zavarovanec, ki je na
podlagi invalidnosti pridobil katero od pravic iz invalidskega zavarovanja.
II. poglavje
STAROSTNA POKOJNINA
1. oddelek
Pogoji za pridobitev pravice do starostne pokojnine
39. člen
Zavarovanec pridobi pravico do starostne pokojnine, ko
dopolni starost 63 let (moški) oziroma 58 let (ženska) in pokojninsko dobo 20
let. 
Ne glede na določbo prejšnjega
odstavka je v prehodnem obdobju od 1. 4. 1992 do 31. 12. 1996 starostna meja za
pridobitev pravice do starostne pokojnine:


Obdobje

Moški
let

Ženska
let


od 1. 4. 1992 do
  31. 12. 1992

60,5

55,5


od 1. 1. 1993 do
  31. 12. 1993

61,0

56,0


od 1. 1. 1994 do
  31. 12. 1994

61,5

56,5


od. 1.1. 1995 do
  31. 12. 1995

62,0

57,0


od 1. 1. 1996 do
  31. 12. 1996

62,5

57,5


od 1. 1. 1997

63,0

58,0


Zavarovanec, ki nima dopolnjene
pokojninske dobe 20 let, pridobi pravico do starostne pokojnine, ko dopolni
starost 65 let (moški) oziroma 60 let (ženska) in najmanj 15 let zavarovalne
dobe. 
Zavarovanec pridobi pravico do starostne pokojnine, ko
dopolni pokojninsko dobo 40 let (moški) oziroma 35 let (ženska) in starost 58
let (moški) oziroma 53 let (ženska). 
Ne glede na določbo prejšnjega
odstavka je v prehodnem obdobju od 1. 4. 1992 do 1. 1. 1998 starostna meja za
pridobitev pravice do starostne pokojnine:


Obdobje

Moški
let

Ženska
let


od 1. 4. 1992 do
  31. 12. 1992

-

-


od 1. 1. 1993 do
  31. 12. 1993

55,5

50,5


od 1. 1. 1994 do
  31. 12. 1994

56,0

51,0


od 1. 1. 1995 do
  31. 12. 1995

56,5

51,5


od 1. 1. 1996 do
  31. 12. 1996

57,0

52,0


od 1. 1. 1997 do
  31. 12. 1997

57,5

52,5


od 1. 1. 1998

58,0

53,0


2. oddelek
Predčasna pokojnina
40. člen
Pravico do predčasne pokojnine pridobi zavarovanec, ki je
dopolnil najmanj 35 let pokojninske dobe in 58 let starosti (moški) oziroma 30
let pokojninske dobe in 53 let starosti (ženska), v naslednjih primerih: 
-       
če mu je delovno razmerje prenehalo zaradi stečaja ali redne likvidacije
organizacije ali zaradi stečaja nad obratovalnico delodajalca in mu ni možno
zagotoviti druge zaposlitve; 
-       
(črtana); 
-       
če. je zavarovanec delovni invalid II. ali III. kategorije; 
-       
če je nezaposlen in je bil v zadnjih 24. mesecih najmanj 12 mesecev
prijavljen na zavodu za zaposlovanje kot iskalec zaposlitve. 
Ne glede na določbo prejšnjega
odstavka je v prehodnem obdobju od 1. 4. 1992 do 1. 1. 1997 starostna meja za
pridobitev pravice do predčasne pokojnine:


Obdobje

Moški
let

Ženska
let


od 1. 4. 1992 do
  31. 12. 1992

55,5

50,5


od 1. 1. 1993 do
  31. 12. 1993

56,0

51,0


od 1. 1. 1994 do
  31. 12. 1994

56,5

51,5


od 1. 1. 1995 do
  31. 12. 1995

57,0

52,0


od 1. 1. 1996 do
  31. 12. 1996

57,5

52,5


od 1. 1. 1997

58,0

53,0


Predčasna pokojnina se odmeri glede
na dopolnjeno pokojninsko dobo od pokojninske osnove tako kot starostna
pokojnina, nato pa se za vsako manjkajoče leto do dopolnitve starosti iz prvega
ali drugega odstavka prejšnjega člena zmanjša za en odstotek. 
Ko uživalec predčasne pokojnine dopolni starost iz prvega
oziroma drugega odstavka prejšnjega člena, se pokojnina iz prejšnjega odstavka
ne zmanjšuje. 
V času, v katerem se predčasna pokojnina zmanjšuje po tretjem
odstavku tega člena, zavarovanec nima pravice do varstvenega dodatka.
3. oddelek
Delna pokojnina
41. člen
Zavarovanec, ki je dopolnil pogoje za pridobitev pravice do
starostne pokojnine, lahko, če s tem soglaša organizacija oziroma delodajalec,
pri katerem je zaposlen, pridobi pravico do delne pokojnine. 
Delna pokojnina se odmeri glede na pokojninsko dobo ob
uveljavitvi. 
V času uživanja delne pokojnine zavarovanec ostane v delovnem
razmerju in dela s polovico polnega delovnega časa in za to delo prejema plačo.
Hkrati se mu izplačuje polovica pokojnine. 
Pri ponovni odmeri pokojnine se upošteva le dejanska
zavarovalna doba, dosežena v času uživanja delne pokojnine, ne upošteva pa se
plača, prejeta v času uživanja delne pokojnine.
4. oddelek
Znižanje starostne meje
42. člen
Zavarovancu, kateremu se po tem zakonu šteje zavarovalna doba
s povečanjem, se starostna meja za pridobitev pravice do starostne pokojnine
zniža za toliko mesecev, kolikor znaša skupno povečanje zavarovalne dobe.
5. oddelek
Odmera starostne pokojnine
1. pododdelek
Pokojninska osnova
43. člen
Starostna pokojnina se odmeri od mesečnega povprečja plač, ki
jih je zavarovanec dobil, oziroma zavarovalnih osnov, od katerih so mu bili
obračunani prispevki, v katerihkoli zaporednih desetih letih zavarovanja po 1.
1. 1970, ki so zanj najugodnejša (v nadaljnjem besedilu: pokojninska osnova). 
Desetletno obdobje iz prejšnjega odstavka se podaljša za čas
po 1. 1. 1970, v katerem je zavarovanec imel pravico do proste izbire
zavarovalne osnove, kolikor ni že upoštevan v desetletnem obdobju iz prejšnjega
odstavka tega člena. (razveljavljen)
Za leto zavarovanja se vzame koledarsko leto, v katerem je
zavarovanec prejemal plačo oziroma nadomestilo plače najmanj za šest mesecev
zavarovanja oziroma so mu bili za enako obdobje obračunani prispevki od
zavarovalne osnove.
Ne glede na prejšnji odstavek se za izračun pokojninske
osnove ne vzamejo plače, nadomestila plače oziroma zavarovalne osnove iz leta,
v katerem zavarovanec uveljavlja pravico do pokojnine. 
44. člen
Za izračun pokojninske osnove po tem zakonu se vzamejo plače
oziroma osnove, od katerih so bili plačani prispevki, zmanjšane za davke in
prispevke, ki se obračunavajo in plačujejo od plače po povprečni stopnji v
Republiki Sloveniji. 
Povprečne stopnje davkov in prispevkov iz prejšnjega odstavka
določi predstojnik republiškega upravnega organa, pristojnega za finance.
45. člen
Za izračun pokojninske osnove se. štejejo tudi: 
-       
nadomestila plače, izplačana po predpisih o delovnih razmerjih in
predpisih o zaposlovanju in zavarovanju za primer brezposelnosti, razen
nadomestil plače po predpisih o delovnih razmerjih za delavce, katerih delo ni
več potrebno; 
-       
nadomestila plače zaradi dela s skrajšanim delovnim časom oziroma zaradi
manjše plače na drugem ustreznem delu. 
Zavarovancem, ki so prejemali nadomestilo plače po predpisih
o zdravstvenem zavarovanju in otroškem varstvu, nadomestilo plače za čas
čakanja na poklicno rehabilitacijo oziroma zaposlitev in za čas poklicne
rehabilitacije, nadomestilo plače po predpisih o delovnih razmerjih za delavce,
katerih delo ni več potrebno, se za čas prejemanja nadomestila za izračun
pokojninske osnove upošteva plača oziroma osnova, od katere so bili plačani
prispevki iz koledarskega leta pred začetkom prejemanja nadomestila. 
Kadar se v plačo za izračun pokojninske osnove všteva plača
iz preteklega leta ali osnova za odmero nadomestila za čas čakanja na poklicno
rehabilitacijo in za čas poklicne rehabilitacije, se plača oziroma osnova za
odmero teh nadomestil valorizira z istim valorizacijskim količnikom, kot bi se
plača, ki je bila podlaga za izračun osnove za odmero nadomestila. 
Zavarovancu, ki v koledarskem letu pred začetkom prejemanja
nadomestila ni imel plače, nadomestila plače iz invalidskega zavarovanja
oziroma nadomestila iz drugega odstavka tega člena, se za izračun pokojninske
osnove upošteva plača iz tekočega leta.
46. člen
Za izračun pokojninske osnove se ne štejejo: 
-       
posamične nagrade za delo, ki ga je delavec opravil izven okvira svojega
rednega dela (npr. delo preko polnega delovnega časa, od katerega niso plačani
prispevki za pokojninsko in invalidsko zavarovanje, sodelovanje v izpitni
komisiji, za predavanja izven redne zaposlitve); 
-       
prejemki, ki pomenijo povračilo materialnih stroškov (dnevnice,
kilometrine, terenski dodatki, dodatek za ločeno življenje, regres za letni
dopust, dodatek za prehrano, potni stroški, prevoz na delo idr.), nagrade ob
delovnih jubilejih; 
-       
prejemki v naravi, razen kadar pomenijo sestavni del plače po pogodbi o
zaposlitvi in so od njih plačani prispevki; 
-       
boni, odpravnine, prejemki zaradi upokojitve ali priprave na upokojitev,
del plač in drugih prejemkov iz delovnega razmerja, s katerimi so bile vplačane
delnice za notranji odkup ali za večanje lastniškega kapitala pri izplačevalcu
v postopku lastninskega preoblikovanja; 
-       
osnove, od katerih so bili plačani prispevki za dokup pokojninske dobe.
47. člen
Plača, ki jo doseže delavec z delom v času, krajšem od
polnega delovnega časa v posameznem letu zavarovanja, se za ugotovitev
pokojninske osnove preračuna na povprečni znesek, ki ustreza plači za polni
delovni čas. 
Znesek, ki ustreza plači za polni delovni čas, se izračuna
tako, da se skupni znesek plače, ki se upošteva za izračun pokojninske osnove
in ga je delavec prejel za leto zavarovanja, deli s številom ur, ki jih je
prebil na delu s časom, krajšim od polnega delovnega časa. Tako dobljeni znesek
se pomnoži s številom ur polnega delovnega časa, določenega z zakonom in
kolektivno pogodbo. Preračunani znesek se vzame kot plača za izračun
pokojninske osnove. 
Plača za delo preko polnega delovnega časa se za ugotovitev
pokojninske osnove upošteva največ za toliko ur dela preko polnega delovnega
časa, kolikor je dovoljeno po predpisih o delovnih razmerjih, in pod pogojem,
da so od nje plačani prispevki. 
Plača, ki jo je delavec prejel za delo v drugi organizaciji
ali pri drugem delodajalcu, opravljeno v skladu s predpisi o delovnih
razmerjih, se za ugotovitev pokojninske osnove upošteva v celoti, če so bili od
nje plačani prispevki.
48. člen
Zavarovancu, ki ne prejema plače, in ki mu osnova ni določena
po prejšnjih členih, niti ni prejemal nadomestila plače, se upošteva za izračun
pokojninske osnove znesek, ki je bil podlaga za plačilo prispevkov za
pokojninsko in invalidsko zavarovanje, zmanjšan za davke in prispevke, ki se
obračunavajo in plačujejo iz plač, po povprečni stopnji v Republiki Sloveniji,
če ni s tem zakonom drugače določeno.
49. člen
Zavarovancu, ki po 1. 1. 1970 ni imel najmanj enega leta
zavarovanja, vendar je dosegel vsaj eno leto zavarovanja v obdobju od 1. 1.
1966 do 31.12.1969, se ne glede na določbo prvega odstavka 43. člena tega
zakona za izračun pokojninske osnove upoštevajo plače oziroma zavarovalne
osnove po 1. 1. 1966.
Zavarovancu, ki po 1. 1. 1966 ni imel najmanj enega leta
zavarovanja, se pokojnina odmeri od pokojninske osnove v višini poprečne
izhodiščne plače, ki bi mu bila glede na stopnjo dejanske strokovne izobrazbe,
ki jo je imel v zadnjem letu zavarovanja pri zavodu, določena po kolektivni
pogodbi dejavnosti ali po splošni kolektivni pogodbi za zadnje koledarsko leto
pred letom, v katerem zavarovanec uveljavi pravico do pokojnine. 
Osnova iz prejšnjega odstavka se poveča glede na dopolnjeno
zavarovalno dobo v posameznem letu zavarovanja. Ministrstvo, pristojno za delo,
objavi višino poprečnih izhodiščnih plač in način povečanja osnov iz prejšnjega
odstavka. 
Na način, določen v prejšnjih odstavkih, se določi
pokojninska osnova tudi zavarovancu, za katerega ni mogoče ugotoviti plače,
nadomestila plače oziroma zavarovalne osnove. 
50. člen
Plače iz prejšnjih let, ki se upoštevajo za ugotovitev
pokojninske osnove, se valorizirajo s količniki, ki se določijo vsako leto
tako, da se primerja povprečna plača vseh zaposlenih v republiki v zadnjem
koledarskem letu pred letom, v katerem zavarovanec uveljavi pravico do
pokojnine, s povprečnimi plačami na zaposlenega v republiki v koledarskih
letih, iz katerih se vzamejo plače za izračun pokojninske osnove. 
Količnike iz prejšnjega odstavka določi zavod in jih objavi v
Uradnem listu Republike Slovenije.
51. člen
Delavcem, ki so jih organizacije oziroma delodajalci poslali
na delo v tujino in so ostali v tem času zavarovani pri zavodu, se vzame za
izračun pokojninske osnove plača, od katere so bili plačani prispevki za
pokojninsko in invalidsko zavarovanje, zmanjšani za davke in prispevke, ki se
obračunavajo in plačujejo iz plače po povprečni stopnji v Republiki Sloveniji.
2. pododdelek
Določitev odstotka za odmero starostne pokojnine
52. člen
Starostna pokojnina se odmeri od pokojninske osnove v
odstotkih, določenih odvisno od pokojninske dobe, in sicer: 
-       
za zavarovanca z zavarovalno dobo 15 let 35% pokojninske osnove, nato se
za vsako nadaljnje leto pokojninske dobe poveča za 2%, vendar največ do 85%
pokojninske osnove; 
-       
za zavarovanko z zavarovalno dobo 15 let 40% pokojninske osnove, nato se
za vsako nadaljnje dopolnjeno leto pokojninske dobe do dopolnjenih 20 let
poveča za 3%, za vsako dopolnjeno leto pokojninske dobe nad 20 let pa za 2%
pokojninske osnove, vendar največ do 85% pokojninske osnove. 
Če pokojninska doba ne znaša polno leto, vendar pa vsaj šest
mesecev, se pri odmeri pokojnine upošteva ta doba s polovico odstotka,
določenega po prejšnjem odstavku, za leto pokojninske dobe. 
Odstotki za odmero pokojnine po
prejšnjih odstavkih so glede na pokojninsko dobo:


Pokojninska doba

Zavarovanec (%)

Zavarovanka (%)


15 let

35

40


15 let, 6 mesecev

36

41,5


16 let

37

43


16 let, 6 mesecev

38

44,5


17 let

39

46


17 let, 6 mesecev

40

47,5


18 let

41

49


18 let, 6 mesecev

42

50,5


19 let

43

52


19 let, 6 mesecev

44

53,5


20 let

45

55


20 let, 6 mesecev

46

56


21 let

47

57


21 let, 6 mesecev

48

58


22 let

49

59


22 let, 6 mesecev

50

60


23 let

51

61


23 let, 6 mesecev

52

62


24 let

53

63


24 let, 6 mesecev

54

64


25 let

55

65


25 let, 6 mesecev

56

66


26 let

57

67


26 let, 6 mesecev

58

68


27 let

59

69


27 let, 6 mesecev

60

70


28 let

61

71


28 let, 6 mesecev

62

72


29 let

63

73


29 let, 6 mesecev

64

74


30 let

65

75


30 let, 6 mesecev

66

76


31 let

67

77


31 let, 6 mesecev

68

78


32 let

69

79


32 let, 6 mesecev

70

80


33 let

71

81


33 let, 6 mesecev

72

82


34 let

73

83


34 let, 6 mesecev

74

84


35 let

75

85


35 let, 6 mesecev

76

-


36 let

77

-


36 let, 6 mesecev

78

-


37 let

79

-


37 let, 6 mesecev

80

-


38 let

81

-


38 let, 6 mesecev

82

-


39 let

83

-


39 let, 6 mesecev

84

-


40 let

85

-


Zavarovancu, ki je ostal v
zavarovanju po dopolnitvi polne pokojninske dobe, ker še ni dopolnil starosti
iz četrtega oziroma petega odstavka 39. člena tega zakona, se odmerjena
pokojnina poveča za vsako dopolnjeno leto, ki presega polno pokojninsko dobo,
za 1%.
3. pododdelek
Najnižja pokojnina
53. člen
Pokojnina se odmeri od najnižje pokojninske osnove, kadar
odmerjena pokojnina glede na dopolnjeno pokojninsko dobo s pripadajočimi
uskladitvami, izračunana na podlagi plač oziroma zavarovalnih osnov, ne dosega
zneska pokojnine, odmerjene od pokojninske osnove, določene v drugem in tretjem
odstavku tega člena.
Najnižja pokojninska osnova se določi v višini 64% poprečne
mesečne plače na zaposlenega v državi, ugotovljene po uradnih statističnih
podatkih za januar 1995, zmanjšane za davke in prispevke po poprečni stopnji iz
44. člena tega zakona. 
Znesek najnižje pokojninske osnove se spreminja v višini in
rokih, v katerih se izvajajo uskladitve pokojnin po 159. in 160. členu tega
zakona. 
Ne glede na dopolnjeno pokojninsko dobo in plače oziroma
zavarovalne osnove, od katerih so bili plačani prispevki, se pokojnina odmeri
najmanj v višini 35% najnižje pokojninske osnove. 
Znesek najnižje pokojninske osnove določi zavod.
4. pododdelek
Najvišja pokojnina
54. člen
Pokojnina se odmeri od najvišje pokojninske osnove, kadar
odmerjena pokojnina s pripadajočimi uskladitvami, izračunana na podlagi plač
oziroma zavarovalnih osnov, presega znesek pokojnine, odmerjene od pokojninske
osnove, določene v drugem in tretjem odstavku tega člena.
Najvišja pokojninska osnova se določi v višini 3,1 kratnika
poprečne plače na zaposlenega v republiki, ugotovljene po uradnih statističnih
podatkih za januar 1995, zmanjšane za davke in prispevke po poprečni stopnji iz
44. člena tega zakona. 
Znesek najvišje pokojninske osnove se spreminja v višini in
rokih, v katerih se izvajajo uskladitve pokojnin po 159. in 160. členu tega
zakona. 
Znesek najvišje pokojninske osnove določi zavod.
III. poglavje
INVALIDSKA POKOJNINA
1. oddelek
Pogoji za pridobitev invalidske pokojnine
55. člen
Pravico do invalidske pokojnine pridobi zavarovanec: 
-       
invalid I. kategorije invalidnosti; 
-       
invalid III. kategorije invalidnosti, ki ni zmožen za drugo ustrezno
delo brez poklicne rehabilitacije, le-ta pa mu ni zagotovljena, ker je star nad
50 let (moški) oziroma 45 let (ženska); 
-       
invalid II. in III. kategorije invalidnosti, brez poprejšnje poklicne
rehabilitacije zmožen za drugo ustrezno delo, ki mu ni zagotovljena ustrezna
zaposlitev oziroma prerazporeditev, ker je dopolnil starost iz prvega ali
drugega odstavka 39. člena tega zakona. 
Zavarovanec – vojaški invalid od I. do VI. skupine, ki ni
zmožen opravljati svojega dela več kot polovico polnega delovnega časa, pridobi
pravico do invalidske pokojnine, če izpolnjuje pogoje iz prejšnjega odstavka,
ne glede na to, ali je zmožen za drugo ustrezno delo brez politične
rehabilitacije ali s poklicno rehabilitacijo.
56. člen
Zavarovanec iz prejšnjega člena pridobi pravico do invalidske
pokojnine, če je invalidnost posledica: 
-       
poškodbe pri delu ali poklicne bolezni – ne glede na pokojninsko dobo; 
-       
poškodbe izven déla ali bolezni – pod pogojem, da je pred nastankom
invalidnosti dopolnil pokojninsko dobo, ki pokriva najmanj tretjino razdobja od
dopolnjenih 20 let starosti do nastanka invalidnosti (v nadaljnjem besedilu:
delovna leta), šteto delovna leta kot polna leta.
57. člen
Ne glede na pogoje iz druge alinee prejšnjega člena pridobi
pravico do invalidske pokojnine: 
-       
zavarovanec, ki je postal invalid pred dopolnjenim 21. letom starost,;
če je ob nastanku invalidnosti obvezno zavarovan; 
-       
zavarovanec, ki je postal invalid po dopolnjenem 21. letu starosti,
vendar pred dopolnjenim 30. letom starosti, pod pogojem, da je pred nastankom
invalidnosti dopolnil pokojninsko dobo, ki pokriva najmanj eno četrtino
delovnih let.
58. člen
Zavarovancu, ki je pridobil višjo strokovno izobrazbo, se
delovna leta štejejo od dopolnjenega 23. leta starosti. Zavarovancu, ki je
pridobil visoko strokovno izobrazbo, se delovna leta štejejo od dopolnjenega
26. leta starosti. 
Če je zavarovancu čas študija upoštevan v zavarovalno dobo,
se mu starost iz prejšnjega odstavka zniža za toliko mesecev, kolikor znaša
njegova zavarovalna doba, dosežena v času rednega študija. 
59. člen
Če zavarovanec, ki je pred začetkom zavarovanja imel telesno
okvaro, ki ni vplivala na njegovo delovno zmožnost, postane invalid zaradi
poškodbe izven dela ali bolezni, pridobi pravice, ki ustrezajo skupni
invalidnosti, čeprav vpliva na skupno invalidnost tudi prejšnja okvara, če je v
zavarovanju dopolnil dobo iz 56., 57. ali 58. člena tèga zakona. 
Zavarovanec – vojaški invalid, pri katerem je po. vstopu v
zavarovanje nastala invalidnost, na katero vpliva tudi vojaška invalidnost,
pridobi pravice tudi v primeru, če je kot invalid dopolnil dobo iz 56., 57. ali
58. člena tega zakona v zavarovanju z delovnim časom, ki je ustrezal njegovi
preostali delovni zmožnosti.
60. člen
Če je zavarovanec pred vstopom v zavarovanje imel telesno
okvaro, ki ni vplivala na njegovo delovno zmožnost, in kasneje postane invalid
zaradi poškodbe pri delu ali poklicne bolezni, pridobi pravice, ki ustrezajo
skupni invalidnosti, čeprav vpliva na to skupno invalidnost tudi prejšnja
telesna okvara. 
Zavarovanec – vojaški invalid, ki postane invalid zaradi
poškodbe pri delu ali poklicne bolezni, pridobi pravice glede na skupno
invalidnost, čeprav je vojaška invalidnost vplivala na delovno zmožnost.
61. člen
Če se zavarovancu s preostalo delovno zmožnostjo, ki je
pridobil pravico do poklicne rehabilitacije, do dela z delovnim časom, ki
ustreza preostali delovni zmožnosti, do razporeditve na ustrezna dela in naloge
oziroma do ustrezne zaposlitve, že ugotovljena invalidnost poslabša ali pa
nastane nov primer invalidnosti zaradi bolezni ali poškodbe izven dela tako, da
izpolnjuje pogoje za invalidsko pokojnino, pridobi pravico do te pokojnine, če
na dan nastanka spremembe invalidnosti izpolnjuje tudi pogoje zavarovanja
oziroma pokojninske dobe za pridobitev pravice do invalidske pokojnine. 
Za izpolnitev pogojev zavarovalne oziroma pokojninske dobe se
v primerih iz prejšnjega odstavka nezaposlenim zavarovancem s preostalo delovno
zmožnostjo v delovna leta ne vštevajo obdobja, ko so prejemali nadomestilo
plače za čas čakanja na razporeditev na drugo ustrezno delo ali na ustrezno
zaposlitev oziroma nadomestila za čas čakanja na poklicno rehabilitacijo. 
Zavarovanec s preostalo delovno zmožnostjo, pri katerem je
invalidnost posledica poškodbe pri delu ali poklicne bolezni, pridobi na
podlagi nastanka spremembe v invalidnosti v primerih iz prvega odstavka tega
člena, pravico do invalidske pokojnine ne glede na dopolnjeno pokojninsko
oziroma zavarovalno dobo.
2. oddelek
Osnove za odmero invalidske pokojnine
62. člen
Invalidska pokojnina se odmeri od pokojninske osnove, ki se
izračuna enako kot osnova za starostno pokojnino. 
Za invalidsko pokojnino, ki se pridobi s krajšo zavarovalno
dobo, kot je obdobje, iz katerega se vzamejo plače za izračun pokojninske
osnove, se pokojninska osnova izračuna po plačah, doseženih v času zavarovanja,
razen v koledarskem letu, v katerem je uveljavljena pravica do invalidske
pokojnine.
63. člen
V primerih iz prve alinee 21. člena in druge alinee 22. člena
tega zakona, se osnova za odmero invalidske pokojnine določi v znesku
povprečnega osebnega dohodka na zaposlenega v Republiki Sloveniji, veljavnega
na dan nastanka invalidnosti.
3. oddelek
Odmera invalidske pokojnine
64. člen
Invalidska pokojnina za primer invalidnosti, ki je posledica
nesreče pri delu ali poklicne bolezni, se odmeri od pokojninske osnove v enaki
višini kot starostna pokojnina za pokojninsko dobo 40 let (moški) oziroma 35
let (ženska).
65. člen
Invalidska pokojnina za invalidnost, ki je posledica bolezni
ali poškodbe izven dela, se odmeri od pokojninske osnove v odstotku, določenem
v 52. členu tega zakona. 
Invalidska pokojnina iz prejšnjega odstavka se odmeri
zavarovancu, ki je postal invalid pred dopolnitvijo starosti iz prvega ali
drugega odstavka 39. člena tega zakona, najmanj v višini 45% pokojninske osnove
(moški) oziroma v višini 55% pokojninske osnove (ženska). 
Če je invalidnost zaradi bolezni ali poškodbe izven dela nastopila
po dopolnitvi starosti iz prvega ali drugega odstavka 39. člena tega zakona, se
invalidska pokojnina odmeri najmanj v višini 35% pokojninske osnove (moški)
oziroma 40% pokojninske osnove (ženska).
66. člen
Zavarovanec, ki je pridobil pravico do invalidske pokojnine
pred dopolnitvijo starosti iz prvega ali drugega odstavka 39. člena tega
zakona, na podlagi pokojninske dobe odmerjena pokojnina pa ne dosega 85%
pokojninske osnove, ima poleg invalidske pokojnine še pravico do dodatka na
invalidnost. Dodatek se odmerja v odstotku od pokojnine in je odvisen od
zavarovančeve starosti ob nastanku invalidnosti ter od razmerja med delovnimi
leti in zavarovančevo pokojninsko dobo. 
Dodatek na invalidnost znaša:


Če je nastala
  invalidnost


pred dopolnjenim
polnjenim letom
starosti

po dopolnjenem
letu
starosti

 


58 (m) 53 (ž)

58(m) 53 (ž)


120%

10%

dosega 3/4 delovnih
  let ali več


15%

5%

dosega 1/2 delovnih
  let ali več


10%

5%

ne dosega 1/2
  delovnih let


V obdobju od 1. 4. 1992 do 31. 12.
1996 se višina dodatka na invalidnost ugotavlja glede na starost, določeno v
drugem odstavku 40. člena tega zakona. 
Invalidska pokojnina skupaj z dodatkom na invalidnost ne sme
presegati 85% pokojninske osnove. 
Dodatek na invalidnost je sestavni del invalidske pokojnine
in se upošteva tudi, kadar je invalidska pokojnina osnova za odmero družinske
pokojnine.
67. člen
Če je invalidnost, na podlagi katere pridobi delovni invalid
pravico do invalidske pokojnine, deloma posledica poškodbe pri delu ali
poklicne bolezni, deloma pa posledica bolezni ali poškodbe izven dela, se
odmeri invalidska pokojnina kot ena pokojnina, ki je sestavljena iz
sorazmernega dela invalidske pokojnine, obračunane za poškodbo pri delu ali
poklicno bolezen, in iz sorazmernega dela invalidske pokojnine, obračunane za
bolezen ali poškodbo izven dela. 
Sorazmerna dela za odmero invalidske pokojnine po prejšnjem
odstavku se izračunata glede na to, koliko so vplivale na skupno invalidnost
posledice poškodbe pri delu ali poklicne bolezni, koliko pa posledice bolezni
ali poškodbe izven dela.
68. člen
Invalidska pokojnina, ki gre delovnemu invalidu po prejšnjem
členu, se odmeri tako, da se posebej odmeri invalidska pokojnina, kot če bi
bila skupna invalidnost posledica poškodbe pri delu ali poklicne bolezni, in
posebej invalidska pokojnina, kot če bi bila skupna invalidnost posledica
bolezni ali poškodbe izven dela. 
Od vsakega tako izračunanega zneska se vzame odstotek, ki
ustreza vplivu posameznega vzroka invalidnosti na skupno invalidnost. Seštevek
tako dobljenih zneskov ne more presegati 85% pokojninske osnove.
69. člen
Zavarovanec, ki ob nastanku invalidnosti izpolnjuje pogoje za
invalidsko pokojnino in pogoje za starostno pokojnino, lahko uveljavi po svoji
izbiri pravico do invalidske pokojnine ali pravico do starostne pokojnine. 
Uživalec invalidske pokojnine, ki ob upokojitvi ni
izpolnjeval pogojev za starostno pokojnino, pa te pogoje izpolni kasneje, lahko
zahteva, da se mu prizna namesto invalidske pokojnine starostna pokojnina. 
Uživalec starostne pokojnine lahko uveljavi pravico do
invalidske pokojnine, če ob nastanku invalidnosti izpolnjuje pogoje za
priznanje invalidske pokojnine.
IV. poglavje
DRUŽINSKA POKOJNINA
1. oddelek
Pogoji za pridobitev družinske pokojnine
70. člen
Družinsko pokojnino lahko uveljavijo naslednji družinski
člani: 
-       
zakonec; 
-       
otroci (zakonski ali nezakonski, posvojenci; pastorki, ki jih je
zavarovanec preživljal; vnuki in drugi otroci brez staršev, ki jih je
zavarovanec preživljal); 
-       
starši (oče in mati, očim in mačeha) in posvojitelji, ki jih je
zavarovanec preživljal; 
-       
bratje in sestre, ki jih je zavarovanec preživljal do svoje smrti in
nimajo lastnih sredstev za preživljanje. 
Šteje se, da so vnuki oziroma drugi otroci brez staršev tudi,
če so starši živi, a so popolnoma nezmožni za delo v smislu 84. člena tega
zakona. 
Zavod določi, kdaj se šteje, da je zavarovanec preživljal
družinskega člana.
71. člen
Družinski člani pridobijo pravico do družinske pokojnine, če
je umrli zavarovanec: 
-       
dopolnil najmanj pet let zavarovalne dobe ali najmanj deset let
pokojninske dobe ali 
-       
izpolnil pogoje za starostno oziroma invalidsko pokojnino ali 
-       
užival starostno ali invalidsko pokojnino ali 
-       
užival pravico na podlagi preostale delovne zmožnosti. 
Če je zavarovanec umrl zaradi poškodbe pri delu ali poklicne
bolezni, pridobijo njegovi družinski člani pravico do družinske pokojnine ne
glede na pokojninsko dobo zavarovanca.
1. pododdelek
Zakonec
72. člen
Vdova pridobi pravico do družinske pokojnine: 
-       
če je do smrti moža, po katerem ji gre pravica, dopolnila starost 50 let
ali 
-       
če je bila do moževe smrti popolnoma nezmožna za delo ali je to postala
v enem letu po moževi smrti ali 
-       
če ji je po moževi smrti ostal otrok ali več otrok, ki imajo pravico do
družinske pokojnine po možu, vdova pa ima do njih dolžnost preživljanja. Vdova,
ki postane med trajanjem pravice popolnoma nezmožna za delo, obdrži pravico do
družinske pokojnine, dokler je takšna nezmožnost podana. 
Vdova, ki do moževe smrti ni dopolnila 50 let, dopolnila pa
je 45 let, pridobi pravico do družinske pokojnine, ko dopolni 50 let starosti. 
Vdova, ki med trajanjem pravice do družinske pokojnine,
pridobljene ob pogojih iz druge ali tretje alinee prvega odstavka tega člena,
dopolni 50 let starosti, obdrži pravico do družinske pokojnine trajno. Če ji ta
pravica preneha pred dopolnjenim 50. letom, toda po dopolnjenem 45. letu, jo
lahko znova uveljavi, ko dopolni 50 let starosti. 
Ne glede na pogoje, določene v prvi alinei prvega odstavka in
v drugem odstavku tega člena, pridobi pravico do družinske pokojnine tudi
vdova, ki ob zavarovančevi smrti nima lastnosti zavarovanke: 
-       
če je do zavarovančeve smrti dopolnila starost 45 let; 
-       
če do zavarovančeve smrti ni dopolnila 45 let, dopolnila pa je 40 let,
ko dopolni 45 let.
73. člen
Vdovec pridobi pravico do družinske pokojnine: 
-       
če je do smrti žene, po kateri mu gre pravica, dopolnil starost 55 let
ali 
-       
če je bil do ženine smrti popolnoma nezmožen za delo ali je to postal v
enem letu po ženini smrti ali 
-       
če mu je po ženini smrti ostal otrok ali več otrok, ki imajo pravico do
družinske pokojnine po ženi, vdovec pa ima do njih dolžnost preživljanja.
Vdovec, ki postane med trajanjem pravice popolnoma nezmožen za delo, obdrži
pravico do družinske pokojnine, dokler je takšna nezmožnost podana. 
Vdovec, ki do ženine smrti ni dopolnil 55 let, dopolnil pa je
50 let, pridobi pravico do družinske pokojnine, ko dopolni 55 let starosti. 
Vdovec, ki med trajanjem pravice do družinske pokojnine,
pridobljene po drugi ali tretji alinei prvega odstavka tega člena, dopolni 55
let starosti, obdrži to pravico. Če mu ta pravica preneha pred dopolnjenim 55.
letom, toda po dopolnjenem 50. letu, jo lahko znova uveljavi, ko dopolni 55 let
starosti.
74. člen
Pravico do družinske pokojnine ima tudi vdova, ki se ji je
zavarovančev otrok rodil najkasneje 300 dni po smrti zavarovanca oziroma
upokojenca. Pravica ji gre od zavarovančeve smrti.
75. člen
Vdova oziroma vdovec ima pravico do družinske pokojnine ob
pogojih iz tretje alinee prvega odstavka 72. člena oziroma iz tretje alinee
prvega odstavka 73. člena tega zakona tudi v času, ko se otroku, ki je
upravičen do družinske pokojnine, zaradi služenja vojaškega roka, družinska
pokojnina ne izplačuje.
76. člen
Pravico do družinske pokojnine ima ob pogojih iz 72. ali 73.
člena tega zakona tudi zakonec, čigar zakon je bil razvezan, če ima po sodni
odločbi oziroma po sporazumu pravico do preživnine in jo je užival do smrti
zavarovanca. 
Če ima zakonec iz poznejše zakonske zveze pravico do
družinske pokojnine, pridobi razvezani zakonec iz prejšnjega odstavka pravico
do družinske pokojnine kot souživalec.
77. člen
Ob pogojih iz 72. ali 73. člena tega zakona pridobi ob
zavarovančevi smrti pravico do družinske pokojnine tudi oseba, ki je zadnja tri
leta pred smrtjo zavarovanca živela z zavarovancem v življenjski skupnosti, ki
je po predpisih o zakonski zvezi in družinskih razmerjih v pravnih posledicah
izenačena z zakonsko zvezo.
2. pododdelek
Otroci
78. člen
Otrok ima pravico do družinske pokojnine do dopolnjenega 15.
leta starosti oziroma do konca rednega šolanja, vendar največ do dopolnjenega
26. leta starosti. 
Ne glede na določbo 184. člena tega zakona ima pravico do
družinske pokojnine otrok, ki je v učnem razmerju na podlagi učne pogodbe. 
Otrok, ki je po dopolnjenem 15. letu starosti prijavljen pri
zavodu za zaposlovanje, ima pravico do družinske pokojnine najdalj do
dopolnjenega 18. leta starosti pod pogojeni, da se redno javlja zavodu za
zaposlovanje in ne odkloni ponujene zaposlitve. 
Otrok, ki postane popolnoma nezmožen zadelo do starosti, do
katere mu je zagotovljena pravica do družinske pokojnine oziroma do konca
rednega šolanja, ima pravico do družinske pokojnine, dokler traja takšna
nezmožnost. 
Otrok, ki postane popolnoma in trajno nezmožen za delo po
starosti, do katere mu je zagotovljena pravica do družinske pokojnine oziroma
po končanem rednem šolanju, pridobi pravico do družinske pokojnine, če ga je
zavarovanec oziroma uživalec pravice do svoje smrti preživljal.
79. člen
Otroku, ki izgubi oba roditelja – zavarovanca, pripada poleg
družinske pokojnine po enem roditelju tudi del družinske pokojnine po drugem
roditelju. 
Skupen znesek družinske pokojnine, ugotovljen po prejšnjem
odstavku, ne more preseči zneska družinske pokojnine, odmerjene od zneska
najvišje pokojnine za polno pokojninsko dobo.
80. člen
Odstotek za odmero družinske pokojnine po drugem roditelju v
skladu s prejšnjim členom znaša za vsakega otroka 15% od osnove za odmero
družinske pokojnine po drugem roditelju.
81. člen
Otrok dokazuje redno šolanje vsako leto s potrdilom šole. 
Otrok, ki v letu izgube starša ne izpolni pogojev iz
prejšnjega odstavka tega člena, ima pravico do družinske pokojnine do
naslednjega šolskega leta. 
Otroku, ki v času rednega šolanja odide na služenje vojaškega
roka, se družinska pokojnina v tem času ne izplačuje.
82. člen
Če je otrok prekinil šolanje zaradi bolezni, nosečnosti ali
poroda, pridobi oziroma obdrži pravico do družinske pokojnine tudi med
boleznijo ter prekinitvijo zaradi nosečnosti ali poroda – do dopolnjenega 26.
leta starosti, pa tudi dlje, vendar največ toliko časa, kolikor ga je zaradi
bolezni, nosečnosti ali poroda izgubil pri rednem šolanju, če je redno šolanje
nadaljeval pred dopolnjenim 26. letom starosti. 
Če je otrok prekinil šolanje zaradi služenja vojaškega roka,
ima v primeru, da se redno šola, pravico do družinske pokojnine tudi po
dopolnjenem 26. letu starosti, vendar največ toliko časa, za kolikor je
prekinil redno šolanje zaradi služenja vojaškega roka.
3. pododdelek
Starši
83. člen
Starši, ki jih je zavarovanec oziroma uživalec pravice
preživljal do svoje smrti, pridobijo pravico do družinske pokojnine: 
-       
če so do smrti zavarovanca oziroma uživalca pravice dopolnili: mati 50
let oziroma oče 55 let starosti ali 
-       
če mati še ni stara 50 let oziroma oče 55 let, pa sta bila do smrti zavarovanca
oziroma uživalca pokojnine popolnoma nezmožna za delo. 
Če med trajanjem pravice do družinske pokojnine po drugi
alinei prejšnjega odstavka dopolni mati starost 50 let oziroma oče 55 let
starosti, trajno obdrži pokojnino.
84. člen
Za popolno nezmožnost za delo oziroma pridobivanje, ki je
pogoj za pridobitev pravice do družinske pokojnine, velja pri otrocih
nezmožnost za samostojno življenje in delo, pri drugih osebah pa izguba delovne
zmožnosti.
2. oddelek
Odmera družinske pokojnine
85. člen
Družinska pokojnina se odmeri od starostne ali invalidske
pokojnine, ki bi jo imel zavarovanec ob smrti, oziroma od pokojnine, ki jo je
uživalec imel ob smrti, in sicer: 
-       
po smrti zavarovanca – od starostne pokojnine, ki bi jo imel zavarovanec
glede na dopolnjeno pokojninsko dobo, če je za upravičenca ugodnejše, pa od
invalidske pokojnine, ki bi jo imel zavarovanec za invalidnost zaradi bolezni; 
-       
po smrti zavarovanca, ki je umrl zaradi poškodbe pri delu ali poklicne
bolezni, in zavarovanca ali uživalca pravice, ki je bil vojaški invalid I. do
VI. skupine – od pokojnine, odmerjene v višini 85% pokojninske osnove; 
-       
po smrti uživalca starostne pokojnine – od pokojnine, do katere je imel
uživalec pokojnine pravico ob smrti, če je za upravičenca ugodnejše, pa od invalidske
pokojnine, ki bi jo dobil uživalec pokojnine, če bi namesto starostne pokojnine
uveljavil invalidsko pokojnino; 
-       
po smrti uživalca predčasne pokojnine – od invalidske pokojnine, do
katere bi imel pravico ob smrti; 
-       
po smrti uživalca invalidske pokojnine – od pokojnine, do katere je imel
ta pravico ob smrti; 
-       
po smrti delovnega invalida, ki je užival pravico v zvezi s poklicno
rehabilitacijo ali zaposlitvijo – od invalidske pokojnine, do katere bi imel
pravico ob smrti. 
Najnižja osnova za odmero družinske pokojnine je pokojnina,
obračunana za pokojninsko dobo najmanj 20 let.
86. člen
Družinska pokojnina se odmeri od osnove za družinsko
pokojnino glede na število družinskih članov, ki imajo do nje pravico in sicer:
-       
če imajo pravico do pokojnine samo člani ožje družine (zakonec, otroci,
posvojenci) ali samo člani širše družine (pastorki, vnuki in drugi otroci brez
staršev, bratje in sestre, starši in posvojitelji) v naslednjih odstotkih:


za enega

za dva

za tri

za štiri


člana

člana

člane

člane ali več


70%

80%

90%

100%


-       
če imajo pravico do pokojnine člani ožje družine in člani širše družine,
se odmeri članom ožje družine družinska pokojnina po prejšnji alinei, članom
širše družine pa gre ostanek do polnega zneska družinske pokojnine; 
-       
če bi pripadala članom ožje družine glede na njihovo število družinska
pokojnina v višini 100% osnove za družinsko pokojnino, se odmeri članom širše
družine družinska pokojnina v višini 10% osnove za družinsko pokojnino, članom
ožje družine pa se odmeri družinska pokojnina v višini 90% osnove.
87. člen
Določbe tega zakona o najnižji in najvišji pokojninski osnovi
se upoštevajo tudi za odmero družinske pokojnine. 
Če ima družinski član poleg pravice do družinske pokojnine
tudi pravico do starostne, predčasne ali invalidske pokojnine, se mu družinska
pokojnina odmeri najmanj v višini najnižje pokojnine za polno pokojninsko dobo.
3. oddelek
Odpravnina in oskrbnina
88. člen
Vdova ali vdovec, ki po zakončevi smrti ni pridobil pravice
do družinske pokojnine, ker ni izpolnjeval posebnih pogojev iz prvega odstavka
72. člena ali iz 73. člena tega zakona, pridobi pravico do odpravnine oziroma
oskrbnine.
89. člen
Pravico do odpravnine ima vdova ali vdovec, ki ni v delovnem
razmerju in ne opravlja dejavnosti, na podlagi katere je obvezno zavarovan. 
Odpravnina gre vdovi ali vdovcu v višini šestmesečnega zneska
družinske pokojnine, ki bi mu šla, če bi imel pravico do družinske pokojnine. 
Odpravnina se prične izplačevati od prvega dne naslednjega
meseca po zakončevi smrti, izplača pa se v šestih mesečnih obrokih. Vdovi ali
vdovcu se ustavi izplačevanje odpravnine z dnem, ko izpolni pogoje za
starostno, invalidsko ali družinsko pokojnino, oziroma z dnem, ko sklene
delovno razmerje, začne opravljati dejavnost, na podlagi katere je obvezno zavarovan,
ali če sklene novo zakonsko zvezo.
90. člen
Vdova ali vdovec ima pravico do oskrbnine po prenehanju
izplačevanja odpravnine, če se je v 90. dneh od dneva zakončeve smrti prijavil
pri zavodu za zaposlovanje in če izpolnjuje premoženjske pogoje za pridobitev
pravice do varstvenega dodatka. 
Pravico do oskrbnine ima tudi vdova ali vdovec, ki je izgubil
pravico do družinske pokojnine zato, ker še ni dopolnil 50 let starosti (vdova)
oziroma 55 let starosti (vdovec), če se je v 90. dneh od dneva izgube pravice
do družinske pokojnine prijavil pri zavodu za zaposlovanje in če izpolnjuje
premoženjske pogoje za pridobitev pravice do varstvenega dodatka.
91. člen
Oskrbnina znaša toliko, kolikor bi znašala pokojnina za vdovo
ali vdovca po umrlem zakoncu, če bi imela pravico do družinske pokojnine,
vendar največ 70% zneska najnižje pokojnine za polno pokojninsko dobo. 
Vdova ali vdovec ima pravico do oskrbnine najdlje 24 mesecev
po prenehanju izplačevanja odpravnine oziroma družinske pokojnine. 
Vdova ali vdovec izgubi pravico do oskrbnine v primerih iz
tretjega odstavka 89. člena tega zakona ter v primeru, če preneha izpolnjevati
pogoje glede gmotnega stanja, če se neupravičeno ne javlja zavodu za
zaposlovanje ali če ne sprejme zaposlitve, ki mu jo ponudi zavod za zaposlovanje,
če le-ta ustreza njegovi strokovni izobrazbi in zdravstvenemu stanju.
92. člen
Odpravnina in oskrbnina se usklajujeta in izplačujeta na enak
način kot pokojnine.
V. poglavje
PRAVICE DELOVNIH INVALIDOV II. IN III. KATEGORIJE INVALIDNOSTI
93. člen
Zavarovanec s preostalo delovno zmožnostjo – invalid II. ali
III. kategorije invalidnosti, pridobi pravico do dela s skrajšanim delovnim
časom, pravico do razporeditve oziroma do zaposlitve na drugem ustreznem delu,
pravico do poklicne rehabilitacije ter pravico do denarnega nadomestila, če
izpolnjuje s tem zakonom določene pogoje.
94. člen
Zavarovancem s preostalo delovno zmožnostjo so v zvezi z
uživanjem pravic iz prejšnjega člena zagotovljena naslednja denarna
nadomestila: 
-       
nadomestilo plače za čas čakanja na poklicno rehabilitacijo; 
-       
nadomestilo plače za čas čakanja na razporeditev oziroma zaposlitev na
dragem ustreznem delu oziroma na delo s skrajšanim delovnim časom; 
-       
nadomestilo plače za čas poklicne rehabilitacije; 
-       
nadomestilo plače zaradi dela s skrajšanim delovnim časom; 
-       
nadomestilo plače zaradi manjše plače na drugem ustreznem delu.
1. oddelek
Pogoji za pridobitev pravic
95. člen
Zavarovanec s preostalo delovno zmožnostjo pridobi pravico: 
-       
do dela s skrajšanim delovnim časom in pravico do razporeditve ali do
zaposlitve na drugem ustreznem delu, če nastane invalidnost pred dopolnitvijo
starosti iz prvega ali drugega odstavka 39. člena tega zakona; 
-       
do poklicne rehabilitacije, če nastane invalidnost pred dopolnjenim 50.
(moški) oziroma 45. (ženska) letom starosti.
96. člen
Zavarovanci, razen zavarovancev iz 19. člena tega zakona,
pridobijo pravice iz 93. člena tega zakona ne glede na dopolnjeno pokojninsko
oziroma zavarovalno dobo, če so ob nastanku invalidnosti vključeni v
pokojninsko in invalidsko zavarovanje. 
Zavarovanec, ki ob nastanku invalidnosti ni v delovnem
razmerju ali ni zavarovan na kakšni drugi podlagi, pridobi pravice iz 93. člena
tega zakona, če ob nastanku invalidnosti izpolnjuje tudi pogoj pokojninske
oziroma zavarovalne dobe, določene za pridobitev pravice do invalidske
pokojnine. 
Če zavarovanec iz prejšnjega odstavka ob nastanku
invalidnosti ne izpolnjuje pogoja pokojninske oziroma zavarovalne dobe, pridobi
pravice iz 93. člena tega zakona, ko dopolni predpisano pokojninsko oziroma
zavarovalno dobo v zavarovanju z delovnim časom, ki ustreza njegovi preostali
delovni zmožnosti. 
Čas zaposlitve s skrajšanim delovnim časom, ki ustreza
zavarovančevi preostali delovni zmožnosti, se v primeru iz prejšnjega odstavka
šteje delovnemu invalidu II. kategorije invalidnosti kot poln delovni čas. 
Za izpolnitev pogoja pokojninske oziroma zavarovalne dobe po
tretjem odstavku tega člena se računajo delovna leta do dneva nastanka
invalidnosti.
1. pododdelek
Pravica do poklicne rehabilitacije
97. člen
S poklicno rehabilitacijo se delovni invalid strokovno,
fizično in psihosocialno usposobi za drug poklic ali delo tako, da se lahko
ustrezno razporedi oziroma zaposli in vključi v delovno okolje. 
Če je za poklicno rehabilitacijo zavarovanca s preostalo
delovno zmožnostjo na ustreznem delovnem mestu potrebno, da se prilagodijo
prostori in delovna sredstva, stroški za ustrezno preureditev pa bi bili za
organizacijo oziroma delodajalca previsoki, lahko zavod prevzame del teh
stroškov. 
Kriterije in merila za določanje višine sredstev iz
prejšnjega odstavka določi zavod.
98. člen
Pravico do poklicne rehabilitacije ima zavarovanec, razvrščen
v III. kategorijo invalidnosti, če se glede na invalidnost in preostalo delovno
zmožnost lahko usposobi za drugo ustrezno delo, ki ga bo opravljal poln delovni
čas.
99. člen
Izjemoma ima pravico do poklicne rehabilitacije, če tako
zahteva, tudi zavarovanec, razvrščen v: 
-       
II. kategorijo invalidnosti, ki še ni dopolnil starosti iz 95. člena
tega zakona, če je usposobitev za delo mogoče doseči v krajšem času in če je ta
smotrna glede na njegovo splošno in strokovno izobrazbo, zdravstveno stanje in
starost in če mu je delo na drugem ustreznem delu tudi zagotovljeno; 
-       
III. kategorijo invalidnosti, ki je že dopolnil starost iz 95. člena
tega zakona, če je glede na njegovo splošno in strokovno izobrazbo, zdravstveno
stanje, starost in preostalo delovno zmožnost verjetno, da se lahko usposobi za
drugo ustrezno delo v krajšem času, to delo pa mu je po končani poklicni
rehabilitaciji zagotovljeno.
100. člen
Zavarovanec – delovni invalid iz prve, druge in sedme alinee
21. člena in druge alinee 22. člena tega zakona se s poklicno rehabilitacijo
praviloma usposobi za delo, za katero se zahteva strokovna izobrazba, kakršno
daje šola, ki jo je obiskoval pred nastankom invalidnosti.
101. člen
Delovni invalid, ki je pridobil pravico do poklicne
rehabilitacije, se je dolžan usposabljati za ustrezno delo ob pogojih in na
način, določen s tem zakonom ter v skladu z obveznostmi, ki so določene v
pogodbi iz 105. člena tega zakona.
102. člen
Poklicna rehabilitacija se v skladu z oceno sposobnosti
zavarovanca praviloma opravi s praktičnim delom na ustreznih delih in nalogah v
organizaciji ali pri delodajalcu oziroma v drugih oblikah delovnega usposabljanja.
Poklicna rehabilitacija se v utemeljenih primerih lahko
opravi tudi z rednim izobraževanjem na ustreznih šolah in tečajih. 
Poklicna rehabilitacija se lahko opravi z izobraževanjem ob
delu s soglasjem delovnega invalida.
103. člen
Zavarovanci s preostalo delovno zmožnostjo, ki se glede na
invalidnost in preostalo delovno zmožnost ter glede na svoje splošno
zdravstveno stanje ne morejo usposobiti za delo v enakih pogojih kot drugi
delavci, se usposabljajo in zaposlujejo: 
-       
s praktičnim delom oziroma izučitvijo določenega poklica v organizacijah
ali pri delodajalcih; 
-       
s praktičnim delom oziroma izučitvijo določenega poklica v posebnih
organizacijah za strokovno usposabljanje in zaposlovanje invalidnih oseb
(zavodi za usposabljanje invalidnih oseb, podjetja za zaposlovanje invalidov,
zavodi za zaposlovanje invalidnih oseb pod posebnimi pogoji); 
-       
s šolanjem v rednem sistemu izobraževanja za pridobitev ustrezne
kvalifikacije, ki bo invalidu omogočala opravljanje poklica, za katerega se je
usposobil.
104. člen
Za poklicno rehabilitacijo se šteje tudi čas privajanja
zavarovancev s preostalo delovno zmožnostjo na delo, za katero so se s poklicno
rehabilitacijo usposobili, če je to potrebno, da bi mogli z normalnim delovnim
učinkom opravljati drugo ustrezno delo. 
Za poklicno rehabilitacijo se šteje tudi čas privajanja na
delo, ki je potreben po končanem zdravljenju ali medicinski rehabilitaciji
oziroma čas privajanja na delo. zavarovancev, ki so sicer zmožni za drugo
ustrezno delo brez poklicne rehabilitacije.
105. člen
Način, roki za nastop in trajanje poklicne rehabilitacije,
natančnejši pogoji za usposabljanje delovnega invalida za delo, način in roki
zaposlitve po končani poklicni rehabilitaciji, se za delovnega invalida –
zavarovanca iz 8., 9. ali 10. člena tega zakona določijo v skladu s splošnim
aktom organizacije oziroma kolektivno pogodbo, v pogodbi, ki jo sklene
organizacija oziroma delodajalec, kjer je delovni invalid zaposlen, z zavodom
in delovnim invalidom. 
Oblika oziroma način poklicne rehabilitacije, roki za nastop
in trajanje poklicne rehabilitacije, natančnejši pogoji za usposabljanje
delovnega invalida za delo, način in roki za zaposlitev po končani poklicni
rehabilitaciji, se za delovnega invalida – zavarovanca iz 11., 12., 13., 16.,
17., 18., 21., 22., 23. ali 24. člena tega zakona, določijo v pogodbi, ki jo
sklene zavod z organizacijo oziroma delodajalcem in z delovnim invalidom, ko
postane odločba o priznanju pravice do poklicne rehabilitacije dokončna. 
S pogodbo iz prejšnjih dveh odstavkov se določijo tudi
medsebojne pravice in obveznosti pogodbenih strank. 
Pri poklicni rehabilitaciji, usposabljanju in zaposlitvi
delovnih invalidov sodelujejo zavodi in podjetja za usposabljanje in
zaposlovanje invalidnih oseb, način oziroma oblika poklicne rehabilitacije pa
mora biti v skladu z mnenjem ustreznega strokovnega organa.
106. člen
Če je glede na oddaljenost invalidovega stalnega ali
začasnega bivališča od organizacije, v kateri je na poklicni rehabilitaciji,
nujno potrebna vožnja s prevoznimi sredstvi, delovni invalid pa se glede na
stanje invalidnosti ne more voziti z javnimi prevoznimi sredstvi in mu tudi ni
preskrbljen poseben prevoz, ima delovni invalid pravico do nastanitve.
107. člen
Delovni invalid je dolžan nastopiti poklicno rehabilitacijo v
roku, določenem s pogodbo iz 105. člena tega zakona, in izpolnjevati vse
obveznosti v zvezi z poklicno rehabilitacijo. 
Zavod spremlja izvajanje poklicne rehabilitacije in
zaposlitve po sklenjenih pogodbah in v ta namen zahteva ustrezna poročila in podatke.
2. pododdelek
Denarna nadomestila v zvezi s pravico do poklicne rehabilitacije
108. člen
Delovni invalid, ki mu je bila priznana pravica do poklicne
rehabilitacije, ima pravico do nadomestila plače za čas čakanja na poklicno
rehabilitacijo in za čas poklicne rehabilitacije.
109. člen
Osnova za odmero denarnega nadomestila iz prejšnjega člena je
pokojninska osnova, od katere bi se delovnemu invalidu odmerila invalidska
pokojnina na dan nastanka invalidnosti.
110. člen
Delovnemu invalidu – zavarovancu iz 8., 9., 10., 11., 12.,
13., 14., 15., 16., 17. in 18. člena tega zakona se odmeri nadomestilo plače: 
-       
za čas čakanja na poklicno rehabilitacijo v višini 80% osnove; 
-       
za čas poklicne rehabilitacije v višini 100% osnove.
111. člen
Delovnemu invalidu – zavarovancu iz 21., 22., 23. in 24.
člena tega zakona se odmeri nadomestilo plače za čas: 
-       
čakanja na poklicno rehabilitacijo v višini 50% osnove; 
-       
poklicne rehabilitacije v višini 80% osnove.
112. člen
Delovnemu invalidu na poklicni rehabilitaciji v organizaciji,
kjer ima zagotovljeno stanovanje in hrano, se nadomestilo plače za čas poklicne
rehabilitacije zmanjša in znaša 50% nadomestila iz druge alinee 110. člena
oziroma druge alinee 111. člena tega zakona. 
Nadomestilo plače za čas poklicne rehabilitacije, odmerjeno
po 110. ali 111. členu tega zakona, se v primerih iz prejšnjega odstavka ne
zmanjša, če delovni invalid preživlja najmanj enega družinskega člana. 
Natančnejše pogoje, kdaj se šteje, da delovni invalid
preživlja družinskega člana, določi zavod.
113. člen
Nadomestila plače za čas čakanja na poklicno rehabilitacijo
in za čas poklicne rehabilitacije se usklajujejo enako, kot se usklajujejo
pokojnine.
114. člen
Delovni invalid, ki je pridobil pravico do poklicne
rehabilitacije in se usposablja z izobraževanjem ob delu ter prejema plačo,
nima pravice do nadomestila plače za čas poklicne rehabilitacije.
115. člen
Če mora delovni invalid na poklicno rehabilitacijo izven
kraja zadnje zaposlitve ali bivališča, pa mu ni mogoče zagotoviti prevoza do
kraja poklicne rehabilitacije in v tem kraju nima zagotovljenega stanovanja, mu
gre poleg nadomestila za čas poklicne rehabilitacije dodatek k nadomestilu za
čas poklicne rehabilitacije. 
Dodatek k nadomestilu iz prejšnjega odstavka je enak znesku
najnižje pokojnine za polno pokojninsko dobo za zavarovanca, ki preživlja
najmanj enega družinskega člana, in 70% tega zneska, če ne preživlja družinskih
članov.
3. pododdelek
Pravica do razporeditve oziroma zaposlitve na drugem ustreznem delu in pravica
do dela s skrajšanim delovnim časom
116. člen
Pravico do razporeditve oziroma zaposlitve na drugem
ustreznem delu s polnim delovnim časom ima zavarovanec, razvrščen v III.
kategorijo invalidnosti, če: 
-       
je za tako delo zmožen brez poklicne rehabilitacije; 
-       
se je za tako delo usposobil s poklicno rehabilitacijo.
117. člen
Pravico do dela s skrajšanim delovnim časom na svojem delu
ima zavarovanec, razvrščen v II. kategorijo, če to delo lahko opravlja najmanj
polovico polnega delovnega časa. 
Pravico do dela s skrajšanim delovnim časom na drugem
ustreznem delu ima zavarovanec, razvrščen v II. kategorijo invalidnosti, če ne
more opravljati svojega dela niti polovico polnega delovnega časa. 
Zavarovanec iz prejšnjega odstavka ima pravico do dela s
skrajšanim delovnim časom na drugem ustreznem delu tudi, če se je za tako delo
usposobil s poklicno rehabilitacijo.
118. člen
Zavarovanec iz prve, druge in sedme alinee 21. člena in druge
alinee 22. člena tega zakona ima pravico do zaposlitve na drugem ustreznem delu
samo, če se je s poklicno rehabilitacijo usposobil za tako delo.
119. člen
Zavarovanec, delovni invalid II. ali III. kategorije
invalidnosti, ki se je v skladu s 95. ali 99. členom tega zakona s poklicno
rehabilitacijo usposobil za delo, pridobi po končani poklicni rehabilitaciji
pravico do razporeditve oziroma zaposlitve na drugo ustrezno delo ne glede na
dopolnjeno starost oziroma pokojninsko dobo.
120. člen
Delovnemu invalidu II. ali. III. kategorije invalidnosti, ki
glede na stanje invalidnosti in preostale delovne zmožnosti ter glede na
splošno zdravstveno stanje lahko dela v enakih pogojih kot drugi delavci, se
zagotovi drugo ustrezno delo. oziroma delo s skrajšanim delovnim časom v
organizaciji ali pri delodajalcu. 
Delovni invalid II. ali III. kategorije invalidnosti, ki
glede na stanje invalidnosti in preostalo delovno zmožnost ter glede na
zdravstveno stanje ne more delati v enakih pogojih kot drugi delavci, se
zaposli v podjetju ali zavodu za usposabljanje in zaposlovanje invalidnih oseb.
Delovnemu invalidu II. ali III. kategorije invalidnosti se
lahko zagotovi delo na domu.
121. člen
Delovni invalid II. ali III. kategorije invalidnosti začne
opravljati ustrezno delo oziroma delo s skrajšanim delovnim časom v roku,
določenem s sklepom organizacije ali delodajalca o razporeditvi na tako delo
ali s pogodbo o zaposlitvi. 
Delovni invalid II. ali III. kategorije invalidnosti je
dolžan nastopiti delo na drugem ustreznem delu oziroma delo s skrajšanim
delovnim časom, ko mu je na podlagi dokončne odločbe o uveljavitvi ustrezne
pravice preskrbljeno drugo ustrezno delo. 
Delovni invalid, ki se je s poklicno rehabilitacijo usposobil
za drugo ustrezno delo, mora nastopiti to delo v roku, ki je določen v pogodbi
iz prvega oziroma drugega odstavka 105. člena tega zakona oziroma s sklepom
organizacije ali delodajalca o razporeditvi na tako delo.
2. oddelek
Denarna nadomestila v zvezi z zaposlitvijo
122. člen
Delovni invalid, ki mu je bila priznana pravica do
razporeditve na drugo ustrezno delo oziroma do zaposlitve na drugem ustreznem
delu ali pravica do dela s skrajšanim delovnim časom, ima pravico do
nadomestila plače: 
-       
za čas čakanja na razporeditev ali zaposlitev na drugem ustreznem delu; 
-       
zaradi dela s skrajšanim delovnim časom; 
-       
zaradi manjše plače na drugem ustreznem delu.
1. pododdelek
Nadomestilo plače za čas čakanja na razporeditev oziroma zaposlitev na drugem
ustreznem delu
123. člen
Pravico do nadomestila plače za čas čakanja na razporeditev
oziroma na zaposlitev na drugem ustreznem delu ima delovni invalid II. in III.
kategorije invalidnosti, ki mu je bila priznana pravica do razporeditve oziroma
zaposlitve na drugem ustreznem delu oziroma do dela s skrajšanim delovnim
časom, če mu to delo ni zagotovljeno. 
Delovni invalid II. ali III. kategorije invalidnosti ima
pravico do nadomestila iz prejšnjega odstavka, če se v roku 30 dni po
dokončnosti odločbe o priznanju pravice do zaposlitve na drugem ustreznem delu
oziroma do dela s skrajšanim delovnim časom, prijavi zavodu za zaposlovanje.
124. člen
Pravico do nadomestila plače za čas čakanja na razporeditev
oziroma zaposlitev na drugem ustreznem delu ima tudi delovni invalid II. in
III. kategorije invalidnosti, ki mu je neodvisno od njegove volje prenehalo
delovno razmerje na drugem ustreznem delu, na katero je bil razporejen oziroma
mu je bilo preskrbljeno po nastanku invalidnosti, če se v 30. dneh po
prenehanju delovnega razmerja prijavi pri zavodu za zaposlovanje.
125. člen
Osnova za odmero nadomestila plače za čas Čakanja na
razporeditev oziroma na zaposlitev na drugem ustreznem delu, je pokojninska
osnova, od katere bi se delovnemu invalidu odmerila invalidska pokojnina na dan
nastanka invalidnosti.
126. člen
Nadomestilo plače za čas čakanja na razporeditev oziroma na
zaposlitev na drugem delu, se odmeri v višini: 
-       
80% osnove za zavarovanca iz 8., 9., 10., 11., 12., 13., 16. in 124.
člena tega zakona; 
-       
50% osnove za zavarovanca iz 21. in 22. člena tega zakona.
127. člen
Nadomestilo plače za čas čakanja na ustrezno zaposlitev,
odmerjeno po drugi alinei prejšnjega člena, se poveča za 50%, če zavarovanec
preživlja najmanj enega družinskega člana in če glede na premoženjske razmere
in dohodke izpolnjuje pogoje za uveljavitev pravice do varstvenega dodatka. 
Natančnejše pogoje, kdaj se šteje, da zavarovanec iz
prejšnjega odstavka preživlja družinskega člana, določi zavod.
128. člen
Nadomestila plač za čas čakanja na razporeditev oziroma
zaposlitev na drugem ustreznem delu se usklajujejo enako, kot se usklajujejo
pokojnine.
2. pododdelek
Nadomestilo plače zaradi dela s skrajšanim delovnim časom
129. člen
Pravico do nadomestila plače zaradi dela s skrajšanim
delovnim časom ima delovni invalid II. kategorije, ki na podlagi priznane
pravice do dela s skrajšanim delovnim časom, dela z delovnim časom, ki ustreza
njegovi preostali delovni zmožnosti.
130. člen
Če delovni invalid II. kategorije dela dalj, kot je določeno
z odločbo o uveljavitvi pravice, mu gre nadomestilo plače zaradi dela s
skrajšanim delovnim časom samo za tisti delovni čas, ko dejansko ne dela,
vendar največ do polnega delovnega časa.
131. člen
Nadomestilo plače zaradi dela s skrajšanim delovnim časom je
enako razliki med plačo, ki jo prejema zavarovanec s preostalo delovno
zmožnostjo za krajši delovni čas od polnega, in plačo, ki bi jo dobival, če bi
opravljal isto delo s polnim delovnim časom, vendar pa nadomestilo lahko znaša
največ 50% najvišje pokojninske osnove.
132. člen
Delovnemu invalidu II. kategorije – zavarovancu iz 11., 12.,
13., 14., 15., 16., 17., 18., 21., 22., 23. in 24. člena tega zakona, se
nadomestilo plače zaradi dela s skrajšanim delovnim časom odmeri v odstotku
glede na skrajšanje delovnega časa, od pokojninske osnove, od katere bi se mu
odmerila invalidska pokojnina ob nastanku invalidnosti. 
Nadomestilo, odmerjeno po prejšnjem odstavku, se usklajuje
enako, kot se usklajujejo pokojnine.
3. pododdelek
Nadomestilo zaradi manjše plače na drugem ustreznem delu
133. člen
Pravico do nadomestila zaradi manjše plače na drugem
ustreznem delu lahko ima delovni invalid II. ali III. kategorije invalidnosti,
ki na podlagi priznane pravice do razporeditve oziroma zaposlitve opravlja
preostali delovni zmožnosti ustrezno delo. 
Pravico do nadomestila zaradi manjše plače na drugem
ustreznem delu ima lahko tudi delovni invalid iz 114. člena tega zakona, če v
času poklicne rehabilitacije opravlja drugo, svoji preostali delovni zmožnosti
ustrezno delo.
134. člen
Nadomestilo zaradi manjše plače na drugem ustreznem delu je
enako razliki med pokojninsko osnovo, od katere bi se delovnemu invalidu
odmerila invalidska pokojnina ob razporeditvi na drugo ustrezno delo, in plačo,
določeno ob razporeditvi delovnega invalida na drugo ustrezno delo s pogodbo o
zaposlitvi. 
Nadomestilo zaradi manjše plače na drugem ustreznem delu se
delovnemu invalidu – zavarovancu iz 11., 12., 13. in 16. člena tega zakona,
odmeri v višini razlike med pokojninsko osnovo, od katere bi se mu odmerila
invalidska pokojnina ob nastopu zaposlitve na drugem ustreznem delu, in osnovo,
za katero je zavarovan ob nastanku invalidnosti, s tem, da se le-ta za odmero
nadomestila upošteva najmanj v znesku najnižje pokojninske osnove.
135. člen
Pokojninska osnova, ki se upošteva pri odmeri nadomestil po
109., 125., 132. in 134. členu tega zakona, se uskladi na način, določen v 161.
členu tega zakona za prvo uskladitev pokojnin. 
136. člen
Nadomestila zaradi manjše plače na drugem ustreznem delu,
odmerjena po 134. členu tega zakona, se usklajujejo enako kot pokojnine.
137. člen
Za ugotovitev osnove za izračun nadomestil iz 94. člena tega
zakona in za odmero teh nadomestil se smiselno uporabljajo določbe o
oblikovanju pokojninske osnove in o najvišji in najnižji pokojninski osnovi.
3. oddelek
Uresničevanje pravic zavarovancev s preostalo delovno zmožnostjo
138. člen
Zavarovanci s preostalo delovno zmožnostjo uveljavljajo
pravice na podlagi invalidnosti v zavodu. 
Zavarovanci iz prejšnjega odstavka uresničujejo pravice v
zavodu, v organizacijah in pri delodajalcih.
139. člen
Organizacije in delodajalci so dolžni delovne invalide II.
ali III. kategorije obdržati na delu in jih razporediti na drugo ustrezno delo
oziroma jim zagotoviti delo s skrajšanim delovnim časom ali jim zagotoviti
poklicno rehabilitacijo ter v sodelovanju s strokovnimi institucijami in zavodi
najti delo, ki ga bodo opravljali po poklicni rehabilitaciji. 
Organizacija in delodajalci so dolžni delovnim invalidom II.
in III. kategorije izplačevati nadomestila plače iz prve, druge in četrte
alinee 94. člena tega zakona.
140. člen
Če zaradi narave dejavnosti, organizacije dela in glede na
preostalo delovno zmožnost zavarovanca v organizaciji oziroma pri delodajalcu
ni dela, na katerega bi ga bilo mogoče razporediti, mu mora le-ta v sodelovanju
z zavodom za zaposlovanje zagotoviti ustrezno delo v drugi organizaciji oziroma
pri delodajalcu. 
V primerih iz prejšnjega odstavka zagotavlja delovnemu
invalidu II. ali III. kategorije, ki je ob nastanku invalidnosti v delovnem
razmerju v organizaciji ali pri delodajalcu z manj kot petimi zaposlenimi
delavci, in zavarovancu iz 124. člena tega zakona, pravice iz druge alinee 122.
člena tega zakona zavod za zaposlovanje, pravico do nadomestila plače iz prve
in druge alinee 94. člena tega zakona pa zavod. 
Zavarovancu iz prejšnjega odstavka se te pravice zagotavljajo
pod pogojem, da se prijavi zavodu za zaposlovanje v 30 dneh po dokončnosti
odločbe o pravici, priznani na podlagi preostale delovne zmožnosti. 
Pod pogojem, določenim v prejšnjem odstavku, se zavarovancu
iz prvega odstavka tega člena všteva v pokojninsko dobo čas, ko je prijavljen
zavodu za zaposlovanje.
141. člen
Način uresničevanja pravic oziroma obveznosti iz 139. in 140.
člena tega zakona se uredijo s splošnimi akti organizacij oziroma s kolektivno
pogodbo.
142. člen
Nadomestila plač iz četrte alinee 94. člena tega zakona ter
sredstva za izvajanje poklicne rehabilitacije se organizacijam in delodajalcem
povrnejo iz sredstev, ki se združujejo v zavodu. 
Sredstva iz prejšnjega odstavka povrne zavod organizacijam in
delodajalcem na podlagi njihovega zahtevka po preteku vsakega trimesečja.
143. člen
Zavod zagotavlja sredstva ter odmerja, usklajuje in izplačuje
nadomestila iz tretje in pete alinee 94. člena tega zakona. 
Nadomestila plače iz prve in druge alinee 94. člena tega
zakona delovnemu invalidu II. ali III. kategorije -zavarovancu iz 11., 12.,
13., 16., 17., 21., 22., 23. in 24. člena tega zakona odmeri, usklajuje in
izplačuje zavod. 
Delovnemu invalidu iz prejšnjega odstavka zavod v sodelovanju
z zavodom za zaposlovanje zagotavlja pravico do poklicne rehabilitacije.
Pravico do dela, ki ustreza njegovi preostali delovni zmožnosti, delovni
invalid uresničuje pri zavodu za zaposlovanje.
4. oddelek
Pravice zavarovancev, pri katerih je podana neposredna nevarnost za nastanek
invalidnosti
144. člen
Neposredna nevarnost za nastanek invalidnosti je podana,
kadar delovni pogoji na delovnem mestu, na katero je zavarovanec razporejen, ne
glede na higiensko-tehnične varstvene ukrepe, v tolikšni meri vplivajo na
zavarovančevo zdravstveno stanje in delovne zmožnosti, da mora zamenjati delo,
ker bi sicer postal invalid.
145. člen
Zavarovanci, pri katerih je podana neposredna nevarnost za
nastanek invalidnosti, in nimajo statusa delovnih invalidov, imajo pravico do
razporeditve na drugo delo in pravico do poklicne rehabilitacije, če je ta
potrebna za razporeditev na drugo delo. 
Zavarovanci iz prejšnjega odstavka imajo ob pogojih, ki jih
za delovne invalide določa ta zakon, tudi pravico do denarnega nadomestila iz,
prve, druge, tretje in pete alinee 94. člena tega zakona. 
Zavarovanci uveljavljajo in uresničujejo pravice na podlagi
neposredne nevarnosti za nastanek invalidnosti v organizacijah oziroma pri
delodajalcih pod pogoji in na način, določen s splošnimi akti organizacije
oziroma s kolektivno pogodbo.
V. poglavje
DODATEK ZA POMOČ IN POSTREŽBO
146. člen
Pravico do dodatka za pomoč in postrežbo imajo uživalci
starostne, predčasne, invalidske in družinske pokojnine, ki jim je za osnovne
življenjske potrebe neogibna stalna pomoč in postrežba drugega.
147. člen
Pravico do dodatka za pomoč in postrežbo imajo tudi
zavarovanci, ki so sklenili delovno razmerje ali začeli opravljati samostojno
poklicno dejavnost kot slepi, dokler so v delovnem razmerju ali opravljajo
samostojno poklicno dejavnost, in zavarovanci, ki postanejo med delovnim
razmerjem ali opravljanjem samostojne poklicne dejavnosti slepi, če nimajo
pravice do dodatka za pomoč in postrežbo na kakšni drugi podlagi. Te osebe
obdržijo pravico do dodatka za pomoč in postrežbo, če pridobijo pravico do
pokojnine ali pravico do ustrezne zaposlitve oziroma do poklicne
rehabilitacije. 
Pravico do dodatka za pomoč in postrežbo imajo tudi
nepokretni zavarovanci, ki so zaposleni primerno svojim delovnim zmožnostim,
vendar najmanj s polovico polnega delovnega časa. Za nepokretnega se šteje
zavarovanec, pri katerem je zmožnost premikanja zmanjšana najmanj za 70%. Te
osebe obdržijo pravico do dodatka za pomoč in postrežbo tudi, če pridobijo
pravico do pokojnine. 
Pravico do dodatka za pomoč in postrežbo imajo tudi osebe, ki
so kot uživalci pokojnine oslepele. 
Zavarovanci iz prejšnjih odstavkov, pri katerih je zmožnost
premikanja zmanjšana najmanj za 70% in niso v delovnem razmerju, pridobijo
pravico do dodatka za pomoč in postrežbo tudi, če so pridobili pravico do
poklicne rehabilitacije. Dodatek za pomoč in postrežbo gre tem zavarovancem od
dneva nastopa poklicne rehabilitacije. 
Kriterije in merila, kdaj se šteje, da je zmožnost premikanja
zavarovanca znižana najmanj za 70%, ali kdaj je zavarovancu potrebno stalno
nadzorstvo, določi zavod.
148. člen
Pomoč in postrežba je uživalcu pokojnine neogibno potrebna za
opravljanje vseh osnovnih življenjskih potreb, kadar zaradi trajnih sprememb v
zdravstvenem stanju ne more zadovoljevati osnovnih življenjskih potreb, ker se
niti ob osebnih prizadevanjih in ob pomoči ortopedskih pripomočkov ne more
samostojno gibati v stanovanju in izven njega, samostojno hraniti, oblačiti in
slačiti, se obuvati in sezuvati, skrbeti za osebno higieno, kakor tudi ne
opravljati drugih življenjskih opravil, neogibno potrebnih za ohranjanje
življenja. 
Pomoč in postrežba je uživalcu pokojnine neogibno potrebna za
opravljanje večine osnovnih življenjskih potreb, kadar zaradi trajnih sprememb
v zdravstvenem stanju ne more zadovoljevati večine osnovnih življenjskih potreb
iz prejšnjega odstavka ali kadar kot težji psihiatrični bolnik v domači negi
potrebuje stalno nadzorstvo.
149. člen
Mnenje o tem, ali je upravičencu potrebna stalna pomoč in
postrežba za opravljanje vseh ali pa le večine življenjskih potreb, da je slep,
oziroma, da mu je potrebno stalno nadzorstvo, ali da je zmožnost premikanja
zmanjšana za 70%, da invalidska komisija ali drug izvedenec zavoda.
150. člen
Dodatek za pomoč in postrežbo se upravičencu, ki mu je stalna
pomoč in postrežba neogibno potrebna za opravljanje vseh osnovnih življenjskih
potreb, odmeri v višini najmanj 70% najnižje pokojnine za polno pokojninsko
dobo. 
Dodatek za pomoč in postrežbo v višini iz prejšnjega odstavka
pripada tudi slepim in nepokretnim osebam iz prvega in drugega odstavka 147.
člena tega zakona. 
Dodatek za pomoč in postrežbo pri opravljanju večine osnovnih
življenjskih potreb se odmeri v višini polovice zneska iz prvega odstavka tega
člena. 
Za nekatere najtežje prizadete kategorije upravičencev iz
prvega in drugega odstavka tega člena lahko zavod s sklepom določi tudi višji
znesek dodatka za pomoč in postrežbo od tistega, ki je določen v prvem odstavku
tega Člena. Kriterije za določitev upravičencev do višjega zneska dodatka za
pomoč in postrežbo določi predstojnik republiškega upravnega organa,
pristojnega za zdravstvo.
151. člen
Če pridobi upravičenec pravico do dodatka za pomoč in
postrežbo po tem zakonu in pravico do tega dodatka po drugih predpisih, lahko
uživa le tisto od teh dveh pravic, ki si jo sam izbere.
VI. poglavje
INVALIDNINA
152. člen
Telesna okvara je podana, če nastane pri zavarovancu izguba,
bistvenejša poškodovanost ali znatnejša onesposobljenost posameznih organov ali
dela telesa, kar otežuje aktivnost organizma in zahteva večje napore pri
zadovoljevanju življenjskih potreb, ne glede na to, ali ta okvara povzroča invalidnost
ali ne. 
Zavarovanec, pri katerem nastane telesna okvara med
zavarovanjem, pridobi pravico do denarnega nadomestila za to okvaro (v
nadaljnjem besedilu: invalidnina) ob enakih pogojih glede pokojninske dobe, ki
veljajo za pridobitev pravice do invalidske pokojnine. 
Vrste telesnih okvar, na podlagi katerih se pridobi pravica
do invalidnine, in odstotke teh okvar določi predstojnik republiškega upravnega
organa, pristojnega za delo, po poprejšnjem mnenju ustrezne strokovne
organizacije.
153. člen
Pravico do invalidnine pridobi zavarovanec za telesno okvaro,
ki je posledica: 
-       
poškodbe pri delu ali poklicne bolezni, če znaša telesna okvara najmanj
30%, ne glede na pokojninsko dobo; 
-       
bolezni ali poškodbe izven dela, če znaša telesna okvara najmanj 50%, in
če ima zavarovanec ob nastanku telesne okvare pokojninsko dobo, ki je določena
za pridobitev pravice do invalidske pokojnine, ne glede na to ali telesna
okvara povzroča invalidnost ali ne. 
Pravico do invalidnine pridobi zavarovanec ne glede na to,
ali uživa tudi kakšno drugo pravico po tem zakonu. 
Zavarovanec ne pridobi pravice do invalidnine za telesno
okvaro, ki jo je imel pred vključitvijo v zavarovanje, če pa se takšna telesna
okvara poslabša med trajanjem zavarovanja, se odmeri invalidnina samo za
telesno okvaro, ki jo predstavlja poslabšanje. 
Izjemoma pridobi zavarovanec, ki je imel pred vključitvijo v
zavarovanje poškodovano oko, uho, roko, nogo ali drug parni organ, pa si
pozneje poškoduje še drug enak organ, pravico do invalidnine za telesno okvaro
obeh organov.
154. člen
Telesne okvare se glede na težo razvrščajo v naslednjih osem
stopenj: 
Stopnja Telesna okvara


Stopnja

Telesna okvara


1. stopnja

100


2. stopnja

90


3. stopnja

80


4. stopnja

70


5. stopnja

60


6. stopnja

50


7. stopnja

40


8. stopnja

30


Invalidnina se odmeri glede na
stopnjo in vzrok nastanka telesne okvare v času njenega nastanka.
155. člen
Invalidnina, ki je posledica
poškodbe pri delu ali poklicne bolezni, se odmeri od najnižje pokojnine za
polno pokojninsko dobo in znaša:


Za telesno okvaro

Odstotek od
  najnižje pokojnine za polno dobo


1. stopnja

24


2. stopnja

22


3. stopnja

20


4. stopnja

18


5. stopnja

16


6. stopnja

14


7. stopnja

12


8. stopnja

10


Invalidnina, ki je posledica
bolezni ali poškodbe izven dela, znaša 70% zneska, določenega za telesno okvaro
iste stopnje, ki je posledica poškodbe pri delu ali poklicne bolezni.
156. člen
Če je telesna okvara, na podlagi katere pridobi zavarovanec
pravico do invalidnine, deloma posledica poškodbe pri delu ali poklicne
bolezni, deloma pa posledica bolezni ali poškodbe izven dela, se invalidnina
odmeri v skupnem znesku glede na ugotovljeno skupno stopnjo telesne okvare.
Znesek invalidnine se določi sorazmerno glede na vpliv posameznega vzroka na
skupen odstotek telesne okvare.
157. člen
Uživalcu invalidnine se upošteva poznejše poslabšanje telesne
okvare za priznavanje višje stopnje telesne okvare. 
Če se pri zavarovancu, ki je imel prej telesno okvaro pod 30%
oziroma pod 50%, ta okvara toliko poslabša, da znaša 30% oziroma 50% ali več,
pridobi zavarovanec pravico do invalidnine, če ob poslabšanju telesne okvare
izpolnjuje pogoje za priznanje te pravice. 
Nova stopnja telesne okvare se v primerih iz prejšnjih dveh
odstavkov določi na podlagi skupne telesne okvare.
158. člen
Če ima zavarovanec za isti primer telesne okvare pravico do
invalidnine po tem zakonu in pravico do invalidnine po drugih predpisih, lahko
uživa le tisto od obeh pravic, ki si jo izbere.
VII. poglavje
USKLAJEVANJE POKOJNIN
159. člen
Skupščina Republike Slovenije v začetku vsakega leta določi
razmerje med povprečno plačo na zaposlenega v republiki in povprečno starostno
pokojnino za polno pokojninsko dobo. To razmerje ne more biti nižje od 85%. 
V povprečju starostnih pokojnin, glede na katero se ugotavlja
razmerje iz prejšnjega odstavka, se upoštevajo vse starostne pokojnine, ki so
bile izplačane za mesec, glede na katerega se ugotavljajo pogoji za uskladitev
pokojnin, razen izjemnih pokojnin in pokojnin po zakonu p starostnem
zavarovanju kmetov (Uradni list SRS, št. 30/79 in 1/82). V povprečju starostnih
pokojnin se ne upoštevajo varstveni dodatki, dodatki k pokojninam borcev NOV,
dodatki za dobo, daljšo od polne pokojninske dobe. Pri preračunu povprečnega
zneska starostne pokojnine na znesek za polno pokojninsko dobo se upoštevajo posebne
lestvice za odmero starostne pokojnine za ženske, borce NOV, delavce organov za
notranje zadeve in za druge posebne skupine zavarovancev. V povprečju plač se
upoštevajo plače, ki se na podlagi tega zakona vzamejo za izračun pokojninske
osnove. Upoštevajo se uradni statistični podatki o plačah, izplačanih za
določen mesec, zmanjšani za prispevke in davke po povprečni stopnji iz 44.
člena tega zakona.
160. člen
Pokojnine se usklajujejo na podlagi uradnih statističnih
podatkov o mesečnem gibanju plač vseh zaposlenih delavcev na območju republike.
Upokojencem pripada pokojnina, usklajena po prejšnjem
odstavku, od prvega dne meseca, v katerem je ugotovljen skupni porast plač, ki
za 1,5% presega povprečje plač, glede na katero so bile pokojnine nazadnje
usklajene. Izplačilo pokojnin ne more biti nižje od izplačila pokojnin za
prejšnji mesec. Pri izvedbi uskladitve se upoštevajo vsa gibanja plač od zadnje
uskladitve pokojnin. 
160.a člen
Zavarovancu, ki na novo uveljavi pokojnino v času, ko so
pogoji za izvedbo uskladitve pokojnin izpolnjeni z upoštevanjem gibanj plač iz
dveh zaporednih let, se pokojnina uskladi le za del, ki ustreza gibanju plač,
doseženih v tem letu, ne glede na višino porasta plač. 
161. člen
Pokojnina, uveljavljena v tekočem letu, se ob odmeri
preračuna z odstotkom, izračunanim ob upoštevanju poprečja plač zaposlenih v
državi za oktober 1990, povečanega za odstotek vseh uskladitev pokojnin od 1.
1. 1991 do decembra v koledarskem letu pred letom uveljavitve pravice do pokojnine,
in dejanskim poprečjem plač v navedenem koledarskem letu.
Pri preračunu po prejšnjem odstavku se ne upoštevajo
uskladitve po 162. členu tega zakona. 
Uskladitev pokojnin po prejšnjem odstavku opravi zavod. 
162. člen
Če se z zakonom spremeni način odmere ali usklajevanja
pokojnin, zavod v 90 dneh po uveljavitvi teh sprememb pripravi pregled zneskov
pokojnin, uveljavljenih v posameznih koledarskih letih od 1. 1. 1984 dalje.
V primeru, če se ugotovi, da starostna pokojnina delavca, ki
se je upokojil v določenem obdobju in je v polni zavarovalni dobi prejemal
plače v višini poprečne plače na zaposlenega delavca v državi, zaostaja za
starostno pokojnino, kakršna bi mu bila za enako pokojninsko dobo in
pokojninsko osnovo odmerjena v tekočem letu, se vse pokojnine, uveljavljene v
navedenem obdobju, uskladijo za ugotovljeno razliko. 
Če se ugotovi, da starostna pokojnina delavca, ki se je
upokojil v določenem obdobju in je v polni zavarovalni dobi prejemal plače v
višini poprečne plače na zaposlenega delavca v državi, presega starostno
pokojnino, kakršna bi mu bila za enako pokojninsko dobo in pokojninsko osnovo
odmerjena v tekočem letu, se vse pokojnine, uveljavljene v navedenem obdobju,
ne usklajujejo po 160. členu tega zakona, dokler se ne izenačijo s starostnimi
pokojninami, kakršne bi bile zavarovancem z enako pokojninsko dobo in
pokojninsko osnovo odmerjene v tekočem letu. 
Uskladitev pokojnin po prejšnjih odstavkih opravi zavod z
veljavnostjo od prvega dne naslednjega meseca po poteku roka iz prvega odstavka
tega člena. 
VIII. poglavje
VARSTVENI DODATEK
163. člen
Zaradi zagotovitve socialne varnosti imajo uživalci
starostne, predčasne, invalidske in družinske pokojnine s stalnim prebivališčem
v Republiki Sloveniji, katerih pokojnina ne dosega zneska najnižje pokojnine za
polno pokojninsko dobo, pravico do varstvenega dodatka, če skupaj z družinskimi
člani nimajo drugih dohodkov, ki bi zadoščali za preživljanje. 
Višina varstvenega dodatka k starostni, predčasni in
invalidski pokojnini je odvisna od dopolnjene pokojninske dobe, višina
varstvenega dodatka k družinski pokojnini pa je odvisna tudi od števila
uživalcev.
164. člen
Med skupne dohodke uživalca pokojnine in družinskih članov se
v smislu prejšnjega člena vštevajo vsi dohodki, ki jih ima uživalec pokojnine
in družinski člani iz delovnega razmerja, dohodek iz samostojne dejavnosti,
dohodek od premoženja in drugi dohodki, od katerih se plačuje davek, pokojnine
in dodatki k pokojnini ter vojaška invalidnina iz tujine invalidnine in druge
dajatve po predpisih o vojaških invalidih in civilnih invalidih vojne, prejemki
iz prostovoljnega zavarovanja, invalidnina, priznana na podlagi tega zakona,
prejemki iz starostnega zavarovanja kmetov, preživnine ter drugi prejemki,
razen tistih za katere je s posebnimi predpisi določeno, da se pri ugotavljanju
premoženjskega stanja ne upoštevajo. 
Med skupne dohodke uživalca pokojnine in družinskih članov se
ne všteva dodatek za pomoč in postrežbo. 
Natančnejše pogoje za pridobitev in uživanje pravice do
varstvenega dodatka določi zavod.
165. člen
Družinski člani, katerih dohodki sestavljajo skupni dohodek
družine, so ob pogoju stalnega skupnega bivališča uživalec pokojnine, njegov
zakonec ali oseba, ki živi z zavarovancem v izvenzakonski zvezi in otroci, pri
katerih obstaja dolžnost preživljanja po predpisih o zakonski zvezi in
družinskih razmerjih. 
Če gre za družinsko pokojnino, se ob pogoju stalnega skupnega
bivališča med družinske člane poleg oseb iz prejšnjega odstavka štejejo tudi
vsi souživalci družinske pokojnine in starši otroka – uživalca družinske
pokojnine. 
Ne glede na določbi prejšnjih dveh odstavkov, se med
družinske člane, katerih dohodki sestavljajo skupni dohodek družine, ki se
upošteva pri ugotavljanju pogojev za pridobitev pravice do varstvenega dodatka,
šteje tudi prevzemnik kmetije, na kateri ima upokojenec stalno bivališče.
166. člen
Varstveni dodatek k starostni pokojnini se odmeri od razlike
med pokojnino in zneskom najnižje pokojnine za polno pokojninsko dobo (osnova
za odmero varstvenega dodatka) in znaša 60% osnove pri uživalcu pokojnine in
70% osnove pri uživalki pokojnine s pokojninsko dobo 15 ali manj let. Za vsako
nadaljnje dopolnjeno leto pokojninske dobe, se višina varstvenega dodatka
poveča za 2% s tem, da ne presega 100% navedene razlike. 
Pokojninska doba Odstotek
varstvenega dodatka od osnove


Pokojninska doba

Odstotek
  varstvenega dodatka od osnove


za zavarovance%

za zavarovanke%


15 let

60

70


16 let

62

72


17 let

64

74


18 let

66

76


19 let

68

78


20 let

70

80


21 let

72

82


22 let

74

84


23 let

76

86


24 let

78

88


25 let

80

90


26 let

82

92


27 let

84

94


28 let

86

96


29 let

88

98


30 let

90

100


31 let

92

 


32 let

94

 


33 let

96

 


34 let

98

 


35 let

100

 


167. člen
Varstveni dodatek k invalidski pokojnini, priznani zaradi
bolezni ali poškodbe izven dela, znaša za uživalca pokojnine najmanj 70% osnove
za odmero varstvenega dodatka, za uživalko pokojnine pa najmanj 80% osnove za
pokojninsko dobo do 20 let. Za vsako nadaljnje dopolnjeno leto pokojninske dobe
se poveča višina varstvenega dodatka za 2% s tem, da ne presega 100% osnove. 
Varstveni dodatek k invalidski pokojnini, odmerjeni v
sorazmernih delih glede na vzrok za nastanek invalidnosti, se odmeri v
sorazmernih delih. Osnova za odmero varstvenega dodatka je razlika med skupnim
zneskom odmerjene pokojnine in zneskom najnižje pokojnine za polno pokojninsko
dobo. Skupen znesek varstvenega dodatka ne sme presegati zneska razlike med
odmerjeno pokojnino in najnižjo pokojnino za polno pokojninsko dobo. 
Varstveni dodatek k družinski pokojnini se odmeri od razlike
med družinsko pokojnino in zneskom najnižje pokojnine za polno pokojninsko dobo
in znaša 70% za enega, 80% za dva, 90% za tri in 100% razlike za štiri ali več
uživalcev družinske pokojnine. 
Otroku, ki uživa poleg družinske pokojnine po enem roditelju
tudi del družinske pokojnine po drugem roditelju, se odmeri varstveni dodatek
po prejšnjem odstavku. Del družinske pokojnine po drugem roditelju pa se
upošteva med skupnimi dohodki uživalca pokojnine in družinskih članov, ki
vplivajo na pravico do varstvenega dodatka. 
Če uživajo družinsko pokojnino člani ožje in člani širše
družine, pa vsi izpolnjujejo pogoje za varstveni dodatek, se odmeri tisti del
varstvenega dodatka, ki pripada članom ožje družine po tretjem odstavku tega
člena, članom širše družine pa gre ostanek do zneska najnižje pokojnine za
polno pokojninsko dobo.
168. člen
Če nekateri od uživalcev družinske pokojnine, ki skupaj
uživajo družinsko pokojnino, izpolnjujejo pogoje za varstveni dodatek, drugi pa
ne, se varstveni dodatek določi in razdeli, kot da bi vsi izpolnjevali pogoje,
nato pa se tako določeni deli varstvenega dodatka izplačujejo samo tistim, ki
izpolnjujejo pogoje zanj.
Četrti del
PRAVICE NEKATERIH KATEGORIJ ZAVAROVANCEV
169. člen
Posamezne kategorije zavarovancev lahko v primerih in na
način, določen v zakonu, izjemoma pridobivajo in uveljavljajo pravico do
pokojnine pod ugodnejšimi pogoji.
170. člen
Sredstva za povečane obveznosti pokojninskega in invalidskega
zavarovanja, ki nastajajo zaradi pridobivanja in uveljavljanja pravic do
starostne pokojnine pod posebnimi pogoji, zagotavlja Republika Slovenija iz
proračuna. 
Ta sredstva se določijo v višini razlike med dajatvijo,
priznano in odmerjeno po splošnih predpisih, ter dajatvijo, priznano in
odmerjeno po posebnih oziroma ugodnejših pogojih; v to razliko se vštevajo tudi
vsi prispevki od teh dajatev in sorazmerni del stroškov odmere in izplačevanja
dajatev. 
Kadar zavarovanec ne izpolnjuje pogojev za pridobitev pravice
do pokojnine po splošnih predpisih, celotna sredstva za to pokojnino zagotavlja
Republika Slovenija iz proračuna.
Peti del
PRIDOBITEV, UŽIVANJE IN IZGUBA PRAVIC
171. člen
Zavarovanec pridobi pravico iz pokojninskega in invalidskega
zavarovanja z dnem, ko so izpolnjeni pogoji za pridobitev pravice. Pogoj za
pridobitev pravice do pokojnine je prenehanje zavarovanja. 
Pravice na podlagi invalidnosti, telesne okvare, potrebe po
stalni pomoči in postrežbi ali neposredne nevarnosti za nastanek invalidnosti
pridobi zavarovanec z dnem nastanka invalidnosti ali telesne okvare, z dnem
ugotovljene neposredne nevarnosti za nastanek invalidnosti oziroma z dnem
nastanka potrebe po stalni pomoči in postrežbi.
172. člen
Pokojnina pripada uživalcu od prvega naslednjega dne po
prenehanju zavarovanja. 
Osebi, ki ob uveljavitvi pravice ni zavarovana, se pokojnina
izplačuje od prvega dne naslednjega meseca po vložitvi zahteve in največ za
šest mesecev nazaj.
173. člen
Družinskemu članu, ki je uveljavil pravico do družinske
pokojnine po uživalcu starostne ali invalidske pokojnine, se izplačuje
pokojnina pod pogoji iz prejšnjega člena od prvega dne naslednjega meseca po
prenehanju izplačevanja starostne ali invalidske pokojnine umrlemu.
174. člen
Če imajo pravico do družinske pokojnine samo člani ožje
družine ali samo člani širše družine, pa nekateri od njih živijo ločeno, se na
zahtevo upravičencev družinska pokojnina deli na enake dele. 
Če imajo pravico do družinske pokojnine tako člani ožje
družine kot tudi člani širše družine, nekateri od njih pa živijo ločeno, se
družinska pokojnina najprej razdeli na del, ki gre članom ožje družine, in na
del, ki gre članom širše družine, nato pa se vsak del razdeli naprej na enake
dele glede na število družinskih članov.
175. člen
Če uživa družinsko pokojnino dvoje ali več družinskih članov,
pa kateremu od njih ta pravica preneha oziroma se mu izplačilo družinske
pokojnine ustavi, se ostalim članom odmeri nova pokojnina. Tako odmerjena
pokojnina gre upravičencem od dneva, od katerega nekomu od njih preneha pravica
do pokojnine.
176. člen
Uživalcem pokojnin po mednarodnih sporazumih o socialni
varnosti, ki prejemajo pokojnino v sorazmernem delu, in ki uživajo tudi pravice
do drugih denarnih prejemkov iz pokojninskega in invalidskega zavarovanja,
gredo ti prejemki v delu, ki ustreza sorazmernemu delu pokojnine. 
Določba prejšnjega odstavka ne velja za invalidnino.
177. člen
Pravica do varstvenega dodatka gre uživalcu pokojnine od
dneva pridobitve pravice do pokojnine, če vloži zahtevo za priznanje
varstvenega dodatka v šestih mesecih od dneva vročitve odločbe o pravici do
pokojnine. 
Če vloži uživalec pokojnine zahtevo po preteku roka iz
prejšnjega odstavka ali šele med uživanjem pokojnine izpolni pogoje za
varstveni dodatek, mu gre pravica do varstvenega dodatka od dneva izpolnitve
pogojev, vendar največ za šest mesecev nazaj od prvega dne naslednjega meseca
po vložitvi zahteve. 
Uživalec varstvenega dodatka mora zavodu do 31. marca v
vsakem koledarskem letu predložiti dokazila o dohodkih iz 164. člena tega
zakona, prejetih v prejšnjem koledarskem letu.
Uživalcu, ki ne ravna skladno s prejšnjim odstavkom, se
varstveni dodatek preneha izplačevati s 1. majem tekočega leta. 
Pravica do varstvenega dodatka preneha s prvim dnem
naslednjega meseca po prenehanju pogojev za uživanje pravice do varstvenega
dodatka.
178. člen
Če živijo uživalci družinske pokojnine, ki so upravičeni do
varstvenega dodatka ločeno, se razdeli varstveni dodatek enako, kot se razdeli
družinska pokojnina.
179. člen
Pravica do dodatka za pomoč in postrežbo gre zavarovancu od
dneva, ko je nastala potreba po pomoči in postrežbi, in traja, dokler je taka
potreba podana. Dodatek za pomoč in postrežbo se izplačuje največ od prvega de
naslednjega meseca po vložitvi zahteve in še za šest mesecev nazaj. 
Zavarovancu, ki je sklenil delovno razmerje kot slep ali je
oslepel v času, ko je trajalo zavarovanje, gre dodatek za pomoč in postrežbo od
vstopa v delovno razmerje oziroma od takrat, ko je oslepel, vendar se izplača
največ od prvega dne naslednjega meseca po vložitvi zahteve in še za šest
mesecev nazaj. 
Določbe prejšnjega odstavka se smiselno uporabljajo tudi za
nepokretne zavarovance, ki jim je po tem zakonu zagotovljen dodatek za pomoč in
postrežbo. 
Vse spremembe, ki vplivajo na višino oziroma obseg pravice do
dodatka za pomoč in postrežbo, učinkujejo od prvega dne naslednjega meseca po
nastanku spremembe, vendar se novi znesek izplača največ od prvega dne
naslednjega meseca po vložitvi zahteve in še za šest mesecev nazaj. 
Dodatek za pomoč in postrežbo, se ne izplačuje upravičencu za
tisti čas, ko je v bolnišnici ali kakšnem drugem stacionarnem zdravstvenem
zavodu in sicer za čas nad šest mesecev take oskrbe.
180. člen
Invalidnina se izplačuje od prvega dne naslednjega meseca po
vložitvi zahteve in največ za šest mesecev nazaj.
181. člen
Pokojnine, invalidnine, dodatki za pomoč in postrežbo in
varstveni dodatki se odmerjajo v mesečnih zneskih in se izplačujejo za nazaj.
182. člen
Zapadli mesečni zneski dajatev iz prejšnjega člena, ki niso
mogli biti izplačani zaradi okoliščin, ki jih je povzročil uživalec, se
izplačajo največ za tri leta nazaj, računano od dneva vložitve zahteve za
izplačilo. 
Denarni prejemki, ki so že zapadli v plačilo, pa ob smrti
uživalca pravice oziroma zavarovanca še niso izplačani, se lahko podedujejo in
izplačajo dedičem na podlagi ustreznih dokazil.
183. člen
Zavarovanec ne more pridobiti pravice, delovni invalid pa
izgubi pridobljeno pravico, če si je sam povzročil invalidnost ali telesno
okvaro z namenom, da bi uveljavil pravice po tem zakonu.
184. člen
Uživalec pokojnine, ki na območju Republike Slovenije oziroma
v tujini ponovno sklene delovno razmerje, je izvoljen ali imenovan za nosilca
javne ali druge funkcije, za katero prejema plačo oziroma nadomestilo plače za
opravljanje te funkcije, ali začne opravljati dejavnost, na podlagi katere je
zavarovan, pridobi lastnost zavarovanca in se mu pokojnina v tem času ne
izplačuje.
185. člen
Zavarovancu iz prejšnjega člena, ki nima polne pokojninske
dobe, se čas ponovnega zavarovanja šteje za odstotno povečanje že uveljavljene
starostne pokojnine ali za novo odmero starostne pokojnine. 
V primeru naknadnega priznanja določenega obdobja pokojninske
dobe, dopolnjene pred uveljavitvijo pravice do pokojnine, se taka doba upošteva
samo za odstotno povečanje že uveljavljene pokojnine. 
Naknadno izplačana ali ugotovljena plača, ki se v skladu s
tem zakonom upošteva za izračun pokojninske osnove, se lahko uživalcu pokojnine
upošteva za novo odmero že uveljavljene pokojnine. 
Zavarovancu iz prejšnjega člena, ki ima polno pokojninsko
dobo, se plača iz ponovnega zavarovanja lahko upošteva za novo odmero starostne
pokojnine. 
Pravica do ponovno odmerjene pokojnine gre zavarovancu od
prvega dne po vložitvi zahteve in največ za šest mesecev nazaj.
186. člen
Na podlagi invalidnosti ali telesne okvare pridobljene
pravice trajajo, dokler traja stanje invalidnosti ali zmanjšane delovne
zmožnosti oziroma, dokler je podana stopnja telesne okvare, na podlagi katere
je bila pridobljena pravica, razen v primerih izgube ali omejitve uživanja pravic,
določenih s tem zakonom. 
Če nastanejo v stanju invalidnosti in preostale delovne
zmožnosti oziroma v stopnji telesne okvare spremembe, zaradi katerih določena
pravica preneha ali se spremeni, ta pravica preneha ali se spremeni s prvim
dnem naslednjega meseca po nastanku spremembe. 
Ne glede na določbo prejšnjega odstavka se uživalcu
invalidske pokojnine, ki se mu je zdravstveno stanje toliko izboljšalo, da je
po mnenju invalidske komisije postal znova zmožen za delo, invalidska pokojnina
izplačuje, vse dokler mu ni zagotovljena ustrezna zaposlitev, če se v 30. dneh
po prejemu odločbe o prenehanju pravice do invalidske pokojnine prijavi pri
zavodu za zaposlovanje.
187. člen
Nadomestilo osebnega dohodka za čas čakanja na poklicno
rehabilitacijo in za čas čakanja na razporeditev oziroma zaposlitev na drugem
ustreznem delu se izplačuje zavarovancem: 
-       
iz 8., 9. in 10. člena tega zakona od dneva pridobitve ustrezne pravice;
-       
iz 11., 12., 13. in 16. člena tega zakona od prvega naslednjega dne po
prenehanju opravljanja dejavnosti, na podlagi katere so zavarovani, vendar
največ od dneva pridobitve ustrezne pravice; 
-       
iz 17. člena tega zakona od prvega naslednjega dne po prenehanju
izplačevanja nadomestila za čas brezposelnosti, vendar največ od dneva
pridobitve ustrezne pravice; 
-       
iz 21., 22. in 23. člena tega zakona od prvega dne naslednjega meseca po
vložitvi zahteve za uveljavitev pravic iz invalidskega zavarovanja in še za
šest mesecev nazaj, vendar največ od dneva pridobitve pravice.
188. člen
Nadomestilo plače za čas čakanja na poklicno rehabilitacijo
se izplačuje do dneva nastopa poklicne rehabilitacije, nadomestilo plače za čas
čakanja na razporeditev oziroma na zaposlitev na drugem ustreznem delu pa do
dneva nastopa dela na drugem ustreznem delu, oziroma do dneva pričetka dela z
delovnim časom, ki ustreza zavarovančevi preostali delovni zmožnosti. 
Nadomestila iz prejšnjega odstavka se nezaposlenim
zavarovancem izplačujejo za mesece, v katerih so se redno javljali zavodu za
zaposlovanje, in za mesece, v katerih se niso mogli javiti iz opravičljivih
razlogov.
189. člen
Nadomestilo plače za čas poklicne rehabilitacije se izplačuje
od dneva nastopa poklicne rehabilitacije do dneva končane poklicne
rehabilitacije. 
Nadomestilo iz prejšnjega odstavka se izplačuje tudi za čas,
ko mora zavarovanec zaradi bolezni ali kakšnega drugega vzroka, zaradi katerega
se po predpisih o zdravstvenem in otroškem varstvu prizna pravica do
nadomestila plače, prekiniti začeto poklicno rehabilitacijo.
190. člen
Nadomestilo plače zaradi dela s skrajšanim delovnim časom in
nadomestilo zaradi manjše plače na drugem ustreznem delu se izplačujeta od
dneva začetka dela s skrajšanim delovnim časom oziroma na drugem ustreznem
delu, vse dokler zavarovanec opravlja delo z delovnim časom, ki ustreza njegovi
preostali delovni zmožnosti oziroma drugo ustrezno delo. 
Nadomestili iz prejšnjega odstavka se izplačujeta za dneve
dela ter za druge dneve, za katere imajo delavci po posebnih predpisih pravico
do nadomestila plače.
191. člen
Za izplačevanje denarnih nadomestil delovnim invalidom, ki
jih po 143. členu tega zakona izplačuje zavod, se smiselno uporablja določba
181. člena tega zakona. 
Denarna nadomestila, ki jih po 139. členu tega zakona
izplačuje organizacija oziroma delodajalec, se izplačujejo v mesečnem znesku
skupaj s plačo.
192. člen
Zavarovanci s preostalo delovno zmožnostjo, ki so uveljavili
pravice na podlagi preostale delovne zmožnosti, ne uživajo denarnih nadomestil
na podlagi tega zakona, če brez opravičenega razloga: 
-       
ne začnejo s poklicno rehabilitacijo v določenem roku; 
-       
ne začnejo v določenem roku opravljati drugega ustreznega dela, na
katero so bili razporejeni po nastanku invalidnosti, oziroma drugega ustreznega
dela, ki jim je bilo preskrbljeno; 
-       
ne izpolnjujejo obveznosti, določenih v zvezi s poklicno rehabilitacijo;
-       
prekinejo začeto poklicno rehabilitacijo oziroma delovno razmerje po
nastanku invalidnosti. 
Omejitev uživanja denarnih nadomestil po prejšnjem odstavku
traja, dokler zavarovanci ravnajo v smislu prejšnjega odstavka.
193. člen
Pravica do razporeditve oziroma do zaposlitve na drugem
ustreznem delu, pravica do dela s skrajšanim delovnim časom in pravica do
poklicne rehabilitacije preneha zavarovancu s preostalo delovno zmožnostjo, ki
ni v delovnem razmerju ali ni zavarovan po 11., 12., 13., 14., 15., 16. in 17.
členu tega zakona in ni na poklicni rehabilitaciji, z dnem, ko izpolni pogoje
za priznanje pravice do starostne pokojnine.
194. člen
Zapadli mesečni zneski prejemkov, pridobljeni iz invalidskega
zavarovanja, se ne izplačajo uživalcu, ki brez opravičenega razloga ne pride v
določenem roku na pregled, na katerem naj bi se znova ugotovilo stanje
invalidnosti ali stopnja telesne okvare. 
Po prejšnjem odstavku zadržani mesečni zneski se izplačajo
uživalcu, ki pride na pregled v enem mesecu od dneva, ki je bil določen za
pregled. 
Uživalcu, ki pride na pregled po preteku enomesečnega roka,
se zadržani mesečni zneski prejemkov ne izplačajo, novi prejemki pa se mu
izplačujejo od prvega dne naslednjega meseca po tem, ko se je zglasil na
pregled.
195. člen
Uživalci pokojnine, ki prične ali nadaljuje s samostojno
umetniško ali drugo kulturno dejavnostjo, dejavnostjo izumitelja ali avtorja
tehničnih izboljšav ali s kmetijsko dejavnostjo ali v primerih iz tretjega
odstavka 14. člena tega zakona, se na njegovo željo pokojnina izplačuje, ta čas
pa se mu ne upošteva za odstotno povečanje že uveljavljene pokojnine oziroma za
novo odmero pokojnine.
196. člen
S sklenitvijo zakonske zveze izgubijo pravico do družinske
pokojnine: 
-       
vdova, ki še ni stara 50 let in vdovec, ki še ni star 55 let, razen če
sta pravico pridobila ali obdržala zaradi popolne nezmožnosti za delo; 
-       
otroci, ne glede na to, ali so sklenili zakonsko zvezo pred smrtjo
zavarovanca oziroma uživalca pravice ali po smrti, razen otrok, ki so to
pravico pridobili ali obdržali zaradi popolne ali trajne nezmožnosti za delo,
ali če sta oba zakonca udeleženca rednega šolanja in nista zavarovanca po tem
zakonu. 
Ob pogojih iz prejšnjega odstavka izgubi pravico do družinske
pokojnine tudi upravičenec, ki živi v življenjski skupnosti, ki je po zakonu v
pravnih posledicah izenačena z zakonsko zvezo.
197. člen
Vdovi oziroma vdovcu, ki je v skladu s prejšnjim členom
izgubil pravico do družinske pokojnine in ni pridobil pravice do družinske
pokojnine, po zakoncu iz nove zakonske zveze, oživi pravica do prejšnje
družinske pokojnine: 
-       
če je po prenehanju nove zakonske zveze še otrok ali več otrok iz prve
zakonske zveze, ki imajo pravico do družinske pokojnine, in do njih izvršuje
dolžnost preživljanja; 
-       
če so izpolnjeni pogoji, ob katerih ima glede na svojo starost pravico
do družinske pokojnine.
198. člen
Družinski član ne more pridobiti pravice do družinske
pokojnine oziroma jo izgubi, če je s pravnomočno sodno odločbo obsojen za
naklepno kaznivo dejanje uboja zavarovanca.
199. člen
Zavarovanec, ki izpolni pogoje za pridobitev pravice do dveh
ali več pokojnin v Republiki Sloveniji, lahko uživa le eno od njih po lastni
izbiri.
200. člen
Če ni z mednarodnimi sporazumi drugače določeno, nimajo
pravice do varstvenega dodatka po tem zakonu: 
-       
uživalci pravic, ki se jim pokojnina izplačuje v tujino; 
-       
uživalci pravic, ki se jim ne izplačuje pokojnina v tujino, ves čas,
dokler tam prebivajo, če traja njihova odsotnost dalj kot šest mesecev.
201. člen
Uživalcu pravic, ki se kot tuj državljan za stalno izseli v
tujino, še izplačujejo denarni prejemki iz pokojninskega in invalidskega
zavarovanja v tujino, če je s to državo sklenjen sporazum ali če ta država
priznava takšno pravico državljanom Republike Slovenije. 
Uživalcu pravic – državljanu Republike Slovenije, ki se za
stalno izseli, se pokojnina, invalidnina ali dodatek za pomoč in postrežbo,
izplačuje v tujino.
Šesti del
POKOJNINSKA DOBA
Splošna določba
202. člen
Pokojninska doba, na podlagi katere se pridobijo in
uveljavijo pravice iz pokojninskega in invalidskega zavarovanja, obsega: 
-       
čas, prebit v zavarovanju, ki se všteva v zavarovalno dobo po določbah
tega zakona; 
-       
čas, dopolnjen do uveljavitve tega zakona, ki se državljanu Republike
Slovenije všteva v pokojninsko dobo po predpisih, ki so veljali do 31. 3. 1992,
razen če ni s tem zakonom ali z mednarodnim sporazumom drugače določeno. 
Osebi, ki nima državljanstva Republike Slovenije, se šteje v
zavarovalno dobo čas, dopolnjen v zavarovanju pri zavodu do 31. 3. 1992, po
predpisih, ki so veljali do navedenega datuma, razen če ni s tem zakonom ali z
mednarodnim sporazumom drugače določeno. 
Pri uveljavljanju pravic iz pokojninskega in invalidskega
zavarovanja, ki bi šle zavarovancu na podlagi pokojninske dobe, za katero bi
moral sam plačati prispevek, se upošteva le pokojninska doba, za katero je
prispevek plačan.
I. poglavje
ZAVAROVALNA DOBA, KI SE ŠTEJE V DEJANSKEM TRAJANJU
203. člen
V zavarovalno dobo se všteva čas, ki ga zavarovanec prebije
po dopolnjenem 15. letu starosti: 
-       
v obveznem zavarovanju; 
-       
v prostovoljnem zavarovanju.
204. člen
V zavarovalno dobo se všteva čas, prebit v obveznem
zavarovanju s polnim delovnim časom. 
Kot polni delovni čas se šteje tudi čas, ki ga prebije v
obveznem zavarovanju s skrajšanim delovnim časom: 
-       
invalid, če dela s časom, ki ustreza njegovi delovni zmožnosti; 
-       
zavarovanec – zaradi nege svojega otroka starega do treh let oziroma
zaradi nege in varstva težje telesno ali zmerno, težje ali težko duševno
prizadete osebe, v skladu s predpisi o delovnih razmerjih. 
V zavarovalno dobo se šteje tudi obdobje, prebito v delovnem
razmerju z nepolnim delovnim časom, razen v primerih iz prejšnjega odstavka, v
trajanju, ki ustreza skupnemu številu ur takšnega dela v posameznem letu,
preračunanem na polni delovni čas. 
Določbe prvega in drugega odstavka tega člena se uporabljajo
tudi, kadar je delovni čas dosežen z delom v dveh ali več delovnih razmerjih.
Učencem iz 15.a člena tega zakona se učna doba upošteva v
zavarovalno dobo tako, da se 12 mesecev učnega razmerja šteje za šest mesecev
zavarovalne dobe. 
205. člen
V zavarovalno dobo se všteva tudi čas, ki ga je zavarovanec
prebil: 
-       
v bolniškem staležu ali na porodniškem dopustu po prenehanju delovnega
razmerja ali drugega dela, na podlagi katerega je bil obvezno zavarovan, če je
za ta čas prejemal nadomestilo plače; 
-       
na poklicni rehabilitaciji, na katero je bil poslan kot delovni invalid
ali kot vojaški invalid, kot slep, kot oboleli za distrofijo in sorodnimi
mišičnimi in nevromišičnimi boleznimi, oboleli za paraplegijo, cerebralno in
otroško paralizo ter multiplo sklerozo, ekstrapiramidnimi obolenji ali kot
civilni invalid vojne, ne glede na to, ali je bil pred tem zavarovan.
206. člen
V zavarovalno dobo se všteva tudi čas, ki ga je zavarovanec
prebil na strokovnem izpopolnjevanju ali specializaciji, ter čas ko je oseba
vključena v program aktivne politike zaposlovanja, če je za ta čas plačan
prispevek za pokojninsko in invalidsko zavarovanje.
207. člen
V zavarovalno dobo se ob pogoju plačila prispevkov všteva
tudi čas, ko je zavarovanec med trajanjem delovnega razmerja: 
-       
na neplačanem izrednem dopustu; 
-       
na prestajanju zaporne kazni, ki ni daljša od 30 dni, če ni obvezno
zavarovan po 18. členu tega zakona; 
-       
v priporu, če ta ni vštet v kazen; 
-       
odstranjen z dela iz organizacije.
II. poglavje
ZAVAROVALNA DOBA, KI SE ŠTEJE S POVEČANJEM
208. člen
Zavarovancem, ki opravljajo posebno težka in za zdravje
škodljiva dela, in zavarovancem, ki opravljajo dela, ki jih po določeni
starosti ni moč uspešno poklicno opravljati, se šteje zavarovalna doba s
povečanjem. Stopnja povečanja zavarovalne dobe je odvisna od teže in
škodljivosti dela oziroma od narave dela in sme znašati največ 50%.
209. člen
Delovna mesta, na katerih se šteje zavarovalna doba s
povečanjem zato, ker so izredno težka in škodljiva za zdravje, je mogoče
določiti, če so izpolnjeni naslednji pogoji: 
-       
da obstajajo v zvezi z opravljanjem del znatnejši škodljivi vplivi na
zdravstveno stanje in delovno zmožnost delavcev, kljub temu, da so bili
uporabljeni vsi splošni in posebni varstveni ukrepi, določeni s predpisi, in
drugi ukrepi, s katerimi jih je mogoče odpraviti ali zmanjšati; 
-       
da opravljajo delavci dela v težkih in za zdravje škodljivih razmerah
neposredno ob virih škodljivih vplivov v nepretrganem delovnem procesu; 
-       
da se opravlja delo v okoliščinah prejšnjih dveh alinej poln delovni
čas, pri tem pa se za poln delovni čas šteje tudi delovni čas, krajši kot 42 ur
na teden, če je za to delo določen zaradi delovnih pogojev.
210. člen
Za dela, na katerih se šteje delovna doba s povečanjem, ker
je opravljanje poklicne dejavnosti omejeno z določeno starostjo, je mogoče
določiti dela v tistih poklicih, v katerih fiziološke funkcije organizma zaradi
narave in teže dela v tolikšni meri pešajo, da delavcu onemogočajo nadaljnje
uspešno opravljanje iste poklicne dejavnosti po dopolnitvi določene starosti.
211. člen
Delovna mesta, na katerih se zavarovalna doba šteje s
povečanjem, postopek za njihovo določanje, stopnjo povečanja zavarovalne dobe na
teh delih ter način in postopek revizije, določa poseben zakon o štetju
zavarovalne dobe s povečanjem.
212. člen
Zavarovalna doba se šteje s povečanjem tudi zavarovancem, ki
so jo prebili v delovnem razmerju oziroma na delu, na podlagi katerega so bili obvezno
zavarovani, kot: zavarovanci s telesno okvaro najmanj 70%, vojaški invalidi od
I. do VI. skupine, civilni invalidi vojne od I. do VI. skupine, slepi, oboleli
za distrofijo in sorodnimi mišičnimi in nevromišičnimi boleznimi in za
paraplegijo, cerebralno in otroško paralizo, multiplo sklerozo ter
ekstrapiramidnimi obolenji. 
Zavarovancem iz prejšnjega odstavka se šteje vsakih 12
mesecev, dejansko prebitih v delovnem razmerju, na podlagi katerega so bili
zavarovani, za 15 mesecev zavarovalne dobe, starostna meja, ki je predpisana za
pridobitev starostne pokojnine, pa se jim zmanjša za eno leto za vsaka štiri
leta, dejansko prebita na takem delu.
213. člen
Zavarovancem iz drugega odstavka 204. člena tega zakona, ki
delajo na delovnih mestih, na katerih se zavarovalna doba šteje s povečanjem,
se zavarovalna doba poveča samo za tisti čas, ki so ga dejansko prebili na
delu. 
Ne glede na prejšnji odstavek se zavarovancem, ki se jim
šteje zavarovalna doba s povečanjem po prejšnjem členu, ta doba poveča, kot da
so delali s polnim delovnim časom.
III. poglavje
DOKUP POKOJNINSKE DOBE
214. člen
Zavarovancu, katerega delo ni več potrebno zaradi nujnih
operativnih razlogov ali mu je delovno razmerje prenehalo zaradi prenehanja
organizacije, zaradi stečaja organizacije ali zaradi stečaja obratovalnice
delodajalca, in 
-       
je dopolnil 35 let pokojninske dobe (moški) oziroma 30 let pokojninske
dobe (ženska) in je dopolnil starost iz četrtega ali petega odstavka 39. člena
tega zakona ali 
-       
je dopolnil starost iz prvega oziroma drugega odstavka 39. člena tega
zakona in 15 let pokojninske dobe ali 
-       
je dopolnil starost iz drugega odstavka 40. člena tega zakona in 30 let
pokojninske dobe (moški) oziroma 25 let pokojninske dobe (ženska) ali 
-       
je dopolnil 65 let starosti (moški) oziroma 60 let starosti (ženska) in
10 let zavarovalne dobe ali 
-       
je delovni invalid I., II. ali III. kategorije in nima zavarovalne dobe,
potrebne za pridobitev pravice do invalidske pokojnine, 
se lahko dokupi največ pet let zavarovalne
dobe za izpolnitev pogojev za pridobitev pravice do pokojnine.
215. člen
Do pet let zavarovalne dobe lahko dokupi tudi zavarovanec, ki
je že izpolnil pogoje za priznanje pravice do starostne pokojnine, oziroma
uživalec pokojnine, ki je dopolnil starost iz prvega ali drugega odstavka 39.
člena tega zakona.
216. člen
Zavarovancu oziroma uživalcu pokojnine se ob pogoju, da plača
prispevke za pokojninsko in invalidsko zavarovanje, upošteva v zavarovalno dobo
čas zaključenega rednega šolanja na višji in visoki stopnji in čas služenja vojaškega
roka.
Sedmi del
MATIČNA EVIDENCA IN DOLŽNOST OBVEŠČANJA
217. člen
Nosilec informacijske službe za področje pokojninskega, in
invalidskega zavarovanja je zavod. Zavod se vključuje v informacijski sistem v
Republiki Sloveniji.
218. člen
Pokojninska doba in plača ter druga dejstva, ki vplivajo na
pridobitev in odmero pravic, se upoštevajo pri uveljavljanju pravic iz
pokojninskega in invalidskega zavarovanja po podatkih iz matične evidence o
zavarovancih in uživalcih pravic iz pokojninskega in invalidskega zavarovanja. 
Podatke v smislu prejšnjega odstavka zagotavljajo v skladu z
zakonom organizacije, delodajalci, zavarovanci iz 11., 12., 13., 16. in 24.
člena tega zakona, Republiški zavod za zaposlovanje, Ministrstvo za pravosodje
in upravo, Zavod za zdravstveno zavarovanje Slovenije in pristojne uprave za
družbene prihodke. 
Matična evidenca se uredi s posebnim zakonom.
Osmi del
ZAGOTAVLJANJE SREDSTEV
I. poglavje
SPLOŠNE DOLOČBE
219. člen
Sredstva za uresničevanje pravic iz pokojninskega in
invalidskega zavarovanja zagotavljajo zavarovanci in delodajalci. 
Za nekatere kategorije zavarovancev, določene z zakonom,
zagotavlja sredstva oziroma del sredstev za uresničevanje pravic iz
pokojninskega in invalidskega zavarovanja Republika Slovenija iz proračuna. 
Sredstva za uresničevanje pravic iz pokojninskega in
invalidskega zavarovanja so v skladu z zakonom tudi sredstva iz lastninskega
preoblikovanja podjetij, iz lastninjenja in gospodarjenja s stanovanji, vrnitve
premoženja iz denacionalizacije ter sredstva iz drugih virov. 
Za izplačevanje preživnin kmetov se v zavod stekajo kupnine
za zemljo na podlagi posebnega zakona.
Iz sredstev za uresničevanje pravic po prejšnjih odstavkih se
krijejo tudi prispevki za obvezno zdravstveno zavarovanje uživalcev pokojnin in
uživalcev nadomestil iz invalidskega zavarovanja, ki niso zdravstveno
zavarovani na drugi podlagi, ter stroški izvajanja zavarovanja.
Zavod plačuje prispevke za obvezno zdravstveno zavarovanje
uživalcev pokojnin s stalnim prebivališčem v tujini Zavodu za zdravstveno
zavarovanje Slovenije, če z zakonom ali z mednarodnim sporazumom ni drugače
določeno. 
220. člen
Zavod ima poslovni in obvezni rezervni sklad. Denarna
sredstva obeh skladov se oblikujejo iz razporeditve presežka prihodkov po
zaključnem računu, izločanje pa se načrtuje s finančnim načrtom. Obvezni
rezervni sklad se oblikuje najmanj v višini 30% planiranih mesečnih odhodkov za
plačilo pravic iz pokojninskega in invalidskega zavarovanja. 
S sredstvi obveznega rezervnega sklada se krije morebitna
izguba, ki se ugotovi z zaključnim računom, sicer pa se ta sredstva začasno
uporabljajo za tekoče poslovanje.
221. člen
Zavod opredeljuje svoje finančno poslovanje s finančnimi
načrti, ki se sestavljajo in sprejemajo za vsako koledarsko leto.
V finančnem načrtu se opredelijo sredstva, ki jih zagotavlja
proračun Republike Slovenije za zagotavljanje pravic iz pokojninskega in
invalidskega zavarovanja, kadar drugi prihodki zavoda ne zadostujejo za
zagotavljanje navedenih pravic.
Finančni načrt sprejme skupščina zavoda po predhodnem
soglasju Vlade Republike Slovenije. 
Državni zbor Republike Slovenije obravnava finančni načrt
zavoda ob obravnavi in sprejemanju proračuna Republike Slovenije. 
222. člen
Zavod spremlja svoje finančno poslovanje med letom s periodičnimi
obračuni, na koncu leta pa z zaključnim računom, v skladu s posebnimi predpisi.
II. poglavje
PRISPEVKI IN SREDSTVA
223. člen
Prispevki za pokojninsko in invalidsko zavarovanje, ki so
določeni s tem zakonom, se plačujejo zavodu.
224. člen
Vrste prispevkov za pokojninsko in invalidsko zavarovanje so:
-       
prispevek zavarovancev; 
-       
prispevek delodajalcev; 
-       
prispevek delodajalcev za zavarovalno dobo, ki se šteje s povečanjem; 
-       
prispevki za posebne primere zavarovanja.
225. člen
Stopnje oziroma višine prispevkov iz prejšnjega člena določa
Skupščina Republike Slovenije na predlog skupščine zavoda. 
Pri določanju prispevnih stopenj za zavarovance iz 19. člena
tega zakona se upošteva ožji obseg pravic.
226. člen
Z zakonom se lahko določijo primeri, kriteriji in pogoji, pod
katerimi se določenim zavarovancem zmanjšani ali odpisani prispevki iz 224.
člena tega zakona, štejejo za plačane. 
Za osebe iz 21. in 22. člena tega zakona plačujejo prispevke
v pavšalnih zneskih pravne in fizične osebe, pri katerih so te osebe na
usposabljanju oziroma delu, oziroma organizatorji del in akcij, v katerih te
osebe sodelujejo. 
Pavšalne zneske prispevkov iz prejšnjega odstavka določi
zavod. 
Zavarovancem iz drugega odstavka 204. in iz 212. člena tega
zakona se prispevki obračunajo le za čas, ki so ga dejansko prebili na delu
oziroma za čas odsotnosti po predpisih o delovnih razmerjih in o zdravstvenem
zavarovanju.
227. člen
Zavarovanci iz 11., 12., 13., 16. in 24. člena tega zakona
plačuje poleg prispevka zavarovanca tudi prispevek delodajalca, razen v
primerih, določenih s posebnim zakonom. 
Za zavarovance, ki so na podlagi posebnega zakona oproščeni
plačila prispevka delodajalcev, plača ta prispevek Republika Slovenija iz
proračuna.
228. člen
Osnova za obračunavanje prispevkov iz prve in druge alinee
224. člena tega zakona je plača oziroma bruto zavarovalna osnova. 
Osnova za obračunavanje prispevkov za delavce, ki so v
delovnem razmerju pri domačem izplačevalcu plače in so razporejeni na delo v
tujino, je plača, od katere se po posebnem zakonu plačuje davek od osebnih
prejemkov. 
Osnova za obračunavanje prispevka iz tretje alinee 224. člena
tega zakona so samo plače oziroma bruto zavarovalne osnove tistih zavarovancev,
ki se jim zavarovalna doba šteje s povečanjem. 
V osnovo za obračunavanje prispevkov po prejšnjih odstavkih
se vštevajo tudi nadomestila za čas odsotnosti z dela v skladu s predpisi o
delovnih razmerjih.
Osnova za plačevanje prispevkov za zavarovance iz 15.a člena
tega zakona je mesečna nagrada učenca v učnem razmerju, povečana za davke in
prispevke po stopnji iz 44. člena tega zakona.
Osnova iz prejšnjega odstavka ne more biti nižja od polovice
zneska zajamčene plače. 
229. člen
V osnovo za obračunavanje prispevkov iz prve, druge in tretje
alinee 224. člena tega zakona se ne vštejejo prejemki iz naslova socialnih
pomoči. 
V osnovo za izplačevanje prispevkov iz prve, druge in tretje
alinee 224. člena tega zakona se ne vštevajo nadomestila iz invalidskega
zavarovanja in prejemki iz 46. člena tega zakona. 
230. člen
Zavarovanci iz druge in tretje alinee 9. člena, 11., 12.,
13., 16. in 24. člena tega zakona plačujejo prispevke iz 224. člena tega zakona
od osnove, ki si jo sami izberejo, povečane za davke in prispevke po stopnji iz
44. člena tega zakona, pri čemer izbrana osnova ne sme biti nižja od osnove,
določene s tem zakonom. 
Osnova, ki jo izbere zavarovanec iz 12. člena tega zakona, ne
more biti nižja od izhodiščne plače za tarifno skupino enake stopnje
zahtevnosti po kolektivni pogodbi dejavnosti oziroma po splošni kolektivni
pogodbi, če za dejavnost ni sklenjena kolektivna pogodba, povečane za dodatek
za doseženo delovno dobo.
Osnova iz prejšnjega odstavka ne more biti nižja od osnove iz
231. člena tega zakona. 
Minister, pristojen za delo, v sodelovanju z zavodom ter s
pristojnimi republiškimi upravnimi organi ter združenji, zbornicami, društvi
ali drugimi organizacijami zavarovancev, ki opravljajo posamezne dejavnosti,
določi minimalne zavarovalne osnove iz tretjega odstavka tega člena ter merila
in postopek za razvrščanje zavarovancev. 
230.a člen
Osnova iz prvega odstavka 230. člena tega zakona se za
zavarovance iz 11. člena tega zakona določi glede na doseženi dobiček
zavarovanca, v katerem niso upoštevani plačani prispevki za obvezno socialno
zavarovanje zavarovanca in znižanje davčne osnove, skladno z zakonom, ki ureja
dohodnino, in sicer:
-       
če dosežena osnova ne preseže povprečne letne plače zaposlenih v
Republiki Sloveniji, najmanj v višini najnižje pokojninske osnove iz 231. člena
tega zakona;
-       
če je osnova med eno in dvakratno povprečno letno plačo zaposlenih v
Republiki Sloveniji, najmanj v višini 1,5- kratne najnižje pokojninske osnove
iz 231. člena tega zakona;
-       
če je osnova med dvakratno in trikratno povprečno plačo zaposlenih v
Republiki Sloveniji, najmanj v višini dvakratne najnižje pokojninske osnove iz
231. člena tega zakona;
-       
če je osnova nad trikratno povprečno letno plačo zaposlenih v Republiki
Sloveniji, najmanj v višini trikratne najnižje pokojninske osnove iz 231. člena
tega zakona.
Uvrstitev v zavarovalno osnovo se določi na podlagi zadnje
odmerne odločbe o davku iz dejavnosti oziroma zadnjega obračuna davka iz
dejavnosti in glede na podatke o povprečni plači za leto, na katero se nanaša
davek iz dejavnosti.
Prispevki se obračunavajo in plačujejo od osnov, ki veljajo v
tekočem obdobju.
Zavarovanec se lahko zavaruje tudi od zavarovalne osnove, ki
presega znesek zavarovalne osnove, v katero je uvrščen skladno s prvim
odstavkom tega člena, vendar največ od zneska v višini najvišje pokojninske
osnove, povečane za davke in prispevke iz 44. člena tega zakona.
Če zavarovanec oceni, da zavarovalna osnova ne ustreza
pričakovanemu poslovnemu izidu v tekočem letu, in bi plačevanje prispevkov od
osnove iz drugega odstavka prejšnjega člena ogrozilo njegovo nadaljnje poslovanje,
kar potrdi pristojni zavod za zaposlovanje, lahko pri zavodu zahteva znižanje
zavarovalne osnove vendar največ do zneska najnižje zavarovalne osnove iz 231.
člena tega zakona. O zahtevi odloči zavod z odločbo, ki jo posreduje
pristojnemu davčnemu organu.
Podrobnejše določbe o določanju zavarovalnih osnov, o
postopku za razvrščanje v zavarovalne osnove in drugih postopkih določi
minister, pristojen za finance, v soglasju z zavodom. 
231. člen
Izbrana osnova, od katere se obračunavajo prispevki za pokojninsko
in invalidsko zavarovanje, ne sme biti nižja od zneska najnižje pokojninske
osnove, povečane za davke in prispevke po stopnji iz 44. člena tega zakona.
232. člen
Zavarovanci, ki se zavarujejo za ožji obseg pravic v smislu
19. člena tega zakona, obračunavajo prispevke, iz prve, druge in tretje alinee
224. člena tega zakona, od bruto zavarovalnih osnov, ki si jih sami izberejo,
in ki ne morejo biti nižje od zajamčene plače.
233. člen
Osnova za obračunavanje prispevkov za zavarovance iz 17.
člena tega zakona je znesek nadomestila za čas brezposelnosti. 
Osnova za obračunavanje prispevkov za zavarovance iz 17.
člena tega zakona, ki opravljajo javna dela, ter iz 18. člena tega zakona, je
znesek najnižje zavarovalne osnove iz 231. člena tega zakona.
234. člen
V primerih iz 206. in 207. člena tega zakona se prispevek iz
prve in druge alinee 224. člena tega zakona obračuna in plača od plače
zavarovanca, ki jo je imel v zadnjem mesecu pred nastopom teh primerov,
valorizirane glede na gibanje povprečnih mesečnih plač na zaposlenega pri
delodajalcu, pri katerem je zavarovanec v delovnem razmerju.
235. člen
Osnova za obračun in plačilo prispevka za vštevanje obdobij
iz 216. in 309. člena tega zakona v pokojninsko dobo je enaka znesku povprečne
mesečne plače zavarovanca iz koledarskega leta pred vložitvijo zahteve,
povečane za odstotek porasta pokojnin do zadnjega dne v mesecu, v katerem je
vložena zahteva za vštetje navedenih obdobij v zavarovalno dobo. 
Osnova iz prejšnjega odstavka ne more biti nižja od zneska najnižje
pokojninske osnove za mesec, v katerem je vložena zahteva, povečane za
povprečno stopnjo prispevkov in davkov iz 44. Člena tega zakona. 
Če zavarovanec v zadnjem koledarskem letu pred vložitvijo
zahteve ni prejel plače najmanj za šest mesecev se osnova iz prvega odstavka
tega člena določi v znesku najnižje pokojninske osnove, povečane za povprečno
stopnjo prispevkov in davkov iz 44. člena tega zakona.
236. člen
Prispevek za dokup zavarovalne dobe iz 214. člena tega zakona
se izračuna tako, da se izračunana pokojnina, vključno s pripadajočim
prispevkom za zdravstveno zavarovanje, ki bi šla zavarovancu z upoštevanjem
dokupljene zavarovalne dobe na dan izdaje odločbe o dokupu, pomnoži s
koeficientom, ki izraža pričakovano število obrokov pokojnine, ki jih bo
zavarovanec prejel do roka, s katerim bi pridobil pravico do pokojnine s
tekočim zavarovanjem. 
Znesku prispevka iz prejšnjega odstavka se prišteje razlika
med pokojnino, ki bi jo zavarovanec prejemal z upoštevanjem dejanske
pokojninske osnove in pokojnine, ki bi jo prejemal na osnovi dokupa, pomnožena
s koeficientom, ki izraža pričakovano dobo uživanja pokojnine.
237. člen
Prispevek za dokup zavarovalne dobe iz 215. člena tega zakona
se izračuna tako, da se izračuna pokojnina, ki bi šla zavarovancu z dokupljeno
dobo, ter pokojnina brez dokupljene dobe, njuna razlika pa se pomnoži s
koeficientom, ki izraža pričakovano število mesecev uživanja pokojnine.
238. člen
Koeficiente iz 236. in 237. člena tega zakona določi zavod.
239. člen
(črtan)
240. člen
Zavezanci za plačilo prispevkov iz prve, druge in tretje
alinee 224. člena so: 
-       
fizične osebe, ki so v delovnem razmerju; 
-       
fizične osebe, ki samostojno opravljajo dejavnost kot edini ali glavni
poklic; 
-       
fizične osebe, ki so lastniki podjetij in niso zavezanci za prispevek po
prvi, drugi ali četrti alinei tega člena; 
-       
fizične osebe, ki so prostovoljno zavarovane po 24. členu tega zakona; 
-       
pravne in fizične osebe, ki zaposlujejo delavce; 
-       
Republika Slovenija za primere iz 17. in 18. člena in iz drugega odstavka
227. člena tega zakona.
-       
izplačevalec mesečne nagrade in Republika Slovenija (vsak do ene
polovice) za učence v učnem razmerju.
241. člen
Republika Slovenija iz proračuna zagotavlja sredstva za
uresničevanje pravic, ki so jih pod ugodnejšimi pogoji, določenimi v drugih
zakonih, uveljavili: 
-       
delavci organov za notranje zadeve in zavodov za izvajanje kazenskih
sankcij; 
-       
uživalci izjemnih pokojnin; 
-       
zavarovanci, upokojeni po posebnih predpisih; 
-       
udeleženci NOV in drugih vojn; 
-       
upokojenci brez pravice do odmere pokojnine od najnižje pokojninske
osnove, ki jim je pokojnina odmerjena po tretjem odstavku 53. člena tega
zakona. 
Poračunavanje finančnih obveznosti med Republiko Slovenijo in
zavodom ureja poseben zakon.
242. člen
Osebe, ki se prostovoljno vključijo v zavarovanje po 24.
členu tega zakona, plačujejo prispevke iz prve in druge alinee 224. člena tega
zakona od osnove, določene v 230. ali 232. členu tega zakona, po stopnjah,
določenih skladno z 225. členom tega zakona.
243. člen
Podjetjem, zavodom in drugim organizacijam za zaposlovanje
invalidov, ki so zavezanci iz pete alinee 240. člena tega zakona, in fizičnim
osebam iz prve alinee 240. člena tega zakona, ki so pri njih v delovnem
razmerju, se vsi prispevki po tem zakonu obračunajo in odvedejo na poseben
račun in se kot odstopljena sredstva uporabljajo za materialni razvoj teh
podjetij oziroma organizacij v skladu z zakonom.
244. člen
V izjemnih primerih, ko se obveznost plačila prispevkov
ugotavlja za nazaj, se prispevki odmerijo po prispevnih stopnjah oziroma v
absolutnih zneskih, veljavnih na dan plačila. 
Prispevki iz prejšnjega odstavka se uskladijo na dan plačila
prispevkov, pri čemer se uporabijo valorizacijski količniki za preračun
pokojninskih osnov iz prejšnjih let dela in odstotki uskladitev pokojnin v
tekočem letu. 
Zavarovanec je dolžan plačati prispevek za dokup zavarovalne
dobe po 235., 236., 237. in 239. členu tega zakona v enkratnem znesku v roku 15
dni od prejema odločbe o odmeri prispevka.
245. člen
Roki za plačila prispevkov, način izterjave zapadlih
prispevkov, nadzor nad obračunavanjem in plačevanjem prispevkov, zamudne
obresti in sankcije za neplačevanje prispevkov se določijo s posebnim zakonom.
III. poglavje
KAPITALSKI SKLAD POKOJNINSKEGA IN INVALIDSKEGA ZAVAROVANJA
246. člen
Kapitalski sklad je pravna oseba, ki je ustanovljena z
namenom ustvarjanja dodatnih sredstev za pokojninsko in invalidsko zavarovanje.
Osnovni kapital kapitalskega sklada so: 
-       
delnice, deleži in kupnine iz prodaje podjetij, na podlagi predpisov o
lastninskem preoblikovanju podjetij; 
-       
premoženje, vrnjeno po 247. in 248. členu tega zakona. 
Kapitalski sklad posluje kot delniška družba s pravicami,
obveznostmi in odgovornostmi, določenimi s tem zakonom in zakonom o
gospodarskih družbah. Edini ustanovitelj in delničar kapitalskega sklada je
Republika Slovenija. 
Firma kapitalskega sklada je “Kapitalski sklad pokojninskega
in invalidskega zavarovanja, d.d.” 
Sedež kapitalskega sklada je v Ljubljani. 
Kapitalski sklad pokriva stroške poslovanja s prihodki od
svojih naložb ter z drugimi prihodki. 
247. člen
Premoženje nosilcev obveznega socialnega zavarovanja
delavcev, ki je bilo po 9. maju 1945 brez nadomestila podržavljeno ali
neodplačno preneseno na uporabnike izven sistema socialnega zavarovanja po
naslednjih predpisih: 
-       
zakonu o izvajanju socialnega zavarovanja na področju DFJ (Uradni list
DFJ, št. 29/45), 
-       
-zakonu o socialnem zavarovanju delavcev, nameščencev in uslužbencev
(Uradni list FLRJ, št. 65/46), 
-       
uredbi o izvajanju socialnega zavarovanja po predpisih zakona o
socialnem zavarovanju delavcev, nameščencev in uslužbencev (uredba 46, Uradni
list FLRJ, št. 100/46), 
-       
odredbi o likvidaciji pokojninskih skladov bivših samostojnih nosilcev
pokojninskega zavarovanja delavcev in nameščencev (odredba 47, Uradni list
FLRJ, št. 12/47), 
-       
pravilniku o likvidaciji pokojninskih skladov, ki niso samostojni
nosilci socialnega zavarovanja ter o ureditvi pravic in obveznosti do teh
skladov (Uradni list FLRJ, št. 40/47), 
-       
zakonu o razpolaganju z nezazidanim stavbnim zemljiščem (Uradni list
SRS, št. 27/72) in 
-       
zakonu o poslovnih stavbah in poslovnih prostorih (Uradni list SRS, št.
18/74) 
so dolžne pravne osebe, ki razpolagajo s temi
sredstvi oziroma s tem premoženjem, do višine vrednosti družbenega kapitala
prenesti na zavod, kot na edinega pravnega naslednika. 
Za premoženje po prejšnjem odstavku se štejejo premične in
nepremične stvari. 
Premoženje se vrne praviloma v naravi. Če vrnitev v naravi ni
možna iz razlogov, ki jih določa zakon o denacionalizaciji, se lahko določi
odškodnina z vzpostavitvijo lastninskega deleža na pravni osebi, v katere
premoženje je prešlo premoženje iz prvega odstavka tega člena, razen če se
zavezanec in zavod ne sporazumeta drugače. 
248. člen
O zahtevah zavoda za vrnitev nepremičnin iz prejšnjega člena
odloča na prvi stopnji republiški upravni organ, pristojen za varstvo okolja in
urejanje prostora, o zahtevah za vrnitev premičnih stvari pa republiški upravni
organ, pristojen za delo. 
Za odločanje po prejšnjem odstavku se uporabljajo določbe
zakona o splošnem upravnem postopku.
249. člen
Prihodki kapitalskega sklada so obresti, dividende in drugi
prihodki, ki izvirajo iz naložb ter poslovanja kapitalskega sklada. 
Kapitalski sklad nalaga sredstva v skladu s predpisi o
naložbah investicijskih skladov. 
Dobiček kapitalskega sklada se razporedi za povečanje
osnovnega kapitala kapitalskega sklada in zagotavljanje pravic iz pokojninskega
in invalidskega zavarovanja. 
S finančnim načrtom kapitalskega sklada je določeno, kolikšen
del dobička se uporabi za zagotavljanje pravic iz pokojninskega in invalidskega
zavarovanja, oziroma za povečanje osnovnega kapitala tega sklada.
250. člen
Organi kapitalskega sklada so skupščina, nadzorni svet in
direktor.
Skupščina kapitalskega sklada ima 15 članov. 
Nadzorni svet ima 9 članov. 
Kapitalski sklad zastopa in njegovo poslovanje vodi direktor,
ki ga na podlagi javnega razpisa imenuje skupščina kapitalskega sklada. 
Skupščino kapitalskega sklada imenuje Vlada Republike
Slovenije tako, da je med vsemi člani ena tretjina predstavnikov upokojencev in
delovnih invalidov, ena tretjina predstavnikov delodajalcev in zavarovancev,
ter ena tretjina predstavnikov Vlade Republike Slovenije.
Nadzorni svet kapitalskega sklada imenuje Vlada Republike
Slovenije. 
250.a člen
Kapitalski sklad ima statut, ki ga sprejme skupščina
kapitalskega sklada s soglasjem Vlade Republike Slovenije. 
IV. poglavje
STANOVANJSKI SKLAD
251. člen
V stanovanjskem skladu pokojninskega in invalidskega
zavarovanja so stanovanja in stanovanjske hiše, zgrajene s sredstvi nosilcev
pokojninskega in invalidskega zavarovanja v Republiki Sloveniji, stanovanja,
zgrajena namensko za upokojence, in stanovanja, zgrajena namensko za potrebe
borcev NOV.
251.a člen
Stanovanjski sklad je pravna oseba, ki posluje kot družba z
omejeno odgovornostjo pravicami, obveznostmi in odgovornostmi, določenimi s tem
zakonom in zakonom o gospodarskih družbah.
Firma stanovanjskega sklada je “Stanovanjski sklad
pokojninskega in invalidskega zavarovanja”.
Sedež stanovanjskega sklada je v Ljubljani.
Stanovanjski sklad pokriva stroške poslovanja s prihodki od
svojih naložb in z drugimi sredstvi. 
252. člen
Organi stanovanjskega sklada so skupščina, upravni odbor,
direktor in nadzorni svet.
Funkcijo skupščine sklada opravlja skupščina zavoda. 
Upravni odbor in direktorja sklada imenuje skupščina v skladu
s statutom sklada. 
Nadzorni svet ima sedem članov, ki jih imenuje skupščina za
dobo štirih let. Nadzorni svet nadzira zakonitost dela in finančno poslovanje
stanovanjskega sklada in najmanj enkrat letno poroča o delovanju stanovanjskega
sklada skupščini zavoda. 
Stanovanjski sklad ima statut, ki ga sprejme skupščina. 
V. poglavje
Sklad prostovoljnega zavarovanja za dodaten obseg pravic
252.a člen
Sklad prostovoljnega zavarovanja za dodaten obseg pravic (v nadaljnjem
besedilu: sklad dodatnega zavarovanja), je pravna oseba, ki posluje kot
delniška družba v skladu z določbami tega zakona, zakona o gospodarskih družbah
in zakona o zavarovalnicah.
Firma sklada dodatnega zavarovanja je: “Sklad prostovoljnega
zavarovanja za dodaten obseg pravic iz pokojninskega in invalidskega
zavarovanja, d.d.”
Sedež sklada dodatnega zavarovanja je v Ljubljani.
252.b člen
Organi sklada dodatnega zavarovanja so skupščina, nadzorni
svet in direktor. 
Skupščina šteje 15 članov, nadzorni svet pa 5 članov. 
Člane skupščine in nadzornega sveta imenuje skupščina zavoda.
Sklad dodatnega zavarovanja zastopa in njegovo poslovanje
vodi direktor, ki ga na podlagi javnega razpisa in s soglasjem skupščine zavoda
imenuje skupščina sklada dodatnega zavarovanja. 
Sklad dodatnega zavarovanja ima statut, ki ga sprejme
skupščina sklada dodatnega zavarovanja s soglasjem skupščine zavoda. 
Deveti del
POSTOPEK ZA UVELJAVLJANJE IN VARSTVO PRAVIC
I. poglavje
SPLOŠNE DOLOČBE
253. člen
Za odločanje o pravicah iz pokojninskega in invalidskega
zavarovanja se uporabljajo določbe zakona o splošnem upravnem postopku, če s
tem zakonom ni drugače določeno. 
Sodno varstvo pravic se zagotovi pred sodiščem, ki ga določa
zakon. 
Sodno varstvo lahko zavarovanec uveljavi v roku 30 dni od
prejema odločbe, izdane na drugi stopnji.
II. poglavje
PRISTOJNOST
254. člen
Pravice iz pokojninskega in invalidskega zavarovanja lahko
uveljavi pri zavodu oseba, ki je bila pri njem nazadnje zavarovana, in to tudi
tedaj, ko gre za pravice na podlagi mednarodnih pogodb. 
Oseba iz prejšnjega odstavka pridobi pravico do starostne
oziroma predčasne pokojnine pri zavodu, če je z zavarovalno dobo pri zavodu
izpolnila pogoje za priznanje pravice po tem zakonu, ali je v zadnjih 10 letih
pred vložitvijo zahtevka za priznanje pravice do pokojnine dopolnila v
zavarovanju pri zavodu najmanj 80 mesecev zavarovalne dobe ali v zadnjih petih
letih najmanj 40 mesecev zavarovalne dobe. 
Pravico do starostne, invalidske ali družinske pokojnine
lahko uveljavi pri zavodu tudi državljan Republike Slovenije, ki je pretežni
del svoje zavarovalne dobe prebil na območju zavoda razen, če je drugače
določeno z mednarodno pogodbo. 
Pravice za primer invalidnosti in smrti zaradi poškodbe pri
delu se uveljavljajo pri zavodu, če je bil zavarovanec v času poškodbe
zavarovan pri tem zavodu. 
Pravice za primer invalidnosti ali smrti zaradi poklicne
bolezni se uveljavljajo pri zavodu, če je bil zavarovanec zavarovan pri zavodu
v času obolenja, oziroma če v tem času ni bil zavarovan, vendar je bil nazadnje
zavarovan pri zavodu. 
Pokojninska doba in plača ter druga dejstva, ki vplivajo na
pridobitev in odmero pravice, se ugotavljajo po določbah tega zakona,.
255. člen
O pravicah iz pokojninskega in invalidskega zavarovanja
odločajo: 
-       
na prvi stopnji – enota zavoda, na območju katere je bil zavarovanec
nazadnje zavarovan; 
-       
na drugi stopnji – posebna enota na sedežu zavoda (v nadaljnjem
besedilu: enota na sedežu zavoda). 
Enota na sedežu zavoda odloča na prvi stopnji v primerih iz
201. člena tega zakona in če gre za uveljavljanje pravic na podlagi mednarodnih
pogodb. V teh primerih odloča na drugi stopnji upravni odbor zavoda. 
Organ druge stopnje odloča o pritožbah zoper odločbe organa
prve stopnje in opravlja revizijo odločb organov prve stopnje. 
Odločbe iz prve in druge alinee prvega odstavka tega člena
izdaja predstojnik pristojne enote zavoda.
256. člen
Odločba prve stopnje, s katero je osebi priznana pravica po
tem zakonu, se predloži v revizijo. 
Revizija se opravi po uradni dolžnosti. 
Revizija ne odloži izvršitve odločbe. 
Če je zoper odločbo območne enote zavoda vložena pritožba, se
odloči o reviziji in pritožbi z isto odločbo.
257. člen
Odločbe enote na sedežu zavoda, s katero je bila priznana
pravica do pokojnine po mednarodni pogodbi, ni treba predložiti v revizijo.
258. člen
Če revizija odločbe, ki je postala dokončna, ker zoper njo ni
bila vložena pritožba, ni opravljena v treh mesecih od dneva, ko preteče rok za
pritožbo, se šteje, da je revizija opravljena in da je odločba potrjena.
259. člen
V reviziji se lahko odločba prve stopnje potrdi, spremeni,
odpravi ali razveljavi. 
Območna enota zavoda, katere odločba je bila v reviziji
odpravljena ali razveljavljena, izda novo odločbo prve stopnje čimprej,
najpozneje pa v 30. dneh od prejema odločbe o reviziji. 
Novo odločbo prve stopnje je treba predložiti v revizijo; v
njej se preizkusi samo, ali je nova odločba v skladu z razlogi, zaradi katerih
je bila prejšnja odločba odpravljena ali razveljavljena.
260. člen
Zoper odločbo, izdano na drugi stopnji, in zoper odločbo,
izdano v reviziji, če je z njo odločba prve stopnje spremenjena, je
zagotovljeno sodno varstvo. 
Sodno varstvo ni mogoče zoper odločbo, s katero je bila v
reviziji odločba prve stopnje odpravljena ali razveljavljena. 
Sodno varstvo ni mogoče zoper odločbo, izdano na drugi
stopnji, če je bila z njo hkrati v reviziji odpravljena ali razveljavljena
odločba, izdana na prvi stopnji.
III. poglavje
UGOTAVLJANJE LASTNOSTI ZAVAROVANCA
261. člen
Lastnost zavarovanca iz pokojninskega in invalidskega
zavarovanja se ugotavlja na podlagi predpisov o matični evidenci o zavarovancih
in uživalcih pravic iz pokojninskega in invalidskega zavarovanja. 
Za zavarovance za posebne primere zavarovanja iz 21. in 22.
člena tega zakona se ugotavlja lastnost zavarovanca takrat, ko nastane
zavarovalni primer, na podlagi katerega pridobijo pravice iz pokojninskega in
invalidskega zavarovanja.
IV. poglavje
UVELJAVLJANJE PRAVIC IZ ZAVAROVANJA
262. člen
Postopek za uveljavljanje pravic iz pokojninskega in
invalidskega zavarovanja se začne na zahtevo zavarovanca, postopek za
uveljavljanje pravice do družinske pokojnine pa na zahtevo družinskega člana
ali zakonitega zastopnika. 
Postopek za uveljavljanje pravic iz invalidskega zavarovanja
se začne tudi. na predlog zdravnika, ki zavarovanca zdravi, ali zdravniške
komisije. 
Postopek je uveden, ko zavod prejme zahtevo za uveljavljanje
pravice. 
Postopek za uveljavljanje pravic iz invalidskega zavarovanja
je uveden, ko zavod prejme zahtevo s popolno medicinsko dokumentacijo o
zavarovančevem zdravstvenem stanju in o njegovi delovni zmožnosti. 
Zahteva za uvedbo postopka za uveljavljanje ali varstvo
pravic se poda s pisno vlogo ali ustno na zapisnik pri katerikoli enoti zavoda.
Če je za odločitev o zahtevku pristojna enota v drugem kraju,
se zahtevek oziroma vloga takoj odstopi krajevno pristojni enoti. 
Krajevna pristojnost se določa po kraju zadnjega zavarovanja
na območju zavoda.
263. člen
Kadar se v postopku ugotovi, da ima zavarovanec pravico do
pokojnine, ni pa mogoče določiti njene višine ali ni mogoče takoj končati
postopka zaradi kakšnega predhodnega vprašanja, se Začasno izplačuje
akontacija, ki se določi po zbranih podatkih. 
Akontacija se izplačuje praviloma na podlagi naloga, ki ga
izda pooblaščeni delavec zavoda. Kopija naloga se izroči zavarovancu. 
Akontacije iz prejšnjega odstavka se usklajujejo pod enakimi
pogoji kot pokojnine.
264. člen
Če je uveden postopek za uveljavljanje pravic iz invalidskega
zavarovanja na predlog zdravnika ali zdravniške komisije, pa umakneta predlog,
ni mogoče ustaviti postopka, če se zavarovanec z ustavitvijo ne strinja in
zahteva, da se postopek nadaljuje. 
Če je bil postopek uveden na predlog zdravnika ali zdravniške
komisije, zavarovanec ali njegov zakoniti zastopnik ne moreta predlagati umika
predloga.
V. poglavje
IZVEDENSKI ORGANI
265. člen
Kadar je za ugotovitev pravic iz pokojninskega in
invalidskega zavarovanja, ki jih uveljavljajo zavarovanci in njihovi družinski
člani, potrebno izvedensko mnenje, dajejo izvedenska mnenja o invalidnosti,
preostali delovni zmožnosti, telesni okvari, potrebi po pomoči in postrežbi
drugega, o izgubi delovne zmožnosti oziroma pridobitne zmožnosti zavarovančevih
družinskih članov ter o okoliščinah iz 212. člena tega zakona, ki še niso
ugotovljene in za ugotovitev ni pristojen kakšen drug organ, izvedenski organi
zavoda. 
Izvedenski organi zavoda dajejo izvedenska mnenja tudi na
zahtevo tujih nosilcev zavarovanja in drugih organov, organizacij, skupnosti in
oseb, če tako določajo posebni predpisi.
266. člen
Izvedenski organi zavoda so invalidske komisije ter zdravniki
posamezniki, ki jih imenuje pristojni organ zavoda. 
V postopku pred izdajo izvedenskega mnenja sodelujejo
izvedenski organi zavoda z zavarovančevim lečečim zdravnikom, službo medicine
dela, specialistično službo oziroma z zavodi za usposabljanje invalidnih oseb
in z delodajalci.
267. člen
Predstojnik republiškega upravnega organa, pristojnega za
delo, skupaj s predstojnikom republiškega upravnega organa, pristojnega za zdravstvo,
določi organizacijo in način delovanja invalidskih komisij ter drugih
izvedenskih organov ter kriterije za ocenjevanje okoliščin iz 265. člena tega
zakona.
VI. poglavje
IZVRŠITEV ODLOČBE
268. člen
Pritožba ne zadrži izvršitve odločbe o priznanju pravic iz
pokojninskega in invalidskega zavarovanja. 
Odločba, s katero je priznana pravica do poklicne
rehabilitacije ali pravica do prerazporeditve oziroma zaposlitve na drugem
ustreznem delu, se izvrši, ko postane dokončna v upravnem postopku. Odločbe o
pravicah iz pokojninskega in invalidskega zavarovanja izvrši zavod, razen v
primerih, ko je z zakonom določeno, da jih v določenem delu izvrši
organizacija, delodajalec ali zavod za zaposlovanje.
VII. poglavje
RAZVELJAVITEV ALI SPREMEMBA DOKONČNE ODLOČBE
269. člen
Odločbo, zoper katero ni bila vložena pritožba, lahko
razveljavi ali spremeni organ druge stopnje: 
-       
če je bilo o isti zadevi že prej drugače odločeno; 
-       
če so bile z odločitvijo očitno kršene materialne določbe zakona ali
splošnih aktov v škodo zavoda.
270. člen
Dokončna odločba se razveljavi ali spremeni: 
-       
če se zve za nova dejstva, ki vplivajo na zavarovančevo pravico, ta
dejstva pa so nastala po izdaji odločbe; 
-       
če je bilo o kakšnem pravnem vprašanju kasneje zavzeto stališče, ki je
ugodnejše za zavarovanca; 
-       
če so s prejšnjo odločbo očitno kršene materialne določbe zakona ali
splošnih aktov v zavarovančevo škodo. 
Pri izdaji odločbe po prvi alinei prejšnjega odstavka se
uporabljajo predpisi, ki veljajo ob vložitvi zahteve oziroma uvedbi postopka po
uradni dolžnosti. 
Za postopek po prvem odstavku tega člena je pristojen organ,
ki je odločbo izdal.
271. člen
Odločba, izdana po prejšnjih dveh členih, učinkuje od prvega
dne naslednjega meseca po dani zahtevi oziroma od prvega dne naslednjega meseca
po izdaji odločbe, če je bil postopek uveden po uradni dolžnosti. 
Če gre zavarovancu na podlagi odločbe iz prejšnjega odstavka
pravica do višjega zneska denarnega prejemka, učinkuje odločba še največ za
šest mesecev nazaj. 
Prejšnja dva odstavka se uporabljata tudi za odločbe, izdane
v obnovi postopka.
272. člen
Stroške postopka uveljavljanja in varstva pravic iz
pokojninskega in invalidskega zavarovanja, kot so potni stroški in nadomestilo
izgubljenega zaslužka izvedencev, ki jih pokliče pristojni organ zavoda, nosi
zavod.
273. člen
Za zahtevke, odločbe, pritožbe in druge vloge v postopku za
uveljavljanje in varstvo pravic iz pokojninskega in invalidskega zavarovanja se
ne plačujejo takse.
Deseti del
ORGANIZACIJA POKOJNINSKEGA IN INVALIDSKEGA ZAVAROVANJA
274. člen
Zavod upravlja skupščina.
Skupščino sestavlja trideset članov, od tega: 
-       
deset predstavnikov upokojencev in delovnih invalidov, od katerih osem
članov imenujejo organizacije upokojencev, dva člana pa imenujejo organizacije
delovnih invalidov; 
-       
deset predstavnikov delodajalcev in zavarovancev, od katerih pet članov
imenujejo reprezentativni sindikati, pet članov pa reprezentativna združenja
delodajalcev; 
-       
deset članov, ki jih imenuje Vlada Republike Slovenije. 
275. člen
Skupščina zavoda zlasti: 
-       
predlaga stopnje prispevkov za pokojninsko in invalidsko zavarovanje; 
-       
spremlja gmotni položaj upokojencev in delovnih invalidov ter odloča o
politiki usklajevanja dajatev iz pokojninskega in invalidskega zavarovanja; 
-       
sprejema programe dejavnosti, finančni načrt, zaključni račun ter
poslovna poročila zavoda; 
-       
določa politiko uporabe sredstev za pokojninsko in invalidsko
zavarovanje; 
-       
odloča o ukrepih, s katerimi se zagotavlja materialna podlaga in
možnosti za poklicno rehabilitacijo in zaposlovanje delovnih invalidov; 
-       
sprejema statut zavoda, splošne akte za izvajanje zavarovanja in druge
splošne akte zavoda; 
-       
določa politiko poslovanja stanovanjskega sklada; 
-       
določa merila in kriterije za obliko ter višino dodatka za rekreacijo
upokojencev. 
Skupščina zavoda ureja vprašanja, ki so potrebna za izvedbo
posameznih določil zakona, za katera ni izrecno določena pristojnost državnih
organov.
276. člen
Izvršilni organ skupščine zavoda je upravni odbor zavoda, ki
ima 15 članov. Voli jih skupščina zavoda tako, da so v njem sorazmerno
zastopani predstavniki delodajalcev in aktivnih zavarovancev, upokojencev ter
delovnih invalidov. Tri člane upravnega odbora zavoda izvolijo delavci zavoda. 
Upravni odbor zavoda izvoli izmed svojih članov predsednika
in namestnika predsednika. 
Upravni odbor zavoda odloča o vseh vprašanjih izvajanja
pokojninskega in invalidskega zavarovanja, za katera ni po zakonu ali statutu
zavoda pristojna skupščina zavoda.
277. člen
Sestavo, način izvolitve članov skupščine zavoda in upravnega
odbora zavoda in njunih predsednikov ter namestnikov in njihova mandatna
obdobja, konstituiranje, organizacijo in način delovanja skupščine zavoda ter
upravnega odbora zavoda, organizacijo strokovne službe zavoda in položaj
delavcev zavoda, njihova delovna razmerja in materialni položaj ter druga
vprašanja, določa statut zavoda.
278. člen
Poslovodni organ zavoda je generalni direktor zavoda. 
Generalni direktor organizira in vodi delo in poslovanje
zavoda, predstavlja in zastopa zavod in je odgovoren za zakonitost dela zavoda.
Generalnega direktorja zavoda imenuje skupščina zavoda. 
K imenovanju direktorja zavoda da soglasje Vlada Republike
Slovenije.
279. člen
Zavod ima statut. 
K statutu zavoda daje soglasje Skupščina Republike Slovenije.
Statut in splošni akti zavoda se objavljajo v Uradnem listu
Republike Slovenije.
280. člen
Nadzor nad zakonitostjo delovanja zavoda opravlja republiški
upravni organ, pristojen za delo.
Enajsti del
POVRNITEV POVZROČENE ŠKODE IN NEUPRAVIČENO PRIDOBLJENIH SREDSTEV ZAVODA
281. člen
Zavod ima pravico zahtevati povrnitev povzročene škode od
tistega, ki je namenoma ali iz velike malomarnosti povzročil invalidnost,
telesno okvaro ali smrt zavarovanca. 
Za škodo, ki jo povzroči v primerih iz prejšnjega odstavka
delavec pri delu ali v zvezi z delom, je odgovorna organizacija, podjetje
oziroma druga pravna oseba ali delodajalec. 
Zavod lahko zahteva povrnitev povzročene škode iz prejšnjega
odstavka tudi neposredno od osebe, ki je povzročila invalidnost, telesno okvaro
ali smrt zavarovanca s kaznivim dejanjem. 
Zavod določi najnižji in najvišji znesek odškodnine, ki jo
lahko zahteva od fizične osebe iz prejšnjih odstavkov.
282. člen
Zavod ima pravico zahtevati povrnitev povzročene škode od
organizacije ali delodajalca, če je zavarovančeva invalidnost, telesna okvara
ali smrt posledica tega, ker niso bili izvedeni ustrezni ukrepi za varstvo pri
delu ali drugi ukrepi, predpisani ali odrejeni za varnost ljudi. 
Zavod ima pravico zahtevati povrnitev povzročene škode od
organizacije ali delodajalca tudi, če nastane škoda zaradi tega, ker je bilo
delovno razmerje sklenjeno brez predpisanega zdravstvenega pregleda z osebo, ki
zdravstveno ni bila zmožna za opravljanje določenih del oziroma nalog, kar se
je pozneje ugotovilo z zdravstvenim pregledom.
283. člen
Zavod ima pravico zahtevati povrnitev povzročene škode od
organizacije ali delodajalca: 
-       
če je škoda nastala zato, ker mu organizacija ali delodajalec nista dala
podatkov oziroma sta dala neresnične podatke o dejstvih, od katerih je odvisna
pridobitev ali odmera pravice; 
-       
če je škoda nastala zato, ker niso bile izpolnjene z zakonom ali s
pogodbo prevzete obveznosti v zvezi s poklicno rehabilitacijo ali zaposlitvijo
invalida. 
Zavod ima pravico zahtevati povrnitev povzročene škode od
zavarovanca, ki je sam dolžan dajati podatke v Zvezi z zavarovanjem, če je
škoda nastala zato, ker ni dal podatkov ali je dal neresnične podatke. 
Za povrnitev povzročene škode je solidarno odgovorna tudi
oseba, ki je kot priča s pravnomočno odločbo obsojena za kaznivo dejanje krive
izpovedbe, če je bilo, na podlagi takšne izpovedbe komu priznano neko obdobje v
pokojninsko dobo in je bila na podlagi tako priznanega obdobja uveljavljena
pokojnina, do katere tisti, ki jo je dobil, ni imel pravice, ali je bila
uveljavljena večja pokojnina od tiste, do katere je imel pravico.
284. člen
V primerih iz prejšnjih dveh členov se šteje, da je imel
zavod škodo, ne glede na to, da so nevarnosti zajete z zavarovanjem po tem
zakonu.
285. člen
Pri ugotavljanju pravice do povrnitve škode, povzročene
zavodu, se uporabljajo določbe zakona o obligacijskih razmerjih, če ni v tem
zakonu drugače določeno.
286. člen
Odškodnina, ki jo ima zavod pravico zahtevati v primerih iz
282. in 283. člena tega zakona obsega nastale stroške in celotne zneske pokojnine
oziroma denarnih nadomestil, ki jih izplačuje zavod. 
Kadar pomeni povzročena škoda obveznost zavoda, da mora
izplačevati pokojnino ali trajna denarna nadomestila, lahko zavod zahteva
odškodnino v enem samem skupnem znesku. Ta znesek obračuna tako, da ustreza
priznani pokojnini oziroma denarnemu nadomestilu in povprečnemu trajanju
uživanja pokojnine oziroma denarnega nadomestila, ne glede na starost uživalca.
Pri ugotavljanju višine odškodnine po prejšnjih dveh
odstavkih se upošteva dopolnjena pokojninska doba zavarovanca.
287. člen
Če zavod ugotovi, da je nastala škoda, zahteva od
zavarovanca, organizacije ali delodajalca, da jo povrne v določenem roku. 
Če škoda ni povrnjena v določenem roku, uveljavlja zavod
odškodninski zahtevek pred pristojnim sodiščem.
288. člen
Zavarovanec, ki mu je bil na račun zavoda izplačan denarni
znesek, do katerega ni imel pravice, mora vrniti prejeti znesek v skladu z
določbami zakona o obligacijskih razmerjih.
289. člen
Zavod odgovarja za škodo, ki jo povzroči zavarovancu pri
opravljanju ali v zvezi z opravljanjem svoje dejavnosti, v skladu z določbami
zakona o obligacijskih razmerjih.
Dvanajsti del
KAZENSKE DOLOČBE
290. člen
Z denarno kaznijo najmanj 500.000 tolarjev se kaznuje za
prekršek organizacija: 
-       
če zavarovanca s preostalo delovno zmožnostjo ne razporedi na drugo
ustrezno delo ali mu ne zagotovi dela z delovnim časom, ki ustreza njegovi
preostali delovni zmožnosti oziroma mu ne zagotovi drugega ustreznega dela
(139. in 140. člen); 
-       
če zavarovancu s preostalo delovno zmožnostjo ne omogoči poklicne
rehabilitacije oziroma del, ki jih bo opravljal po poklicni rehabilitaciji
(139. člen); 
-       
če ne vloži prijave v zavarovanje skladno s predpisi o matični evidenci
o zavarovancih in uživalcih pravic iz pokojninskega in invalidskega zavarovanja
(218. člen). 
Z denarno kaznijo najmanj 50.000 tolarjev se kaznuje za
prekršek tudi odgovorna oseba v organizaciji, ki stori prekršek iz prejšnjega
odstavka.
291. člen
Z denarno kaznijo najmanj 50.000 tolarjev se kaznuje
posameznik, ki zaposluje delavce, če stori prekršek iz druge ali tretje alinee
prvega odstavka prejšnjega člena.

Zakon o pokojninskem in invalidskem
zavarovanju (Uradni list RS, št. 12/92) vsebuje naslednje prehodne in
končne določbe:
»Trinajsti del
PREHODNE IN KONČNE DOLOČBE
292. člen
Uživalcem pravic iz pokojninskega in invalidskega
zavarovanja, ki so uveljavili pravice do 31. 3. 1992 se od 1. 4. 1992
zagotavljajo te pravice najmanj v obsegu, določenem s predpisi, ki so veljali
do navedenega dne. 
Pri ponovni odmeri invalidskih ali družinskih pokojnin,
uveljavljenih pred 31. 3. 1992, se dodatek na invalidnost odmeri po predpisih,
ki so veljali do navedenega dne.
293. člen
V postopku za uveljavljanje pravic iz pokojninskega in
invalidskega zavarovanja oziroma za ugotavljanje pokojninske dobe, ki se je
začel do 31. 3. 1992, se uporabljajo predpisi, ki so veljali do navedenega dne.
V primerih iz prejšnjega odstavka se pravice na podlagi
invalidnosti določijo po predpisih, veljavnih na dan nastanka invalidnosti.
294. člen
Osebe, ki so do 31. 3. 1992 izpolnile pogoje za pridobitev
pravice do pokojnine po predpisih, ki so veljali do tega dne, lahko uveljavijo
to pravico po navedenih predpisih, tudi po tem dnevu. 
V primerih iz prejšnjega odstavka se za odmero pokojnine
upoštevata zavarovalna doba in plača do dneva prenehanja zavarovanja.
295. člen
Zavarovanci, ki so do 31. 3. 1992 uživali pravico do
denarnega nadomestila za čas brezposelnosti ali je z dokončnim sklepom podjetja
oziroma organizacije zaradi nujnih operativnih razlogov postalo njihovo delo
trajno nepotrebno ali so ostali nezaposleni brez svoje krivde in jim je ob
uveljavitvi tega zakona manjkalo največ pet let starosti do izpolnitve pogojev za
pridobitev pravice do starostne ali predčasne pokojnine ali največ eno leto
pokojninske dobe do izpolnitve 40 let pokojninske dobe (moški) oziroma 35 let
pokojninske dobe (ženska), lahko uveljavijo pravico do pokojnine po predpisih,
ki so veljali do 31. 3. 1992.
296. člen
Zavarovanec, pri katerem je bila po predpisih, ki so veljali
do 31. 3. 1992, ugotovljena invalidnost, spremenjena delovna zmožnost ali
neposredna nevarnost za nastanek invalidnosti, lahko zahteva, da se mu pravice
določijo po tem zakonu, če je to zanj ugodnejše. 
Pravice, določene po prejšnjem odstavku gredo uživalcu od 1.
4. 1992 dalje, če vloži zahtevo do 30. 6. 1992, sicer pa od prvega dne
naslednjega meseca po vložitvi zahteve.
297. člen
Uživalcem denarnih nadomestil iz 94. člena tega zakona, ki so
to pravico uveljavili po predpisih, ki so se uporabljali do 31. 3. 1992, se
denarna nadomestila za čas od 1. 4. 1992 po uradni dolžnosti na novo odmerijo
po določbah tega zakona. 
Če je na novo odmerjeno nadomestilo manjše od zneska, ki je uživalcu
pripadal na dan 31. 3. 1992, se nadomestilo tudi po 1. 4. 1992 izplačuje v
nezmanjšanem znesku, dokler je to zanj ugodnejše.
298. člen
Uživalec pravic iz pokojninskega in invalidskega zavarovanja,
uveljavljenih po predpisih, ki so veljali do 31. 3. 1992, lahko zahteva, da se
mu pravice določijo po tem zakonu, če je to zanj ugodnejše. 
Pravice, določene po prejšnjem odstavku, gredo uživalcu od 1.
4. 1992, če vloži zahtevo do 30. 6. 1992, sicer pa od prvega dne naslednjega
meseca po vložitvi zahteve.
299. člen
Osebe, ki nimajo lastnosti zavarovanca po tem zakonu, imele
pa so jo po prejšnjih predpisih, ter. njihovi družinski člani, lahko uveljavijo
pravice iz pokojninskega in invalidskega zavarovanja pod pogoji, določenimi s
tem zakonom.
300. člen
Šteje se, da je zavarovanec izpolnil pogoje za priznanje
pravice do starostne ali predčasne pokojnine do 31. 3. 1992, če je do
navedenega dne vložil zahtevo za dokup pokojninske dobe, četudi mu je bilo šele
po 1. 4. 1992 priznano obdobje pokojninske dobe, s katerim je izpolnil pogoje
za priznanje pravice do pokojnine. 
Zavarovanci iz prejšnjega odstavka lahko uveljavijo pravice
iz pokojninskega in invalidskega zavarovanja po predpisih, ki so veljali do 31.
3. 1992.
301. člen
Zavarovancu – vojaškemu invalidu I. – VI. skupine ter z njim
izenačenemu invalidu, ki pridobita pravico do invalidske pokojnine, se ta
pokojnina zagotavlja v višini 85% pokojninske osnove, če jima je za polovico
delovnih let priznana pokojninska doba.
302. člen
Borcem NOV, ki so pridobili pravico do pokojnine po
predpisih, ki so veljali do 31. 3. 1992, se zagotavljajo pravice po predpisih,
ki so veljali do navedenega dne.
303. člen
Uživalcem starostne ali družinske pokojnine po zakonu o
starostnem zavarovanju kmetov (Uradni list SRS, št. 30/79 in 1/82) se izplačuje
pokojnina v višini najmanj 50% zneska najnižje pokojnine za polno pokojninsko
dobo. 
Uživalcem pokojnine iz prejšnjega odstavka – kmetom borcem
NOV pred 9. 9. 1943 oziroma pred 13. 10. 1943 ali njihovim zakoncem se
izplačuje pokojnina v višini najnižje pokojnine za polno pokojninsko dobo. 
Pokojnine po prejšnjih dveh odstavkih se izplačujejo ob
pogojih za uživanje pravic, ki jih določa ta zakon.
304. člen
Osebe, ki so bile zavarovane po zakonu o starostnem
zavarovanju kmetov in so do 31. 12. 1983 izpolnile pogoje za pridobitev pravice
do starostne pokojnine po navedenem zakonu, pa te pravice še niso uveljavile,
lahko uveljavijo to pravico po 1. 4. 1992 v zavodu, v obsegu in ob pogojih,
določenih v prejšnjem členu. 
Določba prejšnjega odstavka velja tudi za osebe, ki so kot
zavarovanci po zakonu o starostnem zavarovanju kmetov do 31. 12. 1983 dopolnile
starost 60 let in so se po 1. 1. 1984 opredelile za nadaljevanje zavarovanja po
navedenem zakonu, če izpolnjujejo pogoje za pridobitev pravice do starostne
pokojnine po zakonu o starostnem zavarovanju kmetov. 
Osebam iz prejšnjih dveh odstavkov gre pravica do pokojnine
od prvega dne naslednjega meseca po vložitvi zahteve oziroma od prvega dne
naslednjega meseca po prenehanju izplačevanja pokojnine prejšnjemu uživalcu
pokojnine na isti kmetiji.
305. člen
Po smrti uživalca starostne pokojnine iz 303. člena tega
zakona, ki je uveljavil pravico do pokojnine kot zavarovanec iz šestega
odstavka 17. člena zakona o starostnem zavarovanju kmetov (Uradni list SRS, št.
30/79 in 1/82), pridobi njegov zakonec pravico do družinske pokojnine ob
pogojih iz 22. člena navedenega zakona. 
Po smrti uživalca starostne pokojnine iz 303. člena tega
zakona, ki je kot kmet – borec NOV pred 9. 9. 1943 oziroma pred 13. 10. 1943
uveljavil pravico do varstvenega dodatka k pokojnini, pridobi pravico do
najnižje pokojnine za polno pokojninsko dobo njegov zakonec, ki je souživalec
starostne pokojnine iz 303. člena tega zakona, čeprav sam ni borec NOV.
306. člen
Državljanom Republike Slovenije se v pokojninsko dobo šteje
čas, ki so ga zaradi političnih razlogov prebili v zaporih ali na prisilnem
delu, oziroma jim je bila iz teh razlogov onemogočena zaposlitev ali
opravljanje samostojne dejavnosti. 
Vrednotenje časa iz prejšnjega odstavka se uredi s posebnim
zakonom.
307. člen
Čas opravljanja samostojne dejavnosti v Jugoslaviji pred 15.
majem 1945, ki se zavarovancem ni všteval v zavarovalno dobo po določbah 153.
člena, prvega odstavka 155. člena, prvega, tretjega, četrtega in petega
odstavka 156. člena in 157. člena temeljnega zakona o pokojninskem zavarovanju
(Uradni list SFRJ, št. 51/64, 
56/65, 14/66, 1/67, 18/67, 31/67, 54/67, 17/68, 32/68, 55/68,
11/69, 56/69, 47/70, 60/70, 15/71 in 60/71), se upošteva v zavarovalno dobo v
celoti.
308. člen
Od uveljavitve tega zakona se pokojninska doba ne more
dokazovati na podlagi izjav prič.
309. člen
Obdobja iz 159., 160. in 161. člena zakona o pokojninskem in
invalidskem zavarovanju (Uradni list SRS, št. 27/83, 21/87, 48/87, 27/89 in Uradni
list RS, št. 14/90, 30/90, 44/90 in 10/91) še štejejo v zavarovalno dobo, če je
plačan prispevek po 235. členu tega zakona. 
Ob pogoju iz prejšnjega odstavka se državljanu Republike
Slovenije všteva v zavarovalno dobo čas, ki ga je pred 1. 1. 1965 prebil v
delovnem razmerju v državi, s katero ni bil sklenjen sporazum o socialnem
zavarovanju.
310. člen
Osebam, ki so prejemale denarno nadomestilo za primer
brezposelnosti pred 1. 4. 1992 dalj kot eno leto in niso bili zavarovanci po
drugem odstavku 14. člena zakona o pokojninskem in invalidskem Zavarovanju
(Uradni list SRS, št. 27/83, 21/87, 48/87, 27/89 in Uradni list RS, št. 14/90,
30/90, 44/90 in 10/91), ter osebam, ki so pred 1. 4. 1992 opravljale javna dela
v skladu s predpisi o zaposlovanju in zavarovanju za primer brezposelnosti, se
šteje ta čas kot zavarovalna doba, če so za ta čas plačani prispevki, v skladu
z 233. členom tega zakona.
311. člen
Pri izračunu pokojninske osnove se za čas do 31. 12. 1990
prejete plače in osnove, od katerih so bili plačani prispevki, upoštevajo v
neto zneskih.
312. člen
Plača, izplačana za delo preko polnega delovnega časa do
uveljavitve tega zakona, se upošteva pri izračunu pokojninske osnove, če je
bila izplačana za delo, ki še je po predpisih o delovnih razmerjih štelo kot
poseben delovni pogoj.
313. člen
Osebe, ki so bile na dan 31. 3. 1992 vključene v obvezno
pokojninsko in invalidsko zavarovanje na podlagi 10. in 11. člena zakona o
pokojninskem in invalidskem zavarovanju (Uradni list SRS, št. 27/83, 21/87,
48/87, 27/89 in Uradni list RS, št. 14/90, 30/90, 44/90 in 10/91), ostanejo v
obveznem zavarovanju ne glede na določbo druge alinee prvega odstavka 13. člena
tega zakona, če se ne opredelijo drugače.
314. člen
Pokojnine, uveljavljene od 1. 1. 1991 do 21. 3. 1991, zavod
po uradni dolžnosti preračuna tako, da jih najprej uskladi na podlagi gibanj
osebnih dohodkov v mesecu januarju tega leta glede na prejšnje leto. 
Preračun pokojnin po prejšnjem odstavku opravi zavod v 30.
dneh po uveljavitvi tega zakona. 
Preračunane pokojnine pripadajo upravičencem od dneva
uveljavitve pravice do pokojnine.
315. člen
Z dnem uveljavitve tega zakona preneha podaljšano zavarovanje
priznano po predpisih, veljavnih do 31. 3. 1992. 
Zavarovanci, ki so izpolnili pogoje za podaljšano zavarovanje
po predpisih, veljavnih do 31. 3. 1992, lahko uveljavijo podaljšano zavarovanje
za čas do 31. 3. 1992 pod pogoji in v rokih določenih v. navedenih predpisih.
316. člen
Do sprejema zakona iz 218. člena tega zakona se uporabljajo
predpisi o matični evidenci o zavarovancih in uživalcih pravic iz pokojninskega
in invalidskega zavarovanja in splošni akti Skupnosti pokojninskega in
invalidskega zavarovanja v Republiki Sloveniji o ugotavljanju lastnosti
zavarovanca, ki so veljali do uveljavitve tega zakona.
317. člen
Do sprejema zakona o štetju zavarovalne dobe s povečanjem se
uporabljajo predpisi in splošni akti Skupnosti pokojninskega in invalidskega
zavarovanja v Republiki Sloveniji o določitvi delovnih mest, na katerih se
zavarovalna doba šteje s povečanjem, in o stopnji povečanja, ki so veljali do
uveljavitve tega zakona.
318. člen
Zavod začne z delom 1. 7. 1992. 
Skupnost pokojninskega in invalidskega zavarovanja v
Republiki Sloveniji preneha 30. 6. 1992. 
Do začetka dela zavoda opravlja naloge zavoda po tem zakonu
Skupnost pokojninskega in invalidskega zavarovanja v Republiki Sloveniji.
319. člen
Člane prve skupščine zavoda imenuje Skupščina Republike
Slovenije, in sicer: 20 članov na predlog gospodarske zbornice in drugih
združenj delodajalcev, 13 članov na predlog sindikatov ter 7 članov na predlog
organizacij upokojencev ter delovnih invalidov. 
Mandat članov prve skupščine zavoda traja najdlje eno leto.
320. člen
Zavod je pravni naslednik Skupnosti pokojninskega in
invalidskega zavarovanja v Republiki Sloveniji in njene strokovne službe in v
celoti prevzame njune pravice ter obveznosti.
321. člen
Predstojniki republiških upravnih organov in zavod izdajo
predpise in druge splošne akte za izvrševanje tega zakona v šestih mesecih po
njegovi uveljavitvi. 
Do izdaje aktov iz prejšnjega odstavka se uporabljajo
predpisi in splošni akti Skupnosti pokojninskega in invalidskega zavarovanja v
Republiki Sloveniji.
322. člen
Do spremembe predpisov o sodiščih se sodno varstvo pravic iz
pokojninskega in invalidskega zavarovanja zagotavlja pred Posebnim sodiščem
združenega dela pokojninskega in invalidskega zavarovanja v Republiki
Sloveniji.
323. člen
Z dnem, ko začne veljati ta zakon, prenehata veljati zakon o
pokojninskem in invalidskem zavarovanju (Uradni list SRS, št. 27/83, 21/87,
48/87, 27/89 in Uradni list RS, št. 14/90, 30/90, 44/90 in 10/91) in zakon o
temeljnih pravicah iz pokojninskega in invalidskega zavarovanja (Uradni list
SFRJ, št. 23/82, 77/82, 75/85, 8/87, 65/87, 87/89 in 44/90).
324. člen
Ta zakon začne veljati 1. aprila 1992.«.

Odločba o razveljavitvi določbe 308. člena
Zakona o pokojninskem in invalidskem zavarovanju (Uradni list RS, št. 56/92) spreminja 308. člen zakona tako, da
se glasi:
»308. člen
(razveljavljen)«.

Odločba o razveljavitvi 49. člena zakona o
pokojninskem in invalidskem zavarovanju (Uradni list RS, št. 43/93) določa tudi:
»[…]
Razveljavitev iz 2. točke prvega odstavka začne učinkovati
dne 1. 1. 1994.«.

Odločba o delni razveljavitvi 162. člena
zakona o pokojninskem in invalidskem zavarovanju (Uradni list RS, št. 67/93) določa tudi:
»[…]
2. Razveljavitev začne učinkovati dne 1. 8. 1994 s pravnimi
posledicami po prvem odstavku 414. člena ustave iz leta 1974.«.

Zakon o spremembah zakona o pokojninskem in
invalidskem zavarovanju (Uradni list RS, št. 5/94) spreminja 319. člen zakona tako, da
se glasi:
»319. člen
Člane prve skupščine zavoda imenuje Skupščina Republike
Slovenije, in sicer: 20 članov na predlog gospodarske zbornice in drugih
združenj delodajalcev, 13 članov na predlog sindikatov ter 7 članov na predlog
organizacij upokojencev ter delovnih invalidov. 
Mandat članov prve skupščine zavoda traja do izvolitve članov
skupščine po določbah 1. člena tega zakona. Volitve morajo biti izvedene
najkasneje tri mesece po uveljavitvi zakona, oziroma najkasneje mesec dni po
soglasju Državnega zbora Republike Slovenije k spremembam in dopolnitvam
statuta zavoda.«;
ter vsebuje naslednjo končno določbo:
»3. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-B (Uradni list RS, št. 7/96) spreminja 295. člen zakona tako, da
se glasi:
»295. člen
Zavarovanci, ki so do 31. 3. 1992 uživali pravico do
denarnega nadomestila za čas brezposelnosti ali je z dokončnim sklepom podjetja
oziroma organizacije zaradi nujnih operativnih razlogov postalo njihovo delo
trajno nepotrebno ali so ostali nezaposleni brez svoje krivde in jim je ob
uveljavitvi tega zakona manjkalo največ pet let starosti do izpolnitve pogojev
za pridobitev pravice do starostne ali predčasne pokojnine ali največ eno leto
pokojninske dobe do izpolnitve 40 let pokojninske dobe (moški) oziroma 35 let
pokojninske dobe (ženska), lahko uveljavijo pravico do pokojnine po predpisih,
ki so veljali do 31. 3. 1992.
Zavarovanec, ki mu je 1. 4. 1992 manjkalo do pet let starosti
do izpolnitve pogojev za pridobitev starostne ali predčasne pokojnine in mu je
prenehalo delovno razmerje brez lastne krivde ali volje ter je po 1. 4. 1992
pridobil pravico do denarnega nadomestila po predpisih o zavarovanju za primer
brezposelnosti, pridobi pravico do pokojnine, ko dopolni starostno mejo, ki je
v 39. in 40. členu tega zakona določena za koledarsko leto, v katerem mu je
prenehalo delovno razmerje.«;
spreminja 319. člen zakona tako, da se glasi:
»319. člen
Člane prve skupščine zavoda imenuje Skupščina Republike
Slovenije, in sicer: 20 članov na predlog gospodarske zbornice in drugih
združenj delodajalcev, 13 članov na predlog sindikatov ter 7 članov na predlog
organizacij upokojencev ter delovnih invalidov. 
Mandat članov prve skupščine zavoda traja do izvolitve članov
skupščine po določbah 1. člena tega zakona. Volitve morajo biti izvedene
najkasneje tri mesece po uveljavitvi zakona, oziroma najkasneje mesec dni po
soglasju Državnega zbora Republike Slovenije k spremembam in dopolnitvam
statuta zavoda. (črtan)«;
ter vsebuje naslednje prehodne in končni
določbi:
»51. člen
Zavarovancu iz 11., 12. ali 13. člena zakona, ki je ob
uveljavitvi tega zakona zavarovan po 19. členu zakona, se od prvega dne
naslednjega meseca po uveljavitvi tega zakona, prispevki obračunavajo od zneska
iz 231. člena zakona, če sam ne izbere višje osnove. 
Do določitve najnižjih osnov po 34. členu tega zakona,
zavarovanci iz 11. in 12. člena zakona prosto izbirajo zavarovalne osnove
skladno z določbo 231. člena zakona. Ministrstvo, pristojno za delo, najkasneje
v šestih mesecih po uveljavitvi tega zakona v skladu z 230. členom zakona
določi minimalne zavarovalne osnove, merila in postopke za razvrščanje
zavarovancev.
52. člen
Zavarovancu, katerega zahtevek za pridobitev pravice do
pokojnine ni bil pravnomočno rešen do uveljavitve tega zakona in bi se mu
pokojninska osnova določila po 12. členu tega zakona, se za pokojninsko osnovo
vzame znesek povprečne izhodiščne plače, ki bi mu šla glede na stopnjo dejanske
strokovne izobrazbe, ki jo je imel v zadnjem letu zavarovanja pri zavodu, po
kolektivni pogodbi dejavnosti ali po splošni kolektivni pogodbi za leto 1995.
Znesek se preračuna na vrednost v koledarskem letu pred letom uveljavitve
pravice glede na gibanje poprečnih plač, zaposlenih v državi, v posameznem
letu. Znesek povprečne izhodiščne plače se poveča glede na dopolnjeno
zavarovalno dobo zavarovanca v zadnjem letu zavarovanja.
53. člen
Najvišja pokojninska osnova se določi po 14. členu tega zakona
od prvega dne naslednjega meseca po uveljavitvi tega zakona. 
Pokojnine, odmerjene po posebnih predpisih, se od prvega dne
naslednjega meseca po uveljavitvi tega zakona ne usklajujejo po določbah tega
zakona, dokler skupaj s pokojninskimi dodatki presegajo znesek pokojnine, ki bi
bila upravičencu odmerjena glede na njegovo skupno pokojninsko dobo od zneska
najvišje pokojninske osnove po 14. členu tega zakona.
54. člen
Pri prvi uskladitvi pokojnin po 20. členu tega zakona se
upoštevajo uskladitve, ki so bile že izvedene po prej veljavnih predpisih.
55. člen
Zaradi vzpostavitve enakopravnega položaja med upokojenci, ki
so pokojnine uveljavili v različnih časovnih obdobjih, se pokojnine,
uveljavljene v obdobjih od 1. 1. 1991 do 21. 3. 1991 in od 1. 1. 1992 do 31. 3.
1992, od prvega dne naslednjega meseca po uveljavitvi tega zakona, ne
usklajujejo, dokler se ostale pokojnine ne uskladijo za določen odstotek, in
sicer: 
-       
pokojnine, uveljavljene v obdobju od 1. 1. 1991 do 21. 3. 1991, se ne
usklajujejo, dokler se ostale pokojnine ne uskladijo za 10,43%; 
-       
pokojnine, uveljavljene v obdobju od 1. 1. 1992 do 31. 3. 1992, se ne
usklajujejo dokler se ostale pokojnine ne uskladijo za 7,61%.
56. člen
Pokojnine, uveljavljene od 1. 1. 1994 do uveljavitve tega
zakona, se na novo odmerijo z upoštevanjem uskladitve po 21. členu tega zakona.
Pri pokojninah, uveljavljenih do 31. 12. 1990 in v obdobju od
22. 3. 1991 do 31. 12. 1991 se od prvega dne naslednjega meseca po uveljavitvi
tega zakona upošteva znesek najvišje pokojninske osnove iz 14. člena tega
zakona. 
Na novo odmerjena pokojnina gre upravičencu od prvega dne
naslednjega meseca po uveljavitvi tega zakona.
57. člen
Delodajalec mora zavodu v 30 dneh po pravnomočno končanem
postopku lastninskega preoblikovanja sporočiti podatke o spremembah plač
delavcev, ki so posledica opravljene revizije. 
Zavod v 90 dneh po vložitvi zahtevka povrne delodajalcu iz
prejšnjega odstavka preveč plačane prispevke oziroma jih poračuna z njegovimi
tekočimi obveznostmi. 
Na podlagi podatkov iz prvega odstavka tega člena zavod
uživalcu ponovno odmeri pokojnino. 
Delodajalec, ki zavodu ne sporoči podatkov po prvem odstavku
tega člena, se kaznuje za prekršek z denarno kaznijo najmanj 500.000 tolarjev. 
Z denarno kaznijo najmanj 50.000 tolarjev se kaznuje
odgovorna oseba pri delodajalcu, ki stori prekršek iz prejšnjega odstavka.
58. člen
Društva upokojencev pridobijo z dnem uveljavitve tega zakona
lastninsko pravico na družbeni lastnini, s katero razpolagajo na dan
uveljavitve tega zakona. 
Zavod mora najpozneje v treh mesecih po uveljavitvi tega
zakona uskladiti svoj statut z določbami 45. člena tega zakona. 
Imenovanje članov skupščine zavoda v skladu s 45. členom tega
zakona mora biti opravljeno najpozneje v 30 dneh po soglasju Državnega zbora k
spremembam statuta zavoda iz prejšnjega odstavka. 
Mandat članov prve skupščine zavoda traja do imenovanja
članov skupščine zavoda po prejšnjem odstavku.
59. člen
Z dnem uveljavitve tega zakona preneha veljati določba druge
alinee 2. člena zakona o strukturi nekaterih naložb določenih javnih zavodov,
skladov in zavarovalnih organizacij (Uradni list RS, št. 71/93).
60. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o
pokojninskem in invalidskem zavarovanju – ZPIZ-C (Uradni list RS, št. 54/98) vsebuje naslednjo končno določbo:
»11. člen
Ta zakon začne veljati naslednji dan po objavi v Uradnem
listu RS.«.