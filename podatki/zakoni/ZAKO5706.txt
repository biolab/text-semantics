I. del – SPLOŠNE DOLOČBE
1. člen
(predmet zakona)
(1) Ta zakon določa pogoje za iskanje,
raziskovanje in izkoriščanje mineralnih surovin ne glede na to ali so v zemlji,
na njeni površini ali v vodah, pogoje za opustitev njihovega izkoriščanja ter
pogoje za zagotavljanje varstva in zdravja pri izvajanju del, ki so v zvezi z
raziskovanjem, izkoriščanjem in opustitvijo izkoriščanja mineralnih surovin ter
ureja inšpekcijski nadzor.
(2) Določbe tega zakona ne veljajo za:
1.    
raziskovanje in izkoriščanje mivke, peska in proda iz vodnih in priobalnih zemljišč in
2.    
odpravo posledic naravnih in drugih nesreč na
območjih, kjer so na način in pod pogoji, ki jih določa ta zakon, rudniki
zaprti.
(3) Ne glede na določbe prvega in drugega
odstavka tega člena je iskanje, raziskovanje in izkoriščanje nafte in zemeljskega
plina na morju prepovedano.
(4) S tem zakonom
se v pravni red Republike Slovenije prenaša Direktiva 94/22/ES Evropskega
parlamenta in Sveta z dne 30. maja 1994 o pogojih za izdajo in uporabo
dovoljenj za iskanje, raziskovanje in izkoriščanje ogljikovodikov (UL L št. 164
z dne 30. 6. 1994, str. 3).
(5) S tem zakonom
se v pravni red Republike Slovenije delno prenašata
Direktiva 2006/123/ES Evropskega parlamenta in Sveta z dne 12. decembra 2006 o
storitvah na notranjem trgu (UL L št. 376, z dne 27. 12. 2006, str. 36) in Direktiva 2013/30/EU Evropskega
parlamenta in Sveta z dne 12. junija 2013 o varnosti naftnih in plinskih
dejavnosti na morju in spremembi Direktive 2004/35/ES (UL L št. 178 z dne 28.
6. 2013, str. 66).
2. člen
(pomen izrazov)
V tem zakonu uporabljeni izrazi imajo
naslednji pomen:
1.       Rudarstvo je gospodarska dejavnost, ki se ukvarja s
pridobivanjem mineralnih surovin in obsega iskanje, raziskovanje in
izkoriščanje mineralne surovine ter opustitev izkoriščanja mineralne surovine.
1.1.    Iskanje mineralnih surovin je geološko pregledovanje
(prospekcija) terena, detajlno in zvezno geološko točkovno vzorčenje kamnin ter
geološko, geokemijsko, geofizikalno, pedološko in geomehansko raziskovanje zemeljskih struktur, ki se
opravlja z namenom najti ležišča mineralnih surovin. Vrtanje vrtin ne sodi med iskanje mineralnih surovin.
1.2.    Raziskovanje mineralnih surovin je izvedba del, katerih
namen je ugotoviti obstoj, položaj in obliko ležišč mineralnih surovin, njihovo
kakovost in količino ter pogoje za njihovo izkoriščanje.
1.3.    Izkoriščanje mineralnih surovin je izvedba del, katerih
namen je pridobivanje, obogatitev in uskladiščenje mineralnih surovin.
1.3.1. Pridobivanje mineralnih surovin vključuje vsa potrebna dela,
da se pride do mineralne surovine z odkopavanjem njenega ležišča ali vrtanjem
vanj, da se ležišče mineralne surovine pripravi za izkopavanje oziroma črpanje,
da se mineralno surovino izkoplje oziroma da se njeno črpanje izvede in da se
mineralno surovino pripelje na obogatitev oziroma vključi v predelavo.
1.3.2. Obogatitev mineralnih surovin vključuje vsa potrebna dela,
da se pridobljeno mineralno surovino predela v uporabno obliko in kakovost, kar
se doseže z drobljenjem, sejanjem in ločevanjem po fizikalnih postopkih ter s
postopki obdelave.
1.3.3. Skladiščenje mineralnih surovin vključuje vsa potrebna dela
za hranjenje mineralnih surovin v trdnem, razsutem, tekočem ali plinastem
stanju tako na površini kot pod zemljo na način, da le‑te čim manj izgube na
obliki in kakovosti.
1.4.    Opustitev izkoriščanja mineralnih surovin vključuje vsa sanacijska rudarska dela, ki jih je
potrebno izvesti z namenom sanacije okolja, degradiranega zaradi pridobivanja,
bogatenja in skladiščenja mineralnih surovin ter vzpostavitve prejšnjega stanja
ali drugačne sanacije, če vzpostavitev v prejšnje stanje ni možna, da se po
zapustitvi rudnika vzpostavi za opravljanje drugih dejavnosti primerna raba
prostora.
2.       Mineralne surovine, razen geotermičnih energetskih virov,
so neobnovljivi naravni viri, ki so posredno ali neposredno gospodarsko
izkoristljivi.
2.1.    Mineralne surovine so vse organske in neorganske naravne
surovine, ki se nahajajo v trdnem, tekočem ali plinastem stanju v naravnih
ležiščih, raztopinah, nanosih ali jaloviščih.
2.2.    Geotermični energetski vir je toplotna energija, ki se
nahaja v geoloških plasteh pod površjem tal in se obnavlja s toplotnim tokom iz
Zemljine notranjosti.
2.3.    Klasifikacija in kategorizacija
zalog in virov mineralnih surovin je postopek, s katerim se razvrsti zaloge in
vire mineralnih surovin.
2.3.1. Zaloge mineralnih surovin so
količine mineralnih surovin v ležiščih, ki so dovolj raziskane in poznane.
Klasificira se jih na bilančne, pogojno bilančne in izvenbilančne. Bilančne
zaloge je z znanimi odkopnimi metodami možno gospodarno izkoriščati. Pogojno
bilančnih in izvenbilančnih zalog pa z znanimi odkopnimi metodami ni možno
gospodarno izkoriščati, bodisi zaradi zakonskih ali drugih omejitev (npr.
varnostni stebri, prevelika globina) bodisi zaradi preslabe kakovosti.
2.3.2. Viri mineralnih surovin so količine
mineralnih surovin v ležiščih, ki niso dovolj raziskane in poznane ter se jih
ne klasificira in ne izkorišča.
2.3.3. Raščeno stanje mineralne surovine pomeni še nedotaknjeno
mineralno surovino v prvotnem stanju v ležišču.
2.3.4. Kategorizacija zalog in virov
mineralnih surovin je postopek, s katerim se zaloge in vire razvrsti po stopnji
raziskanosti.
2.3.5. Klasifikacija zalog mineralnih
surovin je postopek, s katerim se zaloge razvrsti glede na možnost njihovega
izkoriščanja.
2.4.    Geološka struktura je posebna oblika zgradbe poroznih ali
razpokanih kamnin, ki je omejena z nepropustnimi plastmi.
2.5.    Varnostni steber je varovalno območje, v katerem ni
dovoljeno pridobivanje mineralnih surovin in je namenjen varovanju podzemnih in
površinskih objektov ali dobrinam splošnega pomena.
3.       Rudarska pravica je pravica do raziskovanja in
izkoriščanja mineralnih surovin v gospodarske namene in se glede na način in
namen njenega izvajanja razvršča na rudarsko pravico za raziskovanje in
rudarsko pravico za izkoriščanje.
3.1.    Rudarska pravica za raziskovanje je pravica, ki se jo
pridobi z dovoljenjem za raziskovanje določene vrste mineralne surovine na
določenem raziskovalnem prostoru.
3.1.1. Dovoljenje za raziskovanje je odločba, s katero se dovoli
raziskovanje določene vrste mineralne surovine določeni pravni ali fizični
osebi na določenem raziskovalnem prostoru in za določeno časovno obdobje.
3.1.2. Raziskovalni prostor je z naravnimi ali umetnimi črtami omejen
del zemeljske površine, določene z dovoljenjem za raziskovanje, ki v globino ni
omejen.
3.2.    Rudarska pravica za izkoriščanje je pravica, ki se jo
pridobi na podlagi izdanega rudarskega koncesijskega akta s koncesijo za
izkoriščanje določene vrste mineralne surovine na določenem pridobivalnem
prostoru.
3.2.1. Rudarski koncesijski akt je predpis, ki predstavlja
odločitev Republike Slovenije, da bo proti plačilu in pod določenimi pogoji
podelila koncesijo za izkoriščanje določene vrste mineralne surovine določeni
pravni ali fizični osebi na določenem pridobivalnem prostoru.
3.2.2. Pridobivalni prostor je z naravnimi ali umetnimi črtami
omejen del zemeljske površine in globine pod njo, določene z rudarskim
koncesijskim aktom.
3.2.3. Rudnik (rudarski obrat) je z zemljiščem omejeno področje na
površini ali pod njo, kjer se izkorišča mineralne surovine.
3.2.3.1.  Rudniški prostor je prostor na površini in pod zemljo,
sestavljen iz zemljišča, namenjenega izkoriščanju mineralnih surovin in
pristopnega zemljišča.
3.2.3.2.  Pristopno zemljišče je zemljišče, preko katerega je možen
pristop do pridobivalnega prostora in na kateremu nosilec rudarske pravice
izvrši nujno potrebne posege v prostor za izkoriščanje mineralnih surovin.
3.2.4. Površinski kop je rudnik s površinskim izkoriščanjem
mineralne surovine.
3.2.5. Vrtina, namenjena izkoriščanju ogljikovodikov in
geotermičnih energetskih virov, je točkovni površinski kop s podzemnim
izkoriščanjem mineralne surovine.
4.       Rudarska dela so dela, namenjena raziskovanju in izkoriščanju
mineralnih surovin ter opustitvi izkoriščanja in se glede na način in namen
izvajanja razvrščajo na raziskovalna rudarska dela, rudarjenje in sanacijska
rudarska dela.
4.1.    Raziskovalna rudarska dela so dela, namenjena raziskovanju
mineralnih surovin, zaradi katerih se ne spreminja raba prostora in se
razvrščajo na raziskovalne izkope, raziskovalne jaške in raziskovalne vrtine.
4.2.    Rudarjenje so dela, namenjena izkoriščanju mineralnih
surovin, zaradi katerih se spremeni raba prostora in se razvrščajo na temeljna
rudarska dela in druga rudarska dela.
4.2.1. Temeljna rudarska dela so dela, s pomočjo katerih se
neposredno izvaja izkoriščanje mineralnih surovin in se razvrščajo na
površinska in podzemna rudarska dela.
4.2.1.1.  Odkopna metoda je skupek tehničnih postopkov, ukrepov,
procesov in zaporedij pri pridobivanju mineralnih surovin z odkopi, izkopi,
nadkopi, razkopi in podobno v smernih ali prečnih hodnikih oziroma z globinskim
vrtanjem v okviru konstrukcijsko določenih elementov odkopnega polja ali
njegovega manjšega sestavnega dela.
4.2.1.2.  Odkopno polje ali revir je zaključeno območje odkopavanja
z lastnim vstopom in izstopom komunikacijskih poti ali zraka ter specifičnimi
konstrukcijsko določenimi elementi.
4.2.1.3.  Izkoriščanje geotermičnega energetskega vira z
geokolektorjem oziroma geosondo pomeni, da se toplotna energija iz geoloških
plasti odvzema s pomočjo v zanko povezanega cevnega sistema, montiranega v
vrtino (vertikalni kolektor) ali vodoravno položenega v določeni globini pod površjem
tal (horizontalni kolektor), kot nosilec za odvzem toplotne energije pa se
uporablja ustrezna tekočina, nepredušno zaprta v ta cevni sistem.
4.2.1.4.  Izkoriščanje geotermičnega energetskega vira z
reinjektiranjem pomeni, da se toplotna energija iz geoloških plasti odvzema
preko dveh vrtin, ki se na površju stikata oziroma sta medsebojno povezani, v
geološki strukturi pa sta oddaljeni najmanj 25 m, kot nosilec za odvzem
toplotne energije pa se uporablja naravna podzemna voda, ki se jo v eni vrtini
črpa iz določene geološke strukture oziroma vodonosnika do odvzemnega mesta
toplote, po odvzemu toplote iz nje pa se ta voda preko druge vrtine vrača nazaj
v izvorno geološko strukturo oziroma vodonosnik.
4.2.2. Druga rudarska dela so dela, s pomočjo katerih se izvaja
rudniške gradnje, brez katerih izkoriščanje mineralnih surovin ne bi bilo
mogoče in se razvrščajo na rudarske objekte, rudarske postroje in rudarsko
infrastrukturo.
4.2.2.1.  Rudarski objekt je objekt, namenjen izkoriščanju
mineralne surovine, na površini in pod zemljo, skupaj z vgrajenimi
inštalacijami in napravami.
4.2.2.2.  Rudarski postroj je skupek naprav ali instalacij, katerih
vzajemna funkcija služi izkoriščanju mineralne surovine in so povezane v
funkcionalno celoto.
4.2.2.3.  Rudarska infrastruktura so objekti, naprave in
instalacije, ki omogočajo obratovanje rudnika in dostavo mineralnih surovin na
trg, kot so komunalni priključki, dovozne ceste, cevovodi in druge transportne
naprave in podobno.
4.3.    Sanacijska rudarska dela so dela, namenjena opustitvi
izkoriščanja mineralnih surovin s sanacijo degradiranega okolja, povzročenega z
rudarskimi deli in vzpostavitvi pogojev za novo rabo prostora. Zajemajo tehnično sanacijo, na
površinskih kopih pa tudi biološko sanacijo. S časovnega vidika se delijo na
sprotno, fazno, delno in končno sanacijo.
4.3.1. Tehnična sanacija zajema
odstranitev rudarskih objektov, postrojev in infrastrukture, oblikovanje
pridobivalnega prostora na način, da je dosežena njegova stabilnost, in izvedbo
ukrepov za zavarovanje pred delovanjem površinskih in talnih voda ter drugih
ukrepov, da so doseženi pogoji za biološko sanacijo. Tehnična sanacija pri
podzemnem izkoriščanju zajema tudi različne ukrepe za trajno opustitev
rudarskih del v podzemnih prostorih, kot so njihovo zasipavanje ali
zapolnjevanje, izvedba trajne podgradnje, zalitje z vodo, izdelava ločilnih in
varnostnih pregrad in čepov, rekonstrukcija podzemnih prostorov za novo
dejavnost in podobno.
4.3.2. Biološka sanacija zajema postopke
rekultivacije in renaturacije.
4.3.2.1.  Rekultivacija je priprava
površine pridobivalnega prostora na renaturacijo in zajema vračanje in
razgrinjanje jalovine in odkrivke, nasipavanje humusa, biotorkreta, polaganje
zaščitnih mrež in drugih sredstev (npr. jute) za preprečevanje erozije,
ureditev odvajanja meteornih vod in podobno.
4.3.2.2.  Renaturacija je oživitev območja
pridobivalnega prostora v skladu z dokumenti urejanja prostora, ki se izvede z
zatravitvijo, nasajanjem avtohtonih in drugih vrst rastlin (drevja, grmovnic),
urejanjem gozdnega roba, vzpostavitvijo vodnega habitata in podobnim.
4.3.3. Sprotna sanacija je vzporedno
izvajanje izkoriščanja mineralne surovine v pridobivalnem prostoru in izvajanje
sanacijskih rudarskih del na tistih delih pridobivalnega prostora, na katerih
je izkoriščanje zaključeno in niso več potrebni za izvajanje koncesije.
4.3.4. Fazna sanacija je sanacija, ki se
izvaja po zaključku posamezne faze izkoriščanja pridobivalnega prostora.
4.3.5. Delna sanacija je izvedba le dela
predvidenih sanacijskih rudarskih del na določenem območju znotraj
pridobivalnega prostora, kadar zaradi postopka izkoriščanja še ni mogoče
zaključiti sanacijskih rudarskih del.
4.3.6. Končna sanacija se izvede po
končanem izkoriščanju mineralne surovine v pridobivalnem prostoru in sledi
sprotni, fazni ali delni sanaciji, če te niso bile izvedene, pa kot samostojen
postopek.
4.4.    Nevaren pojav je vsak pojav v procesu priprave,
raziskovanja in izkoriščanja mineralne surovine in pri izvajanju drugih
rudarskih del, ki ogroža zdravje in življenje ljudi, imetje, ter rudarsko
opremo, objekte in okolico.
4.5.    Začasna ustavitev izvajanja rudarskih del je ustavitev, ki
traja več kot trideset dni in ne več kot eno leto.
4.6.    Nezakonita rudarska dela so raziskovanje mineralnih surovin
brez dovoljenja za raziskovanje in izkoriščanje mineralnih surovin brez
koncesije za izkoriščanje, razen če gre za pridobitev
mineralne surovine ob izvajanju gradbenih del na podlagi gradbenega dovoljenja,
izdanega po predpisih, ki urejajo gradnjo, ali gradnji gozdne infrastrukture na
podlagi odločbe, izdane po predpisih, ki urejajo gozdove.
4.6.1. Nelegalni kop pomeni, da se na določenem območju izvaja ali
je bilo izvedeno nezakonito rudarsko delo.
4.7.    Sanacija nelegalnega kopa je izvedba del z namenom, da se
zaradi nezakonitih rudarskih del na prizadetem območju v največji možni meri
vzpostavi prejšnje stanje, tako da to območje znova
dobi s prostorskim aktom zahtevane oziroma zaželene lastnosti.
5.       Rudarska tehnična dokumentacija je sistematično urejen
sestav načrtov oziroma tehničnih opisov in poročil, izračunov, risb in drugih
prilog, s katerimi se zagotavlja izvajanje rudarskih del v skladu s tehničnimi
predpisi in predpisi s področja zagotavljanja varnosti in zdravja pri delu in
se razvršča na rudarske projekte in drugo rudarsko dokumentacijo.
5.1.    Rudarski projekti se razvrščajo na rudarske projekte za
pridobitev dovoljenja za raziskovanje, rudarske projekte za pridobitev
koncesije za izkoriščanje, rudarske projekte za izvedbo in rudarske projekte za opustitev izvajanja rudarskih del.
5.1.1. Rudarski projekt za pridobitev dovoljenja za raziskovanje je
projekt, s katerim se znotraj raziskovalnega prostora predvidi ena ali več
lokacij za raziskovanje mineralnih surovin, način raziskovanja in temeljni
pogoji za zagotavljanje varnosti in zdravja pri izvajanju rudarskih del, ter
tehnično in ekonomsko opredeli sanacija po končanem raziskovanju.
5.1.2. Rudarski projekt za pridobitev koncesije za izkoriščanje je
projekt, s katerim se znotraj pridobivalnega prostora predvidi način
izkoriščanja in temeljni pogoji za zagotavljanje varnosti in zdravja pri
izvajanju rudarskih del, ter tehnično in ekonomsko opredeli sanacija ob
pridobivanju mineralnih surovin in po končanem izkoriščanju.
5.1.3. Rudarski projekt za izvedbo je projekt, s katerim se v
skladu z rudarskim projektom za pridobitev dovoljenja za raziskovanje oziroma
rudarskim projektom za pridobitev koncesije za izkoriščanje določijo
podrobnejši pogoji za izvajanje posameznih zahtevnih rudarskih del in
zagotavljanje varnosti in zdravja pri delu.
5.1.4  Rudarski projekt za opustitev
izvajanja rudarskih del je projekt, s katerim se znotraj pridobivalnega
prostora opredelijo in ovrednotijo sanacijska rudarska dela v primeru predčasne
popolne in trajne opustitve izvajanja rudarskih del.
5.2.    Druga rudarska dokumentacija je dokumentacija, na podlagi
katere se omogoča izdelovanje rudarskih projektov in zagotavlja čimbolj varno
in zanesljivo izvajanje rudarskih del in se razvršča na načrt rudniškega
prostora, geološko dokumentacijo v rudarstvu, dokumentacijo o kategorizaciji
glede na nevarne pojave, načrte rudarskih merjenj, dokumentacijo o zalogah ali
virih mineralnih surovin in dokumentacijo o vplivih na okolje.
5.2.1. Načrt rudniškega prostora je prikaz odkopnih polj oziroma
revirjev, izdelan na katastrski karti v ustreznem merilu, z označenimi mejami
in parcelnimi številkami, ki ob začetku odkopavanja ne sme biti starejša kot
šest mesecev in mora biti letno dopolnjena.
5.2.2. Geološka dokumentacija v rudarstvu je prikaz geoloških,
geomehanskih in drugih struktur na določenem pridobivalnem prostoru.
5.2.3. Dokumentacija o kategorizaciji glede na nevarne pojave je
glede na predhodno evidentirane obstoječe nevarnosti na določenem pridobivalnem
prostoru kategorizirana stopnja nevarnosti zaradi škodljivih pojavov plina,
vode in drugih nevarnih lastnosti.
5.2.4. Načrti rudarskih merjenj so na podlagi meritev izdelane
karte, iz katerih je razvidno stanje rudarskih del, njihov medsebojni položaj,
kakor tudi položaj glede na stara rudarska dela, objekte in vodotoke na
površini.
5.2.5. Dokumentacija o zalogah ali virih
mineralnih surovin je prikaz raziskanih zalog oziroma virov mineralnih surovin
na določenem pridobivalnem prostoru.
5.2.6. Dokumentacija o vplivih na okolje
je načrt za spremljanje in nadzorovanje geoloških in drugih geofizikalnih
pojavov, ravni hrupa in drugih vplivov na okolje, ki nastanejo zaradi izvajanja
rudarskih del na določenem pridobivalnem prostoru.
5.3.    Revizija rudarskega projekta je kontrola tistih sestavin
rudarskega projekta, s katerimi se dokazuje, da se bodo rudarska dela izvajala
v skladu z rudarskim dovoljenjem za raziskovanje oziroma koncesijo za
izkoriščanje, tehničnimi prepisi in predpisi s področja zagotavljanja varnosti
in zdravja pri delu.
5.4.    Potrjeni rudarski projekt za izvedbo pomeni, da je v zvezi
z rudarskim projektom za izvedbo določenih rudarskih del, ki je bil predhodno
revidiran in nato dostavljen na delovišče, na način in pod pogoji, ki jih
določa ta zakon, pridobljena izjava o strinjanju z njegovimi tehničnimi
rešitvami.
5.5.    Geološka dejavnost, namenjena rudarstvu, je dejavnost, ki
se ukvarja z identificiranjem, dokumentiranjem, vrednotenjem in
interpretiranjem mineralnih surovin s hkratno zagotovitvijo čim boljšega
poznavanja geološke zgradbe ozemlja Republike Slovenije, ohranitve zalog za
razvoj Republike Slovenije pomembnih mineralnih surovin tudi za bodoče rodove
prebivalcev in prebivalk ter preprečevanje škodljivih vplivov na njih,
omogočanje dostopa do informacij o njih, njihovo predstavljanje javnosti in
razvijanje zavesti o njihovi pomembnosti.
6.       Udeleženci v rudarstvu so nosilec dovoljenja za
raziskovanje, nosilec rudarske pravice za izkoriščanje, izvajalec rudarskih
del, rudarski projektant in rudarski revident.
6.1.    Nosilec dovoljenja za raziskovanje je pravna ali fizična
oseba, ki pridobi dovoljenje za raziskovanje mineralnih surovin.
6.2.    Nosilec rudarske pravice za izkoriščanje je pravna ali
fizična oseba, ki pridobi koncesijo za izkoriščanje mineralnih surovin.
6.3.    Izvajalec rudarskih del je pravna ali fizična oseba, ki
opravlja storitve pri izvajanju rudarskih del kot gospodarsko dejavnost.
6.3.1. Tehnični vodja rudarskih del je oseba, ki izvajalcu
rudarskih del odgovarja za skladnost rudarskih del z rudarsko tehnično
dokumentacijo, tehničnimi predpisi in predpisi s področja zagotavljanja
varnosti in zdravja pri delu.
6.3.2. Vodja posameznih rudarskih del je oseba, ki tehničnemu vodji
rudarskih del odgovarja za skladnost posameznih rudarskih del z rudarsko
tehnično dokumentacijo, tehničnimi predpisi in predpisi s področja
zagotavljanja varnosti in zdravja pri delu.
6.4.    Rudarski projektant je pravna ali fizična oseba, ki
opravlja storitve pri izdelovanju rudarske tehnične dokumentacije kot
gospodarsko dejavnost.
6.4.1. Odgovorni rudarski projektant je oseba, ki rudarskemu
projektantu odgovarja za skladnost načrta, ki ga izdela in sestavlja rudarski
projekt, s tehničnimi predpisi in pogoji pristojnih soglasodajalcev.
6.4.2. Odgovorni vodja rudarskega projekta je oseba, ki rudarskemu projektantu
odgovarja za medsebojno usklajenost vseh načrtov, ki sestavljajo rudarski
projekt.
6.5.    Rudarski revident je pravna ali fizična oseba, ki opravlja
storitve pri reviziji rudarske tehnične dokumentacije kot gospodarsko
dejavnost.
6.5.1. Odgovorni rudarski revident je oseba, ki rudarskemu
revidentu odgovarja, da je načrt, ki sestavlja rudarski projekt in ga revidira,
v skladu s tehničnimi predpisi in da bo ob izvajanju rudarskih del na njegovi
podlagi zagotovljena varnost in zdravje pri delu.
6.5.2. Odgovorni vodja rudarskega revidiranja je oseba, ki
rudarskemu revidentu odgovarja za medsebojno skladnost revizijskih poročil in
kakovost obdelave skupnega revizijskega poročila.
7.       Dokumenti urejanja prostora so prostorski akti, s katerimi
se v skladu s predpisi, ki urejajo prostorsko načrtovanje, določa namenska raba
prostora in zagotavlja varstvo okolja, ohranjanje narave, varstvo voda, varstvo
kulturne dediščine in varstvo pred naravnimi in drugimi nesrečami.
8.        
Dražba je način izbora nosilca rudarske pravice
za raziskovanje ali izkoriščanje, kadar na javni razpis za izdajo rudarskega
dovoljenja za raziskovanje ali nosilca rudarske pravice za izkoriščanje
prispeta dve ali več veljavnih prijav. 
9.        
Za višjo silo po tem zakonu štejejo vojna,
epidemija, embargo, moratorij, oblastno ravnanje države in naravna nesreča, če
nosilec rudarske pravice dokaže, da zaradi katerega od teh dogodkov ni mogel
izvajati rudarske pravice.
10.     
Hidravlično lomljenje je postopek izkoriščanja
ogljikovodikov, pri katerem se v vrtino vtiska voda ali voda z dodatkom
mehanskih delcev in kemičnih dodatkov z namenom, da se na ta način poveča
naravna razpokanost kamnine ali ustvari umetni sistem razpok, s čimer se poveča
njena prepustnost.
11.     
Rudarski odpadki so odpadki, ki nastanejo pri
raziskovanju, pridobivanju, bogatenju in skladiščenju mineralnih surovin in
obratovanju kamnolomov.
11.1.  Inertni rudarski odpadki so odpadki, kot jih določa Odločba
komisije z dne 30. aprila 2009 o dopolnitvi opredelitve inertnih odpadkov
pri izvajanju člena 22(1)(f) Direktive 2006/21/ES Evropskega parlamenta in
Sveta o ravnanju z odpadki iz rudarskih in drugih ekstraktivnih dejavnosti (UL
L št. 110 z dne 1. 5. 2009, str. 46) (v nadaljnjem besedilu: Odločba
2009/359/ES).
12.     Fotonapetostne naprave so naprave,
ki proizvajajo električno energijo z izrabo sončne energije, vključno s
tehnično opremo, potrebno za njihovo delovanje, napravami za shranjevanje
energije in priključki na omrežje.
13.     Vetrne proizvodne naprave so
naprave, ki proizvajajo električno energijo z izrabo vetrne energije, vključno
s tehnično opremo, potrebno za njihovo delovanje, napravami za shranjevanje
energije in priključki na omrežje.
3. člen
(uporaba predpisov)
(1) Kadar se v skladu z določbami tega
zakona ob odločanju o izdaji dovoljenj za raziskovanje in rudarskih
koncesijskih aktov preverja skladnost nameravanega raziskovanja in izkoriščanja
mineralnih surovin z dokumenti urejanja prostora, se uporabljajo predpisi, ki
urejajo prostorsko načrtovanje, kolikor ta zakon ne določa drugače.
(2) Kadar se v skladu z določbami tega
zakona odloča o pridobitvi rudarske pravice za izkoriščanje, se za pridobivanje
in izbor nosilcev takšne rudarske pravice, za varstvo takšnih nosilcev in
reševanje sporov smiselno uporabljajo določbe zakona o varstvu okolja, ki
urejajo koncesijo na naravni dobrini, kolikor ta zakon ne določa drugače.
(3) V zvezi z vprašanji, ki se nanašajo na
pogoje za izvajanje raziskovalnih in temeljnih rudarskih del, se uporabljajo
predpisi s področja varstva okolja, varstva voda, ohranjanja narave in varstva
kulturne dediščine, kolikor ta zakon ne določa drugače, v zvezi z vprašanji, ki
se nanašajo na pogoje za izvajanje drugih rudarskih del in sanacijskih
rudarskih del se smiselno uporabljajo določbe zakona, ki ureja graditev
objektov, kolikor ta zakon ne določa drugače.
4. člen
(mineralne surovine)
(1) Mineralne surovine so rudno bogastvo,
ki je kot naravni vir v lasti Republike Slovenije. Mineralne surovine se
razvrščajo na geoenergetske surovine ter kovinske, nekovinske in ostale mineralne surovine.
(2) Med geoenergetske surovine se uvrščajo:
1.    
vse vrste premoga: črni, rjavi premog in
lignit;
2.    
geotermični energetski viri;
3.    
vse vrste ogljikovodikov: surova nafta, naftni
kondenzati in zemeljski plini;
4.    
radioaktivne oziroma jedrske mineralne surovine.
(3) Med kovinske mineralne surovine se
uvrščajo:
1.    
železova ruda;
2.    
vse rude neželeznih kovinskih mineralnih
surovin, iz katerih se pridobiva aluminij, baker, cink, kobalt, kositer, krom,
mangan, molibden, nikelj, svinec, tantal, vanadij, živo srebro in plemenite
kovine (zlato, srebro in platina) ter podobno.
(4) Med nekovinske mineralne surovine se
uvrščajo:
1.    
mineralne surovine za predelovalno industrijo:
bentonit, jezerska kreda, kremen, kremenov pesek, kalcit, magnezit, pucolan,
kaolin, keramičarska in ognjevarna glina, lončarska glina, roženec, tuf,
zeolitski tuf, sljuda, sadra ter vsi minerali, namenjeni za kemikalije in
gnojila (naravni fosfat, naravne kalijeve soli, samorodno žveplo, naravni
barijev sulfat, fluorit, naravni grafit, naravni asfalt in bitumen, steatit,
glinenec in drugi podobni minerali);
2.    
mineralne surovine za industrijo gradbenih
materialov in proizvodov: opekarska glina, fliš in lapor za opekarstvo, naravni
kamen (apnenec in druge kamnine, namenjene za skulpture in arhitektonsko oziroma
gradbeno oblikovanje kot monoliti, okrasno arhitektonski kamen in lomljenec),
apnenec za industrijske namene, dolomit za industrijske namene ter apnenec in
lapor za proizvodnjo cementa;
3.    
mineralne surovine za gradbeništvo: tehnični
kamen (apnenec, dolomit, vse magmatske in metamorfne kamenine /diabaz in
metadiabaz, preostale skrilave kamnine, keratofir, andezit, andezitni tuf,
serpentinit in druge podobne kamnine/, fliš in laporovec) ter prod, grušč in
pesek.
(5) Med ostale mineralne surovine se
uvrščajo:
1.    
poldrago in drago kamenje;
2.    
naravna morska sol;
3.    
kamena sol;
4.    
vse sekundarne surovine, ki se pojavljajo kot
neizrabljeni ostanki pridobivanja in bogatenja določenih mineralnih surovin,
razen geotermičnih energetskih virov;
5.    
vse nenaštete mineralne surovine naravnega
izvora.
5. člen
(pogoji za iskanje, raziskovanje in
izkoriščanje mineralnih surovin)
(1) Iskanje mineralnih surovin je prosto.
Pri iskanju mineralnih surovin se mora zagotoviti, da se zaradi iskanja ne
povzroči škoda tretjim osebam.
(2) Pred začetkom raziskovanja mineralnih
surovin v določenem raziskovalnem prostoru se mora na način in pod pogoji, ki
jih določa ta zakon, pridobiti dovoljenje za raziskovanje.
(3) Pred začetkom izkoriščanja mineralnih
surovin v določenem pridobivalnem prostoru se mora na način in pod pogoji, ki
jih določa ta zakon, pridobiti koncesijo za izkoriščanje.
(4) Ne glede na določbe prejšnjega odstavka
se izkoriščanje geotermičnih energetskih virov z reinjektiranjem, kadar sta
črpalna in povratna vrtina globoki manj kot 30 metrov, izkoriščanje
geotermičnih energetskih virov z geokolektorjem in izkoriščanje geotermičnih
energetskih virov z geosondo, izvajajo brez koncesije po tem zakonu.
6. člen
(pogoji za pridobitev dovoljenja za
raziskovanje in rudarske pravice za izkoriščanje)
(1) Dovoljenje za raziskovanje in rudarsko
pravico za izkoriščanje lahko na način in pod pogoji, ki jih določa ta zakon,
pridobi pravna ali fizična oseba:
-      
ki ima sedež v državah članicah Evropske unije,
Evropskega gospodarskega prostora in Švicarske konfederacije ter v državah
članicah Organizacije za gospodarsko sodelovanje in razvoj (v nadaljnjem
besedilu: države pogodbenice) oziroma je državljan države pogodbenice, in
-      
ki ni iz države pogodbenice, ampak iz tretje
države, vendar samo, če je izpolnjen pogoj materialne vzajemnosti. Šteje se, da
je ta pogoj izpolnjen, če ima interesent, ki je iz tretje države, sedež oziroma
bivališče v Republiki Sloveniji in v svoji državi lahko opravlja dejavnost pod
enakimi ali podobnimi pogoji, pod katerimi lahko opravlja dejavnost v Republiki
Sloveniji. V primeru sedeža pravne osebe oziroma bivališča fizične osebe v več
tretjih državah se pri ugotavljanju vzajemnosti upošteva pravni red tiste
države, ki je najstrožji.
(2) Ne glede na določbe prejšnjega odstavka
po tem zakonu ni mogoče pridobiti dovoljenja za raziskovanje in rudarske
pravice za izkoriščanje ogljikovodikov
s hidravličnim lomljenjem ali z namenom vbrizgavanja
in shranjevanja ogljikovega dioksida.
(3) Ne glede na izpolnjevanje pogojev iz prvega odstavka tega člena
dovoljenja za raziskovanje in rudarske pravice za izkoriščanje ne more
pridobiti pravna ali fizična oseba: 
1.    
ki nima poravnanih dospelih obveznosti iz
davkov, prispevkov za socialno varnost in drugih obveznih dajatev, 
2.    
ki nima poravnanih dospelih obveznosti iz
dajatev, ki jih določa ta zakon in so v zvezi s prejšnjim izvajanjem rudarskih
del, 
3.    
zoper katero je bil začet predhodni ali glavni
postopek zaradi insolventnosti ali prisilnega prenehanja, ali 
4.    
ki je pravnomočno obsojena za kaznivo dejanje v
zvezi z raziskovanjem in izkoriščanjem mineralnih surovin ali za kazniva
dejanja zoper okolje, prostor in naravne dobrine, ali če je za takšna kazniva
dejanja pravnomočno obsojen njen zakoniti zastopnik.
(4) Dokazila o izpolnjevanju pogojev iz
prejšnjega odstavka ministrstvo, pristojno za rudarstvo, pridobi po uradni
dolžnosti.
7. člen
(pogoji za zagotavljanje varnosti in
zdravja pri izvajanju rudarskih del)
(1) Za zagotavljanje varnosti in zdravja
delavcev pri izvajanju rudarskih del se uporabljajo določbe zakona, ki ureja
varnost in zdravje pri delu, če ni za izvajanje določene vrste rudarskih del s
tem zakonom določeno drugače.
(2) V primerih, ko se za zagotavljanje
varnosti in zdravja delavcev pri izvajanju določene vrste rudarskih del
uporabljajo določbe tega zakona, raven zagotavljanja varnosti in zdravja
delavcev pri takšnih delih ne sme biti nižja od ravni, določene z zakonom, ki
ureja varnost in zdravje pri delu.
II. del – UPRAVLJANJE Z MINERALNIMI SUROVINAMI
1. Opredelitev upravljanja
8. člen
(pristojnost in načini upravljanja z
mineralnimi surovinami)
(1) Upravljanje z mineralnimi surovinami je
v pristojnosti Republike Slovenije, ki ureja, načrtuje, dovoljuje in nadzira iskanje, raziskovanje
in izkoriščanje mineralnih surovin in v pristojnosti samoupravnih lokalnih
skupnosti, ki lahko v skladu s predpisi, ki urejajo prostorsko načrtovanje,
določajo območja, namenjena rudarstvu.
(2) Upravljanje z
mineralnimi surovinami v pristojnosti Republike Slovenije se zagotavlja:
1.    
s pripravo, sprejetjem in izvajanjem strategije
Republike Slovenije o ravnanju z mineralnimi surovinami (v nadaljnjem besedilu:
državna rudarska strategija),
2.    
z odločanjem o podelitvi rudarske pravice za
raziskovanje in izkoriščanje mineralnih surovin,
3.    
z vzpostavitvijo, vodenjem in vzdrževanjem
zbirke rudarskih podatkov,
4.    
z izvajanjem geološke dejavnosti, namenjene
rudarstvu, in
5.    
z izvajanjem drugih ukrepov skladno s tem
zakonom.
(3) Upravljanje z mineralnimi surovinami v
pristojnosti samoupravnih lokalnih skupnosti se zagotavlja s pripravo in sprejemanjem
prostorskih aktov, s katerimi se določajo območja, namenjena izkoriščanju
mineralnih surovin in prostorski izvedbeni pogoji za njihovo izkoriščanje (v
nadaljnjem besedilu: prostorski akti, namenjeni rudarstvu).
2. Državna rudarska strategija
9. člen
(namen in vsebina državne rudarske
strategije)
(1) Državna rudarska strategija je temeljni
dokument, s katerim se določijo cilji, usmeritve in pogoji za usklajeno
raziskovanje in izkoriščanje mineralnih surovin v Republiki Sloveniji, najvišja
možna stopnja njihovega izkoriščanja in pogoji za njihovo smotrno izkoriščanje.
(2) Z državno rudarsko strategijo se lahko
opredeli izkoriščanje določene vrste mineralne surovine, ki so edini vir ali v
primerni kakovosti niso zelo razširjene, ali pa so potrebne za izvajanje javne
koristi, določene z drugim zakonom, kot strateško pomembne za gospodarski in
družbeni razvoj Republike Slovenije.
(3) Ne glede na določbe prejšnjega odstavka
se po tem zakonu šteje, da je izkoriščanje geoenergetskih surovin strateškega pomena za gospodarski in družbeni razvoj
Republike Slovenije.
10. člen
(sprejem državne rudarske strategije)
Državno rudarsko strategijo sprejme Vlada
Republike Slovenije (v nadaljnjem besedilu: vlada) na predlog ministra oziroma
ministrice, pristojne za rudarstvo (v nadaljnjem besedilu: minister, pristojen
za rudarstvo).
11. člen
(izvajanje državne rudarske strategije)
(1) Državna rudarska strategija je
strokovna podlaga pri izdelovanju in sprejemanju dokumentov urejanja prostora.
(2) Samoupravne lokalne skupnosti morajo za
svoja območja izdelati rudarsko‑geološke študije in na njihovi podlagi, skladno
z državno rudarsko strategijo, v svojih razvojnih dokumentih načrtovati potrebe
in način oskrbe z mineralnimi surovinami in jih vključevati v prostorske akte, namenjene
rudarstvu.
12. člen
(mineralne surovine v javnem interesu)
(1) Če so določene vrste mineralnih surovin
z državno rudarsko strategijo opredeljene kot strateško pomembne za Republiko
Slovenijo, njihova ležišča pa so na območjih, na katerih bi bilo mogoče s
pomočjo njihovega izkoriščanja pospešiti njihov gospodarski in družbeni razvoj,
zmanjšati transportne stroške zaradi njihove uporabe ter stabilizirati trg
takšne mineralne surovine ali proizvodov, odvisnih od nje, se po tem zakonu
šteje, da je raziskovanje in izkoriščanje takšnih mineralnih surovin na
območjih, koder so ležišča takšnih mineralnih surovin, v javnem interesu.
(2) Območja iz prejšnjega odstavka z uredbo
določi vlada na predlog ministra, pristojnega za rudarstvo.
(3) Minister, pristojen za rudarstvo,
predlaga vladi izdajo uredbe iz prejšnjega odstavka, če na podlagi
obrazloženega in utemeljenega predloga ene ali več samoupravnih lokalnih
skupnosti ali na podlagi poprej opravljene analize ugotovi, da bo mogoče s
pomočjo izkoriščanja določene vrste mineralne surovine na določenem območju
zagotoviti pospešen gospodarski in družbeni razvoj.
(4) Zaradi zmanjševanja energetske
odvisnosti Republike Slovenije od uvoza energentov se ne glede na določbe
prejšnjih odstavkov tega člena po tem zakonu šteje, da je raziskovanje in
izkoriščanje geoenergetskih
surovin na celotnem ozemlju Republike Slovenije v javnem interesu.
3. Rudarska knjiga
13. člen
(rudarska knjiga)
(1) Rudarska
knjiga je spletni računalniški program, ki ga sestavljajo zbirka rudarskih
podatkov, evidence in različne aplikacije za pripravo in oddajo vlog ter
obrazcev, predvidenih s tem zakonom.
(2) Rudarsko
knjigo vodi in vzdržuje Geološki zavod Slovenije.
14. člen
(zbirka rudarskih podatkov)
(1) Zbirka rudarskih podatkov je elektronska
zbirka podatkov s področja rudarstva, ki vsebuje:
1.    
podatke o pravnih in fizičnih osebah, ki jim je
bila podeljena rudarska pravica za raziskovanje ali izkoriščanje (pri pravni
osebi in samostojnem podjetniku posamezniku podatek o firmi in sedežu ter matična
in davčna številka, pri fizični osebi, ki ni samostojni podjetnik posameznik,
pa ime, priimek, enotna matična številka občana ter stalni in začasni naslov),
z ustreznim razlikovanjem med tistimi, ki rudarsko pravico še imajo, in
tistimi, ki jim je rudarska pravica prenehala;
2.    
elektronske kopije ali spletne povezave na
izdane koncesijske akte;
3.    
elektronske kopije izvršljivih upravnih aktov,
koncesijskih pogodb in drugih listin, ki se v skladu s tem zakonom izdajajo v
zvezi s pridobitvijo, izvajanjem, odvzemom, ugasnitvijo in prenehanjem rudarske
pravice za raziskovanje oziroma izkoriščanje ter zapustitvijo rudnika;
4.    
kartografske prikaze raziskovalnih in
pridobivalnih prostorov s podeljeno rudarsko pravico;
5.    
kartografske prikaze bivših raziskovalnih in
pridobivalnih prostorov, za katere rudarska pravica ni več podeljena ali je
prenehalo veljati dovoljenje za raziskovanje ali izkoriščanje mineralnih
surovin, izdano na podlagi določb zakonov, ki so urejali rudarstvo pred
uveljavitvijo Zakona o rudarstvu (Uradni list RS, št. 56/99); v zbirki
rudarskih podatkov mora biti urejeno ustrezno razlikovanje teh prostorov od
raziskovalnih in pridobivalnih prostorov z veljavno rudarsko pravico (posebna
oznaka, evidentiranje v različnih modulih ipd.);
6.    
elektronske kopije načrtov opuščenih podzemnih
prostorov, objektov in infrastrukture, s poudarkom na tistih, ki so ostali
odprti;
7.    
prikaz prostorov in objektov iz 4., 5. in 6.
točke tega odstavka ter drugih pomembnih dejstev na katastrski podlagi;
8.    
druge podatke in elektronske kopije listin v
zvezi z raziskovalnimi in pridobivalnimi prostori, kot so različna dovoljenja,
elaborati in potrdila o zalogah in virih mineralnih surovin, elaborati
pridobivalnih prostorov, geodetski in jamomerski načrti, poročila, priglasitve
osnov za odmero rudarske koncesnine in sredstev za sanacijo ter s tem v zvezi
izdani upravni akti, rudarska tehnična dokumentacija, zapisniki tehničnih
pregledov;
9.    
fotografije raziskovalnih in pridobivalnih
prostorov, nelegalnih in opuščenih kopov, nahajališč mineralnih surovin in
podobnega;
10. 
podatke o nelegalnih in opuščenih kopih,
rudnikih in rudnih pojavih, premogovnikih in pojavih premoga, odlagališčih
rudarskih odpadkov, nahajališčih mineralnih surovin;
11. 
podatke o izvedenih raziskavah in rezultatih
raziskav, odvzetih vzorcih in njihovih lastnostih;
12. 
geološke, geomehanske, hidrogeološke in druge
montangeološke podatke o nahajališčih in pridobivalnih prostorih;
13. 
različne tabelarične, grafične in kronološke
prikaze podatkov o zalogah in pridobljenih količinah mineralne surovine,
izdanih splošnih in posamičnih pravnih aktov za posamezen pridobivalni prostor,
nosilcih rudarske pravice in podobno;
14. 
podatke o veljavnih predpisih in predpisih, ki
se na podlagi zakona, ki ureja rudarstvo, še uporabljajo na področju rudarstva;
15. 
zapisnike in upravne akte iz inšpekcijskih in
prekrškovnih postopkov po tem zakonu ter podatke o izdanih ukrepih in globah;
16. 
druge neosebne podatke s področja rudarstva, ki
se nanašajo na nahajališča mineralnih surovin, raziskovalne in pridobivalne
prostore, nosilce rudarskih pravic in inšpekcijsko nadzorstvo.
(2) Podatki iz prejšnjega odstavka, ki
imajo po zakonu, ki ureja informacije javnega značaja, status informacije
javnega značaja, se vodijo kot javna knjiga in se objavijo na svetovnem spletu
tako, da so prosto dostopni. Enotna matična številka občana, davčna številka
ter stalni in začasni naslov fizične osebe niso informacije javnega značaja.
(3) Podatki, ki skladno z zakonom, ki ureja
varstvo osebnih podatkov, štejejo za osebne podatke, se zbirajo za namen
identifikacije obstoječih in nekdanjih nosilcev rudarskih pravic in se hranijo
trajno.
(4) Neposreden spletni vpogled in uporaba
podatkov iz zbirke rudarskih podatkov, ki se ne štejejo za informacijo javnega
značaja, se zaradi ekonomičnosti in pospešitve postopkov, nadzora nad
izvajanjem določb tega zakona in ukrepanja v primeru kršitev omogoči uradnim
osebam ministrstva, pristojnega za rudarstvo, ki so pooblaščene za vodenje in
odločanje v zadevah s področja rudarstva, pristojnim rudarskim inšpektorjem, na
njihovo zahtevo pa tudi zakonitim zastopnikom in pooblaščenim osebam nosilca rudarske
pravice (vsakemu samo za njegov raziskovalni ali pridobivalni prostor). Za
dostop do teh podatkov morajo upravičene osebe pri upravljavcu zbirke rudarskih
podatkov opraviti registracijo. Dostopi do teh podatkov se beležijo.
15. člen
(vpis v zbirko rudarskih podatkov in
izbris iz nje)
(1) Vpis v zbirko rudarskih podatkov in
izbris iz nje izvaja po javnem pooblastilu Geološki zavod Slovenije. Vpis in
izbris se izvaja po uradni dolžnosti.
(2) Vpis, sprememba vpisa in izbris iz
prvega odstavka 14. člena tega zakona se izvaja na podlagi:
1.    
podatkov in upravnih aktov, izdanih na podlagi
določb tega zakona v zvezi z raziskovanjem, izkoriščanjem in opustitvijo
izkoriščanja mineralnih surovin ter prenehanjem pravic in obveznosti,
2.    
v Uradnem listu Republike Slovenije objavljenih
koncesijskih aktov,
3.    
v Uradnem listu Republike Slovenije ali uradnem
glasilu Evropske unije objavljenih javnih razpisov,
4.    
sklenjenih koncesijskih pogodb,
5.    
sprememb pravic neposredno na podlagi tega zakona,
6.    
podatkov o začasnih ukrepih za zavarovanje
prostorskega načrtovanja skladno z zakonom, ki ureja urejanje prostora,
7.    
priglasitvenih obrazcev, poročil in elaboratov,
ki jih morajo zavezanci predložiti na podlagi določb tega zakona,
8.    
zapisnikov in izdanih upravnih aktov pristojnih
inšpektorjev,
9.    
podatkov iz drugih javnih zbirk podatkov,
10. 
terenskih ogledov in poročil Geološkega zavoda
Slovenije,
11. 
ortofoto posnetkov,
12. 
geodetskih kart in podatkov,
13. 
arhivskih podatkov,
14. 
podatkov študij,
15. 
podatkov iz rudarske tehnične dokumentacije,
16. 
drugih javno dostopnih podatkov.
(3) Fotografije iz 9. točke prvega odstavka
14. člena tega zakona se lahko pridobijo iz arhivov, javno dostopnih
spletnih objav ali od koncesionarja, lahko pa jih posnamejo pristojni
inšpektorji v okviru izvajanja inšpekcijskega nadzora, Geološki zavod Slovenije
pri izvajanju nalog na podlagi določb tega zakona, uradne osebe ministrstva,
pristojnega za rudarstvo, v okviru tehničnih pregledov in drugih nalog v zvezi
z nadzorom nad izvajanjem koncesijske pogodbe in podobno.
(4) Podatki v zbirki rudarskih podatkov se
redno pregledujejo, dopolnjujejo in posodabljajo.
16. člen
(evidence in aplikacije)
(1) V javnem delu rudarske knjige se kot
evidenca lahko vodi javni del imenika pooblaščenih oseb v rudarstvu iz četrtega
odstavka 112. člena tega zakona. Vnos v evidenco izvaja ministrstvo,
pristojno za rudarstvo, ali na njegovo zahtevo Geološki zavod Slovenije.
(2) V javnem delu rudarske knjige se kot
evidence lahko vodijo tudi evidenca izvajalcev rudarskih del, evidenca
rudarskih projektantov, evidenca rudarskih revidentov in druge evidence, ki jih
je mogoče izdelati na podlagi tega zakona. Vnos v te evidence izvaja
ministrstvo, pristojno za rudarstvo, ali na njegovo zahtevo Geološki zavod
Slovenije, na podlagi pisnega predloga pravne ali fizične osebe, ki izpolnjuje
pogoje za vpis v evidenco, ki navede tudi kontaktne podatke, ki se lahko javno
objavijo.
(3) Podatki iz prvega in drugega odstavka
tega člena se objavljajo z namenom informiranja javnosti o pravnih in fizičnih
osebah, ki lahko opravljajo storitve s področja rudarstva.
(4) Javni del rudarske knjige lahko vsebuje
tudi aplikacije za pripravo in oddajo vlog, ki jih predvideva ta zakon,
obrazcev za priglasitev osnov za odmero rudarske koncesnine in sredstev za
sanacijo ter obrazcev za poročanje o zalogah in virih mineralnih surovin,
informacije o stanju vlog v upravnih in drugih postopkih (npr. pri sklepanju
koncesijskih pogodb) in podobno. Za vstop v takšne aplikacije se je treba
predhodno registrirati pri upravljavcu zbirke rudarskih podatkov, dovoli pa se
lahko samo tistim vlagateljem vlog, imetnikom rudarskih pravic ter njihovim
zakonitim zastopnikom in pooblaščencem, na katere se konkretna vloga,
priglasitev ali poročilo nanaša. Dostopi do aplikacij se beležijo.
4. Geološka dejavnost, namenjena
rudarstvu
17. člen
(rudarska javna služba in javno
pooblastilo)
(1) Geološka
dejavnost, namenjena rudarstvu, se izvaja kot javna služba državnega pomena (v
nadaljnjem besedilu: rudarska javna služba) in po javnem pooblastilu.
(2) Geološko
dejavnost, namenjeno rudarstvu, izvaja Geološki zavod Slovenije.
18. člen
(naloge Geološkega zavoda Slovenije)
(1) Geološki zavod Slovenije opravlja
naslednje naloge:
1.    
izdeluje strokovne podlage za državno rudarsko
strategijo;
2.    
izvaja naloge državnega nosilca urejanja
prostora za področje rudarstva v zvezi z občinskim prostorskim načrtovanjem,
razen v primerih, ko se občinsko prostorsko načrtovanje izvaja v vplivnih
območjih državnega prostorskega načrtovanja;
3.    
za ministrstvo, pristojno za rudarstvo,
pripravlja strokovne podlage za smernice in mnenja na področju rudarstva v
zvezi z državnim prostorskim načrtovanjem in občinskim prostorskim načrtovanjem
v vplivnem območju državnega prostorskega načrtovanja;
4.    
vodi in vzdržuje rudarsko knjigo;
5.    
prevzema vzorce, ki se jih pridobi pri raziskovanju
mineralnih surovin, in rudarsko tehnično dokumentacijo, ki je bila pred
zaprtjem rudnikov uporabljena pri izkoriščanju mineralnih surovin;
6.    
izvaja prospekcijo terena, geološko vzorčenje,
kartiranje, oceno stanja zalog in virov mineralnih surovin ter stanja terena in
rudarskih del za potrebe nalog iz 1. do 4. točke tega odstavka ali po napotilu
ministrstva, pristojnega za rudarstvo, za potrebe odločanja v postopkih, ki jih
vodi, in potrebe nadzora nad izvajanjem rudarske pravice.
(2) Naloge iz 1., 3. in 5. točke prejšnjega
odstavka opravlja Geološki zavod Slovenije kot javno službo, naloge iz 2. in 4.
točke prejšnjega odstavka po javnem pooblastilu, naloge iz 6. točke prejšnjega
odstavka pa kot javno službo in po napotilu ministrstva, pristojnega za rudarstvo.
(3) Nosilec rudarske pravice ali lastnik
zemljišča, če rudarska pravica ni podeljena, mora Geološkemu zavodu Slovenije
dovoliti dostop v pridobivalni prostor ali na zemljišče z namenom izvajanja
nalog iz 5. in 6. točke prvega odstavka tega člena ter za potrebe izdelave
državnih geoloških kart. Geološki zavod Slovenije naloge izvaja tako, da ne
povzroča škode.
(4) Geološki zavod Slovenije nosilca
rudarske pravice ali lastnika zemljišča obvesti o času izvajanja dejavnosti iz
prejšnjega odstavka in mu posreduje rezultate opravljenih del v obliki
renovelirane geološke karte ali v obliki poročil o dodatno opravljenih
raziskavah.
(5) Zainteresiranim pravnim in fizičnim
osebam se izdajajo izpisi, prerisi, kopije in drugi podatki, s katerimi
razpolaga Geološki zavod Slovenije in jih pridobiva ob izvajanju nalog iz 6. točke
prvega odstavka tega člena.
(6) Za pridobljene podatke iz prejšnjega
odstavka se plačajo materialni stroški njihovega posredovanja po ceniku, ki ga
izdela Geološki zavod Slovenije in objavi na svoji spletni strani.
(7) Z namenom sprotnega posodabljanja
geoloških in drugih z geologijo povezanih evidenc ministrstvo, pristojno za
rudarstvo, Geološkemu zavodu Slovenije najmanj enkrat mesečno pošilja elaborate
o klasifikaciji in kategorizaciji izračunanih zalog in virov, ki jih morajo po
končanem raziskovanju izdelati nosilci dovoljenja za raziskovanje oziroma jih
morajo med izkoriščanjem izdelati nosilci rudarskih pravic za izkoriščanje, ter
podatke, ki jih pridobi v postopkih izdaje dovoljenj za raziskovanje, v
postopkih podeljevanja rudarskih pravic za izkoriščanje in drugih postopkih.
19. člen
(nadzor nad izvajanjem geološke
dejavnosti, namenjene rudarstvu)
(1) Nadzor nad izvajanjem geološke
dejavnosti, namenjene rudarstvu, izvaja ministrstvo, pristojno za rudarstvo.
(2) Če ministrstvo, pristojno za rudarstvo,
ugotovi, da Geološki zavod Slovenije nalog iz prejšnjega člena ne opravlja v
skladu s tem zakonom, mu naloži odpravo pomanjkljivosti ali nepravilnosti in
določi rok za izvedbo teh dejanj.
5. Udeleženci v rudarstvu
20. člen
(nosilec dovoljenja za raziskovanje)
Dovoljenje za raziskovanje lahko pridobi
pravna ali fizična oseba, ki izpolnjuje pogoje iz 6. člena tega zakona.
21. člen
(nosilec rudarske pravice za izkoriščanje)
Rudarsko pravico za izkoriščanje lahko
pridobi pravna ali fizična oseba, ki izpolnjuje pogoje iz 6. člena tega zakona.
22. člen
(izvajalec rudarskih del)
(1) Dejavnost izvajanja rudarskih del sme
opravljati pravna ali fizična oseba, ki ima sedež oziroma stalno bivališče v Republiki
Sloveniji ter v sodni register vpisano dejavnost rudarstva oziroma ima takšno
dejavnost priglašeno pri organu, pristojnem za javnopravne evidence (v
nadaljnjem besedilu: domači izvajalec rudarskih del) in ki ima v času, ko
izvaja rudarska dela s pogodbo o zaposlitvi ali s pogodbo o delu zagotovljeno
sodelovanje najmanj ene osebe, ki izpolnjuje s tem zakonom predpisane pogoje za
tehničnega vodjo rudarskih del.
(2) Ne glede na določbe prejšnjega odstavka
lahko izvajalec rudarskih del s sedežem oziroma z bivališčem zunaj Republike
Slovenije (v nadaljnjem besedilu: tuji izvajalec rudarskih del) opravlja
dejavnost izvajanja rudarskih del pod enakimi pogoji, kakor so s tem zakonom
določeni za domače izvajalce rudarskih del in pod naslednjimi pogoji:
-      
tuji izvajalec rudarskih del s sedežem oziroma
z bivališčem v državah pogodbenicah lahko opravlja dejavnost izvajanja
rudarskih del, če izpolnjuje pogoje za zakonito opravljanje te dejavnosti v
državi sedeža oziroma bivališča;
-      
tuji izvajalec rudarskih del s sedežem v tretji
državi lahko opravlja dejavnost izvajanja rudarskih del, če je izpolnjen pogoj
materialne vzajemnosti. Šteje se, da je pogoj materialne vzajemnosti izpolnjen,
če v svoji državi lahko opravlja dejavnost izvajanja rudarskih del pod enakimi
pogoji, pod katerimi lahko opravlja to dejavnost v Republiki Sloveniji. V
primeru, ko ima tuji izvajalec rudarskih del sedež v več tretjih državah, se
pri ugotavljanju vzajemnosti upošteva pravni red tiste države, ki je
najstrožji.
(3) Kot izvajalec rudarskih del lahko
nastopa tudi nosilec dovoljenja za raziskovanje ali nosilec rudarske pravice za
izkoriščanje, če izpolnjuje pogoje iz prvega oziroma drugega odstavka tega
člena.
(4) Izpolnjevanje s tem členom predpisanih
pogojev za opravljanje dejavnosti izvajanja rudarskih del ugotavlja pristojna
rudarska inšpekcija.
23. člen
(rudarski projektant)
(1) Dejavnost izdelovanja rudarske tehnične
dokumentacije sme opravljati domača pravna ali fizična oseba, ki ima sedež
oziroma stalno bivališče v Republiki Sloveniji ter v sodni register vpisano
dejavnost projektiranja in tehničnega svetovanja s področja rudarstva oziroma
ima takšno dejavnost priglašeno pri pristojnem organu za javnopravne evidence
(v nadaljnjem besedilu: domači rudarski projektant) in ki ima v času, ko izdeluje
rudarske projekte, v odvisnosti od vrste načrtov, ki sestavljajo rudarski
projekt, s pogodbo o zaposlitvi ali s pogodbo o delu zagotovljeno sodelovanje
najmanj ene osebe, ki izpolnjuje s tem zakonom predpisane pogoje za odgovornega
rudarskega projektanta.
(2) Ne glede na določbe prejšnjega odstavka
lahko rudarski projektant s sedežem oziroma z bivališčem zunaj Republike
Slovenije (v nadaljnjem besedilu: tuji rudarski projektant) opravlja dejavnost
izdelovanja rudarske tehnične dokumentacije pod enakimi pogoji, kakor so s tem
zakonom določeni za domače rudarske projektante in pod naslednjimi pogoji:
-      
tuji rudarski projektant s sedežem oziroma z
bivališčem v državah pogodbenicah, lahko opravlja dejavnost izdelovanja
rudarske tehnične dokumentacije v vseh statusnopravnih oblikah, če izpolnjuje
pogoje za zakonito opravljanje te dejavnosti v državi sedeža oziroma bivališča;
-      
tuji rudarski projektant s sedežem v tretji
državi, lahko opravlja dejavnost izdelovanja rudarske tehnične dokumentacije,
če je izpolnjen pogoj materialne vzajemnosti. Šteje se, da je pogoj materialne
vzajemnosti izpolnjen, če v svoji državi lahko opravlja dejavnost izdelovanja
rudarske tehnične dokumentacije pod enakimi pogoji, pod katerimi lahko opravlja
to dejavnost v Republiki Sloveniji. V primeru, ko ima tuji projektant sedež v
več tretjih državah se pri ugotavljanju vzajemnosti upošteva pravni red tiste
države, ki je najstrožji.
(3) Geološko dokumentacijo v rudarstvu
lahko izdeluje pravna ali fizična oseba, ki poleg pogojev iz prvega oziroma
drugega odstavka tega člena izpolnjuje tudi pogoj, da ima v sodni register
vpisano oziroma pri organu, pristojnem za javnopravne evidence priglašeno
dejavnost geodetskega, geološkega, geofizikalnega, geokemičnega in drugega
opazovanja, meritev in kartiranja (v nadaljnjem besedilu: geološki projektant).
(4) Kot rudarski in geološki projektant
lahko nastopa tudi nosilec dovoljenja za raziskovanje, nosilec rudarske pravice
za izkoriščanje ali izvajalec rudarskih del, če izpolnjuje s tem členom predpisane
pogoje za rudarskega oziroma geološkega projektanta.
(5) Izpolnjevanje s tem členom predpisanih
pogojev za opravljanje dejavnosti izdelovanja rudarske tehnične dokumentacije
ugotavlja pristojna rudarska inšpekcija.
24. člen
(rudarski revident)
(1) Revizijo rudarskih projektov sme
opravljati pravna ali fizična oseba, ki izpolnjuje s tem zakonom predpisane
pogoje za rudarskega projektanta in ki ima v času, ko revidira rudarski
projekt, v odvisnosti od vrste načrtov, ki sestavljajo rudarski projekt, zagotovljeno
sodelovanje najmanj ene osebe, ki izpolnjuje s tem zakonom predpisane pogoje za
odgovornega rudarskega revidenta.
(2) Ne glede na določbe prejšnjega odstavka
lahko opravlja revizijo rudarskih projektov s svojimi zaposlenimi tudi
visokošolski oziroma drug javni zavod, ki opravlja raziskovalno ali
izobraževalno dejavnost s področja rudarstva ali geotehnologije, če zaposleni
pri njem izpolnjujejo s tem zakonom predpisane pogoje za odgovornega rudarskega
revidenta.
(3) Rudarski revident ne sme opraviti revizije
rudarskih projektov, pri katerih izdelavi je sodeloval kot rudarski projektant.
(4) Izpolnjevanje s tem členom predpisanih
pogojev za opravljanje dejavnosti revidiranja rudarskih projektov ugotavlja
pristojna rudarska inšpekcija.
III. del – RAZISKOVANJE MINERALNIH SUROVIN
1. Dovoljenje za raziskovanje
25. člen
(javni razpis za izdajo rudarskega
dovoljenja za raziskovanje)
(1) Dovoljenje za raziskovanje določene
vrste mineralne surovine na določenem raziskovalnem prostoru in za določeno
časovno obdobje se lahko izda samo na podlagi poprej izvedenega javnega
razpisa. 
(2) Odločitev o izvedbi javnega razpisa
sprejme ministrstvo, pristojno za rudarstvo, na podlagi ugotovitve o interesu
gospodarsko utemeljenega izkoriščanja mineralne surovine ali na podlagi vloge,
ki jo pri ministrstvu, pristojnem za rudarstvo, vloži posamezna zainteresirana
pravna ali fizična oseba. 
(3) V vlogi za objavo javnega razpisa za
izdajo dovoljenja za raziskovanje mora zainteresirana pravna ali fizična oseba:
1.    
navesti firmo, poslovni naslov, matično in
davčno številko, če gre za pravno osebo ali samostojnega podjetnika, 
2.    
navesti ime, priimek, naslov stalnega in
začasnega prebivališča, če ga ima, enotno matično številko občana ali drugo
nacionalno identifikacijsko številko in državo rojstva, če gre za fizično
osebo, ki ni samostojni podjetnik, 
3.    
navesti vrsto mineralnih surovin, ki jih želi
raziskovati, 
4.    
navesti predlog imena raziskovalnega prostora, 
5.    
navesti številko, katastrsko občino in občino
zemljiških parcel, na katere se vloga nanaša, 
6.    
priložiti geodetski načrt, ki ga izdela
pooblaščeno geodetsko podjetje in zanj izda certifikat geodetskega načrta, s
prikazom in navedbo koordinat točk, ki raziskovalni prostor omejujejo, podanih
v državnem koordinatnem sistemu, kadar v raziskovalni prostor niso vključene
samo parcele v celoti, in navedbo površine raziskovalnega prostora, 
7.    
navesti količino in vrsto raziskovalnih del, ki
jih namerava izvesti, 
8.    
navesti predlog obdobja, za katero naj se izda
dovoljenje za raziskovanje, v skladu s prvim odstavkom 27. člena tega zakona. 
(4) Ministrstvo objavi javni razpis na
podlagi vloge iz prejšnjega odstavka pod pogoji, da: 
1.    
vlagatelj izpolnjuje pogoje iz 6. člena tega
zakona, 
2.    
predlagano raziskovanje ni v nasprotju z
državno rudarsko strategijo, 
3.    
je izpolnjen pogoj iz petega odstavka 26. člena
tega zakona, kadar se vloga nanaša na raziskovalni prostor, za katerega je že
podeljena rudarska pravica za raziskovanje ali izkoriščanje. 
(5) Javni razpis za izdajo dovoljenja za
raziskovanje ogljikovodikov se objavi v Uradnem listu Republike Slovenije in
uradnem glasilu Evropske unije najmanj 90 dni pred iztekom roka, določenega za
prijavo na razpis. Javni razpis za izdajo dovoljenja za raziskovanje drugih
mineralnih surovin se objavi v Uradnem listu Republike Slovenije najmanj 30 dni
pred iztekom roka, določenega za prijavo na razpis. 
(6) Vsebino javnega razpisa predpiše vlada,
vsebovati pa mora predvsem: 
1.    
način in rok prijave, 
2.    
opredelitev mej raziskovalnega prostora, 
3.    
navedbo mineralne surovine, ki je predmet
javnega razpisa, 
4.    
navedbo, da se v primeru dveh ali več veljavnih
prijav na javni razpis postopek izbora nosilca rudarske pravice za raziskovanje
izvede kot dražba, na kateri vlagatelji veljavnih prijav na javni razpis s
svojimi ponudbami o višini plačila nadomestila za raziskovanje mineralnih
surovin konkurirajo za nosilca dovoljenja za raziskovanje, 
5.    
začetek in čas trajanja rudarske pravice za
raziskovanje, 
6.    
zahtevo po predložitvi brezpogojne, na prvi
poziv plačljive bančne garancije za odpravo škode, ki bo nastala zaradi
raziskovanja, in izvedbi sanacije raziskovalnega prostora, in sicer v višini
stroškov sanacije po končanem raziskovanju, kot izhaja iz revidiranega
rudarskega projekta za pridobitev dovoljenja za raziskovanje, čas njene
veljavnosti pa mora biti najmanj eno leto daljši, kot je čas veljavnosti
dovoljenja za raziskovanje, 
7.    
opis postopka za izbiro nosilca dovoljenja za
raziskovanje, 
8.    
način obveščanja prijaviteljev o poteku
postopka, 
9.    
rok, v katerem bodo prijavitelji obveščeni o
izbiri nosilca dovoljenja za raziskovanje in 
10. 
odgovorne osebe ministrstva, pristojnega za
rudarstvo, za dajanje informacij med potekom postopka javnega razpisa. 
(7) Prijavitelj mora v prijavi na javni
razpis navesti: 
1.    
firmo, poslovni naslov, matično in davčno številko,
če gre za pravno osebo ali samostojnega podjetnika, 
2.    
ime in priimek, naslov stalnega in začasnega
prebivališča, če ga ima, enotno matično številko občana ali drugo nacionalno
identifikacijsko številko in državo rojstva, če gre za fizično osebo, ki ni
samostojni podjetnik, in 
3.    
javni razpis, na katerega se prijavlja. 
(8) Po prejetju prijav ministrstvo,
pristojno za rudarstvo, naprej preveri, ali so prijave pravočasne ter ali
prijavitelji izpolnjujejo s 6. členom tega zakona predpisane pogoje za pridobitev
dovoljenja za raziskovanje (v nadaljnjem besedilu: upravičeni prijavitelji). V
nasprotnem primeru ministrstvo prijavo zavrže. 
(9) Šteje se, da javni razpis uspe, če
prijavo odda najmanj en upravičeni prijavitelj. Takemu prijavitelju
ministrstvo, pristojno za rudarstvo, izda odločbo o izbiri kandidata za nosilca
dovoljenja za raziskovanje. 
(10) V primeru, če oddata prijavo dva ali
več upravičenih prijaviteljev, se postopek izbora nosilca rudarske pravice za
raziskovanje izvede kot dražba, na kateri kandidati s svojimi ponudbami o
višini plačila nadomestila za raziskovanje mineralnih surovin konkurirajo za
nosilca dovoljenja za raziskovanje.
25.a člen
(dražba za izbor nosilca rudarske pravice
za raziskovanje)
(1) Dražba za izbor nosilca rudarske
pravice za raziskovanje se začne z vabilom, ki ga ministrstvo, pristojno za
rudarstvo, pošlje z osebno vročitvijo vsem upravičenim prijaviteljem. V vabilu
ministrstvo navede datum, čas in kraj dražbe ter druge podatke, pomembne za
izvedbo dražbe. V vabilu ministrstvo upravičene prijavitelje posebej opozori na
to, da se bo v primeru, če se dražbe ne bi udeležili, štelo, da se strinjajo s
kandidatom, ki bo na dražbi izbran za nosilca dovoljenja za raziskovanje. Če
upravičeni prijavitelj, njegov zakoniti zastopnik ali pooblaščenec med
postopkom spremeni sedež oziroma naslov, ki ga je navedel v prijavi na javni
razpis ali pooblastilu, pa tega ne sporoči ministrstvu, pristojnem za
rudarstvo, ministrstvo opravi vročitev vabila na dražbo z javnim naznanilom, ki
ga objavi na oglasni deski in na enotnem državnem portalu e-uprava. Vročitev
šteje za opravljeno osmi dan od objave na oglasni deski in na enotnem državnem
portalu e-uprava. 
(2) Upravičeni prijavitelj, ki je bil
pravilno vabljen na dražbo, in se dražbe ne udeleži, dve leti od dneva dražbe
ne more vložiti nove vloge za objavo javnega razpisa za izdajo dovoljenja za
raziskovanje, se prijaviti na javni razpis za izdajo rudarskega dovoljenja za
raziskovanje, ali sodelovati na dražbi za izbor nosilca rudarske pravice za raziskovanje.
Ministrstvo vodi evidenco o upravičenih prijaviteljih, ki se niso udeležili
dražbe. 
(3) V primeru, ko je prijavitelj iz prvega
odstavka tega člena fizična oseba, ki ni samostojni podjetnik, se lahko dražbe
udeleži sam, ali od njega pooblaščena oseba. V primeru, da je prijavitelj
pravna oseba ali samostojni podjetnik, se dražbe lahko udeleži zakoniti
zastopnik prijavitelja ali od njega pooblaščena oseba. V primeru, da se dražbe
udeleži pooblaščenec prijavitelja, lahko dražbi prisostvuje tudi prijavitelj
ali njegov zakoniti zastopnik. Osebe, ki bodo sodelovale na dražbi, morajo
svojo identiteto izkazati z veljavnim osebnim dokumentom, pooblaščenci pa
morajo predložiti tudi overjeno pisno pooblastilo upravičenega prijavitelja.
Overitev pooblastila ni potrebna, če dražbi prisostvuje tudi upravičeni
prijavitelj ali njegov zakoniti zastopnik. 
(4) Dražbo vodi komisija, ki jo imenuje
minister, pristojen za rudarstvo. V komisijo se imenuje najmanj tri člane, od
katerih je eden imenovan za predsednika in eden za namestnika predsednika.
Člani komisije se imenujejo izmed uradnikov ministrstva, pristojnega za
rudarstvo. Dražbo je mogoče izvesti, če sta na dražbi prisotna vsaj dva od
imenovanih članov, od katerih je eden predsednik ali namestnik predsednika. V
nasprotnem primeru dražbe ni mogoče izvesti in se skladno s prvim odstavkom
tega člena, prestavi na drug datum. 
(5) Dražba se prične s predstavitvijo
predmeta draženja, izklicne višine ponudbe, stopnje dvigovanja ponudbe in
pravil draženja, draženje pa se začne v trenutku, ko to jasno naznani član
komisije, ki vodi dražbo (v nadaljnjem besedilu: voditelj dražbe). Komisija iz
prejšnjega odstavka mora zagotoviti enotno merjenje časa draženja. 
(6) Izklicna višina ponudbe znaša 0 točk na
hektar, stopnja dvigovanja ponudbe pa 500 točk na hektar, pri čemer se za
vrednost točke upošteva vrednost točke po predpisu, ki ureja plačilo rudarske
koncesnine. 
(7) Komisija o poteku dražbe piše zapisnik,
v katerem navede tudi podatke o upravičenih prijaviteljih, ki se dražbe niso
udeležili, prisotnih upravičenih prijaviteljih (v nadaljnjem besedilu:
dražiteljih) in njihovih ponudbah ter ugotovitev, katera ponudba je
najugodnejša in kdo jo je podal. 
(8) Šteje se, da je dražba uspela, če je
bila na njej dana vsaj ena veljavna ponudba, ali če je višina nadomestila za
raziskovanje mineralnih surovin določena skladno z devetim ali desetim
odstavkom tega člena. V drugih primerih se šteje, da dražba ni uspela in se
lahko ponovi, če ni za isti raziskovalni prostor ali njegov del do oddaje
besedila javnega razpisa v objavo v Uradnem listu Republike Slovenije ali
uradnem glasilu Evropske unije vložena nova vloga za objavo javnega razpisa za
izdajo dovoljenja za raziskovanje. Dražitelj je vezan na svojo ponudbo, dokler
ni podana naslednja višja ponudba. Draženje je končano, če v roku pet minut od
znaka za začetek draženja noben dražitelj ni zvišal izklicne višine ponudbe ali
ko je od zadnje najvišje ponudbe poteklo pet minut. Ugovore proti dražbenemu
postopku je mogoče podati, dokler ni zaključen zapisnik o poteku dražbe.
Morebitne ugovore reši voditelj dražbe takoj. 
(9) Če noben od dražiteljev ne zviša
izklicne višine ponudbe se šteje, da je najugodnejšo ponudbo podal tisti
dražitelj, ki je vložil vlogo za objavo javnega razpisa za izdajo dovoljenja za
raziskovanje, če vlagatelj na dražbi ne sodeluje pa tisti dražitelj, katerega
prijavo na javni razpis je ministrstvo prejelo prej, ne glede na vrsto prenosa
pošiljke. 
(10) Če se dražbe udeleži samo en
dražitelj, se mu za višino nadomestila za raziskovanje mineralnih surovin
določi izklicna višina ponudbe 0 točk na hektar. 
(11) Komisija zapisnik vroči uradni osebi,
ki vodi postopek izdaje dovoljenja za raziskovanje, najkasneje v roku treh
delovnih dni od zaključka dražbe. 
(12) Po končani dražbi odloči o izbiri
kandidata za nosilca dovoljenja za raziskovanje ministrstvo, pristojno za
rudarstvo, z odločbo, ki jo vroči izbranemu kandidatu in vsem ostalim
upravičenim prijaviteljem. Upravičeni prijavitelj, ki je bil pravilno vabljen
na dražbo, in se dražbe ni udeležil, ne more izpodbijati odločbe o izbiri
kandidata za nosilca dovoljenja za raziskovanje. 
(13) Minister, pristojen za rudarstvo,
podrobneje predpiše sestavo in naloge komisije za izvedbo dražbe, vsebino
vabila na dražbo, roke in način izvedbe posameznih dejanj v zvezi z dražbo,
potek dražbe, način identificiranja dražiteljev, vsebino zapisnika o dražbi in
način vodenja evidence o upravičenih prijaviteljih, ki se niso udeležili
dražbe.
26. člen
(rudarski projekt za pridobitev dovoljenja
za raziskovanje in dovoljenje za raziskovanje)
(1) Izbrani kandidat iz devetega odstavka
25. člena ali dvanajstega odstavka 25.a člena tega zakona mora v roku treh
mesecev od vročitve odločbe o izbiri kandidata za nosilca dovoljenja za
raziskovanje ministrstvu, pristojnemu za rudarstvo, predložiti revidirani
rudarski projekt za pridobitev dovoljenja za raziskovanje. Ministrstvo preveri:
1.    
ali ima rudarski projekt sestavine, predpisane
s tem zakonom oziroma predpisom, izdanim na njegovi podlagi, 
2.    
ali je rudarski projekt izdelala pravna oziroma
fizična oseba, ki je med izdelavo projekta izpolnjevala s tem zakonom
predpisane pogoje za rudarskega projektanta ter ali je oseba, ki je navedena
kot odgovorni rudarski projektant, med izdelavo projekta izpolnjevala pogoje za
odgovornega rudarskega projektanta, 
3.    
ali je bila opravljena revizija rudarskega
projekta ter ali so rudarski revident in odgovorni rudarski revidenti, ki so jo
opravili, med revidiranjem izpolnjevali pogoje za rudarskega revidenta in
odgovornega rudarskega revidenta. 
(2) Če ministrstvo, pristojno za rudarstvo,
ugotovi, da je rudarski projekt za pridobitev koncesije za izkoriščanje izdelan
v skladu s prejšnjim odstavkom, ga zapečati ter potrdi s podpisom uradne osebe
in žigom organa, v nasprotnem zahteva popravo oziroma dopolnitev rudarskega
projekta. Potrjeni rudarski projekt je sestavni del dovoljenja za raziskovanje.
(3) Ministrstvo, pristojno za rudarstvo,
izda dovoljenje za raziskovanje po pravnomočnosti odločbe o izbiri kandidata za
nosilca dovoljenja za raziskovanje. 
(4) Izrek dovoljenja za raziskovanje mora
vsebovati: 
1.    
podatke o pravni ali fizični osebi, ki je
postala nosilec dovoljenja za raziskovanje, 
2.    
vrsto mineralnih surovin, ki se lahko
raziskujejo, 
3.    
ime raziskovalnega prostora, 
4.    
opis meje in navedbo površine raziskovalnega
prostora, 
5.    
navedbo potrjenega rudarskega projekta, na
katerega se dovoljenje nanaša, 
6.    
količino in vrsto raziskovalnih del, ki se
morajo izvesti, 
7.    
količino mineralne surovine, ki se lahko
izkoplje oziroma izčrpa iz ležišča za namen geoloških in tehnoloških raziskav
ter ugotavljanja pogojev za morebitno poznejše izkoriščanje, 
8.    
pogoje in omejitve, ki se morajo upoštevati pri
raziskovanju mineralnih surovin, ter način izvajanja raziskovalnih rudarskih
del (raziskovalni izkop, raziskovalni jašek ali raziskovalna vrtina), 
9.    
čas oziroma navedbo datuma, ko se mora začeti
raziskovanje mineralne surovine, 
10. 
naslove in druge podatke organov oziroma služb,
ki se jim mora prijaviti začetek raziskovalnih rudarskih del, 
11. 
zahtevo po izvedbi sanacije posameznih lokacij
raziskovalnega prostora, na katerih se bodo izvajala raziskovalna dela, če se
na njih z raziskovanjem ne bi ugotovili ustrezne zaloge oziroma viri mineralnih
surovin in se zato po prenehanju raziskovanja te zaloge oziroma viri mineralnih
surovin ne bi izkoriščali, 
12. 
zahtevo po predložitvi bančne garancije za
odpravo škode, ki bo nastala zaradi raziskovanja in izvedbo sanacije
raziskovalnega prostora, v dveh mesecih od pravnomočnosti dovoljenja, sicer
dovoljenje preneha veljati in rudarska pravica za raziskovanje ugasne, 
13. 
višino nadomestila za raziskovanje mineralnih
surovin in roke plačila za vsa leta veljavnosti dovoljenja, kadar je bil
nosilec dovoljenja izbran z dražbo, 
14. 
način izdelave in vsebino elaborata o
klasifikaciji in kategorizaciji mineralnih surovin v raziskovalnem prostoru ter
rok, v katerem se mora izdelati ta elaborat in predati ministrstvu, pristojnemu
za rudarstvo, oziroma če se z raziskovanjem ne bi ugotovile ustrezne zaloge
oziroma viri mineralnih surovin, rok, v katerem se mora izdelati in predati
ministrstvu, pristojnemu za rudarstvo, zaključno poročilo o opravljenih
raziskovalnih delih, in 
15. 
čas veljavnosti dovoljenja za raziskovanje
mineralnih surovin. 
(5) Dovoljenje za raziskovanje se sme
izdati tudi za raziskovalni prostor, za katerega je že podeljena rudarska
pravica za raziskovanje ali izkoriščanje, če se nameravano raziskovanje nanaša
na mineralne surovine, ki jih obstoječi nosilec rudarske pravice ne raziskuje
ali ne izkorišča, in če dodatna rudarska pravica na istem raziskovalnem oziroma
pridobivalnem prostoru ne bo ovirala obstoječega raziskovanja oziroma
izkoriščanja mineralnih surovin. 
(6) Pravnomočno dovoljenje za raziskovanje
se pošlje v vednost pristojni rudarski inšpekciji in samoupravni lokalni
skupnosti, na katere območju je raziskovalni prostor. 
(7) Nosilec dovoljenja za raziskovanje, ki
je bil izbran z dražbo, postane z dnem pravnomočnosti dovoljenja za
raziskovanje zavezanec za plačevanje nadomestila za raziskovanje, ki se med
raziskovanjem, določenim z dovoljenjem za raziskovanje, plačuje v letnih
zneskih. Znesek za prvo leto mora nosilec dovoljenja poravnati najkasneje v
roku 30 dni od pravnomočnosti dovoljenja za raziskovanje, zneske za vsako
naslednje leto pa najkasneje do istega datuma vsako naslednje leto veljavnosti
dovoljenja za raziskovanje. 
(8) Sredstva, dobljena z vplačili
nadomestil za raziskovanje, so v višini 50 odstotkov prihodek tiste samoupravne
lokalne skupnosti, na katere območju leži raziskovalni prostor, v višini 50
odstotkov pa prihodek Republike Slovenije. V primeru, da se raziskovalni
prostor nahaja na območju več samoupravnih lokalnih skupnosti, se plačilo
razdeli glede na površino raziskovalnega prostora, ki leži na območju posamezne
samoupravne lokalne skupnosti.
27. člen
(čas veljavnosti dovoljenj za
raziskovanje)
(1) Dovoljenja za raziskovanje se lahko
izda za največ pet letno obdobje.
(2) Časa veljavnosti dovoljenj za
raziskovanje ni mogoče podaljšati, razen v primeru višje sile, ko se lahko čas
veljavnosti rudarskega dovoljenja za raziskovanje podaljša za čas trajanja
višje sile.
2. Pogoji za izvajanje raziskovanja
28. člen
(obveznosti pred začetkom raziskovanja
mineralnih surovin)
(1) Z raziskovanjem mineralnih surovin se
lahko začne na podlagi pravnomočnega dovoljenja za raziskovanje.
(2) Pred začetkom raziskovanja mineralnih
surovin mora nosilec dovoljenja za raziskovanje poskrbeti za revidirani
rudarski projekt za izvedbo in sicer posebej za vsako lokacijo, na kateri
namerava izvajati raziskovanje in v primeru, ko ni lastnik zemljišča, na
katerem namerava izvesti raziskovanje mineralnih surovin, pridobiti pisno
soglasje lastnika zemljišča.
(3) Nosilec dovoljenja za raziskovanje mora
najmanj 15 dni pred začetkom raziskovalnih rudarskih del pristojni rudarski
inšpekciji prijaviti začetek raziskovalnih rudarskih del, ki jih namerava
izvesti na določenih lokacijah znotraj odobrenega raziskovalnega prostora, za
vsak raziskovalni izkop, raziskovalni jašek in raziskovalno vrtino posebej. V
prijavi mora navesti številko in datum dovoljenja za raziskovanje, na podlagi
katerega je pridobil rudarsko pravico za raziskovanje, vrsto raziskovalnih del,
ki jih namerava izvesti ter datum pričetka posameznih del, izvajalca posameznih
rudarskih del in osebo, ki bo opravljala posle tehničnega vodje teh del.
(4) Pri raziskovanju ogljikovodikov mora
nosilec dovoljenja za raziskovanje v roku iz prejšnjega odstavka prijaviti
poleg začetka raziskovalnih rudarskih del tudi njihovo dokončanje.
(5) V roku iz tretjega odstavka tega člena
mora nosilec dovoljenja za raziskovanje prijaviti začetek raziskovalnih
rudarskih del tudi vsem organom oziroma službam, za katere je to tako določeno
z dovoljenjem za raziskovanje oziroma tistim, ki so dali soglasje k rudarskemu
projektu za raziskovanje in Geološkemu zavodu Slovenije.
(6) Če nosilec dovoljenja za raziskovanje
ne izpolnjuje s tem zakonom predpisanih pogojev za izvajalca rudarskih del,
mora pred začetkom izvajanja raziskovalnih rudarskih del skleniti s pravno ali
fizično osebo, ki izpolnjuje s tem zakonom predpisane pogoje za izvajalca
rudarskih del, pisno pogodbo za izvajanje rudarskih del.
29. člen
(odgovornost in obveznost poročanja)
(1) Nosilec dovoljenja za raziskovanje mora
pred začetkom izvajanja raziskovalnih rudarskih del imenovati tehničnega
vodjo rudarskih del.
(2) Tehnični vodja rudarskih del pri raziskovanju mineralnih surovin je
lahko oseba, ki izpolnjuje s tem zakonom predpisane pogoje za tehničnega vodjo
površinskih rudarskih del iz 70. člena tega zakona.
(3) Nosilec dovoljenja za raziskovanje mora
ministrstvu, pristojnemu za rudarstvo, posredovati na vsakih šest mesecev
poročila o opravljenih raziskovanjih in rezultate raziskovanja mineralnih
surovin.
(4) Nosilec dovoljenja za raziskovanje
oziroma izvajalec, ki mu nosilec dovoljenja za raziskovanje poveri
raziskovanje, mora dopustiti, da pooblaščena oseba Geološkega zavoda Slovenije
odvzema vzorce iz raziskovalnih izkopov, raziskovalnih jaškov oziroma
raziskovalnih vrtin. Geološki zavod Slovenije lahko pridobljene vzorce uporabi
samo za dopolnjevanje državne geološke karte.
30. člen
(način ravnanja z mineralnimi surovinami, pridobljenih
ob raziskovanju)
(1) V času raziskovanja se lahko mineralne
surovine izkorišča samo za potrebe laboratorijskih preizkusov, tehnoloških
poskusov in ugotavljanja pogojev za izkoriščanje in sicer največ v količini,
kot je za ta namen določena z dovoljenjem za raziskovanje.
(2) Prodaja mineralnih surovin, ki se jih
pridobi ob njihovem raziskovanju, je prepovedana.
31. člen
(obveznosti med in po končanem
raziskovanju)
(1) Med izvajanjem raziskovalnih rudarskih
del in po njihovem prenehanju mora nosilec dovoljenja za raziskovanje na
lokaciji, na kateri se izvajajo oziroma so izvedena raziskovalna rudarska dela
zagotoviti vse potrebne ukrepe, da se prepreči nastanek nevarnosti za ljudi,
premoženje in okolico ter o teh ukrepih obvestiti pristojno rudarsko inšpekcijo
in inšpekcijo, pristojno za okolje.
(2) Poleg ukrepov iz prejšnjega odstavka
mora nosilec dovoljenja za raziskovanje po končanem raziskovanju izvesti tudi
sanacijo zemljišča, na katerem je bilo izvedeno raziskovanje tako, da se
vzpostavi raba prostora, kot je bila pred začetkom raziskovanja.
(3) Če nosilec dovoljenja za raziskovanje
po končanem raziskovanju ne vzpostavi rabe prostora, kot je bila pred začetkom
raziskovanja, izvede potrebne ukrepe zavarovanja in sanacije na račun nosilca
dovoljenja za raziskovanje ministrstvo, pristojno za rudarstvo.
3. Prenehanje in odvzem dovoljenja za
raziskovanje
32. člen
(prenehanje in druge posebnosti dovoljenja
za raziskovanje)
(1) Dovoljenje za raziskovanje preneha:
-      
s potekom časa, za katerega je bilo izdano ali
-      
s prenehanjem pravne osebe ali s smrtjo fizične
osebe kot nosilca dovoljenja za raziskovanje.
(2) Rudarska pravica za raziskovanje se ne
more prenesti na drugo pravno ali fizično osebo, v morebitnem stečajnem
postopku nosilca dovoljenja za raziskovanje pa se je tudi ne sme vključiti v
stečajno maso.
(3) Rudarska pravica za raziskovanje se ne
sme prodati ali dati v najem.
(4) Pravni posli, sklenjeni v nasprotju s
tem členom, so nični.
33. člen
(odvzem dovoljenja za raziskovanje)
(1) Ministrstvo, pristojno za rudarstvo,
lahko odvzame dovoljenje za raziskovanje, če nosilec dovoljenja za
raziskovanje:
1.    
pri izvajanju raziskovalnih rudarskih del ravna
v nasprotju z dovoljenjem za raziskovanje;
2.    
ne zagotovi predpisanih ukrepov zavarovanja
oziroma sanacije zemljišča;
3.    
z raziskovanjem ovira ali ogrozi raziskovanje
drugega nosilca dovoljenja za raziskovanje na istem ali sosednjem raziskovalnem
prostoru;
4.    
z raziskovanjem ogrozi bodoče izkoriščanje
mineralnih surovin;
5.    
ob raziskovanju izkorišča večjo količino
mineralnih surovin, kot je določeno z dovoljenjem za raziskovanje;
6.    
kljub pisnemu opozorilu, ne plača nadomestila
za raziskovanje mineralnih surovin, če je njegovo plačevanje vključeno v izrek
dovoljenja za raziskovanje;
7.    
z raziskovalnimi rudarski deli ne začne v roku,
določenem z dovoljenjem za raziskovanje.
(2) Ministrstvo, pristojno za rudarstvo,
odvzame dovoljenje za raziskovanje, če se ugotovi:
1.    
da ni opravljen tisti obseg raziskovanja, ki je
v dovoljenju za raziskovanje določen kot najmanjši, a razlog za to ni v višji
sili;
2.    
da nosilec dovoljenja za raziskovanje ali
njegov izvajalec izvaja raziskovalna rudarska dela tako, da bistveno škoduje
oziroma uničuje zavarovane vrste živali in rastlinja ali da huje ogroža
habitat, kulturno dediščino in vode ali onesnažuje okolje;
3.    
da nosilec dovoljenja za raziskovanje, ki je na
istem pridobivalnem prostoru kasneje pridobil dovoljenje za raziskovanje
oziroma njegov izvajalec izvaja raziskovalna rudarska dela tako, da ovira ali
ogroža raziskovanje nosilcu dovoljenja za raziskovanje, ki je pred njim
pridobil dovoljenje za raziskovanje;
4.    
da nosilec dovoljenja za raziskovanje v roku,
določenem z dovoljenjem za raziskovanje, ne predloži elaborata o klasifikaciji
in kategorizaciji mineralnih surovin v raziskovalnem prostoru oziroma
zaključnega poročila o opravljenih raziskovalnih delih;
5.    
da je nosilec dovoljenja za raziskovanje
naročil izvajanje raziskovalnih rudarskih del izven odobrenega raziskovalnega
prostora;
6.    
da bi nadaljevanje izvajanja raziskovalnih
rudarskih del lahko povzročilo hujšo naravno ali drugo nesrečo, ki je ni mogoče
preprečiti na drugačen način.
IV. del – IZKORIŠČANJE MINERALNIH SUROVIN
1. Rudarski koncesijski akt
34. člen
(pogoji za pridobitev koncesije za
izkoriščanje)
(1) Koncesija za izkoriščanje se za
določeni pridobivalni prostor podeli na podlagi poprej
izdanega rudarskega koncesijskega akta in na njegovi podlagi izvedenega javnega
razpisa za izbor nosilca rudarske pravice za izkoriščanje.
(2) Ne glede na določbo prejšnjega odstavka se koncesija za
izkoriščanje lahko podeli tudi brez javnega razpisa in samo na podlagi prej
izdanega rudarskega koncesijskega akta za določeni pridobivalni prostor pravni
ali fizični osebi, ki izpolnjuje katerega od naslednjih pogojev:
1.    
če je na način in pod pogoji, ki jih določa ta
zakon, zaključila z raziskovanjem mineralnih surovin v
raziskovalnem prostoru, določenem z dovoljenjem za raziskovanje in leži
pridobivalni prostor znotraj takšnega raziskovalnega prostora;
2.    
če je lastnik zemljišča, ki ga opredeljuje
pridobivalni prostor, namenjen za površinsko izkoriščanje nekovinskih
mineralnih surovin ali ima za takšno zemljišče od lastnika, v pisni obliki in
overjeno, dano pravico izvajati rudarska dela;
3.    
če namerava razširiti pridobivalni prostor, za
katerega ima pridobljeno rudarsko pravico za izkoriščanje katerekoli mineralne
surovine, v globino ali na sosednje zemljišče in je
zemljišče, pod katerim oziroma na katerem se namerava razširiti pridobivalni
prostor, od zemljišč, na katerih izvaja rudarska dela drug nosilec rudarske
pravice za raziskovanje ali izkoriščanje, oddaljeno najmanj 300 m oziroma, če
je oddaljenost manjša, da s tem soglaša nosilec rudarske pravice, ki na
sosednjem zemljišču izvaja raziskovanje oziroma izkoriščanje;
4.    
če ob izvajanju rudarskih del na svojem
pridobivalnem prostoru naleti na drugo vrsto mineralne surovine, kot mu je bila
podeljena z rudarsko pravico za izkoriščanje in jo namerava izkoriščati in na
istem prostoru drugi nosilec rudarske pravice nima rudarske pravice za
pridobivanje najdene mineralne surovine.
 (3) Ne glede na določbo prejšnjega
odstavka se za določen pridobivalni prostor koncesija za izkoriščanje ne more
podeliti brez javnega razpisa, če sta za ta prostor ali del prostora istočasno
vloženi dve ali več vlog za pridobitev rudarske pravice za izkoriščanje
določene mineralne surovine, ki izpolnjujeta katerega od pogojev za podelitev
koncesije brez javnega razpisa iz prejšnjega odstavka. Šteje se, da je vloga
vložena istočasno, če je bila vložena v 30 dneh od vložitve prve vloge. Če je
poznejša vloga vložena po izteku 30 dni od vložitve prve vloge, se vsaka
poznejša vloga zavrže.
35. člen
(pogoji za izdajo rudarskega koncesijskega
akta)
(1) Rudarski koncesijski akt izda vlada na
predlog ministrstva, pristojnega za rudarstvo.
(2) Ministrstvo, pristojno za rudarstvo,
predlaga vladi izdajo rudarskega koncesijskega akta na podlagi ocene, da
obstaja potreba po izkoriščanju določene vrste mineralne surovine na določenem
območju, ali na podlagi vloge pravne ali fizične osebe o
zainteresiranosti za pridobitev rudarske pravice za izkoriščanje določene vrste mineralne surovine
na določenem pridobivalnem prostoru.
(3) Ministrstvo, pristojno za rudarstvo,
predlaga vladi izdajo rudarskega koncesijskega akta na podlagi ocene, da
obstaja potreba po izkoriščanju določene vrste mineralne surovine na določenem
območju, in če so izpolnjeni pogoji iz druge, četrte,
pete, šeste, sedme, osme in devete alineje četrtega
odstavka tega člena. 
(4) Ministrstvo, pristojno za rudarstvo,
predlaga vladi izdajo rudarskega koncesijskega akta na podlagi vloge pravne ali
fizične osebe pod pogoji, da: 
-      
vlagatelj izpolnjuje pogoje za nosilca rudarske
pravice za izkoriščanje iz 6. člena tega zakona, 
-      
za predlagani pridobivalni prostor ali njegov
del še ni podeljena rudarska pravica za raziskovanje ali izkoriščanje iste
mineralne surovine in vlagatelj vloge dokaže, da morebitna dodatna rudarska
pravica na istem raziskovalnem ali pridobivalnem prostoru ne bo ovirala obstoječega
raziskovanja ali izkoriščanja mineralnih surovin, 
-      
je izpolnjen pogoj iz drugega odstavka 34.
člena tega zakona, kadar vlagatelj vloge uveljavlja izpolnjevanje takšnega
pogoja, 
-      
ne obstaja obveznost sanacije nelegalnega kopa
na podlagi inšpekcijske odločbe in je sanacijo mogoče izvesti na podlagi take
odločbe ali dovoljenja, ki je bilo pridobljeno v zvezi s tako odločbo, 
-      
sta predlagani pridobivalni prostor in njegova
raba v skladu z dokumenti urejanja prostora,
-      
je v primeru zainteresiranosti za izkoriščanje
tehničnega kamna apnenca, tehničnega kamna dolomita, proda ali peska bilančnih
zalog mineralne surovine v raščenem stanju najmanj 450.000 kubičnih metrov,
predvidena doba trajanja rudarske pravice pa najmanj 15 let pri predvideni
letni proizvodnji najmanj 30.000 kubičnih metrov,
-      
za predlagani pridobivalni prostor ali njegov
del ni sprejet začasni ukrep za zavarovanje prostorskega načrtovanja po
predpisih, ki urejajo urejanje prostora,
-      
je predlagani pridobivalni prostor v skladu z
državno rudarsko strategijo, in
-      
so izpolnjeni tudi drugi pogoji, predpisani s
tem zakonom, predpisi, ki urejajo varstvo okolja,
varstvo voda, ohranjanje narave, in drugimi predpisi. 
(5) Vloga za pridobitev rudarske pravice za
izkoriščanje določene vrste mineralne surovine na določenem pridobivalnem
prostoru mora vsebovati: 
1.    
firmo, poslovni naslov, matično in davčno
številko, če gre za pravno osebo ali samostojnega podjetnika, ter podatke iz 2.
točke tega odstavka za zakonitega zastopnika pravne osebe ali samostojnega
podjetnika, 
2.    
ime, priimek, naslov stalnega in začasnega
prebivališča, če ga ima, enotno matično številko občana ali drugo nacionalno
identifikacijsko številko in državo rojstva, če gre za fizično osebo, ki ni
samostojni podjetnik, 
3.    
podatke o prostorskem aktu, namenjenem
rudarstvu, s katerim se ureja območje predlaganega pridobivalnega prostora, v
skladu s 151. členom tega zakona, 
4.    
navedbo pogoja iz drugega odstavka 34. člena
tega zakona, ki ga uveljavlja, kadar gre za pridobitev rudarske pravice brez
javnega razpisa, 
5.    
predlog imena pridobivalnega prostora, 
6.    
predlog pridobivalnega prostora, vključno z
navedbo parcelnih številk, katastrske občine in občine, v kateri je posamezna
parcela, 
7.    
navedbo nadmorske višine predlagane najgloblje
točke izkoriščanja po rudarskem projektu za pridobitev koncesije za
izkoriščanje, 
8.    
navedbo vrste mineralne surovine za
izkoriščanje, 
9.    
navedbo, ali se namerava izvajati površinsko
ali podzemno izkoriščanje mineralne surovine, predvidene vrste odkopne metode
ter navedbo, ali gre za nov ali predčasno opuščen pridobivalni prostor, 
10. 
predlagan čas trajanja koncesije, 
11. 
navedbo količine mineralne surovine, ki se
skladno z rudarskim projektom za pridobitev koncesije za izkoriščanje lahko
izkoristi v predlaganem pridobivalnem prostoru, 
12. 
navedbo načina izvajanja sanacije,
rekultivacije in vzpostavitve novega oziroma nadomestitve prejšnjega stanja
okolja v pridobivalnem prostoru po končanem izkoriščanju in 
13. 
navedbo dejavnosti, ki se bodo opravljale v
zvezi s pridobljeno mineralno surovino.
(6) Vlogi za pridobitev rudarske pravice za
izkoriščanje določene vrste mineralne surovine na določenem pridobivalnem
prostoru mora vlagatelj priložiti: 
1.    
geodetski načrt, ki ga izdela pooblaščeno
geodetsko podjetje in zanj izda certifikat geodetskega načrta, s prikazom in
navedbo koordinat točk, ki pridobivalni prostor omejujejo, podanih v državnem
koordinatnem sistemu, kadar v pridobivalni prostor niso vključene samo parcele
v celoti, in navedbo površine pridobivalnega prostora, 
2.    
rudarski projekt za pridobitev koncesije za
izkoriščanje, 
3.    
če je zemljiška parcela obremenjena s hipoteko
ali drugo pravico, soglasje imetnika take pravice, da se na parceli lahko
podeli rudarska pravica, 
4.    
soglasje obstoječega nosilca rudarske pravice,
kadar je za predlagani pridobivalni prostor ali njegov del že podeljena
rudarska pravica za raziskovanje ali izkoriščanje, nameravano izkoriščanje pa
se nanaša na mineralne surovine, ki jih obstoječi nosilec rudarske pravice ne
raziskuje ali izkorišča.
(7) Ne glede na šesto alinejo četrtega
odstavka tega člena lahko ministrstvo, pristojno za rudarstvo, vladi predlaga
izdajo rudarskega koncesijskega akta tudi, če predlagani pridobivalni prostor
ne izpolnjuje pogojev glede minimalnih bilančnih zalog mineralne surovine,
minimalne letne proizvodnje v raščenem stanju in minimalne dobe trajanja
koncesije, kadar se vloga nanaša na pridobivalni prostor, za katerega so
izpolnjeni naslednji pogoji: 
-      
rudarska pravica in koncesija sta že bili
podeljeni na podlagi določb zakona, ki ureja rudarstvo, pa je koncesijsko
razmerje prenehalo, še preden je bila mineralna surovina na tem pridobivalnem
prostoru izkoriščena v obsegu iz koncesijskega akta in koncesijske pogodbe, 
-      
izkoriščanje je v času podeljene koncesije
potekalo skladno s koncesijskim aktom in koncesijsko pogodbo, 
-      
po prvotni koncesiji je v pridobivalnem
prostoru ostalo še najmanj 100.000 kubičnih metrov bilančnih zalog mineralne
surovine v raščenem stanju, in 
-      
poravnane so vse finančne obveznosti iz naslova
podeljene koncesije. 
(8) Ne glede na šesto alinejo četrtega
odstavka tega člena ministrstvu, pristojnemu za rudarstvo, ni treba preverjati
izpolnjevanja pogojev minimalnih bilančnih zalog mineralne surovine, minimalne
letne proizvodnje v raščenem stanju in minimalne dobe trajanja rudarske pravice
za izkoriščanje, če se vloga za pridobitev rudarske pravice za izkoriščanje
nanaša na pridobivalni prostor znotraj rezervata mineralne surovine, za
katerega so v času priprave koncesijskega akta v obsegu trenutno veljavnih
koncesij za izkoriščanje iste vrste mineralne surovine ti pogoji že izpolnjeni.
Šteje se, da se vloga nanaša na izkoriščanje mineralne surovine znotraj
rezervata mineralne surovine, če je znotraj istega območja, ki je v prostorskih
aktih po namenski rabi opredeljeno kot območje za izkoriščanje iste vrste
mineralne surovine, v času izdaje koncesijskega akta že podeljena vsaj ena
koncesija za izkoriščanje te mineralne surovine, predlagani pridobivalni
prostor pa se bo z njim stikal vsaj po eni stranici.
36. člen
(skladnost z dokumenti urejanja prostora)
(1) Pridobivalni prostor in njegova raba
morata biti v skladu z dokumenti urejanja prostora. 
(2) Skladnost pridobivalnega prostora in
njegove rabe z dokumenti urejanja prostora ugotavlja izdajatelj prostorskega
izvedbenega akta, namenjenega rudarstvu, na podlagi zahteve ministrstva,
pristojnega za rudarstvo. 
(3) Izdajatelj prostorskega izvedbenega
akta ugotavlja skladnost iz prvega odstavka tega člena s primerjavo predloga
pridobivalnega prostora in njegove rabe v rudarskem projektu za pridobitev
koncesije za izkoriščanje z vsebino in zahtevami iz prostorskega izvedbenega
akta. 
(4) V primeru ugotovljene skladnosti
izdajatelj prostorskega izvedbenega akta izda potrdilo o skladnosti
pridobivalnega prostora in njegove rabe z dokumenti urejanja prostora. Pri
izdaji potrdila mora upoštevati tudi druge določbe tega zakona, zlasti določbe
7. točke 2. člena, prvega odstavka 3. člena, tretjega odstavka 8. člena in 151.
člena tega zakona. V potrdilu navede tudi prostorski izvedbeni akt, namenjen
rudarstvu, s katerim sta pridobivalni prostor in njegova raba skladna. Sestavni
del potrdila je grafični del prostorskega akta z legendo. 
(5) V primeru ugotovljene neskladnosti
izdajatelj prostorskega izvedbenega akta izda potrdilo v katerem navede, da
predlagani pridobivalni prostor ali njegova raba ni skladna z dokumenti
urejanja prostora, prostorske akte, ki urejajo zadevno območje in v čem je neskladnost.
Če predlagani pridobivalni prostor ali njegova raba ni skladna z dokumenti
urejanja prostora, koncesijskega akta za tak pridobivalni prostor oziroma
njegovo rabo ni mogoče izdati. 
(6) Ne glede na določbo prejšnjega odstavka
se šteje, da sta pridobivalni prostor in njegova raba skladna z dokumenti
urejanja prostora, če iz potrdila izdajatelja prostorskega izvedbenega akta
izhaja, da raba zemljišča ni v skladu z dokumenti urejanja prostora, je pa na
način in pod pogoji tega zakona tako zemljišče razglašeno za rudarski prostor v
javno korist. 
(7) Izdajatelj prostorskega izvedbenega
akta mora potrdilo izdati v 30 dneh od prejema zaprosila iz drugega odstavka
tega člena.
37. člen
(vsebina rudarskega koncesijskega akta)
Z rudarskim koncesijskim aktom se določi
zlasti:
1.    
vrsta koncesije in z njo povezana mineralna
surovina, ki se jo bo po pridobitvi koncesije lahko izkoriščalo, s katero se
določi pravica za pridobivanje, obogatitev ali skladiščenje določene vrste
mineralne surovine:
- 
v novem pridobivalnem prostoru, za katerega se
šteje tudi razširitev obstoječega pridobivalnega prostora na sosednje
zemljišče, ali
- 
v predčasno opuščenem pridobivalnem prostoru, v
katerem so še izkoristljive mineralne surovine, za katerega se šteje tudi
nelegalni kop;
2.    
ime, meje in površina pridobivalnega prostora;
3.    
obdobje, za katerega se bo lahko pridobila
koncesija za izkoriščanje mineralne surovine, ki glede na podatke o skupnih in
letnih količinah pridobljene mineralne surovine iz rudarskega projekta znaša do
50 let;
4.    
način pridobitve koncesije za izkoriščanje
mineralne surovine z javnim razpisom ali brez javnega razpisa ter pravna
ali fizična oseba, ki se ji podeli rudarska pravica za izkoriščanje mineralne
surovine brez javnega razpisa, kadar javni razpis ni potreben;
5.    
obveznosti, ki jih bo morala ob izkoriščanju
mineralne surovine spoštovati pravna oziroma fizična oseba, ko bo pridobila
koncesijo za izkoriščanje mineralne surovine, ki se nanašajo na:
- 
količino mineralne surovine, ki se jo lahko
izkoristi v pridobivalnem prostoru,
- 
izpolnjevanje pogojev s področja varstva
okolja, ohranjanja narave, varstva voda, varstva kulturne dediščine in varstva
pred naravnimi in drugimi nesrečami,
- 
zagotavljanje varstva in zdravja pri delu,
- 
plačevanje nadomestila za mineralne surovine,
pridobljene z njihovim izkoriščanjem (v nadaljnjem besedilu: rudarska
koncesnina),
- 
način izvajanje del zaradi sanacije,
rekultivacije in vzpostavitve novega oziroma nadomestitve prejšnjega stanja
okolja v pridobivalnem prostoru po končanem izkoriščanju,
- 
način zagotavljanja sredstev, namenjenih delom
iz prejšnje alineje (v nadaljnjem besedilu: rezervirana sredstva za sanacijo),
in
- 
druge obveznosti, če so potrebne zaradi
specifičnosti pridobivalnega prostora ali posebnosti pri izvajanju rudarskih
del;
6.    
vrsta dejavnosti, ki se jih bo lahko opravljalo
v zvezi s pridobljeno mineralno surovino, s katero se podrobneje opredelijo
dela, namenjena pridobivanju, obogatitvi in uskladiščenju mineralnih surovin in
njihovi dostavi na trg;
7.    
kršitve, zaradi katerih se bo lahko koncesija
za izkoriščanje nosilcu rudarske pravice za izkoriščanje odvzela, s katerimi se
podrobneje opredelijo njegova ravnanja ali opustitev ravnanj, zaradi katerih
lahko koncesijska pogodba preneha ali se rudarska pravica za izkoriščanje
odvzame.
38. člen
(posledica objave rudarskega koncesijskega
akta)
(1) Za zemljišča pridobivalnega prostora,
ki jih določa rudarski koncesijski akt, je mogoče sprejemati nove prostorske
akte oziroma jih spreminjati in dopolnjevati samo, če se s tem na njih ne
onemogoča izkoriščanje mineralnih surovin.
(2) V postopkih priprave in sprejemanja
prostorskih aktov iz prejšnjega odstavka mora biti zagotovljeno sodelovanje
ministrstva, pristojnega za rudarstvo.
2. (črtan)
39. člen
(črtan)
3. (črtan)
40. člen
(črtan)
41. člen
(javni razpis za izbor nosilca rudarske
pravice za izkoriščanje)
(1) Javni razpis za izbor nosilca rudarske
pravice za izkoriščanje ogljikovodikov se objavi v Uradnem listu Republike
Slovenije in uradnem glasilu Evropske unije najmanj 90 dni pred iztekom roka,
določenega za prijavo na razpis. Javni razpis za izbor nosilca rudarske pravice
za izkoriščanje drugih mineralnih surovin se objavi v Uradnem listu Republike
Slovenije najmanj 30 dni pred iztekom roka, določenega za prijavo na razpis.
(2) Vsebino javnega razpisa predpiše
vlada, vsebovati pa mora predvsem:
1.    
način in rok prijave,
2.    
opis pogojev glede tehnične in kadrovske
usposobljenosti za izvajanje rudarskih del ob izkoriščanju mineralnih surovin,
ki jih mora izpolnjevati prijavitelj,
3.    
opredelitev mej pridobivalnega prostora,
4.    
navedbo mineralne surovine, ki je predmet javnega razpisa,
5.    
začetek in čas trajanja rudarske pravice za
izkoriščanje,
6.    
način zavarovanja, da bo izbrani kandidat po
končanem izkoriščanju na svoje stroške odpravil škodo, ki bi nastala kot
posledica izkoriščanja in izvedel sanacijo pridobivalnega prostora,
7.    
opis postopka za izbiro nosilca rudarske
pravice za izkoriščanje,
8.    
rok in način obveščanja kandidatov o poteku
postopka,
9.    
odgovorne osebe ministrstva, pristojnega za
rudarstvo, za dajanje informacij med potekom postopka javnega razpisa.
4. Odločanje o nosilcu rudarske pravice
za izkoriščanje
42. člen
(prijava na javni razpis)
(1) Prijavitelj mora v prijavi na javni
razpis navesti: 
1.    
firmo, poslovni naslov, matično in davčno
številko, če gre za pravno osebo ali samostojnega podjetnika, 
2.    
ime, priimek, naslov stalnega in začasnega
prebivališča, če ga ima, enotno matično številko občana ali drugo nacionalno
identifikacijsko številko in državo rojstva, če gre za fizično osebo, ki ni
samostojni podjetnik, 
3.    
javni razpis, na katerega se prijavlja. 
(2) Prijavi na javni razpis mora
prijavitelj priložiti revidiran rudarski projekt za pridobitev koncesije za
izkoriščanje z izračunom stroškov sanacije po končanem izkoriščanju. 
(3) Po prejetju prijav ministrstvo, pristojno
za rudarstvo, naprej preveri, ali so prijave pravočasne ter ali prijavitelji
izpolnjujejo s 6. členom tega zakona predpisane pogoje za pridobitev rudarske
pravice za izkoriščanje. Če ministrstvo ugotovi, da prijava ni pravočasna ali
da prijavitelj ne izpolnjuje s 6. členom tega zakona predpisanih pogojev za
pridobitev rudarske pravice za izkoriščanje, prijavo zavrže. 
(4) Če prijava sicer vsebuje revidirani
rudarski projekt za pridobitev koncesije za izkoriščanje z izračunom stroškov
sanacije po končanem izkoriščanju, vendar njegova vsebina ni skladna z
zahtevami javnega razpisa ali ni izdelan v skladu s predpisi, ministrstvo
prijavitelja obvesti o pomanjkljivostih in mu naloži rok, v katerem jih mora
odpraviti. Ta rok ne sme biti krajši od treh in ne daljši od 14 dni. 
(5) Če prijavitelj pomanjkljivosti iz
prejšnjega odstavka odpravi v roku, ministrstvo njegovo prijavo šteje kot
popolno (v nadaljnjem besedilu: upravičeni prijavitelj), v nasprotnem prijavo
zavrže. 
(6) Šteje se, da javni razpis uspe, če prijavo
odda najmanj en upravičeni prijavitelj. Takemu prijavitelju ministrstvo,
pristojno za rudarstvo, izda odločbo o izbiri nosilca rudarske pravice za
izkoriščanje. 
(7) Če prijavo na javni razpis oddata dva
ali več upravičenih prijaviteljev, se postopek izbora nosilca rudarske pravice
za izkoriščanje izvede kot dražba, na kateri prijavitelji z veljavnimi
prijavami na javni razpis konkurirajo za nosilca rudarske pravice za
izkoriščanje s svojimi ponudbami o višini plačila rudarske koncesnine na enoto
pridobljene mineralne surovine v raščenem stanju.
42.a člen
(dražba)
(1) Dražba iz prejšnjega člena se začne z
vabilom, ki ga ministrstvo, pristojno za rudarstvo, pošlje z osebno vročitvijo
vsem upravičenim prijaviteljem. V vabilu ministrstvo navede datum, čas in kraj
dražbe ter druge podatke, pomembne za izvedbo dražbe. V vabilu ministrstvo
upravičene prijavitelje posebej opozori na to, da se bo v primeru, če se dražbe
ne bi udeležili, štelo, da se strinjajo nosilcem rudarske pravice za
izkoriščanje, izbranim na dražbi. Če upravičeni prijavitelj, njegov zakoniti
zastopnik ali pooblaščenec med postopkom spremeni sedež oziroma naslov, ki ga
je navedel v prijavi na javni razpis ali pooblastilu, pa tega ne sporoči
ministrstvu, pristojnem za rudarstvo, ministrstvo opravi vročitev vabila na
dražbo z javnim naznanilom, ki ga objavi na oglasni deski in na enotnem
državnem portalu e-uprava. Vročitev šteje za opravljeno osmi dan od objave na
oglasni deski in na enotnem državnem portalu e-uprava. 
(2) Upravičeni prijavitelj, ki je bil
pravilno vabljen na dražbo, in se dražbe ne udeleži, dve leti od dneva dražbe
ne more vložiti nove vloge za pridobitev rudarske pravice za izkoriščanje, se
prijaviti na javni razpis za izbor nosilca rudarske pravice za izkoriščanje,
ali sodelovati na dražbi za izbor nosilca rudarske pravice za izkoriščanje.
Ministrstvo vodi evidenco upravičenih prijaviteljev, ki se niso udeležili
dražbe. 
(3) V primeru, ko je prijavitelj iz prvega
odstavka tega člena fizična oseba, ki ni samostojni podjetnik, se lahko dražbe
udeleži sam, ali od njega pooblaščena oseba. V primeru, da je prijavitelj
pravna oseba ali podjetnik, se dražbe lahko udeleži zakoniti zastopnik
prijavitelja ali od njega pooblaščena oseba. V primeru, da se dražbe udeleži
pooblaščenec prijavitelja, lahko dražbi prisostvuje tudi prijavitelj ali njegov
zakoniti zastopnik, ne more pa sam neposredno dajati ponudbe o višini rudarske
koncesnine na enoto pridobljene mineralne surovine v raščenem stanju. Osebe, ki
bodo sodelovale na dražbi, morajo svojo identiteto izkazati z veljavnim osebnim
dokumentom, pooblaščenci pa morajo predložiti tudi overjeno pisno pooblastilo
prijavitelja. Overitev pooblastila ni potrebna, če dražbi prisostvuje tudi
prijavitelj ali njegov zakoniti zastopnik. 
(4) Dražbo vodi komisija, ki jo imenuje
minister, pristojen za rudarstvo. V komisijo se imenuje najmanj tri člane, od
katerih je eden imenovan za predsednika in eden za namestnika predsednika.
Člani komisije se imenujejo izmed uradnikov ministrstva, pristojnega za rudarstvo.
Dražbo je mogoče izvesti, če sta na dražbi prisotna vsaj dva od imenovanih
članov, od katerih je eden predsednik ali namestnik predsednika. V nasprotnem
primeru dražbe ni mogoče izvesti in se na način, ki je določen v prvem odstavku
tega člena, prestavi na drug datum. 
(5) Dražba se prične s predstavitvijo
predmeta draženja, izklicne cene, stopnje dvigovanja ponudbe in pravil
draženja, draženje pa se začne v trenutku, ko to jasno naznani član komisije,
ki vodi dražbo (v nadaljnjem besedilu: voditelj dražbe). Komisija iz prejšnjega
odstavka mora zagotoviti enotno merjenje časa draženja. 
(6) Izklicna višina ponudbe je koncesnina
na enoto mineralne surovine, izražena v točkah, kot jo določa predpis iz 53.
člena tega zakona, stopnja dvigovanja ponudbe pa znaša deset odstotkov te
vrednosti. Koncesnina iz naslova pridobivalnega prostora se tudi v primeru
izbora nosilca rudarske pravice za izkoriščanje z dražbo obračunava v skladu s
predpisom iz 53. člena tega zakona. 
(7) Komisija o poteku dražbe piše zapisnik,
v katerem navede tudi podatke o prijaviteljih z veljavno prijavo na javni
razpis, ki se dražbe niso udeležili, prisotnih prijaviteljih (v nadaljnjem
besedilu: dražiteljih) in njihovih ponudbah ter ugotovitev, katera ponudba je
najugodnejša in kdo jo je podal. 
(8) Šteje se, da je dražba uspela, če je
bila na njej dana vsaj ena veljavna ponudba, ali če je višina rudarske
koncesnine na enoto pridobljene mineralne surovine v raščenem stanju določena
na način iz devetega ali desetega odstavka tega člena. V drugih primerih se
šteje, da dražba ni uspela in se lahko ponovi, če ni za isti pridobivalni
prostor ali njegov del vložena druga vloga za pridobitev rudarske pravice za
izkoriščanje. Dražitelj je vezan na svojo ponudbo, dokler ni podana naslednja
višja ponudba. Draženje je končano, če v roku pet minut od znaka za začetek
draženja noben dražitelj ni zvišal izklicne višine ponudbe ali ko je od zadnje
najvišje ponudbe poteklo pet minut. Ugovore proti dražbenemu postopku je mogoče
podati, dokler ni zaključen zapisnik o poteku dražbe. Morebitne ugovore reši
voditelj dražbe takoj. 
(9) Če noben od dražiteljev ne zviša
izklicne višine ponudbe se šteje, da je najugodnejšo ponudbo podal tisti
dražitelj, ki je vložil vlogo za pridobitev rudarske pravice za izkoriščanje,
če vlagatelj na dražbi ne sodeluje pa tisti dražitelj, katerega prijavo na
javni razpis je ministrstvo prejelo prej, ne glede na vrsto prenosa pošiljke. 
(10) Če se dražbe udeleži samo en
dražitelj, se mu za višino nadomestila za raziskovanje mineralnih surovin
določi izklicna višina ponudbe. 
(11) Komisija zapisnik vroči uradni osebi,
ki vodi postopek izdaje odločbe o izbiri nosilca rudarske pravice za
izkoriščanje, najkasneje v roku treh delovnih dni od zaključka dražbe. 
(12) Po končani dražbi odloči o nosilcu
rudarske pravice za izkoriščanje ministrstvo, pristojno za rudarstvo, z
odločbo, ki jo vroči izbranemu dražitelju in vsem ostalim upravičenim
prijaviteljem. Upravičeni prijavitelj, ki je bil pravilno vabljen na dražbo, in
se dražbe ni udeležil, ne more izpodbijati odločbe o izbiri nosilca rudarske
pravice za izkoriščanje. 
(13) Minister, pristojen za rudarstvo,
podrobneje predpiše sestavo in naloge komisije za izvedbo dražbe, vsebino
vabila na dražbo, roke in način izvedbe posameznih dejanj v zvezi z dražbo,
potek dražbe, način identificiranja dražiteljev, vsebino zapisnika o dražbi in
način vodenja evidence o upravičenih prijaviteljih, ki se niso udeležili
dražbe.
43. člen
(odločanje o nosilcu rudarske pravice za
izkoriščanje, ko ni potreben javni razpis)
 Če se koncesija
za izkoriščanje za določeni pridobivalni prostor lahko podeli brez javnega
razpisa in samo na podlagi prej izdanega rudarskega koncesijskega akta, izda
ministrstvo, pristojno za rudarstvo, izbranemu nosilcu rudarske pravice odločbo
o izbiri nosilca rudarske pravice za izkoriščanje po objavi rudarskega
koncesijskega akta.
5. Sklepanje koncesijske pogodbe
44. člen
(pogoji za začetek sklepanja koncesijske
pogodbe)
(1) Izbrani nosilec rudarske pravice za
izkoriščanje mora najkasneje do začetka sklepanja koncesijske pogodbe v
primeru, da ni lastnik zemljišča, ki ga opredeljuje pridobivalni prostor, z
lastnikom zemljišča skleniti pravni posel z namenom pridobiti pravico izvajati
rudarska dela na zemljišču, razen v primeru podzemnega izkoriščanja, če iz
rudarskega projekta izhaja, da zaradi izkoriščanja ne bo vplivov na zemljišče.
(2) Sklepanje koncesijske
pogodbe se začne na predlog, ki ga imetnik odločbe o izbiri nosilca
rudarske pravice vloži na ministrstvo, pristojno za
rudarstvo.
(3) Predlogu iz prejšnjega odstavka se mora
priložiti:
1.    
revidiran rudarski projekt za pridobitev
koncesije za izkoriščanje v dveh izvodih in
2.    
dokazilo o pravici izvajati rudarska dela na
zemljišču.
45. člen
(preveritve pred podpisovanjem koncesijske
pogodbe)
(1) Po prejetju predloga iz drugega
odstavka prejšnjega člena ministrstvo, pristojno za rudarstvo, preveri:
1.    
ali ima rudarski projekt sestavine, predpisane
s tem zakonom oziroma predpisom, izdanim na njegovi podlagi,
2.    
ali je rudarski projekt izdelala pravna oziroma
fizična oseba, ki je med izdelavo projekta izpolnjevala s tem zakonom
predpisane pogoje za rudarskega projektanta, ter ali je oseba, ki je navedena
kot odgovorni rudarski projektant, med izdelavo projekta izpolnjevala pogoje za
odgovornega rudarskega projektanta,
3.    
ali je bila opravljena revizija rudarskega
projekta ter ali so rudarski revident in odgovorni rudarski revidenti, ki so jo
opravili, med revidiranjem izpolnjevali pogoje za rudarskega revidenta in
odgovornega rudarskega revidenta,
4.    
ali je pridobivalni prostor, predviden z
rudarskim projektom, v skladu z rudarskim koncesijskim aktom,
5.    
ali so k rudarskemu projektu priložena
pozitivna mnenja in soglasja pristojnih mnenjedajalcev in soglasodajalcev,
6.    
ali so k rudarskemu projektu priložena
dovoljenja v skladu s predpisi, ki urejajo ceste, vode, okolje, naravo, naravne
vrednote, kulturno dediščino in drugo, in
7.    
ali ima izbrani nosilec rudarske pravice za
pridobivalni prostor in pristopno zemljišče, predvideno z rudarskim projektom,
pravico izvajati rudarska dela na zemljišču.
(2) Če ministrstvo, pristojno za rudarstvo,
ob preveritvi pogojev iz prejšnjega odstavka ugotovi, da je rudarski projekt za
pridobitev koncesije za izkoriščanje izdelan v skladu s 1., 2., 3., 4., 5. in 6. točko prejšnjega odstavka,
ga zapečati ter potrdi s podpisom uradne osebe in žigom organa, v nasprotnem
zahteva popravo oziroma dopolnitev rudarskega projekta.
(3) Če ministrstvo ob preveritvi iz prvega
odstavka tega člena ugotovi, da izbrani nosilec rudarske pravice za
izkoriščanje za pridobivalni prostor in pristopno zemljišče, predvideno z
rudarskim projektom ali za njegov del še nima pravice izvajati rudarska dela na
zemljišču, nadaljuje s postopkom sklepanja koncesijske pogodbe, ko mu nosilec
rudarske pravice predloži dokazilo o takšni pravic, lahko pa tudi, če je
pridobivalni prostor razglašen za rudarski prostor v javno korist, uvede
postopek prisilne pridobitve pravice izvajati rudarska dela na takšnem
zemljišču.
(4) Prekinitev sklepanja koncesijske
pogodbe, ki nastane zaradi pridobivanja pravice izvajati rudarska dela na
zemljišču, lahko traja dve leti in se lahko na zahtevo izbranega nosilca
rudarske pravice podaljša še za naslednji dve leti. Po preteku tega roka odločba o izbiri nosilca rudarske pravice za
izkoriščanje preneha veljati po samem zakonu, kar se ustrezno označi v zbirki
rudarskih podatkov.
(5) Ko ministrstvo,
pristojno za rudarstvo, ugotovi, da je rudarski projekt za pridobitev koncesije
za izkoriščanje izdelan v skladu z zahtevami tega zakona in da izbrani nosilec
rudarske pravice za izkoriščanje razpolaga z dokazilom o pravici izvajati
rudarska dela na zemljišču, pripravi predlog koncesijske pogodbe v ustreznem
številu izvodov. Predlog koncesijske pogodbe v imenu Republike Slovenije
podpiše minister, pristojen za rudarstvo, ministrstvo pa nato vse izvode pošlje
z osebno vročitvijo v podpis izbranemu nosilcu rudarske pravice za
izkoriščanje.
46. člen
(pravica izvajati rudarska dela na
zemljišču)
(1) V primeru, ko kandidat za nosilca
rudarske pravice za izkoriščanje ni lastnik zemljišča, ki je s koncesijskim
aktom določeno za pridobivalni prostor ali ko ni lastnik pristopnega zemljišča,
lahko pridobi pravico izvajati rudarska dela na takšnem zemljišču s pravnim
poslom za pridobitev pravice izvajati rudarska dela na tujem zemljišču,
sklenjenim z lastnikom tega zemljišča.
(2) Ne glede na
prejšnji odstavek kandidat za nosilca rudarske pravice
ni dolžan skleniti pravnega posla iz prejšnjega odstavka v primeru, ko gre za
podzemno izkoriščanje in iz rudarskega projekta izhaja, da ne bo vpliva na
površino zemljišča oziroma, da ni vplivnega območja, rudarska
dela pa se bodo izvajala globlje od 30 metrov. Ne
glede na to, če pri podzemnem izkoriščanju ni vpliva na površino zemljišča, pa
mora kandidat za nosilca rudarske pravice za izkoriščanje razpolagati s pravico
izvajati rudarska dela na zemljišču za pristopno zemljišče.
(3) Za pravico izvajati rudarska dela na
zemljišču po tem zakonu velja:
1.    
izpisek iz zemljiške knjige, iz katerega
izhaja, da razpolaga nosilec rudarske pravice za izkoriščanje z določeno
stvarno ali obligacijsko pravico, ki mu omogoča izvajati rudarska dela, ali
2.    
od lastnika zemljišča v pisni obliki in
overjena dana pravica izvajati rudarska dela, ali
3.    
pravnomočna sodna ali upravna odločba, ki
nosilcu rudarske pravice za izkoriščanje omogoča izvajati rudarska dela na
takšnem zemljišču, ali
4.    
pogodba o prenosu kmetijskih zemljišč in gozdov
na Sklad kmetijskih zemljišč in gozdov Republike Slovenije (v nadaljnjem
besedilu: Sklad), sklenjena med pravno osebo in Skladom na podlagi
5. člena Zakona o lastninskem preoblikovanju podjetij (Uradni list RS, št. 55/92,
7/93, 31/93, 32/94 – odl. US, 1/96 in 30/98 – ZZLPPO), če iz nje tako izhaja.
(4) Kadar je lastnik zemljišča iz prvega
odstavka tega člena Republika Slovenija, upravljavec takega zemljišča s
kandidatom za nosilca rudarske pravice iz prvega odstavka tega člena sklene
pravni posel za pridobitev pravice izvajati rudarska dela na zemljišču brez
javnega razpisa. Na zaprosilo kandidata za nosilca rudarske pravice upravljavec
zemljišč sestavi pogodbo v skladu s pravili njegovega poslovanja in ob
upoštevanju morebitne pogodbe iz 4. točke prejšnjega odstavka, ter jo predloži
v podpis kandidatu za nosilca rudarske pravice v dveh mesecih od zaprosila.
47. člen
(podpisovanje koncesijske pogodbe)
(1) Nosilec rudarske pravice za
izkoriščanje mora ministrstvu, pristojnemu za rudarstvo, vrniti vse izvode
podpisane koncesijske pogodbe v dveh mesecih od vročitve. Če se nosilec
rudarske pravice odloči, da bo rezervirana sredstva za sanacijo zagotavljal z
bančno garancijo, mora koncesijskim pogodbam priložiti tudi izvirnik bančne
garancije. 
(2) Če koncesionar v roku iz prejšnjega
odstavka ministrstvu, pristojnemu za rudarstvo, ne vrne podpisanih koncesijskih
pogodb, z dnem izteka roka odločba o izbiri nosilca rudarske pravice za
izkoriščanje preneha veljati, rudarska pravica pa ugasne. 
(3) Če koncesionar podpisanim koncesijskim
pogodbam ne priloži bančne garancije, se šteje, da bo rezervirana sredstva za
sanacijo zagotavljal z vplačili v Eko sklad. 
(4) Ministrstvo, pristojno za rudarstvo,
pošlje en izvod veljavne koncesijske pogodbe, skupaj s potrjenim rudarskim
projektom za pridobitev koncesije za izkoriščanje, koncesionarju ter po en
izvod koncesijske pogodbe v vednost pristojni rudarski inšpekciji in
samoupravnim lokalnim skupnostim, na območju katerih je pridobivalni prostor. 
(5) Če bo nosilec rudarske pravice
rezervirana sredstva za sanacijo zagotavljal z vplačili v Eko sklad, postane
zavezanec za plačilo z dnem, ko pogodba v skladu z 48. členom tega zakona
postane veljavna.
48. člen
(ugotavljanje časa veljavnosti rudarske pravice
za izkoriščanje)
Čas veljavnosti rudarske pravice začne teči
z dnem, ko koncesijsko pogodbo podpišeta pogodbeni stranki.
49. člen
(koncesijska pogodba)
(1) Koncesijska pogodba vsebuje zlasti:
1.    
opis načina izkoriščanja mineralne surovine,
2.    
tak opis pridobivalnega prostora, za katerega
se podeljuje rudarska pravica za izkoriščanje, kot je naveden v koncesijskem
aktu,
3.    
obdobje, za katero se podeljuje rudarska
pravica za izkoriščanje in pogoji za izvajanje rudarskih del v času veljavnosti
koncesijske pogodbe,
4.    
način in pogoji za plačevanje rudarske
koncesnine,
5.    
način in pogoji za zagotovitev rezerviranih
sredstev za sanacijo,
6.    
način in pogoje za sprotno sanacijo zemljišč
pridobivalnega prostora in sanacijo okolja po končanem izkoriščanju mineralnih
surovin,
7.    
način ureditve pridobivalnega prostora med in
po končanem izkoriščanju mineralne surovine ter zavarovanje plačila za ureditev
prostora,
8.    
pogoje glede prenehanja in podaljšanja časa
veljavnosti rudarske pravice za izkoriščanje,
9.    
pogoje prenosa in dedovanje rudarske pravice za
izkoriščanje,
10. 
vrste garancije nosilca rudarske pravice za
izkoriščanje za sprotno sanacijo pridobivalnega prostora zaradi negativnih
vplivov izvajanja rudarskih del na okolico in zdravje ljudi ter za sanacijo
okolja po končanem izkoriščanju in
11. 
vrste sankcij zaradi neizvajanja ali
nepravilnega izkoriščanja mineralne surovine in posledic v primeru takšnih
kršitev.
(2) Potrjen rudarski projekt za pridobitev koncesije za izkoriščanje iz
drugega odstavka 45. člena tega zakona je sestavni del koncesijske pogodbe.
6. Možnosti podaljšanja in prenosa
rudarske pravice za izkoriščanje
50. člen
(pogoji za podaljšanje časa veljavnosti
rudarske pravice za izkoriščanje)
(1) Čas veljavnosti rudarske pravice za
izkoriščanje se lahko podaljša pod pogoji, da: 
1.    
je bila vloga za podaljšanje rudarske pravice
vložena najmanj šest mesecev pred potekom časa, za katerega je bila koncesijska
pogodba sklenjena, 
2.    
na pridobivalnem prostoru še obstajajo zaloge
mineralne surovine, 
3.    
koncesionar izpolnjuje pogoje za nosilca rudarske
pravice za izkoriščanje, 
4.    
ima koncesionar na zemljiščih, ki so predmet
podaljšanja rudarske pravice in pristopnem zemljišču, predvidenim s potrjenim
rudarskim projektom za pridobitev koncesije za izkoriščanje, pravico izvajati
rudarska dela ter ima soglasja morebitnih drugih imetnikov pravic na teh
zemljiščih za podaljšanje rudarske pravice, ali ko gre za podzemno izkoriščanje
in iz potrjenega rudarskega projekta za pridobitev koncesije za izkoriščanje
izhaja, da ne bo vpliva na površino zemljišča oziroma da ni vplivnega območja,
rudarska dela pa se bodo izvajala globlje od 30 metrov, 
5.    
je pridobivalni prostor skladen z dokumenti
urejanja prostora, 
6.    
s koncesijskim aktom določena skupna količina
mineralne surovine, za katero se je podelila rudarska pravice, še ni
izkoriščena, 
7.    
s podaljšanjem ne bo prekoračen rok iz 3. točke
37. člena tega zakona, 
8.    
je bila na pridobivalnem prostoru izvedena
predpisana sprotna sanacija zemljišč, degradiranih zaradi rudarskih del,
9.    
za pridobivalni prostor ali njegov del ni sprejet
začasni ukrep za zavarovanje prostorskega načrtovanja po predpisih, ki urejajo
urejanje prostora,
10. 
izkoriščanje ni potekalo izven mej odobrenega
pridobivalnega prostora.
(2) V vlogi za podaljšanje rudarske pravice
za izkoriščanje mora nosilec rudarske pravice: 
1.    
navesti podatke o nosilcu rudarske pravice in
zakonitih zastopnikih skladno s 1. in 2. točko petega odstavka 35. člena tega
zakona, 
2.    
navesti podatke o prostorskem aktu, namenjenem
rudarstvu, iz 151. člena tega zakona, s katerim se ureja območje predlaganega
pridobivalnega prostora, 
3.    
priložiti dokazila o pravici izvajati rudarska
dela na zemljiščih iz 4. točke prejšnjega odstavka za predlagano obdobje podaljšanja rudarske pravice, 
4.    
priložiti potrjen elaborat o zalogah in virih
iz 83. člena tega zakona, iz katerega je razvidno, da na pridobivalnem prostoru
še obstajajo zaloge mineralne surovine ter da količine iz koncesijskega akta še
niso izkoriščene, 
5.    
priložiti revidiran rudarski projekt za
pridobitev koncesije za izkoriščanje, izdelan v skladu s tem zakonom, koncesijskim aktom in koncesijsko pogodbo,
v katerem so upoštevane zaloge mineralne surovine, ki skladno s koncesijskim
aktom še niso izkoriščene. 
(3) Ministrstvo, pristojno za rudarstvo,
preveri skladnost pridobivalnega prostora in njegove rabe z dokumenti urejanja
prostora na način, kot ga določa 36. člen tega zakona. Izjavo pristojnega rudarskega inšpektorja iz 8. in 10. točke prvega
odstavka tega člena pridobi ministrstvo, pristojno za rudarstvo.
(4) O podaljšanju časa veljavnosti rudarske
pravice za izkoriščanje odloča ministrstvo, pristojno za rudarstvo. 
(5) Ministrstvo, pristojno za rudarstvo,
izda odločbo o podaljšanju časa veljavnosti rudarske pravice za izkoriščanje,
če ugotovi, da: 
1.    
je nosilec rudarske pravice za izkoriščanje do
zdaj izvajal rudarsko pravico za izkoriščanje na predpisani način in v skladu s
koncesijsko pogodbo, 
2.    
so za podaljšanje časa veljavnosti rudarske
pravice za izkoriščanje izpolnjeni pogoji iz prvega odstavka tega člena in 
3.    
za podaljšanje časa veljavnosti rudarske
pravice za izkoriščanje ni omejitev po določbah tega zakona. 
(6) Ne glede na 8. točko prvega odstavka
tega člena se rudarska pravica lahko podaljša tudi, če iz izjave pristojnega
rudarskega inšpektorja izhaja, da predpisana sprotna sanacija pridobivalnega
prostora ni bila izvedena, če koncesionar k vlogi priloži dokazilo o
zagotovitvi rezerviranih sredstev za sanacijo v višini zneska neizvedene
sanacije skladno s 54. členom tega zakona. Koncesionar mora neizvedeni del
sprotne sanacije pridobivalnega prostora izvesti v enem letu od sklenitve
dodatka h koncesijski pogodbi iz desetega odstavka tega člena, sicer mu
ministrstvo, pristojno za rudarstvo, odvzame rudarsko pravico, sanacijo
pridobivalnega prostora pa mora izvesti v skladu s 100.a členom tega zakona. 
(7) Če koncesionar rezervirana sredstva za
sanacijo iz prejšnjega odstavka zagotovi z vplačilom v sklad iz drugega
odstavka 54. člena tega zakona, mu ministrstvo, pristojno za rudarstvo, o
tem izda ugotovitveno odločbo, v kateri ugotovi višino obveznosti in ali so s
tem poravnane obveznosti iz prejšnjega odstavka. Vplačilo v sklad iz drugega
odstavka 54. člena tega zakona se poveča za znesek letnega nadomestila za
upravljanje z rezerviranimi sredstvi za sanacijo, ki pripada skladu, in v tem
primeru je znesek enak najvišjemu enkratnemu znesku nadomestila po predpisu iz
tretjega odstavka 53. člena tega zakona. 
(8) Ne glede na prvi odstavek tega člena je
v primeru, ko ministrstvo, pristojno za rudarstvo, na podlagi razpoložljivih
podatkov v zbirki rudarskih podatkov iz 14. člena tega zakona ne more
ugotoviti mej pridobivalnega prostora, ki je predmet podaljšanja rudarske
pravice za izkoriščanje, ali zbirka ne vsebuje vseh dokumentov, ki jih določa
ta zakon, podaljšanje rudarske pravice za izkoriščanje mogoče šele po
ugotovitvi mej pridobivalnega prostora in dopolnitvi zbirke z manjkajočimi
dokumenti. Koncesionar mora v zvezi s tem ministrstvu, pristojnemu za
rudarstvo, predložiti vse podatke in dokumente, s katerimi razpolaga.
Ministrstvo, pristojno za rudarstvo, si za potrebe ugotovitve mej
pridobivalnega prostora lahko pridobi podatke tudi iz arhivov lokalnih
skupnosti, upravnih enot, ministrstev ter zgodovinskih, pokrajinskih in drugih
arhivov. 
(9) Če rudarski projekt iz 5. točke drugega
odstavka tega člena še ni potrjen, ga ministrstvo, pristojno za rudarstvo,
potrdi smiselno tako, kot določa 45. člen tega zakona.
(10) Ministrstvo,
pristojno za rudarstvo, pripravi dodatek h koncesijski pogodbi v ustreznem
številu izvodov, ki jih v imenu Republike Slovenije podpiše minister, pristojen
za rudarstvo, ter ga v 15 dneh od pravnomočnosti odločbe o podaljšanju časa
veljavnosti rudarske pravice za izkoriščanje pošlje z osebno vročitvijo v
podpis koncesionarju. Postopek podpisovanja dodatka h koncesijski pogodbi se
smiselno izvede tako, kot to določa 47. člen tega zakona za podpisovanje
koncesijske pogodbe, v primeru neizpolnitve roka iz prvega odstavka 47. tega
člena pa se odločba o podaljšanju rudarske pravice odpravi, obveznost dokončne
sanacije okolja in odprave posledic, ki so nastale pri izvajanju rudarskih del
ter druge obveznosti iz koncesijske pogodbe pa koncesionarju ostanejo. 
(11) Ne glede na
rok iz 1. točke prvega odstavka tega člena je v primeru višje sile rudarsko
pravico za izkoriščanje mogoče podaljšati tudi, če je vloga za podaljšanje
vložena manj kot šest mesecev pred potekom časa, za katerega je bila
koncesijska pogodba sklenjena, če je do pojava višje sile prišlo v tem obdobju.
V tem primeru se rudarska pravica podaljša za čas trajanja višje sile tudi ob
neizpolnjevanju pogojev iz 5. in 7. točke prvega odstavka tega člena, vlogi pa
ni treba priložiti rudarskega projekta iz 5. točke drugega odstavka tega člena.
51. člen
(pogoji za prenos rudarske pravice za
izkoriščanje)
(1) Rudarska pravica za izkoriščanje se
lahko iz obstoječega nosilca rudarske pravice (v nadaljnjem besedilu:
prenosnika rudarske pravice) prenese na drugo pravno ali fizično osebo (v
nadaljnjem besedilu: prevzemnika rudarske pravice) z odločbo o prenosu rudarske
pravice za izkoriščanje, ki jo izda ministrstvo, pristojno za rudarstvo, pod
pogoji, da: 
1.    
zoper prenosnika rudarske pravice ne poteka
predhodni postopek zaradi insolventnosti, 
2.    
prevzemnik rudarske pravice izpolnjuje pogoje
za nosilca rudarske pravice za izkoriščanje iz 6. člena tega zakona, 
3.    
ima prevzemnik rudarske pravice pravico
izvajati rudarska dela na zemljišču, 
4.    
prevzemnik rudarske pravice izpolnjuje tudi
morebitne druge pogoje, ki jih je rudarski koncesijski akt, na podlagi katerega
je bila podeljena rudarska pravica za izkoriščanje, opredelil kot pogoj za
pridobitev rudarske pravice za izkoriščanje na posameznem pridobivalnem
prostoru, ki je predmet prenosa. 
(2) Vlogo za prenos rudarske pravice za
izkoriščanje prevzemnik rudarske pravice vloži na ministrstvo, pristojno za
rudarstvo, priloži pa ji: 
1.    
podatke o vlagatelju vloge skladno s 1. in 2.
točko petega odstavka 35. člena tega zakona, 
2.    
overjeno izjavo prenosnika rudarske pravice, da
se strinja s prenosom rudarske pravice, razen v primeru prenosa rudarske
pravice zaradi prenehanja obstoja nosilca rudarske pravice ali smrti nosilca
rudarske pravice, ki je fizična oseba, 
3.    
izjavo, da se strinja s prenosom rudarske
pravice ter prevzema vse pravice in obveznosti, ki iz nje izhajajo, 
4.    
dokazilo o pravici izvajati rudarska dela na
zemljišču,
5.    
potrjen rudarski projekt, na podlagi katerega
je prenosnik rudarske pravice pridobil rudarsko pravico za izkoriščanje.
(3) Če je nad prenosnikom rudarske pravice
začet stečajni postopek, če prenosnik rudarske pravice, ki je pravna oseba ali
samostojni podjetnik posameznik, preneha obstajati, ali v primeru smrti
prenosnika rudarske pravice, ki je fizična oseba, se lahko rudarska pravica
prenese na prevzemnika v dveh letih od začetka stečajnega postopka oziroma enem
letu od prenehanja prenosnika rudarske pravice ali pravnomočnosti sklepa o
dedovanju. Če bi rok iz prejšnjega stavka potekel po
izteku koncesijske pogodbe, se za skrajni rok za prenos rudarske pravice šteje
datum, do katerega je sklenjena koncesijska pogodba.
(4) Ne glede na
prvi odstavek tega člena je v primeru, ko ministrstvo, pristojno za rudarstvo,
na podlagi razpoložljivih podatkov v zbirki rudarskih podatkov iz
14. člena tega zakona ne more ugotoviti mej pridobivalnega prostora, ki je
predmet prenosa rudarske pravice za izkoriščanje, ali zbirka ne vsebuje vseh
dokumentov, ki jih določa ta zakon, prenos rudarske pravice za izkoriščanje
mogoč šele po ugotovitvi mej pridobivalnega prostora in dopolnitvi zbirke z
manjkajočimi dokumenti. Prenosnik, če ta ne obstaja več pa prevzemnik rudarske
pravice, mora v zvezi s tem ministrstvu, pristojnemu za rudarstvo, predložiti
vse podatke in dokumente, s katerimi razpolaga. Ministrstvo, pristojno za
rudarstvo, si za potrebe ugotovitve mej pridobivalnega prostora lahko pridobi
podatke tudi iz arhivov lokalnih skupnosti, upravnih enot, ministrstev ter
zgodovinskih, pokrajinskih in drugih arhivov. 
(5) Ministrstvo, pristojno za rudarstvo,
pripravi koncesijsko pogodbo v ustreznem številu izvodov, ki jih v imenu
Republike Slovenije podpiše minister, pristojen za rudarstvo, ter jo v 15 dneh
od pravnomočnosti odločbe o prenosu rudarske pravice za izkoriščanje pošlje z
osebno vročitvijo v podpis prevzemniku rudarske pravice. Za sklenitev
koncesijske pogodbe se smiselno uporablja 47. člen tega zakona. 
(6) V primeru odprave odločbe o prenosu
rudarske pravice za izkoriščanje na podlagi drugega odstavka 47. člena tega
zakona se šteje, da rudarska pravica ni bila prenesena, prenosnik rudarske
pravice pa ostane nosilec rudarske pravice ter zavezanec za izvedbo sanacijskih
rudarskih del, ki jih je treba izvesti, da se odpravijo posledice, ki so
nastale pri izvajanju rudarskih del, in dokončne sanacije okolja. Če po izdaji
odločbe o prenosu rudarske pravice prenosnik rudarske pravice preneha
obstajati, rudarska pravica ugasne, zavezanec za dokončno sanacijo okolja pa
postane pravna ali fizična oseba, ki je bila zadnji nosilec rudarske pravice. 
(7) Prenosnik rudarske pravice mora
prevzemniku predati dokumentacijo iz prvega odstavka 100. člena tega zakona, zapisnik o predaji in prevzemu pa
poslati v vednost ministrstvu, pristojnemu za rudarstvo.
(8) Ne glede na prvi in drugi odstavek tega
člena lahko skladno z zakonom, ki ureja postopke zaradi insolventnosti, sodišče
pri prodaji premoženja stečajnega dolžnika, ki je poslovna celota, kupcu dovoli
vstop v pravne položaje stečajnega dolžnika tudi za rudarsko pravico, koncesijo
za izkoriščanje mineralne surovine in z njo povezana dovoljenja, pravice najema
ali zakupa premoženja in drugih pravic, ki so potrebne za izvajanje rudarske
pravice, vendar samo, če so izpolnjeni naslednji pogoji: 
1.    
pred tem rudarska pravica ni ugasnila na
podlagi prvega odstavka 60. člena tega zakona, 
2.    
kupec izpolnjuje vse pogoje za pridobitev
rudarske pravice za izkoriščanje iz prvega, tretjega, četrtega in sedmega
odstavka tega člena ter 
3.    
ima kupec pravico izvajati rudarska dela na
zemljišču tudi za vsa preostala zemljišča ali dele zemljišč, ki ležijo znotraj
rudniškega prostora in niso predmet prodaje premoženja stečajnega dolžnika, za
celotno obdobje veljavnosti koncesije. 
(9) Sodišče v obrazložitvi sklepa, s
katerim ugotovi, da kupec vstopa v pravne položaje stečajnega dolžnika kot
univerzalni pravni naslednik, navede, na podlagi katerih dokazil ugotavlja, da
kupec izpolnjuje tudi pogoje, predpisane po tem zakonu. Sklep sodišče vroči
tudi ministrstvu, pristojnemu za rudarstvo. 
(10) Sodišče dokazila o izpolnjevanju
pogojev iz osmega odstavka tega člena pridobi po uradni dolžnosti. Od
ministrstva, pristojnega za rudarstvo, sodišče pridobi: 
-      
podatek iz 1. točke osmega odstavka tega člena
o obstoju rudarske pravice, 
-      
podatek o poravnanih dospelih obveznostih iz 2.
točke tretjega odstavka 6. člena tega zakona in 
-      
podatek iz četrtega odstavka tega člena o ugotovitvi
mej pridobivalnega prostora.
(11) Pravni posli,
sklenjeni v nasprotju s tem členom, so nični.
7. Finančne obveznosti nosilca rudarske
pravice za izkoriščanje
52. člen
(nastanek finančnih obveznosti)
(1) Z dnem, ko postane koncesijska pogodba
veljavna, postane nosilec rudarske pravice za izkoriščanje zavezanec za:
1.    
plačevanje rudarske koncesnine in
2.    
zagotavljanje in plačevanje rezerviranih
sredstev za sanacijo.
(2) Zavezancu iz prejšnjega odstavka se
način in pogoji za plačevanje rudarske koncesnine ter zagotavljanje in
plačevanje rezerviranih sredstev za sanacijo določijo z odločbo, ki jo v skladu
s predpisom iz tretjega odstavka 53. člena in predpisom iz tretjega odstavka
54. člena tega zakona ter določbami koncesijske pogodbe po uradni dolžnosti
izda ministrstvo, pristojno za rudarstvo.
53. člen
(izračunavanje in način plačevanja
rudarske koncesnine)
(1) Osnova za izračun rudarske koncesnine sta velikost pridobivalnega
prostora in povprečna cena enote določene vrste mineralne surovine v raščenem stanju v Republiki Sloveniji.
(2) Enota za izračun povprečne cene
mineralne surovine iz prejšnjega odstavka v trdem stanju je kubični meter
mineralne surovine v raščenem stanju. Enota za izračun povprečne cene mineralne
surovine, pridobljene v plinastem ali tekočem stanju je kubični meter, za nafto
in druge tekoče ogljikovodike pa tona pridobljene mineralne surovine.
(3) Povprečno ceno na enoto pridobljene
mineralne surovine v raščenem
stanju, način odmere, obračunavanja, plačevanja in
nadzora nad plačevanjem rudarske koncesnine, merila in pogoje za zmanjšanje in
oprostitev plačila rudarske koncesnine, način razdelitve lihega zneska rudarske
koncesnine med lokalno skupnostjo in Republiko Slovenijo ter način razdelitve
koncesnine med lokalnimi skupnostmi, kadar je pridobivalni prostor na območju
dveh ali več lokalnih skupnosti, predpiše vlada. 
(4) Rudarska koncesnina se plačuje v letnih
zneskih, ki znašajo največ 500 eurov na hektar pridobivalnega prostora in
največ 30 odstotkov povprečne cene za proizvedeno enoto mineralne surovine v
obravnavanem letu, razen če v postopku dražbe niso dosežene višje cene.
(5) Sredstva, dobljena z vplačili rudarskih
koncesnin, so v višini 50% prihodek tiste samoupravne lokalne skupnosti, na
katere območju leži pridobivalni prostor, v višini 50% pa prihodek Republike
Slovenije. V primeru, da se pridobivalni prostor nahaja na območju več
samoupravnih lokalnih skupnosti, se plačilo razdeli glede na površino
pridobivalnega prostora oziroma glede na površino zemljišča, pod katerim se
shranjujejo zemeljski plini, ki leži na območju posamezne samoupravne lokalne
skupnosti.
(6) Določbe 52. člena tega zakona, ki
se nanašajo na rudarsko koncesnino za pridobljeno mineralno surovino v raščenem
stanju, se smiselno uporabljajo tudi za zavezanca za sanacijo nelegalnega kopa
iz prvega odstavka 139. člena tega zakona, ki je ni mogoče izvesti z
vzpostavitvijo prejšnjega stanja, temveč je za vzpostavitev stabilnosti treba
izkoristiti določeno količino mineralne surovine. Ne glede na četrti odstavek
tega člena znaša nadomestilo za pridobljeno enoto mineralne surovine 100
odstotkov povprečne cene enote mineralne surovine v raščenem stanju po predpisu
iz tretjega odstavka tega člena.
(7) Nadomestilo v višini 100 odstotkov od
povprečne cene enote mineralne surovine v raščenem stanju iz prejšnjega odstavka
se upošteva tudi v sodnih postopkih v zvezi z nezakonitimi rudarskimi deli po
139. členu tega zakona.
54. člen
(izračunavanje in način plačevanja
rezervacij)
(1) Obseg potrebnih rezerviranih sredstev
za sanacijo se določi z revidiranim rudarskim projektom, izdelanim na podlagi s
tem zakonom predpisane dokumentacije o zalogah in virih mineralnih surovin, in
je odvisen od montan‑geoloških pogojev pridobivalnega prostora, obsega in
tehnologije izkoriščanja ter trajanja rudarske pravice za izkoriščanje.
(2) Za zagotovljena rezervirana sredstva za
sanacijo se v skladu s tem zakonom štejejo pri Eko skladu, Slovenskem okoljskem
javnem skladu, ustanovljenim v skladu z določbami zakona, ki ureja varstvo
okolja (v nadaljnjem besedilu: Eko sklad) za namen sanacije vplačana in vezana
denarna sredstva, lahko pa tudi ustrezne garancije pooblaščene banke, ki pa
morajo biti takšne, da so denarna sredstva lahko na voljo takoj.
(3) Podrobnejša merila za izračunavanje
višine potrebnih rezerviranih sredstev za sanacijo, način in pogoji za odmero,
obračunavanje in plačevanje ter porabe teh sredstev, nadzora nad plačevanjem in
njihovo uporabo, predpiše vlada.
(4) V primeru stečaja ali likvidacije
nosilca rudarske pravice za izkoriščanje se ne glede na predpise, ki urejajo stečaj,
z dnem pričetka stečaja ali likvidacije do takrat zbrana rezervirana sredstva
za sanacijo izločijo iz stečajne oziroma likvidacijske mase in postanejo last
Republike Slovenije, ki jih namensko porabi za sanacijo pridobivalnega
prostora, ki ga je do stečaja oziroma likvidacije izkoriščal nosilec rudarske
pravice za izkoriščanje.
(5) Koncesijska pogodba z nosilcem rudarske
pravice za izkoriščanje mora obvezno vsebovati določilo o prenosu rezerviranih
sredstev za sanacijo v last Republike Slovenije v primeru iz prejšnjega
odstavka.
8. Eko sklad
55. člen
(črtan)
56. člen
(Eko sklad)
(1) Za zbiranje, upravljanje in namensko
uporabo sredstev, pridobljenih iz plačila rezervacij se s tem zakonom zadolži Eko
sklad.
(2) Sredstva, pridobljena iz plačila
rezervacij se zbirajo pri Eko skladu na posebnem podračunu, znotraj katerega se
odprejo še posebne postavke za posamezne pridobivalne prostore.
(3) Eko sklad v skladu z aktom o njegovi
ustanovitvi izvaja za namen izvrševanja določb prvega odstavka tega člena predvsem
naslednje naloge:
-      
upravlja sredstva v postavkah za posamezni
pridobivalni prostor;
-      
spremlja vplačila nosilcev rudarske pravice za
izkoriščanje;
-      
ohranja vrednost vloženih sredstev;
-      
vrača vplačila nosilcem rudarske pravice za
izkoriščanje v skladu z izdanimi odločbami;
-      
druga opravila, povezana z izvajanjem navedenih
nalog.
(4) Rezervirana sredstva za sanacijo, se
lahko namenjajo samo za sanacijo tistih pridobivalnih prostorov, za katera so
nosilci rudarske pravice za izkoriščanje zagotovili in vplačali rezervirana
sredstva. Rezervirana sredstva za sanacijo posledic rudarskih del se v delu, ki
jih je za določeni pridobivalni prostor plačeval nosilec rudarske pravice za
izkoriščanje, lahko uporabijo samo za pokritje stroškov del, ki nastanejo v
zvezi s sanacijo okolja po opustitvi izkoriščanja na takšnem prostoru.
(5) Ne glede na določbe prejšnjega odstavka
se lahko rezervirana sredstva namenijo tudi za sanacijo drugih rudniških
prostorov, če s tem soglaša nosilec rudarske pravice za izkoriščanje, ki je
vplačeval takšna sredstva.
(6) Iz sredstev, pridobljenih iz plačila
rezervacij, se financira tudi delovanje Eko sklada za izvajanje nalog iz
tretjega odstavka tega člena. Višina takšnih sredstev se določi s predpisom iz
tretjega odstavka 54. člena tega zakona.
(7) Za izdajanje odločb ter odmero višine
vplačil in izplačil po tem členu je pristojno ministrstvo, pristojno za
rudarstvo.
9. Prenehanje rudarske pravice za
izkoriščanje
57. člen
(način prenehanja koncesijskega razmerja
in koncesijske pogodbe)
(1) Razmerje med Republiko Slovenijo in
nosilcem rudarske pravice za izkoriščanje, vzpostavljeno s koncesijsko pogodbo,
preneha s prenehanjem koncesijske pogodbe. 
(2) Koncesijska pogodba preneha: 
-      
s potekom časa, za katerega je bila sklenjena, 
-      
z razdrtjem koncesijske pogodbe, 
-      
z odvzemom rudarske pravice za izkoriščanje, 
-      
z ugasnitvijo rudarske pravice za izkoriščanje,
-      
s sklenitvijo koncesijske pogodbe s prevzemnikom
rudarske pravice, v primeru prenosa rudarske pravice.
58. člen
(razdrtje koncesijske pogodbe)
(1) Koncesijska pogodba se razdre z
odstopom od koncesijske pogodbe. 
(2) Ministrstvo, pristojno za rudarstvo,
lahko odstopi od koncesijske pogodbe: 
1.    
če koncesionar ne izpolnjuje več pogojev, za
pridobitev koncesije ali 
2.    
če koncesionar krši določbe koncesijske
pogodbe, pa te kršitve niso razlog za odvzem rudarske pravice po 59. členu tega
zakona, ali 
3.    
iz drugih razlogov, ki jih določa zakon, ki
ureja obligacijska razmerja. 
(3) Ministrstvo, pristojno za rudarstvo,
odstopi od koncesijske pogodbe z dopisom, ki ga pošlje koncesionarju z osebno
vročitvijo. V dopisu ministrstvo navede in obrazloži razloge, zaradi katerih
odstopa od pogodbe, ter koncesionarja seznani z obveznostmi, ki jih je dolžan
izpolniti. 
(4) Koncesionar lahko enostransko odpove
koncesijsko pogodbo samo v primeru, da je izpolnil vse obveznosti, ki izhajajo
iz tega zakona, koncesijskega akta in koncesijske pogodbe. 
(5) Koncesionar lahko ministrstvu,
pristojnemu za rudarstvo, predlaga odstop od pogodbe z dopisom, ministrstvo pa
mu v roku enega meseca od prejema dopisa pošlje dopis, v katerem ga seznani z
obveznostmi, ki jih mora koncesionar izpolniti, preden je odstop od pogodbe
mogoč. V primeru odstopa od pogodbe je koncesionar dolžan koncedentu poravnati
tudi vso povzročeno škodo, ki mu je zaradi odstopa nastala. 
(6) Razlogi in pogoji za odstop od
koncesijske pogodbe in druge medsebojne pravice in obveznosti ob njenem
razdrtju se podrobneje uredijo v koncesijski pogodbi.
59. člen
(odvzem rudarske pravice za izkoriščanje)
(1) Nosilcu rudarske pravice za
izkoriščanje se mora odvzeti rudarska pravica, če je prišlo do razdora koncesijske
pogodbe, lahko pa se mu jo odvzame tudi, če: 
1.    
ne izpolnjuje več pogojev, ki so bili pogoj za
pridobitev rudarske pravice, ali 
2.    
v enem letu po podpisu koncesijske pogodbe ne
začne izvajati rudarskih del, ali 
3.    
več kot eno leto ne plača odmerjene rudarske
koncesnine, ali 
4.    
ne vzpostavi rezerviranih sredstev za sanacijo
ali več kot eno leto ne plača odmerjene rezervacije, ali 
5.    
ministrstvu, pristojnemu za rudarstvu, ne
predloži s tem zakonom predpisanih podatkov ali posreduje napačne podatke, ali 
6.    
izkorišča ali naroči izkoriščanje mineralnih
surovin zunaj odobrenega pridobivalnega prostora, ali 
7.    
izkorišča mineralne surovine tako, da bistveno
škoduje oziroma uničuje zavarovane vrste živali in rastlin ali če huje ogroža
habitat, kulturno dediščino in vode ali onesnažuje okolje, ali 
8.    
ne izvaja sanacije pridobivalnega prostora v
skladu s potrjenim rudarskim projektom za pridobitev koncesije za izkoriščanje,
ali 
9.    
ne izpolnjuje obveznosti iz koncesijskega akta,
ali 
10. 
se ne podreja nadzoru nad izvajanjem koncesije,
ali 
11. 
poslovanje v zvezi z mineralno surovino ne
poteka za ime in račun koncesionarja, ali če kako drugače rudarsko pravico za
izkoriščanje proda ali da v najem, ali 
12. 
bi nadaljevanje izkoriščanja lahko povzročilo
hujšo naravno ali drugo nesrečo, ki je ni mogoče drugače preprečiti.
(2) Razlogi in pogoji za odvzem rudarske
pravice za izkoriščanje in druge medsebojne pravice in obveznosti ob njenem
odvzemu, se podrobneje določijo v koncesijski pogodbi.
(3) O odvzemu rudarske pravice za
izkoriščanje odloči ministrstvo, pristojno za rudarstvo, po uradni
dolžnosti.
(4) Odvzem
rudarske pravice za izkoriščanje učinkuje od dneva pravnomočnosti odločbe.
(5) Pravna ali
fizična oseba, ki ji je bila izdana odločba o odvzemu rudarske pravice, ne more
ponovno kandidirati zanjo v obdobju sedmih let po pravnomočnosti odločbe.
60. člen
(ugasnitev rudarske pravice za
izkoriščanje)
(1) Rudarska pravica za izkoriščanje
ugasne, če je izpolnjen kateri od teh pogojev: 
1.    
s potekom časa, za katerega je bila sklenjena
koncesijska pogodba, 
2.    
če je nad nosilcem rudarske pravice za
izkoriščanje začet stečajni postopek in je izpolnjen kateri od teh pogojev: 
- 
če nosilec rudarske pravice, ki je rezervirana
sredstva za sanacijo zagotavljal z vplačili v Eko sklad, v roku treh mesecev od
začetka stečajnega postopka ministrstvu, pristojnemu za rudarstvo, ne predloži
bančne garancije v znesku razlike med stroškom končne sanacije in že vplačanimi
rezerviranimi sredstvi za sanacijo v Eko sklad, z veljavnostjo najmanj treh
let, 
- 
če nosilec rudarske pravice, ki še ne
zagotavlja rezerviranih sredstev za sanacijo v skladu z določbami prvega,
drugega in tretjega odstavka 54. člena tega zakona, v roku treh mesecev od
začetka stečajnega postopka ministrstvu, pristojnemu za rudarstvo, ne predloži
bančne garancije v celotnem znesku stroška končne sanacije, z veljavnostjo
najmanj treh let, 
- 
če je nosilec rudarske pravice lastnik
zemljišč, ki jih obsega pridobivalni prostor, pa ta zemljišča niso prodana v
dveh letih od začetka stečajnega postopka, 
- 
če je bilo premoženje iz prejšnje alineje
prodano, vendar rudarska pravica ni bila prenesena na novega lastnika
premoženja v roku iz tretjega odstavka 51. člena tega zakona, 
- 
če nosilec rudarske pravice ni lastnik
zemljišč, ki jih obsega pridobivalni prostor, pa v dveh letih od začetka
stečajnega postopka nobena druga pravna ali fizična oseba ni pridobila pravice
izvajati rudarska dela na teh zemljiščih v skladu z določbami tretjega odstavka
46. člena tega zakona z namenom izkoriščanja mineralne surovine, ter v istem roku dokazila o tem predložila ministrstvu, pristojnemu
za rudarstvo,
- 
če je druga pravna ali fizična oseba pridobila
pravico izvajati rudarska dela na zemljiščih iz prejšnje alineje z namenom
izkoriščanja mineralne surovine, vendar rudarska pravica na to osebo ni bila
prenesena v roku iz tretjega odstavka 51. člena tega zakona, 
3.    
nosilec rudarske pravice za izkoriščanje, ki je
pravna oseba ali samostojni podjetnik posameznik, preneha obstajati, pa
rudarska pravica ni prenesena na pravnega naslednika v roku iz tretjega
odstavka 51. člena tega zakona, 
4.    
v primeru smrti nosilca rudarske pravice za
izkoriščanje, ki je fizična oseba, rudarska pravica ni prenesena na dediča v
roku iz tretjega odstavka 51. člena tega zakona. 
(2) Z dnem
ugasnitve rudarske pravice iz 2., 3. in 4. točke prejšnjega odstavka pravice in
obveznosti nosilca rudarske pravice za izkoriščanje začasno prevzame
ministrstvo, pristojno za rudarstvo. V obdobju, ko ministrstvo, pristojno za
rudarstvo, nastopa v vlogi nosilca rudarske pravice za izkoriščanje, obveznosti
iz naslova plačila koncesnin in rezerviranih sredstev za sanacijo mirujejo.
Obveznosti iz naslova koncesnin in rezerviranih sredstev za sanacijo, ki so
zapadle do začetka stečajnega postopka, postanejo predmet priglasitve terjatev
iz stečajne mase, preostale zapadle obveznosti do ugasnitve rudarske pravice pa
se štejejo za terjatve iz tekočega poslovanja stečajnega dolžnika. 
(3) V primeru iz
prejšnjega odstavka lahko ministrstvo, pristojno za rudarstvo, rudarsko pravico
za izkoriščanje prenese na novega nosilca rudarske pravice po postopku iz
51. člena tega zakona, in sicer do konca obdobja, za katero je rudarska
pravica za izkoriščanje podeljena. Za ta postopek prenosa rudarske pravice se
ne uporablja 2. točka drugega odstavka 51. člena tega zakona. Tako
pridobljena rudarska pravica se lahko podaljša po postopku iz 50. člena
tega zakona.
(4) Če v primeru iz prejšnjega odstavka
nobena pravna ali fizična oseba ne vloži vloge za prenos rudarske pravice
najmanj eno leto pred zaključkom obdobja, za katero je rudarska pravica za
izkoriščanje podeljena, ministrstvo, pristojno za rudarstvo, izbere novega
nosilca rudarske pravice za izkoriščanje do konca obdobja, za katero je
rudarska pravica za izkoriščanje podeljena, na podlagi javnega razpisa. Za postopek
izbire nosilca rudarske pravice za izkoriščanje se smiselno uporabljajo določbe
41. do 42.a člena tega zakona. 
(5) Za ustrezno bančno garancijo iz prve in
druge alineje 2. točke prvega odstavka tega člena se šteje bančna garancija,
katere naročnik je nosilec rudarske pravice ali druga pravna ali fizična oseba.
(6) Ne glede na prvo in drugo alinejo 2.
točke prvega odstavka tega člena lahko nosilec rudarske pravice ali zanj druga
pravna ali fizična oseba namesto bančne garancije nakaže razliko med stroškom
končne sanacije in že vplačanimi rezerviranimi sredstvi za sanacijo, na račun
Eko sklada, in sicer v enakem roku, kot velja za predložitev bančne garancije.
Nakazilo se poveča za znesek letnega nadomestila za upravljanje z rezerviranimi
sredstvi za sanacijo, ki pripada Eko skladu, in v tem primeru je znesek enak
najvišjemu enkratnemu znesku nadomestila po predpisu iz tretjega odstavka
53. člena tega zakona. 
(7) O poravnavi obveznosti iz prejšnjega
odstavka ministrstvo, pristojno za rudarstvo, po uradni dolžnosti izda
ugotovitveno odločbo, v kateri ugotovi skupno obveznost, višino do izdaje
ugotovitvene odločbe vplačanih sredstev in ali so s tem poravnane vse
obveznosti.
V. del – OMEJITVE ZARADI ZAGOTOVITVE IZVAJANJA RUDARSKE
PRAVICE ZA IZKORIŠČANJE
1. Opredelitev omejitev
61. člen
(vrste omejitev)
(1) Zaradi zagotovitve izvajanja rudarske
pravice za izkoriščanje po tem zakonu je lastnik ali uporabnik zemljišča na ali
pod katerim se nahaja mineralna surovina, ki je v skladu z določbami 12. člena
tega zakona v javnem interesu, dolžan trpeti omejitve svojih pravic, skladno z
določbami tega zakona.
(2) Zaradi razlogov iz prejšnjega odstavka
se lahko:
-      
določeno zemljišče, v katerem se nahajajo za
Republiko Slovenijo strateške mineralne surovine, ki so v skladu s tem zakonom
v javnem interesu, pod pogoji in po postopku, ki ga določa ta zakon, razglasi
za rudarski prostor v javno korist in
-      
lastninska ali druga stvarna pravica na
zemljišču, ki leži v pridobivalnem prostoru, razglašenem za rudarski prostor v
javno korist, odvzame ali omeji na način in po postopku, ki ga določajo
predpisi, ki urejajo razlastitev in omejitev lastninske pravice.
2. Razglasitev rudarskega prostora v
javno korist
62. člen
(možnost razglasitve rudarskega prostora v
javno korist)
(1) Razglasitev določenega pridobivalnega
prostora za rudarski prostor v javno korist se izvede z uredbo vlade.
(2) Vlada izda uredbo o razglasitvi
določenega območja za rudarski prostor v javno korist na predlog ministra,
pristojnega za rudarstvo.
(3) Minister, pristojen za rudarstvo,
predlaga vladi izdajo uredbe o razglasitvi določenega območja za rudarski
prostor v javno korist, če je v skladu s 1. točko drugega odstavka
34. člena tega zakona izpolnjen pogoj za uvedbo postopka za izdajo
rudarskega koncesijskega akta za mineralno surovino, ki se v skladu z
določbami 12. člena tega zakona šteje za mineralno surovino v javnem interesu, iz potrdila, ki ga je izdala samoupravna lokalna skupnost pa
izhaja, da raba zemljišča ni v skladu z njenimi prostorskimi akti.
(4) Ne glede na določbe prejšnjega odstavka
minister, pristojen za rudarstvo, ne more predlagati vladi izdajo uredbe o
razglasitvi določenega območja za rudarski prostor v javno korist, če leži
takšno zemljišče na območju, ki ga ureja akt o zavarovanju, s katerim so
izrecno prepovedani vsi posegi v prostor, povezani z opravljanjem dejavnosti
raziskovanja in izkoriščanja mineralnih surovin.
(5) Predlogu iz tretjega odstavka tega
člena mora biti priložena dokumentacija s strokovno utemeljenimi dokazili, na
podlagi katerih lahko vlada oceni utemeljenost razglasitve rudarskega prostora
v javno korist (v nadaljnjem besedilu: strokovne podlage).
(6) Minister, pristojen za rudarstvo, se
lahko odloči, da vladi ne poda predloga iz drugega odstavka tega člena, če
predlog poda samoupravna lokalna skupnost, pa bi samoupravna lokalna skupnost
lahko interesno območje za namen izkoriščanja mineralne surovine opredelila v
skladu s tretjim odstavkom 8. člena tega zakona.
63. člen
(strokovne podlage za razglasitev
rudarskega prostora v javno korist)
(1) Z izdelavo strokovnih podlag se začne s
sklepom ministra, pristojnega za rudarstvo.
(2) Za izdelavo strokovnih podlag poskrbi
ministrstvo, pristojno za rudarstvo, ki pa lahko določene njene sestavine
poveri za takšne sestavine strokovno usposobljenim pravnim ali fizičnim osebam.
(3) Ob izdelavi strokovnih podlag se mora
zagotoviti sodelovanje ministrstev, pristojnih za področje urejanja prostora,
varstva okolja, ohranjanja narave, varstva voda, varstvo kulturne dediščine in
varstva pred naravnimi in drugimi nesrečami.
(4) Strokovne podlage morajo biti
sestavljene iz pisnega in grafičnega dela. S pisnim delom se mora dokazati
utemeljenost razglasitve določenega območja za rudarski prostor v javno korist,
z grafičnim delom pa se mora prikazati območje, ki naj bi se razglasilo za
rudarski prostor v javno korist.
(5) Ko so strokovne podlage izdelane, jih
minister, pristojen za rudarstvo, javno razgrne kot osnutek z obvestilom, ki ga
objavi v Uradnem listu Republike Slovenije in na spletnih straneh ministrstva,
pristojnega za rudarstvo. S tem obvestilom posebej seznani samoupravne lokalne
skupnosti, na katerih območju naj bi se razglasil rudarski prostor v javno
korist ter povabi k sodelovanju javnost.
(6) Zainteresirane osebe lahko v roku, ki ga
določa obvestilo iz prejšnjega odstavka, posredujejo ministrstvu, pristojnemu
za rudarstvo, pisne predloge, mnenja in pobude, ki se nanašajo na vprašanja
nameravane razglasitve rudarskega prostora v javno korist.
(7) Ministrstvo, pristojno za rudarstvo,
mora zainteresiranim osebam na njihovo zahtevo omogočiti vpogled v dokumente,
na podlagi katerih je bil izdelan osnutek strokovnih podlag.
64. člen
(razglasitev rudarskega prostora v javno
korist)
(1) Uredba o razglasitvi določenega območja
za rudarski prostor v javno korist se lahko izda za določen čas, ki se ga
določi v odvisnosti od količine in vrste mineralne surovine, ki je v javnem
interesu, njenega strateškega pomena za Republiko Slovenijo in pričakovanega
začetka izkoriščanja, praviloma za obdobje desetih let, zaradi posebej
utemeljenih razlogov pa lahko tudi za daljše obdobje, ki pa ne more biti daljše
od tridesetih let.
(2) Uredba vlade o razglasitvi rudarskega
prostora v javno korist obsega:
1.    
identifikacijo mineralne surovine,
2.    
vrednote, ki utemeljujejo razglasitev
rudarskega prostora v javno korist,
3.    
opis meje rudarskega prostora v javno korist z
navedbo parcelnih številk in katastrske občine zemljišča tako natančno, da jo
je mogoče prenesti v zemljiški kataster,
4.    
čas njene veljavnosti in
5.    
opis aktivnosti, ki se jih mora izvesti po
njeni uveljavitvi z namenom čimprejšnjega začetka izkoriščanja mineralne
surovine.
(3) Če se v postopku izdelave strokovnih
podlag ugotovi, da bi rudarski prostor v javno korist predstavljal neskladnost
z določenim dokumentom urejanja prostora, se mora z uredbo iz prejšnjega odstavka
določiti tudi:
-      
izravnalne ukrepe, s katerimi se nadomesti ali
omili zaradi rudarskega prostora onemogočena s prostorskim aktom opredeljena
raba prostora in ki se jih mora izvesti pred začetkom izkoriščanja mineralne
surovine,
-      
pogoje za izvedbo izravnalnih ukrepov, ki
morajo biti izpolnjeni pred začetkom izkoriščanja mineralne surovine in
-      
nosilca izvedbe izravnalnih ukrepov.
(4) Uredba vlade o razglasitvi rudarskega
prostora v javno korist se objavi v Uradnem listu Republike Slovenije, grafični
del strokovnih podlag, na podlagi katerega se izda uredba, pa se objavi na
spletnih straneh ministrstva, pristojnega za rudarstvo, tako, da je dostopen
javnosti.
65. člen
(posledice razglasitve rudarskega prostora
v javno korist)
(1) Na podlagi uredbe vlade o razglasitvi
rudarskega prostora v javno korist se pravni status območja, ki ga opredeljuje
uredba kot rudarski prostor v javno korist, zaznamuje v zemljiški knjigi kot
zaznamba varovane mineralne surovine.
(2) Zahtevo za vpis zaznambe iz prejšnjega
odstavka v zemljiško knjigo pošlje na pristojno sodišče minister, pristojen za
rudarstvo, vpis pa se nato opravi po uradni dolžnosti.
(3) Republika Slovenija je predkupni
upravičenec pri nakupu zemljišč, ki ležijo v območju rudarskega prostora v
javno korist. Republika Slovenija je dolžna na zahtevo fizične ali pravne
osebe, ki ima v lasti nepremičnino v območju rudarskega prostoru v javno
korist, odkupiti nepremičnino, ki je zaradi omejitev in prepovedi ni več mogoče
rabiti za dejavnost, kot se je rabila pred sprejetjem uredbe ali pa se lahko
rabi le v neznatni meri.
(4) Lastnik lahko uveljavlja pravico iz
prejšnjega odstavka v postopku, ki ga za odvzem lastninske pravice določajo
predpisi, ki urejajo omejitve oziroma odvzem lastninske pravice v javno korist.
(5) Če se v območju rudarskega prostora v
javno korist nahajajo stavbe in drugi objekti, je dopustno na njih izvajati
dela, ki jih predpisi, ki urejajo graditev objektov, opredeljujejo kot redna in
investicijska vzdrževalna ter vzdrževalna dela v javno korist, za katera ni
potrebno gradbeno dovoljenje ter rekonstrukcije.
(6) V primeru nove gradnje, prizidave,
nadzidave ali spremembe namembnosti objekta, ki se naj bi izvedla v območju
rudarskega prostora v javno korist in za katero je predpisano gradbeno
dovoljenje, mora investitor pred izdajo gradbenega dovoljenja pridobiti
soglasje ministrstva, pristojnega za rudarstvo. Soglasje ministrstva,
pristojnega za rudarstvo, je potrebno tudi pred začetkom gradnje objektov, za
katera je s predpisi, ki urejajo graditev objektov, določeno, da se jih lahko
gradi brez gradbenega dovoljenja.
(7) Za območja, ki jih določa uredba o
razglasitvi rudarskega prostora v javno korist, je mogoče sprejemati nove
prostorske akte oziroma jih spreminjati in dopolnjevati samo, če se k sklepu o
začetku njihove izdelave pridobi soglasje ministra, pristojnega za rudarstvo, s
katerim se določijo tudi pogoji, ki se jih mora v postopku priprave
prostorskega akta upoštevati.
66. člen
(prenehanja in spremembe rudarskega
prostora v javno korist)
(1) Če se v času veljavnosti uredbe o
razglasitvi rudarskega prostora v javno korist ne začne z izkoriščanjem
mineralnih surovin na območju, ki ga opredeljuje uredba, preneha veljati uredba
po preteku časa, določenega z njo.
(2) Ne glede na določbe prejšnjega odstavka
lahko uredba o razglasitvi rudarskega prostora v javno korist preneha pred
potekom časa, določenega z njo, če se za območje, ki ga opredeljuje uredba, v
soglasju z ministrstvom, pristojnim za rudarstvo, sprejme takšen prostorski
akt, zaradi katerega bi bilo izkoriščanje mineralne surovine v takšnem delu
trajno onemogočeno.
(3) Uredba o razglasitvi rudarskega
prostora v javno korist se lahko spremeni, če se za del območja, ki ga
opredeljuje takšen akt, sprejme takšen prostorski akt, zaradi katerega bi bilo
izkoriščanje mineralne surovine v takšnem delu trajno onemogočeno.
3. Možnosti omejitev ali odvzema
lastninske pravice
67. člen
(izvedba omejitev in odvzema)
(1) Omejitev ali odvzem lastninske pravice
na nepremičninah, ki ležijo v območju, ki je v skladu s tem zakonom razglašeno
za rudarski prostor v javno korist, se izvede v korist Republike Slovenije kot
razlastitvenega upravičenca.
(2) Lastninska ali druga stvarna pravica na
zemljišču iz prejšnjega odstavka se lahko v korist razlastitvenega upravičenca
tudi omeji z ustanovitvijo služnosti prehoda, prevoza ali rudniške gradnje,
lahko pa se tudi začasno omeji v korist razlastitvenega upravičenca, če je to
potrebno zaradi izkoriščanja mineralne surovine.
(3) Postopek omejitve oziroma odvzema
lastninske pravice se izvede v skladu s predpisi, ki urejajo omejitve oziroma
odvzem lastninske pravice v javno korist.
68. člen
(razveljavitev odločbe o omejitvi
lastninske pravice oziroma razlastitvi)
Če razlaščenec ugotovi, da se v dveh letih
po pravnomočnosti odločbe o omejitvi lastninske pravice oziroma razlastitvi
njegove nepremičnine ni začelo z izkoriščanjem mineralnih surovin, ima pravico
od pristojnega razlastitvenega organa zahtevati razveljavitev odločbe o
omejitvi lastninske pravice oziroma razlastitvi in vrnitev nepremičnin v
stanju, kot so bile pred začetkom postopka.
VI. del – RUDARJENJE
1. Temeljne določbe
69. člen
(obveznosti pred začetkom izkoriščanja
mineralnih surovin in
izvajanja zahtevnih rudarskih del)
(1) Z izkoriščanjem mineralnih surovin se
lahko začne šele po začetku veljavnosti koncesijske pogodbe.
(2) Če nosilec
rudarske pravice za izkoriščanje ne izpolnjuje s tem zakonom predpisanih
pogojev za izvajalca rudarskih del, mora pred začetkom izvajanja rudarskih del
skleniti pisno pogodbo za izvajanje rudarskih del s pravno osebo ali
samostojnim podjetnikom posameznikom, ki te pogoje izpolnjuje. Tak izvajalec ne
more nastopati kot prodajalec mineralne surovine, ampak je njen prodajalec
lahko samo koncesionar. Kadar mineralno surovino na trg dostavlja izvajalec,
lahko mineralno surovino prodaja na trgu samo v imenu in za račun
koncesionarja.
(3) Nosilec
rudarske pravice za izkoriščanje mora najmanj 15 dni pred začetkom zahtevnih
rudarskih del iz 71. člena tega zakona rudarski inšpekciji prijaviti
začetek del in v prijavi navesti:
1.    
številko in datum sklenitve koncesijske
pogodbe, na podlagi katere je pridobil rudarsko pravico za izkoriščanje,
2.    
vrsto zahtevnih rudarskih del, ki jih bo
izvajal,
3.    
lokacijo del iz prejšnje točke,
4.    
podatke o potrjenem rudarskem projektu za
pridobitev koncesije za izkoriščanje in potrjenem rudarskem projektu za
izvedbo, s katerima so opredeljena rudarska dela iz 2. točke tega
odstavka,
5.    
planiran datum začetka del iz 2. točke tega
odstavka,
6.    
izvajalca rudarskih del iz 22. člena tega
zakona,
7.    
osebo, ki bo opravljala posle tehničnega vodje
rudarskih del iz 70. člena tega zakona,
8.    
osebo, ki bo opravljala naloge s področja varnosti in
zdravja pri delu iz 75. člena tega zakona.
(4) Izkoriščanje
mineralnih surovin in izvajanje del, ki se po tem zakonu štejejo za zahtevna
rudarska dela, se lahko začneta samo na podlagi poprej izdelanega in
revidiranega rudarskega projekta za izvedbo, ki ga morata pred začetkom del v
obliki izjave, da se strinjata z njegovimi tehničnimi rešitvami, potrditi pooblaščeni
osebi nosilca rudarske pravice za izkoriščanje in izvajalca zahtevnih rudarskih
del (potrjeni rudarski projekt za izvedbo). Rudarski projekt za izvedbo mora
biti skladen z višje rangiranim rudarskim projektom, na katerega se nanaša
rudarski projekt za izvedbo (rudarskim projektom za raziskovanje, pridobitev
koncesije za izkoriščanje ali opustitev rudarskih del).
(5) Osebi iz
prejšnjega odstavka morata izpolnjevati s tem zakonom predpisane pogoje za
tehnično vodenje rudarskih del.
(6) Če se izven rudniškega prostora gradi
objekt s pomočjo razstreljevanja ali vrta vrtina globine nad 300 m iz tretjega
odstavka 123. člena tega zakona, tretji odstavek tega člena smiselno velja
za izvajalca teh del.
(7) Ne glede na četrti odstavek tega člena
ni mogoče potrditi rudarskega projekta za izvedbo del, ki vključujejo
hidravlično lomljenje.
70. člen
(tehnični vodja rudarskih del)
(1) Tehnični vodja rudarskih del, ki vodi
izvajanje podzemnih rudarskih del, je lahko:
-      
oseba z univerzitetno izobrazbo rudarske ali geotehnološke smeri, dvema letoma delovnih izkušenj s področja izvajanja rudarskih del
in opravljenim strokovnim izpitom za tehničnega vodjo rudarskih del, ali
-      
oseba z visoko strokovno izobrazbo rudarske ali geotehnološke smeri, tremi leti ustreznih delovnih izkušenj in opravljenim strokovnim
izpitom za tehničnega vodjo rudarskih del, ali
-      
oseba z višjo strokovno izobrazbo rudarske ali geotehnološke smeri, štirimi leti delovnih izkušenj s področja izvajanja rudarskih del
in opravljenim strokovnim izpitom za tehničnega vodjo rudarskih del.
(2) Tehnični vodja rudarskih del, ki vodi
izvajanje površinskih rudarskih del je lahko poleg osebe, ki izpolnjuje pogoje
iz prejšnjega odstavka, tudi oseba s srednjo strokovno izobrazbo rudarske in geotehnološke smeri, desetimi leti delovnih izkušenj s področja izvajanja rudarskih
del in opravljenim strokovnim izpitom za tehničnega vodjo rudarskih del.
(3) Vodja posameznih rudarskih del pri
podzemnih in površinskih rudarskih delih je lahko oseba, ki izpolnjuje pogoje
iz prejšnjega odstavka.
(4) Za vodenje površinskih rudarskih del
zadostuje le ena oseba, ki izpolnjuje s tem zakonom predpisane pogoje za
tehnično vodenje rudarskih del, za vodenje podzemnih rudarskih del pa mora biti
za vsako odkopno polje oziroma revir zagotovljena po ena oseba, ki izpolnjujejo
s tem zakonom predpisane pogoje za tehnično vodenje rudarskih del, pri čemer pa
mora nosilec rudarske pravice za izkoriščanje izmed njih določiti glavnega
tehničnega vodjo rudarskih del.
(5) Pri
površinskih rudarskih delih, ki po 71. členu tega zakona ne spadajo med
zahtevna rudarska dela, tehnični vodja rudarskih del
lahko vodi rudarska dela tudi na dveh ali več pridobivalnih prostorih, če je
zagotovljena njegova prisotnost na delovišču vsaj enkrat tedensko in pod
pogojem, da opravljeno število njegovih ur ne presega s predpisi, s katerimi se
urejajo delovna razmerja, maksimalno dovoljenega števila ur.
(6) Ne glede na prvi, drugi in tretji
odstavek tega člena je tehnični vodja rudarskih del in vodja posameznih
rudarskih del pri globinskem vrtanju lahko tudi oseba s strokovno izobrazbo s
področja raziskovanja in izkoriščanja nafte in zemeljskega plina ali področja
globinskega vrtanja.
(7) Ne glede na prvi, drugi in tretji
odstavek tega člena je tehnični vodja rudarskih del in vodja posameznih
rudarskih del pri površinskih rudarskih delih, ki ne spadajo med zahtevna
rudarska dela, lahko tudi oseba z gradbeno smerjo izobrazbe, če program
izobraževanja vključuje tudi geomehaniko tal ali geotehniko.
70.a člen
(vodja tehnične službe)
(1) Izvajalec rudarskih del lahko
organizira strojno, elektro, elektro-strojno, hidrogeološko, geomehansko in
druge tehnične službe. 
(2) Vodja tehnične službe pri podzemnih
rudarskih delih je lahko: 
-      
oseba z univerzitetno izobrazbo tiste smeri, ki
ustreza vrsti tehnične službe, dvema letoma delovnih izkušenj s področja del,
ki jih izvaja posamezna tehnična služba, in opravljenim strokovnim izpitom za
vodjo te tehnične službe, 
-      
oseba z visoko strokovno izobrazbo tiste smeri,
ki ustreza vrsti tehnične službe, tremi leti delovnih izkušenj s področja del,
ki jih izvaja posamezna tehnična služba, in opravljenim strokovnim izpitom za
vodjo te tehnične službe ali 
-      
oseba z višjo strokovno izobrazbo tiste smeri,
ki ustreza vrsti tehnične službe, štirimi leti delovnih izkušenj s področja
del, ki jih izvaja posamezna tehnična služba, in opravljenim strokovnim izpitom
za vodjo te tehnične službe. 
(3) Vodja tehnične službe pri površinskih
rudarskih delih je lahko poleg osebe, ki izpolnjuje pogoje iz prejšnjega
odstavka, tudi oseba s srednjo strokovno izobrazbo tiste smeri, ki ustreza
vrsti tehnične službe, desetimi leti delovnih izkušenj s področja del, ki jih
izvaja posamezna tehnična služba, in opravljenim strokovnim izpitom za vodjo te
tehnične službe. 
(4) Vodja posameznih tehničnih del pri
podzemnih in površinskih rudarskih delih je lahko oseba, ki izpolnjuje pogoje
iz prejšnjega odstavka.
71. člen
(zahtevna rudarska dela)
Zahtevna rudarska dela se razvrščajo na:
1.    
izvajanje zahtevnih temeljnih rudarskih del,
kot so:
- 
odpiranje in pričetek pridobivanja mineralne
surovine iz odkopnih polj, revirjev ali delov nahajališč,
- 
odpiranje in pričetek pridobivanja mineralnih
surovin v varnostnih stebrih,
- 
uvajanje novih odkopnih metod pri izkoriščanju,
- 
vse vrste razstreljevalnih del,
- 
vrtanje vrtin globine 300 m in več ter vrtanje vrtin, kjer obstaja nevarnost
ionizirajočega sevanja, vdora ali izbruha vode, nafte ali zemeljskega plina ali
drugih nevarnih plinov,
- 
vsa dela, ki so v zvezi z vbrizgavanjem in
shranjevanjem zemeljskih plinov v geološke strukture,
- 
dela, ki so v zvezi s kategoriziranjem
rudniških prostorov glede na preteče nevarnosti,
- 
vsa dela, ki se izvajajo na območjih s pojavi
nevarnih plinov, par, prahu, ionizirajočega sevanja, vdorov vode ali razmočene
hribine, izbruhov vode, nafte in zemeljskega plina,
- 
zapiranje rudnikov in odprava posledic
izkoriščanja in
- 
rekonstrukcija rudniških prostorov po končanem
izkoriščanju;
2.    
izvajanje zahtevnih drugih rudarskih del, kot
so:
- 
gradnja objektov, ki se v skladu s predpisi, ki
urejajo graditev objektov, štejejo za zahtevne objekte,
- 
gradnja objektov, ki se v skladu s predpisi, ki
urejajo varstvo pred ionizirajočim sevanjem, štejejo za jedrski objekt,
- 
gradnja jaškov in ostalih objektov, ki
povezujejo obzorja oziroma jamo s površino,
- 
gradnja glavnih skladišč razstrelilnih sredstev
ter glavnih skladišč tekočih goriv in maziv,
- 
gradnja glavnih črpališč, vodnih vrat, jezov in
baraž,
- 
montaža glavnih postrojev in naprav, ki imajo
značaj trajnih objektov in so v neposredni tehnološki zvezi z izkoriščanjem in
- 
gradnja ostalih glavnih objektov in naprav, ki
imajo značaj trajnih objektov in so v neposredni tehnološki zvezi z
izkoriščanjem.
2. Pogoji za rudarjenje
72. člen
(način rudarjenja in predpisana
dokumentacija)
(1) Nosilec rudarske pravice za izkoriščanje
mora pred začetkom izvajanja rudarskih del razpolagati z načrtom rudniškega
prostora in ga predati izvajalcu rudarskih del ter imeti na delovišču rudarske
projekte, na podlagi katerih izvaja rudarska dela, in drugo dokumentacijo,
predpisano s tem zakonom. Načrt rudniškega prostora mora biti skladno z
napredovanjem rudarskih del dopolnjen najmanj enkrat letno. Iz načrta rudniškega prostora mora biti razvidno dejansko stanje
izvedenih rudarskih del glede na projektirano stanje.
(2) Nosilec rudarske pravice za
izkoriščanje mora ob izvajanju rudarskih del poskrbeti za geološko
dokumentacijo, ki se izdeluje kot geološke raziskave za ugotavljanje geološke
zgradbe, odkrivanje nahajališč, določanje zalog ali virov, ugotavljanje
fizikalno-mehanskih in drugih geoloških parametrov kamnin, ugotavljanje
geoloških pogojev za pridobivanje mineralnih surovin in gradnjo površinskih in
podzemskih objektov ter ugotavljanje geoloških pogojev za vbrizgavanje in
shranjevanje zemeljskih plinov. Nosilec rudarske pravice za izkoriščanje
oziroma izvajalec rudarskih del morata v zvezi z raziskovanjem mineralnih
surovin znotraj pridobivalnega prostora zagotoviti obveščanje, poročanje in
odvzem vzorcev skladno s petim odstavkom 28. člena ter tretjim in četrtim
odstavkom 29. člena tega zakona. 
(3) Za pravilno izvajanje rudarskih del in
racionalno izkoriščanje mineralnih surovin ter zagotavljanje varnega dela in
preprečitev materialne škode si mora izvajalec rudarskih del zagotoviti
rudarske načrte in karte, izdelane na podlagi meritev, iz katerih so razvidni
stanje rudarskih del, njihov medsebojni položaj ter položaj glede na stara
rudarska dela, objekte in vodotoke na površini (v nadaljnjem besedilu: načrti
rudarskih merjenj). 
(4) Načrt pridobivalnega prostora za
potrebe izdaje koncesijskega akta lahko izdela, poda koordinate točk, ki ta
prostor omejujejo, in izračuna njegovo površino samo pooblaščena geodetska
organizacija, ki za načrt in podatke izda tudi ustrezen certifikat. Znotraj
rudniškega prostora lahko opravlja naloge s področja rudarskega merjenja,
vodenja merske dokumentacije, izdelave rudarskih kart in načrtov oseba, ki
izpolnjuje s tem zakonom predpisane pogoje za odgovornega rudarskega
projektanta ali za tehničnega vodjo rudarskih del, ki ima najmanj tri leta delovnih
izkušenj s področja rudarskih merjenj, na površinskih kopih pa tudi pooblaščena
geodetska organizacija. Kopije načrtov rudarskih merjenj morata nosilec
rudarske pravice in izvajalec rudarskih del dostaviti ministrstvu, pristojnemu
za rudarstvo, na njegovo zahtevo. 
(5) Rudarska dela je treba izvajati tako,
da z upoštevanjem zadnjega stanja rudarske tehnike, ki temelji na priznanih
izsledkih znanosti, spoznanj in izkušenj s področja rudarstva ter ob hkratnem
upoštevanju razumnih stroškov v največji mogoči meri izostanejo škodljivi
vplivi na okolje. 
(6) Rudarska dela v rudniških prostorih, v
katerih obstaja nevarnost za življenje in zdravje ljudi, za promet, sosednje
objekte ali okolje, sme izvajalec rudarskih del začeti izvajati le na podlagi
potrjenega rudarskega projekta za izvedbo takih rudarskih del. 
(7) Pri izvajanju del iz prejšnjega
odstavka mora izvajalec rudarskih del upoštevati predpise, ki urejajo tehnične
normative v rudarstvu (v nadaljnjem besedilu: tehnični predpisi), predpise, ki
urejajo zagotavljanje varnosti in zdravja pri delu ter varstvo okolja in druge
predpise, če ni s tem zakonom in predpisi, izdanimi na njegovi podlagi,
določeno drugače. 
(8) Nosilec rudarske pravice za
izkoriščanje mora zagotoviti dokumentacije o zalogah in virih mineralnih
surovin, ki jih izkorišča. 
(9) Izvajalec rudarskih del mora spremljati
in nadzorovati geološke in geofizikalne pojave, zagotavljati monitoring o
vplivih svoje dejavnosti na okolje ter o njem voditi dokumentacijo o vplivih na
okolje. 
(10) Izvajalec rudarskih del mora vsak
rudniški prostor ali delovišče, na katerem se izvajajo rudarska dela,
kategorizirati glede na obstoječe nevarnosti in določiti stopnje nevarnosti
zaradi škodljivih pojavov plina, vode in drugih nevarnih lastnosti ter na tej
podlagi izdelati dokumentacijo v obliki revidiranega rudarskega projekta.
73. člen
(tehnični predpisi in zagotavljanje
zdravega in varnega dela v rudarstvu)
(1) Minister, pristojen za rudarstvo, izda
za izvajanje tehničnih in varstvenih ukrepov pri izvajanju rudarskih del
naslednje tehnične predpise:
1.    
za dela pri raziskovanju in izkoriščanju
mineralnih surovin na površinskih kopih in pod zemljo,
2.    
za dela pri raziskovanju in izkoriščanju
mineralnih surovin z globinskim vrtanjem,
3.    
za električne naprave in instalacije v rudnikih
s površinskim in podzemnim pridobivanjem mineralnih surovin,
4.    
za dela na površini in pod zemljo, ki so
povezana z raziskovanjem in izkoriščanjem mineralnih surovin,
5.    
za dela pri bogatenju mineralnih surovin,
6.    
za dela pri skladiščenju in izrabi sekundarnih
ali trenutno odpadnih surovin v rudarstvu in
7.    
druge tehnične prepise in predpise o varnosti
in zdravju pri delu v rudarstvu.
(2) Če se pri izvajanju rudarskih del iz
prejšnjega odstavka pokažejo določene posebnosti, ki jih ne urejajo ali jih ne
urejajo v celoti tehnični predpisi iz prejšnjega odstavka, se lahko takšne
posebnosti uredijo s splošnim aktom izvajalca rudarskih del, ki pa ne sme biti
v nasprotju s tehničnimi predpisi.
74. člen
(tehnično soglasje)
(1) Tehnično soglasje je pozitivna tehnična
presoja o izpolnjevanju in uporabnosti postrojev za izvajanje rudarskih del in
odkopnih metod.
(2) Tehnično soglasje se lahko izda za
postroje za izvajanje rudarskih del in za odkopne metode, ki niso urejene s
tehničnim predpisom iz prejšnjega člena ali za katere odbor izvedencev rudarske
stroke, ki ga imenuje minister, pristojen za rudarstvo, na podlagi strokovnih
spoznanj meni, da zanje tehnični predpis v doglednem času še ne more biti
izdan, lahko pa tudi za postroje za izvajanje rudarskih del in za odkopne
metode, ki pomembno odstopajo od tehničnih predpisov.
(3) Na zahtevo proizvajalca, uvoznika ali
projektanta postroja za izvajanje rudarskih del, ali odkopne metode in na
predlog odbora izvedencev rudarske stroke izda tehnično soglasje minister, pristojen
za rudarstvo.
(4) Minister, pristojen za rudarstvo,
določi pogoje in postopek za izdajo tehničnega soglasja.
(5) Odbor izvedencev rudarske stroke
opravlja naloge v skladu s poslovnikom, ki ga sprejme minister, pristojen za
rudarstvo.
(6) Stroški izdaje tehničnega soglasja, ki
nastanejo zaradi dela odbora izvedencev rudarske stroke, bremenijo vlagatelja
zahteve.
(7) Za pravilno izvajanje izdanega
rudarskega tehničnega soglasja je odgovoren tehnični vodja rudarskih del.
75. člen
(zagotavljanje nalog s področja varnosti
in zdravja pri delu)
(1) Vsak izvajalec rudarskih del mora
zagotoviti izvajanje in nadzorstvo nad izvajanjem tehničnih predpisov in
predpisov s področja varnosti in zdravja pri delu, v primeru rudarskih del,
namenjenih izkoriščanju radioaktivnih oziroma jedrskih mineralnih surovin pa
tudi s področja varstva pred ionizirajočimi sevanji.
(2) Izvajalec rudarskih del, ki izvaja
podzemna rudarska dela, mora organizirati službo za varnost pri delu ter
zagotoviti, da naloge zdravstvenih ukrepov v zvezi z varnostjo in zdravjem pri
delu opravlja pooblaščeni zdravnik.
(3) Vodja službe za varnost in zdravje pri
delu iz drugega odstavka tega člena je lahko le oseba z univerzitetno izobrazbo
rudarske, geotehnološke ali vrsti podzemnih del ustrezne smeri, vodja službe za
varnost pri delu pri podzemnem izkoriščanju mineralnih surovin pa je lahko le
oseba z univerzitetno izobrazbo rudarske smeri. Vodja službe za varnost in
zdravje pri delu mora izpolnjevati pogoje, določene s tem zakonom za tehničnega
vodjo rudarskih del ter imeti opravljen strokovni izpit iz varnosti in zdravja
pri delu, osebe, ki pri izvajanju rudarskih del iz tega odstavka opravljajo
strokovne naloge s področja varnosti in zdravja pri delu, pa morajo
izpolnjevati pogoje, ki se določijo s splošnim aktom izvajalca rudarskih del o
varnosti in zdravju pri delu, sprejetim v skladu s predpisi, ki urejajo varnost
in zdravje pri delu.
(4) Strokovne naloge s področja varnosti in
zdravja pri delu, ki se opravljajo pri površinskem izvajanju rudarskih del
lahko poleg osebe, ki izpolnjuje pogoje, določene s tem zakonom za tehničnega
vodjo rudarskih del, opravlja tudi oseba, ki izpolnjuje pogoje po predpisih, ki
urejajo varnost in zdravje pri delu.
(5) Vsak izvajalec rudarskih del mora pred
pričetkom del izdelati in sprejeti splošni akt o varnosti in zdravju pri delu,
s katerim ureja področje varnosti in zdravja pri delu, zlasti kar zadeva
ocenjevanje tveganj za nastanek poškodb in zdravstvenih okvar delavcev ter
določitev načinov in ukrepov za zagotavljanje varnosti in zdravja pri delu in
sprejeti splošni akt o varnosti in zdravju pri delu. Splošni akt o varnosti in
zdravju pri delu mora izvajalec rudarskih del dopolnjevati ob vsaki spremembi
ravni tveganja. V splošnem
aktu o varnosti in zdravju pri delu se določi tudi zahtevana obdobna prisotnost
osebe, pooblaščene za varnost in zdravje pri delu, na posameznem delovišču.
(6) Podrobnejšo vsebino in način izdelave
splošnega akta o varnosti in zdravju pri delu iz prejšnjega odstavka predpiše
minister, pristojen za rudarstvo, v soglasju z ministrom, pristojnim za varnost
in zdravje pri delu in ministrom, pristojnim za varstvo pred ionizirajočimi
sevanji.
(7) Strokovne naloge s področja varnosti in
zdravja pri delu lahko pooblaščena oseba izvaja tudi na dveh ali več
pridobivalnih prostorih, če je njena prisotnost na posameznem delovišču
zagotovljena v skladu s splošnim aktom o varnosti in zdravju pri delu iz petega
odstavka tega člena in pod pogojem, da opravljeno število njenih ur ne presega
s predpisi, ki urejajo delovna razmerja, maksimalno dovoljenega števila ur.
(8) Oseba, pooblaščena za varnost in
zdravje pri delu, mora ugotovitve o pregledu delovišč in izdane ukrepe za
zagotavljanje varnosti in zdravja pri delu vpisati v knjigo rudarskega nadzora.
76. člen
(reševalna služba, obveščanje in vodenje
akcije reševanja)
(1) Izvajalec rudarskih del, ki izvaja
podzemeljska rudarska dela ali dela v ognje in eksplozijsko nevarnih obratih
ali dela, pri katerih lahko nastanejo strupeni plini, pare ali nevarnosti
vdorov plina, vode in mulja, mora organizirati reševalno službo. Več izvajalcev
rudarskih del lahko organizira skupno reševalno službo. Površinski kopi morajo
organizirati reševalno službo v primeru, če je narava njihovega dela takšna, da
ni mogoče uspešno izvajati reševanja s civilnimi reševalnimi službami.
(2) Vsak delavec mora takoj obvestiti
nadrejenega o vsakem pojavu nevarnosti, še posebej o pojavih eksplozivnih,
zadušljivih, strupenih plinov, vdorih vode, mulja, blata, hribinskih udarih in
plazovih, nastalih previsih, nestabilnih brežinah, zatajenih razstrelnih
sredstvih in o drugih nastalih nevarnostih, ki lahko ogrozijo zaposlene,
objekte in naprave.
(3) O vseh nevarnih pojavih iz prejšnjega
odstavka tega člena, mora odgovorna oseba izvajalca rudarskih del takoj
obvestiti pristojno rudarsko inšpekcijo.
(4) V primeru pojava nevarnosti, in ko je
ogrožena varnost zaposlenih, objektov in naprav pri izvajanju rudarskih del,
vodi akcijo reševanja odgovorna oseba, določena s splošnim aktom izvajalca
rudarskih del.
(5) Rudarska inšpekcija lahko odredi za
vodenje akcije reševanja drugo odgovorno osebo ali prevzame vodenje akcije
sama, če ugotovi, da vodenje akcije ni dovolj strokovno in učinkovito.
(6) Izvajanje opravil in način
organiziranja in delovanja reševalne službe predpiše minister, pristojen za
rudarstvo.
77. člen
(več izvajalcev rudarskih del)
(1) Kadar v istem rudniku izvajata delo dva
ali več izvajalcev rudarskih del, mora nosilec rudarske pravice za izkoriščanje
zagotoviti usklajevanje izvajanja vseh ukrepov, ki so povezani z varnostjo in
zdravjem delavcev ter je odgovoren za varen potek vseh rudarskih del. Navedeno
ne odvezuje posameznih izvajalcev odgovornosti za izvajanje vseh ukrepov,
povezanih z varnostjo in zdravjem njihovih delavcev.
(2) Za varno izvajanje del sklenejo v
primeru iz prejšnjega odstavka nosilec rudarske pravice za izkoriščanje in
izvajalci rudarskih del pisni sporazum, v katerem določijo skupne ukrepe za
zagotavljanje varnosti in zdravja pri delu.
78. člen
(tehnično vodenje in nadzor)
(1) Tehnični vodja rudarskih del mora pri
izvajanju rudarskih del zagotavljati tehnično vodenje del po rudarski tehnični
dokumentaciji in tehničnih predpisih ter predpisih, ki urejajo varnost in
zdravje pri delu, pri gradnjah rudniških objektov, montaži postrojev ter
rudarskih delih, ki se izvajajo na podlagi gradbene tehnične dokumentacije, pa
mora poleg tehničnega vodenja zagotavljati tudi nadzor po predpisih, ki urejajo
graditev objektov.
(2) Pri površinskem izvajanju rudarskih del
se zagotavlja tehnično vodenje tako, da daje tehnični vodja rudarskih del
sprotna navodila vodjem posameznih rudarskih del in nadzoruje njihovo delo, pri
podzemnem izvajanju rudarskih del pa se tehnično vodenje zagotavlja tako, da
glavni tehnični vodja rudarskih del koordinira delo tehničnih vodij rudarskih
del in jim daje po potrebi tudi ustrezna navodila in nadzoruje njihovo vodenje
rudarskih del, posamezni tehnični vodje rudarskih del pa dajejo na tej podlagi
sprotna navodila vodjem posameznih rudarskih del in nadzorujejo njihovo delo.
Glede na obseg in zahtevnost del, ki so načrtovana v rudarskem projektu, lahko
tehnični vodja rudarskih del v soglasju z izvajalcem rudarskih del zagotovi
tudi tehnično vodenje posameznih del z imenovanjem drugih pooblaščenih oseb, ki
izpolnjujejo pogoje za vodjo posameznih rudarskih del.
(3) Tehnični vodja rudarskih del mora pri
vodenju ali nadziranju zagotoviti, da se delovne priprave in naprave
uporabljajo in vzdržujejo v skladu s predpisi.
(4) Izvajalec rudarskih del mora omogočiti
projektantski nadzor nad izvajanjem rudarskih del po potrjenem rudarskem
projektu za izvedbo v skladu z režimom projektantskega nadzora, ki ga je v
projektu predpisal odgovorni rudarski projektant. Projektantski nadzor lahko
izvaja oseba, ki v skladu s tem zakonom izpolnjuje pogoje za odgovornega
rudarskega projektanta.
(5) Tehnično vodenje in izvajanje nadzora
po tem členu mora biti določeno v splošnem aktu izvajalca rudarskih del o
varnosti in zdravju pri delu, sprejetim v skladu s predpisi, ki urejajo varstvo
in zdravje pri delu.
79. člen
(knjiga rudarskega nadzora)
Vsak tehnični vodja rudarskih del mora
voditi knjigo rudarskega nadzora. V knjigo rudarskega nadzora se vnašajo:
1.    
ukrepi rudarskega inšpektorja, izdani na kraju
samem,
2.    
odločbe, ki jih izdaja rudarski inšpektor,
3.    
ukrepi pooblaščenih oseb izvajalca rudarskih
del, ki se nanašajo na varnost in zdravje pri delu in
4.    
službeni nalogi pooblaščenih oseb izvajalca
rudarskih del.
80. člen
(pooblastila tehničnega vodenja in
nadzora)
(1) Tehnično vodenje in nadzor iz 78. člena
tega zakona zajema vsa pooblastila, ki so določena s tehničnimi predpisi in
predpisi o varnosti in zdravju pri delu in jih odgovorna oseba izvajalca
rudarskih del uporablja za tehnično pravilno in varno izvajanje del po
potrjenih rudarskih projektih za izvedbo znotraj rudniškega prostora. Tehnično
nadzorstvo znotraj rudniškega prostora in pri izvajanju rudarskih del, ki niso
v neposredni povezavi z izkoriščanjem mineralnih surovin pa zajema le pooblastila
za tehnično pravilno izvajanje del po potrjenih rudarskih projektih za izvedbo.
(2) Pred začetkom izvajanja posameznih
rudarskih del mora tehnični vodja
takšnih del opraviti pregled potrjenega projekta za izvedbo rudarskih del in
opozoriti nosilca rudarske pravice za izkoriščanje in odgovornega
rudarskega projektanta na morebitne ugotovljene
pomanjkljivosti ter predlagati njihovo odpravo.
(3) Če vodja rudarskih del ob izvajanju rudarskih del na podlagi potrjenega rudarskega
projekta za izvedbo ugotovi, da obstajajo v njem takšne napake, zaradi katerih
bi lahko bila ogrožena varnost, življenje in zdravje ljudi, promet, sosednji
objekti ali okolje, mora o tem brez odlašanja seznaniti tehničnega vodjo
rudarskih del in do dokončne njegove odločitve ustaviti dela.
81. člen
(odmik od potrjenega rudarskega projekta
za izvedbo)
(1) Če vodja posameznih rudarskih del ob
izvajanju teh del ugotovi, da zaradi geoloških ali tehnoloških razmer, drugačne
lege mineralne surovine, kot je bila predvidevana ob izdelavi rudarskega
projekta za izvedbo in drugih razlogov, kot so nepredviden obstoj ali vdor
vode, plina in zemljin, slabša nosilnost geoloških struktur od predvidevane,
najdba druge vrste mineralne surovine in podobno, potrjeni rudarski projekt za
izvedbo ne zadošča oziroma da na njegovi podlagi ne bo mogoče izvesti
načrtovanih rudarskih del, se lahko v soglasju z glavnim tehničnim vodjem
rudarskih del in projektantom, ki je izdelal takšen projekt, posamezni tehnični
načrti ustrezno spremenijo ali dopolnijo, vendar samo, če se zaradi takšnega
odmika od rudarskega projekta za izvedbo ne poslabšajo pogoji iz varstva pri
delu.
(2) Tehnične načrte iz prejšnjega odstavka
lahko izdela tehnični vodja rudarskih del ali po njegovem naročilu vodja
posameznih rudarskih del sam, če s tem soglaša projektant.
(3) Z izvajanjem del na podlagi odmika
rudarskega projekta za izvedbo se lahko začne po pridobljenem pisnem soglasju
službe za varnost pri delu in projektanta, ki ga je izdelal, lahko pa tudi
drugega projektanta, če projektant, ki ga je izdelal, ne obstoji več. V
soglasju se ugotovi, da se niso poslabšali pogoji varstva pri delu, ki so
določeni v rudarskem projektu za izvedbo. Če se takšno soglasje ne pridobi, se
mora pred nadaljevanjem del izdelati nov rudarski projekt za izvedbo in ga pred
začetkom del revidirati in v primeru zahtevnih rudarskih del tudi potrditi v
skladu s četrtim odstavkom 69. člena tega zakona.
(4) Za izkoriščanje nafte, zemeljskih
plinov ter mineralnih, termalnih in radioaktivnih voda sme izvajalec rudarskih
del, zaradi geoloških razmer in oblike terena, brez soglasja rudarskega
projektanta spremeniti mesta vrtin, ki so predvidena v potrjenem rudarskem
projektu za izvedbo, če se s tem ne posega izven odobrenega pridobivalnega
prostora in se ne poslabšajo pogoji iz varstva pri delu.
82. člen
(začasna ustavitev)
(1) Začasno ustavitev izvajanja rudarskih
del pri izkoriščanju mineralnih surovin zaradi nepričakovanih geoloških,
rudarskih ali gospodarskih vzrokov, mora nosilec rudarske pravice za
izkoriščanje prijaviti pristojni rudarski inšpekciji najpozneje v 24 urah po
ustavitvi del, v primeru nevarnega pojava pa takoj.
(2) Začasno pričakovano ustavitev del mora
nosilec rudarske pravice za izkoriščanje prijaviti pristojni rudarski
inšpekciji najmanj osem dni pred ustavitvijo del. V tem roku mora nosilec
rudarske pravice za izkoriščanje prijaviti pristojni rudarski inšpekciji tudi
ponovni pričetek del.
(3) Če je ustavitev del iz prvega odstavka
tega člena pričakovana za več kot trideset dni, je potrebno opraviti meritve
stanja in dopolniti rudarske načrte, napraviti zapisnik o vzrokih za ustavitev
del ter o nevarnostih, ki utegnejo nastati pri ponovnem pričetku del.
(4) Vsako začasno ustavitev izvajanja
rudarskih del, ki niso zajeta v prvem odstavku tega člena, mora nosilec
rudarske pravice za izkoriščanje prijaviti pristojni rudarski inšpekciji
najpozneje v 24 urah po ustavitvi del, v primeru nevarnega pojava pa takoj.
(5) Med začasno ustavitvijo del mora
nosilec rudarske pravice za izkoriščanje poskrbeti za redno vzdrževanje vseh
rudniških prostorov in rudniških gradenj, kakor tudi drugih podzemnih prostorov
in objektov, ki niso v povezavi z izkoriščanjem mineralnih surovin tako, da je
v njih možno gibanje brez nevarnosti za življenje in zdravje ljudi in da se prepreči
nastanek škode.
83. člen
(obveznost poročanja in poslovna
skrivnost)
(1) Nosilec rudarske pravice za
izkoriščanje mora klasificirati in kategorizirati zaloge in vire mineralnih
surovin ter voditi evidenco in hraniti podatke o zalogah in virih mineralnih
surovin ter o stanju klasificiranih in kategoriziranih zalog najmanj enkrat
letno poročati ministrstvu, pristojnem za rudarstvo.
(2) Vsebino in obliko poročil, vsebino
elaborata o zalogah in virih ter rokih za njegovo obnovo in predložitev ter
način vodenja evidence, hranjenja podatkov, klasificiranja in kategoriziranja
zalog in virov, vsebino elaborata o zalogah in virih mineralnih surovin,
postopek za potrditev elaborata o klasifikaciji in kategorizaciji zalog in
virov mineralne surovine ter stanju shranjenih zemeljskih plinov, način
poročanja ter o bilanci teh rezerv oziroma shranjenih zemeljskih plinih
predpiše minister, pristojen za rudarstvo.
(3) Prvi odstavek
tega člena se ne uporablja za geotermični energetski vir in naravno morsko sol.
(4) Ne glede na
določbe predpisa, ki ureja poslovno skrivnost, se v primeru naravne ali druge
nesreče na območju rudniškega prostora lahko uporabijo podatki iz poročil iz
prvega odstavka in elaboratov iz drugega odstavka tega člena, če se takšni
podatki oziroma elaborati uporabijo za potrebe zaščite in reševanja ter odprave
posledic naravne oziroma druge nesreče.
3. Možnost gradnje dodatne rudarske
infrastrukture
84. člen
(pogoji za gradnjo dodatne rudarske
infrastrukture)
(1) Če po začetku izkoriščanja nosilec rudarske
pravice za izkoriščanje ugotovi, da na pristopnem zemljišču, ki vodi do
pridobivalnega prostora, ni mogoče urediti vseh priključkov od pridobivalnega
prostora na javna distribucijska omrežja in je zaradi tega prekomerno otežena
dostava mineralnih surovin na trg, lahko na način in pod pogoji, ki jih določa
ta zakon, izven območja rudniškega prostora v lastni režiji zgradi dodatno
rudarsko infrastrukturo.
(2) Za dodatno rudarsko infrastrukturo se
šteje:
1.    
ustrezna cesta ali tovorna železnica (v
nadaljnjem besedilu: rudarska priključna prometnica),
2.    
ustrezna tovorna žičnica, transportni trak ali
druga ustrezna naprava, namenjena transportu trdnih mineralnih surovin (v
nadaljnjem besedilu: rudarska transportna naprava) in
3.    
ustrezen cevovod, namenjen transportu nafte
oziroma zemeljskega plina (v nadaljnjem besedilu: rudarski infrastrukturni
vod).
(3) Pred začetkom gradnje dodatne rudarske
infrastrukture se mora v skladu s predpisi, ki urejajo graditev objektov,
pridobiti gradbeno dovoljenje, ki ga izda upravni organ, pristojen za gradbene
zadeve.
85. člen
(zahteva za izdajo gradbenega dovoljenja
za gradnjo dodatne rudarske infrastrukture)
(1) Zahtevo za izdajo gradbenega dovoljenja
za gradnjo dodatne rudarske infrastrukture vloži pri upravnem organu,
pristojnem za gradbene zadeve, nosilec rudarske pravice za izkoriščanje. V njej
mora navesti podatke o parcelnih številkah in katastrski občini zemljišč, na
katerih je predvidena dodatna rudarska infrastruktura.
(2) Zahtevi za izdajo gradbenega dovoljenja
za gradnjo dodatne rudarske infrastrukture mora biti priloženo:
1.    
dva izvoda projekta za pridobitev gradbenega
dovoljenja, izdelanega v skladu s predpisi, ki urejajo graditev objektov in
2.    
potrdilo ministrstva, pristojnega za rudarstvo,
da je nosilcu rudarske pravice za izkoriščanje brez dodatne rudarske
infrastrukture prekomerno otežena dostava mineralnih surovin na trg (v
nadaljnjem besedilu: potrdilo o nujnosti dodatne rudarske infrastrukture).
(3) Nosilec rudarske pravice za
izkoriščanje mora zahtevi za izdajo gradbenega dovoljenja priložiti tudi:
1.    
dokazilo o pravici graditi, če ta pravica še ni
vpisana v zemljiško knjigo in
2.    
potrdilo pristojnega organa samoupravne lokalne
skupnosti, na območju katere naj bi se gradila dodatna rudarska infrastruktura,
iz katerega izhaja, da takšna gradnja ne bo onemogočala izvedbo in uporabo s
prostorskimi akti določenih prostorskih ureditev, če nameravana gradnja ni
izrecno omogočena z ustreznim prostorskim aktom (v nadaljnjem besedilu:
potrdilo o skladnosti dodatne rudarske infrastrukture s prostorskimi akti).
86. člen
(potrdilo o nujnosti dodatne rudarske
infrastrukture)
(1) Zahtevo za izdajo potrdila o nujnosti
dodatne rudarske infrastrukture vloži nosilec rudarske pravice za izkoriščanje
pri ministrstvu, pristojnem za rudarstvo. V njej mora utemeljiti razloge, ki mu
otežujejo dostavo mineralnih surovin na trg in zaradi katerih ocenjuje, da se
mora izven območja rudniškega prostora zgraditi določena dodatna rudarska
infrastruktura.
(2) Ministrstvo, pristojno za rudarstvo,
izda potrdilo o nujnosti dodatne rudarske infrastrukture ali zavrne njegovo
izdajo s sklepom, ki ga nosilcu rudarske pravice za izkoriščanje vroči osebno.
(3) Z dnem
pravnomočnosti potrdila iz drugega odstavka tega člena se dodatna rudarska
infrastruktura šteje za objekt gospodarske javne infrastrukture.
(4) Potrdilo o
nujnosti dodatne rudarske infrastrukture velja dve leti po pravnomočnosti
sklepa iz drugega odstavka tega člena.
(5) Veljavnost
potrdila o nujnosti dodatne rudarske infrastrukture se lahko podaljša za eno leto,
če zaprosi nosilec rudarske pravice za izkoriščanje za njegovo podaljšanje pred
iztekom roka njegove veljavnosti.
(6) Ministrstvo,
pristojno za rudarstvo, podaljša veljavnost potrdila o nujnosti dodatne
rudarske infrastrukture, če ugotovi, da nosilec rudarske pravice za
izkoriščanje ni mogel pridobiti gradbenega dovoljenja za njeno gradnjo iz
razlogov, na katere ni mogel vplivati.
87. člen
(potrdilo o skladnosti dodatne rudarske
infrastrukture s prostorskimi akti)
(1) Zahtevo za izdajo potrdila o skladnosti
dodatne rudarske infrastrukture s prostorskimi akti vloži nosilec rudarske
pravice za izkoriščanje pri pristojnem organu samoupravne lokalne skupnosti, na
katere območju se naj bi zgradila določena dodatna rudarska infrastruktura.
(2) Zahtevi za izdajo potrdila iz
prejšnjega odstavka se mora priložiti idejna zasnova nameravane dodatne
rudarske infrastrukture, izdelana v skladu s predpisi, ki urejajo graditev
objektov oziroma predpisi, izdanimi na njegovi podlagi in veljavno potrdilo o
nujnosti dodatne rudarske infrastrukture.
(3) Pristojni organ samoupravne lokalne
skupnosti izda potrdilo o skladnosti dodatne rudarske infrastrukture s
prostorskimi akti ali zavrne njegovo izdajo s sklepom, ki ga nosilcu rudarske
pravice za izkoriščanje vroči osebno.
(4) Potrdilo o
skladnosti dodatne rudarske infrastrukture s prostorskimi akti velja dve leti
po pravnomočnosti sklepa iz prejšnjega odstavka in ga
ni mogoče podaljšati. V tem času mora nosilec rudarske pravice za izkoriščanje
vložiti zahtevo za izdajo gradbenega dovoljenja.
88. člen
(postopek izdaje gradbenega dovoljenja za
gradnjo dodatne rudarske infrastrukture)
Gradbeno dovoljenje za gradnjo dodatne
rudarske infrastrukture se izda v skladu s predpisi, ki urejajo graditev
objektov, če ni s tem členom določeno drugače.
89. člen
(obveznost priprave in sprejemanja
prostorskega akta)
Nosilec rudarske pravice za izkoriščanje,
ki pridobi potrdilo o nujnosti dodatne rudarske infrastrukture, ne more pa v
primeru, ko nameravana gradnja dodatne rudarske infrastrukture ni izrecno
omogočena z ustreznim prostorskim aktom, pridobiti tudi potrdila o skladnosti
dodatne rudarske infrastrukture s prostorskimi akti, ima pravico, da pri
pristojnem organu samoupravne lokalne skupnosti, ki je zavrnila izdajo takega
potrdila, vloži zahtevo za izdelavo in sprejem prostorskega akta za gradnjo
dodatne rudarske infrastrukture.
4. Posebnosti pri izkoriščanju
90. člen
(odgovornost lastnika zemljišča)
Če lastnik zemljišča ugotovi, da se na
njegovem zemljišču izvajajo rudarska dela z namenom izkoriščanja mineralnih
surovin, za katera ni dal izvajalcu rudarskih del nobenih soglasij za uvedbo
postopka za pridobitev rudarske pravice za izkoriščanje, mora o tem nemudoma
obvestiti pristojno inšpekcijo glede na vrsto rabe prostora.
91. člen
(črtan)
92. člen
(pridobitev mineralne surovine pri
izvajanju gradbenih del in gradnji gozdne infrastrukture)
(1) Če se pri izvajanju gradbenih del na
podlagi gradbenega dovoljenja, izdanega po predpisih, ki urejajo gradnjo, ali
gradnji gozdne infrastrukture na podlagi odločbe, izdane po predpisih, ki
urejajo gozdove, predvideva pridobitev mineralne surovine, veljajo za
investitorja teh del glede plačila za pridobljeno enoto mineralne surovine
določbe tega zakona in predpisov, ki urejajo način določanja plačila rudarske
koncesnine. 
(2) Če pristojni upravni organ izda odločbo
za gradnjo gozdne infrastrukture, pri kateri bo izkopana tudi mineralna
surovina, takšno odločbo pošlje v vednost rudarski inšpekciji. 
(3) Obveznost glede plačila za pridobljeno
enoto mineralne surovine iz prvega odstavka tega člena velja ne glede na
čistost mineralne surovine, način njene dejanske uporabe ali njene drugačne
opredelitve po drugih predpisih (npr. opredelitve za gradbeni odpadek). 
(4) Investitor mora pridobljene količine
mineralne surovine ministrstvu, pristojnemu za rudarstvo, priglasiti v 15 dneh
od zaključka del iz prvega odstavka tega člena. V primeru večletnega izkopa
mora za količine, pridobljene v preteklem letu, to storiti najpozneje do konca
januarja tekočega leta, za količine, pridobljene v letu zaključka del, pa v 15
dneh od zaključka del. V priglasitvi mora navesti: 
-      
podatke o investitorju, 
-      
datum začetka del iz prvega odstavka tega
člena, 
-      
vrsto in količino mineralne surovine v raščenem
stanju, pridobljene pri delih iz prvega odstavka tega člena, 
-      
datum zaključka del iz prvega odstavka tega
člena oziroma predviden rok zaključka del, če dela ne bodo zaključena v istem
letu, kot so bila začeta. 
(5) Priglasitvi iz prejšnjega odstavka mora
investitor priložiti: 
-      
kopijo dovoljenja ali odločbe iz prvega
odstavka tega člena, 
-      
na vpogled tehnično dokumentacijo, ki je bila
podlaga za izdajo dovoljenja ali odločbe iz prvega odstavka tega člena, če iz
dovoljenja ali odločbe ni razvidna predvidena količina izkopa v raščenem stanju,
-      
geološko poročilo o vrsti mineralne surovine in
količini izkopanega dela tal, v primeru več različnih mineralnih surovin pa
tudi o količini posamezne vrste mineralne surovine. 
(6) Ne glede na četrti odstavek
53. člena tega zakona znaša v primerih iz prvega odstavka tega člena
nadomestilo za proizvedeno enoto mineralne surovine v raščenem stanju 80
odstotkov povprečne cene enote mineralne surovine v raščenem stanju po predpisu
iz tretjega odstavka 53. člena tega zakona. 
(7) Pri izvajanju gradbenih del ali gradnji
iz prvega odstavka tega člena je treba zagotoviti, da se čim več mineralne
surovine ponovno uporabi pri sami izvedbi teh gradbenih del ali gradnji. 
(8) Če pri izvajanju gradbenih del ali
gradnji iz prvega odstavka tega člena ostajajo viški mineralne surovine, ki jih
ni mogoče porabiti pri samih gradbenih delih ali gradnji, lahko investitor z
viški mineralne surovine postopa na enega od naslednjih načinov: 
1.    
jih opredeli kot proizvod in da na trg, če
izpolnjujejo pogoje za dajanje na trg v skladu s predpisi, ki urejajo pogoje
dajanja proizvodov na trg, 
2.    
jih opredeli za stranski proizvod, če
izpolnjujejo pogoje za stranski proizvod v skladu s predpisi, ki urejajo
odpadke, in da na trg, če izpolnjujejo pogoje za dajanje na trg v skladu s
predpisi, ki urejajo pogoje dajanja proizvodov na trg, 
3.    
jih opredeli kot proizvod iz odpadkov, če jim
je prenehal status odpadka v skladu s predpisi, ki urejajo odpadke, in
izpolnjujejo pogoje za dajanje na trg, v skladu s predpisi, ki urejajo pogoje
dajanja proizvodov na trg, 
4.    
zagotovi njihovo obdelavo v skladu s predpisi,
ki urejajo odpadke, ali 
5.    
jih začasno skladišči v skladu s predpisi, ki
urejajo odpadke. 
(9) Ne glede na sedmi odstavek
95. člena tega zakona se viški mineralnih surovin iz prejšnjega odstavka
lahko uporabijo za sanacijo površinskega kopa pod pogoji, da: 
-      
se s tem ne onemogoči dostopa do matične
mineralne surovine v pridobivalnem prostoru ali ovira njeno izkoriščanje, 
-      
se z rudarskim projektom za pridobitev
koncesije za izkoriščanje izkaže, da takšna uporaba viškov mineralne surovine
ne pomeni nevarnosti za zdravje ali življenje ljudi in živali ter ne povzroča
onesnaževanja okolja oziroma predvidljive škode na objektih in okolju, 
-      
so za takšno uporabo viškov mineralne surovine
pridobljena vsa dovoljenja in soglasja po drugih predpisih, in 
-      
je takšen način sanacije pridobivalnega
prostora skladen s prostorskimi akti. 
(10) Ne glede na določbe predpisov, ki
urejajo gradnjo in gozdove, ni dovoljeno izdajanje dovoljenj ali odločb za dela
iz prvega odstavka tega člena, pri katerih se izkopana mineralna surovina
nadomešča z drugimi materiali, kot so zemeljski izkopi, umetno pripravljena
zemljina, kompost in digestat, drugi odpadki ali gradbeni proizvodi,
pridobljeni iz odpadkov ali od drugje pripeljana mineralna surovina. Odločba,
izdana v nasprotju s tem odstavkom, je nična po samem zakonu. 
(11) Geološko poročilo iz tretje alineje
petega odstavka tega člena lahko izdela samo oseba, ki izpolnjuje pogoje za
izdelavo geološke dokumentacije po tem zakonu in je vpisana v imenik
pooblaščenih oseb v rudarstvu.
93. člen
(graditev in drugi posegi v območjih
rudniških prostorov)
(1) V območju rudniškega prostora oziroma
preko njega se smejo graditi javne ceste, železniške proge, prekopi ter druge
prometne poti, električni vodi visoke napetosti, vodovodi, naftovodi in
plinovodi ter drugi objekti in naprave, ki niso namenjene izvajanju rudarskih
del, vendar samo, če se zagotovijo varnostni ukrepi in določijo varnostni
stebri, s katerimi ne bo ogroženo življenje in premoženje. Pod enakimi pogoji je na površinskih
kopih dovoljeno postaviti tudi fotonapetostne naprave in vetrne proizvodne
naprave. Priključki na naprave iz prejšnjega stavka lahko potekajo tudi prek
pristopnih zemljišč.
(2) V delu pridobivalnega prostora se lahko
pod pogoji iz prejšnjega odstavka in v skladu s predpisi, ki urejajo varstvo
okolja, izjemoma dopusti tudi izvajanje dejavnosti, ki niso namenjene izvajanju
rudarskih del, kot so obdelava (predelava in odstranjevanje) odpadkov,
preizkušanje določene vrste terenskih in drugih vozil,
proizvodnja ter prenos in distribucija električne
energije, alpinizem oziroma plezalne in druge podobne
športne vaje, strelišča in druge podobne aktivnosti.
(3) Preden se izdela investicijski program
za objekte in naprave iz prvega odstavka tega člena oziroma se sprejme odločitev za
izvajanje dejavnosti iz prejšnjega odstavka, mora investitor oziroma nosilec
dejavnosti zahtevati od nosilca rudarske pravice za izkoriščanje mnenje o tem,
katera smer in lega teh objektov in naprav oziroma
površin, na katerih se naj bi izvajale dejavnosti, v območju rudniškega
prostora bi bila najprimernejša. Nosilec rudarske pravice za izkoriščanje mora mnenje podati
najpozneje v 30 dneh od prejema zahteve, sicer se šteje, da sta predlagana smer
in lega objektov in naprav ustrezna.
(4) Pred začetkom gradnje objektov ali postavitve naprav iz prvega odstavka tega člena ali izvajanja dejavnosti iz drugega
odstavka tega člena v območju rudniškega prostora oziroma preko njega morata
investitor gradnje oziroma nosilec dejavnosti in nosilec rudarske pravice za
izkoriščanje skleniti pisni dogovor o razmejitvi odgovornosti.
(5) Za del območja rudniškega prostora se
lahko pod pogoji iz prvega odstavka tega člena izdela in sprejme tudi
prostorski akt, namenjen gradnji objektov, vendar samo, če se k sklepu o
njegovi pripravi in pred sprejetjem takšnega akta pridobi soglasje nosilca
rudarske pravice za izkoriščanje.
(6) Za gradnjo objektov iz prvega odstavka
tega člena, za katere je v skladu s predpisi, ki urejajo graditev objektov
potrebno gradbeno dovoljenje, in se nahajajo v mejah rudniškega prostora, je
potrebno pred izdajo gradbenega dovoljenja pridobiti soglasje nosilca rudarske
pravice za izkoriščanje. Gradnje enostavnega objekta, za katerega ni predpisano
gradbeno dovoljenje in opravljanje dejavnosti iz drugega odstavka tega člena v
območju rudniškega prostora tudi ni dovoljeno začeti brez predhodne pridobitve
soglasja nosilca rudarske pravice za izkoriščanje.
(7) Če se za del območja rudniškega
prostora sprejme državni prostorski načrt ali občinski podrobni prostorski
načrt s pridobljenim soglasjem nosilca rudarske pravice za izkoriščanje, se za
gradnje objektov iz prvega odstavka tega člena in opravljanje dejavnosti iz
drugega odstavka tega člena v takšnem delu rudniškega prostora ne uporabljajo
določbe prejšnjega odstavka.
5. Pogoji za začetek uporabe
94. člen
(pogoji za začetek uporabe izvedenih
zahtevnih rudarskih del)
(1) Po zaključku izvedbe rudarskih del, ki
se v skladu s tem zakonom štejejo za rudniške gradnje ter pred začetkom njihove
uporabe, mora izvajalec rudarskih del opraviti interni strokovno tehnični
pregled, s katerim se ugotovi, ali so dela izvedena v skladu s predpisi in
tehničnimi pravili in standardi.
(2) Strokovno tehnični pregled se izvede po
postopku in na način, določen s splošnim aktom izvajalca rudarskih del.
(3) O strokovno tehničnem pregledu se
izdela zapisnik, katerega priloga so listine, ki dokazujejo, da so bila dela
izvedena v skladu s predpisi in tehničnimi pravili in standardi.
(4) Na podlagi zapisnika iz prejšnjega
odstavka tehnični vodja ali glavni tehnični vodja rudarskih del dovoli začetek
uporabe izvedenih rudarskih del, v primeru ugotovljenih pomanjkljivosti pa
zahteva, da se takšne pomanjkljivosti pred začetkom uporabe odpravijo.
(5) Izvajalec rudarskih del mora o
opravljenih strokovno tehničnih pregledih in vzdrževanju zgrajenih rudarskih
objektov, montiranih rudarskih postrojev in obratovanju rudarske infrastrukture
voditi evidenco. Evidenca se vodi na način, določen s splošnim aktom izvajalca
rudarskih del.
6. Pogoji za zapustitev rudnika
95. člen
(popolna in trajna opustitev izvajanja
rudarskih del)
(1) Nosilec rudarske pravice za
izkoriščanje mora izvesti dokončno sanacijo okolja in odpraviti posledice, ki
so nastale pri izvajanju rudarskih del, na območjih, kjer posledic ni mogoče v
celoti sanirati ali odpraviti, pa izvesti ukrepe zavarovanja, da se izključi
nevarnost za zdravje ali življenje ljudi in živali ter možne povzročitelje
onesnaževanja okolja ali predvidljive škode na objektih in okolju (v nadaljnjem
besedilu: redna zapiralna dela). Pri tem mora upoštevati določbe koncesijskega
akta in koncesijske pogodbe.
(2) Redna zapiralna dela iz prejšnjega
odstavka se lahko izvajajo samo na podlagi potrjenega rudarskega projekta za
pridobitev koncesije za izkoriščanje ter v njegovem okviru izdelanega in
potrjenega rudarskega projekta za izvedbo.
(3) Če je treba trajno opustitev izvajanja
rudarskih del iz kateregakoli razloga izvesti še pred dokončanjem izkoriščanja
v obsegu podeljene rudarske pravice in koncesije, se takšna predčasna popolna
in trajna opustitev izvajanja rudarskih del lahko izvede samo na podlagi
rudarskega projekta za opustitev izvajanja rudarskih del iz 97. člena tega
zakona ter v njegovem okviru izdelanega in potrjenega rudarskega projekta za
izvedbo.
(4) Ne glede na prejšnji odstavek
rudarskega projekta za opustitev izvajanja rudarskih del ni treba izdelati za
zemljišča znotraj rudniškega prostora, v katera nosilec rudarske pravice ni
posegel in so ostala v naravnem stanju.
(5) Popolno in trajno opustitev izvajanja
rudarskih del se lahko izvede za celoten pridobivalni prostor ali del
pridobivalnega prostora. Opustitev za del pridobivalnega prostora se lahko
izvede samo, če izločitev tega dela ne onemogoča izkoriščanja mineralne
surovine na preostalem delu pridobivalnega prostora ali ne onemogoča
izkoriščanja na način, kot je predviden v potrjenem rudarskem projektu za
pridobitev koncesije za izkoriščanje. V nasprotnem primeru mora nosilec
rudarske pravice ministrstvu, pristojnemu za rudarstvo, predložiti v potrditev
nov rudarski projekt za pridobitev koncesije za izkoriščanje, v katerem je
upoštevan nov obseg pridobivalnega prostora. Potrditev se izvede smiselno na
način iz 45. člena tega zakona, o čemer se sklene dodatek h koncesijski
pogodbi.
(6) Na delih površinskega kopa, ki niso več
potrebni za izkoriščanje mineralne surovine, se sproti izvajata tehnična in
biološka sanacija ter omogoči njihova uporaba za druge namene.
(7) Rekultivacija površinskega kopa se
izvaja z lastno inertno jalovino in odkrivko. S tem namenom se jalovina in
odkrivka do uporabe skladiščita znotraj pridobivalnega prostora. Če znotraj
pridobivalnega prostora ni mogoče zagotoviti ustreznega skladiščenja odkrivke
in jalovine, se lahko do uporabe za sanacijo skladiščita tudi na drugem
zemljišču v bližini pridobivalnega prostora v skladu s predpisi, ki urejajo
odpadke. Če lastne odkrivke ni dovolj ali njena kakovost ne omogoča izvedbe
renaturacije, se rekultivacija lahko izvede tudi z zemeljskim izkopom ali
umetno pripravljeno zemljino v skladu s predpisom, ki ureja obremenjevanje tal
z vnašanjem odpadkov.
(8) Rekultivacija se izvede v debelini, ki
jo določajo dokumenti urejanja prostora, če ti debeline ne določajo, pa najmanj
v debelini naravnega okolja, vendar ne več kot v povprečni debelini enega
metra. Navoz debelejših plasti od drugje pripeljanih zemljin, zemeljskih
izkopov, odpadkov in podobnega ne pomeni rekultivacije in rudarskih del po tem
zakonu.
(9) Vlada določi:
-      
seznam odpadnih materialov, ki se štejejo za
inertne rudarske odpadke v skladu z merili, določenimi v Odločbi 2009/359/ES,
-      
pravila in pogoje za ponovno uporabo inertnih
rudarskih odpadkov v pridobivalnem prostoru po končanem pridobivanju mineralnih
surovin za namen sanacije pridobivalnega prostora ali v gradbene namene.
96. člen
(predčasna popolna in trajna opustitev
izvajanja rudarskih del)
(1) Predčasno popolno in trajno opustitev
izvajanja rudarskih del iz tretjega odstavka 95. člena tega zakona mora
nosilec rudarske pravice za izkoriščanje prijaviti rudarski inšpekciji najmanj
šest mesecev pred ustavitvijo del. V enakem roku mora pri ministrstvu,
pristojnem za rudarstvo, vložiti vlogo za tehnični pregled izpolnjevanja
pogojev za predčasno opustitev rudarskih del.
(2) Po prejemu vloge iz prejšnjega odstavka
ministrstvo, pristojno za rudarstvo, preveri, ali so poravnane vse zapadle
obveznosti nosilca rudarske pravice za izkoriščanje v zvezi s plačevanjem
rudarskih koncesnin in sredstev, rezerviranih za sanacijo. Če obveznosti niso
poravnane, ministrstvo, pristojno za rudarstvo, nosilca rudarske pravice
obvesti, da lahko poravna obveznosti skupaj z zakonitimi zamudnimi obrestmi v
največ osmih dneh. Če nosilec rudarske pravice tudi v tem roku obveznosti ne
poravna, ministrstvo, pristojno za rudarstvo, sproži postopek izvršbe, če ta
pred tem še ni bil začet.
(3) Minister, pristojen za rudarstvo, s
sklepom imenuje komisijo za tehnični pregled. S sklepom se določijo tudi
predmet tehničnega pregleda ter datum in kraj njegove izvedbe. Sklep o
imenovanju komisije se vroči nosilcu rudarske pravice in članom komisije
najmanj osem dni pred izvedbo tehničnega pregleda. Ta rok je lahko tudi krajši,
če se o tem s pisno izjavo strinjajo nosilec rudarske pravice in vsi člani
komisije. Za ustrezno pisno izjavo se šteje napisana ali natisnjena in
lastnoročno podpisana izjava, poslana na uradni naslov ministrstva, pristojnega
za rudarstvo, ali izjava v elektronski obliki, poslana na uradni elektronski
naslov ministrstva, pristojnega za rudarstvo. Prispele izjave se navedejo v
zapisniku iz osmega odstavka tega člena.
(4) V komisijo iz prejšnjega odstavka se
glede na zahtevnost tehničnega pregleda imenujejo najmanj po en in največ po
dva predstavnika:
-      
ministrstva, pristojnega za rudarstvo,
-      
ministrstva, pristojnega za prostorsko
načrtovanje na lokalnem ali državnem nivoju, glede na vrsto veljavnega
prostorskega akta ali izdane začasne ukrepe za zavarovanje prostorskega
načrtovanja,
-      
ministrstva, pristojnega za varstvo okolja,
-      
pristojnega organa samoupravne lokalne
skupnosti, na območju katere so se izvajala rudarska dela,
-      
pobudnika veljavnega državnega prostorskega
načrta, če je tak načrt za zadevno območje sprejet, ali pobudnika prostorskega
načrta, za katerega so izdani začasni ukrepi za zavarovanje prostorskega
načrtovanja, in
-      
rudarske inšpekcije.
(5) Če je zaradi strokovne, tehnične ali
druge specifičnosti to potrebno, se lahko v komisijo iz prejšnjega odstavka
imenujejo še strokovnjaki s področja rudarstva, varstva okolja, varstva voda,
varstva pred naravnimi in drugimi nesrečami ter drugi.
(6) Nosilec rudarske pravice mora
zagotoviti, da na tehničnem pregledu sodelujejo njegov zakoniti zastopnik ali
od njega pooblaščena oseba. Nosilec rudarske pravice lahko na tehnični pregled
povabi tudi osebe, ki so sodelovale pri izdelavi rudarske tehnične
dokumentacije in izvajanju rudarskih del, dobavitelje materiala in opreme ter
druge osebe.
(7) Komisijo za tehnični pregled vodi in
njeno delo usmerja član komisije, ki je predstavnik ministrstva, pristojnega za
rudarstvo. Stroške tehničnega pregleda nosi nosilec rudarske pravice,
vključujejo pa lahko povračilo stroškov prehrane in povračilo stroškov prevoza
na službeni poti. O stroških postopka se odloči s posebnim sklepom.
(8) Člani komisije za tehnični pregled in
nosilec rudarske pravice oziroma od njega pooblaščene osebe lahko podajajo
pripombe na zapisnik iz desetega odstavka tega člena na tehničnem pregledu.
Predstavnik iz druge in tretje alineje četrtega odstavka tega člena lahko vsaj
tri dni pred izvedbo tehničnega pregleda ministrstvu, pristojnemu za rudarstvo,
pisno sporoči, da nima pripomb in da ne bo sodeloval pri tehničnem pregledu. Če
se kateri od teh dveh predstavnikov tehničnega pregleda ne udeleži in v prej
navedenem roku pisno ne sporoči svojih pripomb, se šteje, da nima pripomb.
Navedeno se vpiše v zapisnik iz desetega odstavka tega člena.
(9) Nosilec rudarske pravice za
izkoriščanje mora na tehničnem pregledu komisiji predložiti rudarsko tehnično
dokumentacijo, na podlagi katere je izvajal rudarska dela in sprejel odločitev
za prenehanje izkoriščanja mineralnih surovin. Komisija za tehnični pregled je
pristojna, da na kraju samem:
1.    
preveri razloge za opustitev rudarskih del,
2.    
ugotovi zaloge in vire mineralnih surovin, ki
bodo glede na podeljeno koncesijo zaradi predčasne opustitve izvajanja rudarskih
del ostali neizkoriščeni,
3.    
navede parcelne številke in katastrske občine
za zemljiške parcele ali njihove dele znotraj rudniškega prostora, na katerih
naj ministrstvo, pristojno za rudarstvo, dovoli predčasno opustitev rudarskih
del,
4.    
določi rudniške gradnje in stanja delov
pridobivalnega prostora, ki jih samoupravna lokalna skupnost ali pobudnik
veljavnega državnega prostorskega načrta ali pobudnik prostorskega načrta, za
katerega so izdani začasni ukrepi za zavarovanje prostorskega načrtovanja,
prevzema v svoje prostorske akte, z navedbo vrste objekta, njegovih dimenzij in
drugih pomembnih karakteristik za identifikacijo, parcelnih številk in
katastrske občine zemljišč, na katerih stojijo oziroma se nahajajo, ter
pogojev, pod katerimi samoupravna lokalna skupnost ali pobudnik veljavnega
državnega prostorskega načrta ali pobudnik prostorskega načrta, za katerega so
izdani začasni ukrepi za zavarovanje prostorskega načrtovanja, te gradnje in
stanja delov pridobivalnega prostora prevzema v prostorski akt,
5.    
ugotovi nujna dela in začasne ukrepe, ki jih je
za preprečitev nevarnosti za življenje in zdravje ljudi, živali in premoženja
odredil pristojni rudarski inšpektor,
6.    
določi vrsto in obseg sanacijskih rudarskih
del, ki jih je treba izvesti, da se odpravijo posledice, ki so nastale pri
izvajanju rudarskih del, in izvede dokončna sanacija okolja, ter
7.    
določi pogoje in zahteve za opustitev izvajanja
rudarskih del.
(10) O opravljenem tehničnem pregledu,
ugotovitvah, nujnih delih in začasnih ukrepih, vrsti in obsegu sanacijskih
rudarskih del, ki jih je treba izvesti, ter pogojih in zahtevah iz prejšnjega
odstavka komisija izdela zapisnik v dveh izvodih. En izvod se na tehničnem
pregledu izroči predstavniku nosilca rudarske pravice, drugi izvod pa obdrži
predsednik komisije, ki poskrbi za njegovo evidentiranje v informacijskem
sistemu za vodenje evidence dokumentarnega gradiva, original pa vloži v zadevo,
ki se nanaša na vlogo iz prvega odstavka tega člena. Preostalim članom komisije
se na tehničnem pregledu izroči kopija zapisnika.
97. člen
(potrjevanje rudarskega projekta za
opustitev izvajanja rudarskih del)
(1) Po izvedbi tehničnega pregleda iz
prejšnjega člena nosilec rudarske pravice pri ministrstvu, pristojnem za
rudarstvo, vloži predlog za potrditev rudarskega projekta za opustitev
izvajanja rudarskih del. Predlogu mora priložiti:
-      
izjavo o tem, na kakšen način so upoštevani
pogoji in zahteve komisije iz zapisnika iz desetega odstavka 96. člena
tega zakona,
-      
dva izvoda revidiranega rudarskega projekta za
opustitev izvajanja rudarskih del,
-      
potrjen rudarski projekt za pridobitev
koncesije za izkoriščanje, na podlagi katerega se je izvajalo izkoriščanje in
je bil sestavni del koncesijske pogodbe,
-      
dokazilo o pravici izvajati rudarska dela na
zemljiščih, na katerih se bodo izvajala sanacijska rudarska dela.
(2) Po prejemu predloga iz prejšnjega
odstavka ministrstvo, pristojno za rudarstvo, pridobi potrdilo o skladnosti
revidiranega rudarskega projekta za opustitev izvajanja rudarskih del z
dokumenti urejanja prostora smiselno na način, kot določa 36. člen tega
zakona.
(3) Ministrstvo, pristojno za rudarstvo,
potrdi revidirani rudarski projekt za opustitev izvajanja rudarskih del iz
prvega odstavka tega člena smiselno na način, kot določata prvi in drugi odstavek
45. člena tega zakona.
(4) Ko ministrstvo, pristojno za rudarstvo,
ugotovi, da je rudarski projekt za opustitev izvajanja rudarskih del izdelan v
skladu z zahtevami tega zakona, da so v njem upoštevani pogoji in zahteve
komisije iz zapisnika iz desetega odstavka prejšnjega člena in da ne presega
okvirov potrjenega rudarskega projekta za pridobitev koncesije za izkoriščanje
iz tretje alineje prvega odstavka tega člena ter da izbrani nosilec rudarske
pravice za izkoriščanje razpolaga z dokazilom o pravici izvajati rudarska dela
na zemljiščih, v katera bo posegal, pripravi predlog dodatka h koncesijski
pogodbi v ustreznem številu izvodov. Predlog dodatka h koncesijski pogodbi v
imenu Republike Slovenije podpiše minister, pristojen za rudarstvo,
ministrstvo, pristojno za rudarstvo, pa nato vse izvode pošlje z osebno
vročitvijo v podpis nosilcu rudarske pravice.
(5) Nosilec rudarske pravice za
izkoriščanje mora ministrstvu, pristojnemu za rudarstvo, vrniti vse izvode
podpisanega dodatka h koncesijski pogodbi v enem mesecu od vročitve, sicer
dodatek ne stopi v veljavo, kar se evidentira v zbirki rudarskih podatkov.
(6) Ministrstvo, pristojno za rudarstvo,
pošlje nosilcu rudarske pravice en izvod veljavnega dodatka h koncesijski
pogodbi, skupaj s potrjenim rudarskim projektom za opustitev izvajanja
rudarskih del, ter po en izvod dodatka h koncesijski pogodbi v vednost
pristojni rudarski inšpekciji in samoupravnim lokalnim skupnostim, na območju katerih
je pridobivalni prostor.
(7) Nosilec rudarske pravice lahko začne z
deli po potrjenem rudarskem projektu za opustitev izvajanja rudarskih del šele
po vročitvi dodatka h koncesijski pogodbi in potrjenega rudarskega projekta iz
prejšnjega odstavka.
98. člen
(vloga za izdajo odločbe o prenehanju
pravic in obveznosti)
(1) Nosilec rudarske pravice za
izkoriščanje lahko po dokončanih zapiralnih delih oziroma po izvedeni dokončni
sanaciji okolja pri ministrstvu, pristojnem za rudarstvo, vloži vlogo za izdajo
odločbe o prenehanju pravic in obveznosti na določenem pridobivalnem prostoru
ali njegovem delu.
(2) V vlogi se navede:
1.    
podatke o vlagatelju vloge,
2.    
ime pridobivalnega prostora, kot se vodi v
rudarski knjigi,
3.    
ali se vloga nanaša na izdajo odločbe o
prenehanju pravic in obveznosti za celoten pridobivalni prostor ali njegov del,
4.    
parcelne številke in katastrske občine zemljišč,
na katera se vloga nanaša,
5.    
na kateri del posamezne zemljiške parcele se
vloga nanaša, kadar se nanaša na prenehanje pravic in obveznosti na delih
zemljiških parcel,
6.    
površino dela pridobivalnega prostora, ki se
izloča, na kvadratni meter natančno, ki jo izračuna pooblaščena geodetska
družba.
(3) Vlogi se priloži:
1.    
geodetski načrt območja, na katero se vloga
nanaša, kadar se nanaša na del pridobivalnega prostora in tega dela ni mogoče
opredeliti samo z navedbo parcelnih številk in katastrskih občin;
2.    
seznam rudarske tehnične in druge
dokumentacije, na podlagi katere so se v pridobivalnem prostoru ali delu
pridobivalnega prostora, na katerega se vloga nanaša, izvajala rudarska dela;
3.    
seznam rudarskih projektantov in izvajalcev
rudarskih del, ki so projektirali in izvajali rudarska dela, ki bodo predmet
tehničnega pregleda iz 98.a člena tega zakona, ter njihove izjave, da so dela
dokončana in skladna s potrjenim rudarskim projektom iz drugega odstavka
95. člena ali šestega odstavka 97. člena tega zakona;
4.    
pisna izjava pristojnega organa samoupravne
lokalne skupnosti ali pobudnika veljavnega državnega prostorskega načrta ali
pobudnika prostorskega načrta, za katerega so izdani začasni ukrepi za
zavarovanje prostorskega načrtovanja, da ne nasprotuje gradnjam, ki niso
odstranjene, in stanju delov pridobivalnega prostora, ki niso biološko
sanirani, in da jih bo ali jih je že prevzel v svoje prostorske akte za druge
namene, za katere se ne zahteva izvedba biološke sanacije (npr. za okoljsko
infrastrukturo, gradnjo, državno infrastrukturo, deponiranje viškov mineralne
surovine pri izvedbi državnih projektov in podobno);
5.    
geodetski načrt novega stanja zemljišča po
končani sanaciji.
(4) Seznam rudarske tehnične in druge
dokumentacije iz 2. točke prejšnjega odstavka mora vsebovati:
1.    
seznam potrjenih rudarskih projektov, na
podlagi katerih se je izvajalo izkoriščanje mineralne surovine in opustitev
izvajanja rudarskih del;
2.    
seznam koncesijskih pogodb, dovoljenj, odločb,
soglasij, mnenj, poročil in drugih dokumentov v zvezi z izkoriščanjem in
opustitvijo izkoriščanja mineralne surovine;
3.    
seznam rudarskih projektantov in izvajalcev
rudarskih del za dela, ki so bila predmet opustitve izkoriščanja;
4.    
seznam zapisnikov internih tehničnih pregledov
in tehničnih pregledov, ki so jih opravili državni organi;
5.    
dokazila o doseženih zahtevanih stabilnostih,
umiritvi posedkov, izpolnjenih zahtevah mnenjedajalcev in podobnem;
6.    
seznam poročil o preizkusih vgrajenih
materialov, izjav o skladnosti, poročil o kakovosti in podobnega;
7.    
seznam poročil o spremljanju in nadzoru
geoloških in geofizikalnih pojavov, spremljanju vplivov dejavnosti na okolje in
dokumentacije o vplivih na okolje iz devetega odstavka 72. člena tega
zakona;
8.    
seznam gradbenih dovoljenj za objekte ali
rudniške gradnje iz 4. točke prejšnjega odstavka;
9.    
seznam druge dokumentacije, listin in dokazil,
pomembnih za izvedbo postopka.
98.a člen
(tehnični pregled sanacije okolja)
(1) Po prejemu vloge iz prejšnjega člena
ministrstvo, pristojno za rudarstvo, preveri, ali so poravnane vse zapadle
obveznosti nosilca rudarske pravice za izkoriščanje v zvezi s plačevanjem
rudarskih koncesnin in rezerviranih sredstev za sanacijo. Če niso poravnane,
ravna v skladu z drugim odstavkom 96. člena tega zakona.
(2) Ministrstvo, pristojno za rudarstvo, na
podlagi vloge iz prejšnjega člena določi datum tehničnega pregleda in imenuje
komisijo za tehnični pregled v skladu s tretjim, četrtim in petim odstavkom
96. člena tega zakona.
(3) Naloga komisije je, da ugotovi, ali je
sanacija okolja izvedena v skladu z rudarskim projektom iz drugega odstavka
95. člena tega zakona ali šestega odstavka 97. člena tega zakona ter
ali izvedena sanacija in izvedeni ukrepi zavarovanja iz prvega odstavka
95. člena tega zakona zadoščajo. Za zemljišča, na katera nosilec rudarske
pravice ni posegel in nanje tudi ni vplival z drugimi rudarskimi deli, komisija
to ugotovitev vnese v zapisnik iz četrtega odstavka tega člena.
(4) V zvezi z zagotavljanjem prisotnosti
oseb s strani nosilca rudarske pravice, vodenjem in usmerjanjem dela komisije,
podajanjem pripomb na izvedeno sanacijo in izvedene ukrepe, predložitvijo
tehnične dokumentacije, izdelavo, vročanjem in evidentiranjem zapisnika o
tehničnem pregledu ter stroški tehničnega pregleda se smiselno upoštevajo
določbe 96. člena tega zakona.
(5) Če se na tehničnem pregledu ugotovi, da
določene rudniške gradnje niso odstranjene, se takšne gradnje lahko ohranijo,
če nosilec rudarske pravice za izkoriščanje predloži pisno stališče pristojnega
organa iz 4. točke tretjega odstavka prejšnjega člena. Če je v skladu s
predpisi, ki urejajo gradnjo, za ohranjeno gradnjo treba pridobiti gradbeno ali
uporabno dovoljenje, se ne glede na določbe predpisov, ki urejajo gradnjo in
urejanje prostora, za takšno gradnjo ne odmerja nadomestila za degradacijo in
uzurpacijo prostora.
(6) Če se na tehničnem pregledu ugotovi, da
na nekaterih delih pridobivalnega prostora še ni izvedena biološka sanacija, se
takšna stanja delov pridobivalnega prostora lahko ohranijo, če nosilec rudarske
pravice za izkoriščanje predloži pisno stališče pristojnega organa iz 4. točke
tretjega odstavka prejšnjega člena.
(7) Določbe petega in šestega odstavka tega
člena se smiselno uporabljajo tudi v primeru, če se namerava v opuščenih
podzemnih prostorih ali na opuščenem površinskem kopu opravljati dejavnost, ki
ni povezana z rudarstvom, ter v primeru zgrajene dodatne rudarske
infrastrukture ali izvajanja druge gospodarske dejavnosti, skladne s
prostorskimi akti.
(8) Če komisija pri tehničnem pregledu
ugotovi pomanjkljivosti iz tretjega odstavka tega člena, nosilca rudarske
pravice za izkoriščanje v zapisniku opozori nanje in določi rok, v katerem jih
mora odpraviti.
(9) Nosilec rudarske pravice za
izkoriščanje v roku iz prejšnjega odstavka ministrstvo, pristojno za rudarstvo,
obvesti, ali je pomanjkljivosti odpravil, in o tem predloži ustrezna dokazila.
(10) Po prejemu obvestila iz prejšnjega
odstavka lahko komisija ali njen posamezni član, na delovno področje na
katerega se pomanjkljivost nanaša, ponovno opravi tehnični pregled. Če ponovni
pregled opravi samo posamezni član komisije, pregleda tista dela, ki jih je
bilo treba popraviti ali naknadno opraviti z njegovega delovnega področja. O
ponovnem tehničnem pregledu izdela zapisnik, ki ga vroči nosilcu rudarske
pravice in ministrstvu, pristojnemu za rudarstvo.
99. člen
(odločba o prenehanju pravic in obveznosti)
(1) Ministrstvo, pristojno za rudarstvo,
izda odločbo o prenehanju pravic in obveznosti, ko iz zapisnikov iz osmega in
desetega odstavka prejšnjega člena izhaja, da je sanacija okolja izvedena in da
izvedeni ukrepi zadoščajo. Izrek odločbe vsebuje:
-      
odločitev o prenehanju pravic in obveznosti,
-      
navedbo območja, na katero se ta odločitev
nanaša,
-      
obveznost nosilca rudarske pravice, da
Geološkemu zavodu Slovenije izroči dokumentacijo iz prvega odstavka
100. člena tega zakona, in rok, v katerem jo mora izpolniti, ter
-      
odločitev glede ohranitve objektov, morebitnih
nevarnosti in trajnih vzdrževalnih del iz 3. do 6. točke tretjega odstavka
100. člena tega zakona.
(2) Če iz zapisnikov iz osmega in desetega
odstavka prejšnjega člena izhaja, da ima izvedena sanacija okolja
pomanjkljivosti, zaradi katerih pomeni nevarnost za zdravje ali življenje
ljudi, promet, sosednje objekte ali okolje, pri čemer pomanjkljivosti ni bilo
mogoče odpraviti v roku iz osmega odstavka prejšnjega člena, ministrstvo,
pristojno za rudarstvo, zavrne izdajo odločbe o prenehanju pravic in obveznosti.
Izrek odločbe vsebuje:
-      
odločitev glede prenehanja pravic in
obveznosti,
-      
navedbo območja, na katero se ta odločitev
nanaša,
-      
navedbo del in ukrepov zavarovanja, ki jih mora
nosilec rudarske pravice še izvesti za dokončanje sanacije okolja in
izključitev nevarnosti za zdravje ali življenje ljudi in živali ter možnih
povzročiteljev onesnaževanja okolja ali predvidljive škode na objektih in
okolju.
(3) Odločba iz prvega in drugega odstavka
tega člena se vroči nosilcu rudarske pravice za izkoriščanje ter pošlje v
vednost pristojni rudarski inšpekciji in samoupravni lokalni skupnosti, na
območju katere rudnik leži.
100. člen
(prenehanje pravic in obveznosti nosilca
rudarske pravice za izkoriščanje ter posledice prenehanja)
(1) Nosilec rudarske pravice za
izkoriščanje mora rudarsko tehnično dokumentacijo in drugo dokumentacijo o
stanju rudarskih del, ki se nanaša na izkoriščanje, izročiti Geološkemu zavodu
Slovenije, da ta iz nje pridobi podatke za izdelavo državne geološke karte in
da iz nje izbere gradivo, ki se ga mora v skladu s predpisi, ki urejajo arhivsko
gradivo, trajno hraniti. Geološki zavod Slovenije o izročitvi dokumentacije
izda potrdilo. Elektronsko kopijo potrdila Geološki zavod Slovenije vnese v
zbirko rudarskih podatkov iz 14. člena tega zakona.
(2) Pravice in obveznosti nosilca rudarske
pravice za izkoriščanje prenehajo s pravnomočno odločbo o prenehanju pravic in
obveznosti, razen obveznosti izročitve dokumentacije iz prejšnjega odstavka, ki
preneha z izdajo potrdila Geološkega zavoda Slovenije.
(3) Geološki zavod Slovenije po prenehanju
pravic in obveznosti nosilca rudarske pravice za izkoriščanje iz prejšnjega
odstavka po uradni dolžnosti izvede ustrezno spremembo v zbirki rudarskih
podatkov iz 14. člena tega zakona, na podlagi katere je razvidno:
1.    
da pravna ali fizična oseba ni več nosilka rudarske
pravice za izkoriščanje,
2.    
da je izkoriščanje na takšnem pridobivalnem
prostoru ali njegovem delu opuščeno,
3.    
kateri površinski objekti se niso odstranili,
4.    
kateri podzemni objekti so ostali odprti in bi
lahko pomenili nevarnost pri poseganju na njihovo vplivno območje,
5.    
katere so morebitne druge nevarnosti,
6.    
katera so zahtevana trajna vzdrževalna dela
(npr. periodično čiščenje odvodnjevalnih kanalov, pregledovanje stanja
podzemnih objektov ipd.), kje je njihova lokacija in kdo je zavezanec.
(4) Z dnem izvedbe sprememb iz prejšnjega
odstavka se šteje, da je rudnik ali del rudnika, na katerega se nanaša odločba
o prenehanju pravic in obveznosti, zaprt.
100.a člen
(pogoji za zapustitev rudnika v primeru
prenehanja rudarske pravice pred zaključkom sanacije)
(1) Če koncesijska pogodba med Republiko
Slovenijo in nosilcem rudarske pravice za izkoriščanje preneha zaradi razlogov
iz prve do četrte alineje drugega odstavka 57. člena tega zakona, pa
popolna in trajna opustitev rudarskih del še ni bila izvedena, takšni pravni
ali fizični osebi (v nadaljnjem besedilu: bivši nosilec rudarske pravice) s
prenehanjem koncesijske pogodbe ne preneha obveznost popolne in trajne
opustitve rudarskih del iz 95. člena tega zakona.
(2) Kadar v primeru iz prejšnjega odstavka
ob prenehanju koncesijske pogodbe redna tehnična sanacija še ni izvedena, bivši
nosilec rudarske pravice izvede popolno in trajno opustitev izvajanja rudarskih
del po postopku za predčasno popolno in trajno opustitev izvajanja rudarskih
del iz 96. člena tega zakona, če je že izvedena, pa lahko dokonča biološko
sanacijo in začne postopek za izdajo odločbe o prenehanju pravic in obveznosti
po 98. členu tega zakona, pri čemer se upošteva naslednje:
1.    
ne glede na rok iz prvega odstavka
96. člena tega zakona pristojni rudarski inšpektor v inšpekcijski odločbi
odredi, da mora bivši nosilec rudarske pravice pri ministrstvu, pristojnem za
rudarstvo, v osmih dneh od vročitve odločbe vložiti vlogo za predčasno popolno
in trajno opustitev izvajanja rudarskih del;
2.    
kot stranka v postopku namesto nosilca rudarske
pravice nastopa bivši nosilec rudarske pravice;
3.    
rudarski projekt za opustitev izvajanja
rudarskih del se namesto z aneksom h koncesijski pogodbi potrdi s pogodbo za
sanacijo bivšega pridobivalnega prostora, ki jo pripravi ministrstvo, pristojno
za rudarstvo.
(3) Kadar je v primerih iz prvega odstavka
tega člena pri sanaciji nujno treba pridobiti določeno količino mineralne
surovine, velja za obračun nadomestila za pridobljeno mineralno surovino šesti
odstavek 92. člena tega zakona.
100.b člen
(sanacija nelegalnega kopa z izkoriščanjem
mineralne surovine)
(1) Kadar sanacije nelegalnega kopa ni
mogoče izvesti z vrnitvijo v prvotno stanje in je za njeno izvedbo treba
pridobiti določeno količino mineralne surovine, se za izvedbo postopka sanacije
smiselno uporabljajo določbe za postopek za predčasno popolno in trajno
opustitev izvajanja rudarskih del iz 96. do 100. člena tega zakona, pri
čemer se upošteva naslednje:
1.    
ne glede na rok iz prvega odstavka
96. člena tega zakona pristojni inšpektor v odločbi odredi, da mora
zavezanec pri ministrstvu, pristojnem za rudarstvo, v osmih dneh od vročitve
odločbe vložiti vlogo za predčasno popolno in trajno opustitev izvajanja rudarskih
del;
2.    
Geološki zavod Slovenije na podlagi odločbe iz
prejšnje točke v zbirki rudarskih podatkov evidentira podatke o nezakonitih
rudarskih delih tako, da se ta lokacija nedvoumno razlikuje od lokacij s
podeljeno rudarsko pravico;
3.    
kot stranka v postopku namesto nosilca rudarske
pravice nastopa zavezanec za sanacijo nelegalnega kopa;
4.    
rudarski projekt za opustitev izvajanja
rudarskih del se namesto z aneksom h koncesijski pogodbi potrdi s pogodbo za
sanacijo nelegalnega kopa, ki jo pripravi ministrstvo, pristojno za rudarstvo;
5.    
po pravnomočnosti odločbe o prenehanju pravic
in obveznosti iz prvega odstavka 99. člena tega zakona Geološki zavod
Slovenije v zbirki rudarskih podatkov označi, da je nelegalni kop saniran.
(2) Za obračun nadomestila za pridobljeno
mineralno surovino se v primerih iz prejšnjega odstavka uporablja šesti
odstavek 53. člena tega zakona.
100.c člen
(monitoring in vzdrževanje trajnih
objektov po zaprtju premogovnika)
Kadar je po zaprtju premogovnika ali
njegovega dela predvideno izvajanje spremljave stabilnosti, posedkov,
dvigovanja podtalnice in drugih vrst monitoringa ter vzdrževanje trajnih
jamskih objektov, lahko vlada s sklepom določi novega zavezanca za izvajanje
teh del. Po sprejemu sklepa ministrstvo, pristojno za rudarstvo, za ta del
rudnika izda odločbo o prenosu pravic in obveznosti vzdrževanja, monitoringa in
dokončne sanacije okolja na novega zavezanca. Finančna sredstva za izvajanje
teh del se zagotovijo iz državnega proračuna.
VII. del – RUDARSKA TEHNIČNA DOKUMENTACIJA
1. Temeljne določbe
101. člen
(pogoji pri izdelavi rudarske tehnične
dokumentacije)
(1) Rudarska tehnična dokumentacija mora
biti izdelana tako, da se upoštevajo:
1.    
določbe tega zakona in na njegovi podlagi
izdani predpisi, tehnični predpisi in predpisi o varnosti in zdravju pri delu v
rudarstvu ter zahteve, določene s koncesijsko pogodbo, zahteve pristojnih mnenjedajalcev in soglasodajalcev ter drugi predpisi, ki se uporabljajo na področju raziskovanja in
izkoriščanja mineralnih surovin,
2.    
predpisi o varnosti in zdravju pri delu in o
varstvu okolja ter o varstvu pred požari, kolikor s predpisi iz prejšnje točke
ni drugače določeno,
3.    
sodobni dosežki in sodobne metode rudarske,
geološke, geomehanske in geotehnološke znanosti in tehnike.
(2) Pri izdelovanju rudarskih projektov se
mora poleg določb iz prejšnjega odstavka upoštevati tudi:
-      
določbe prostorskega akta, namenjenega
rudarstvu ali akta o razglasitvi rudarskega prostora v javno korist, če je
izdan,
-      
pogoje investicijskega programa, kadar je ta
predpisan ali projektne naloge nosilca rudarske pravice za raziskovanje oziroma
nosilca rudarske pravice za izkoriščanje,
-      
projektne pogoje pristojnih soglasodajalcev,
-      
standarde, ki veljajo za posamezne vrste
rudnikov ter izvajanja rudarskih del,
-      
ukrepe za varstvo zdravja, varstvo ljudi in
premoženja, varnost in zdravje pri delu, varstvo pred požarom in varstvo
okolja, varstvo pred ionizirajočimi sevanji in ukrepe za minimalno porabo
energije,
-      
smotrne tehnične rešitve, skladne z dosežki
znanosti, tehnologije in ekonomičnosti in zadnjim stanjem rudarske tehnike,
-      
realne stroške materiala in storitev,
namenjenih za izvajanje rudarskih del in
-      
pravila merjenja pri izdelavi popisov del in
predračuna.
(3) Pri izračunu stroška končne sanacije je
potrebno upoštevati tržne vrednosti stroškov dela, materiala, opreme,
inštalacij in vzdrževanja na dan izdelave izračuna, ter predvideno inflacijo v
obdobju do izteka rudarske pravice. Strošek končne sanacije vključuje tudi
strošek rekultivacije in vzpostavitve novega oziroma nadomestitve prejšnjega
stanja okolja v pridobivalnem prostoru po končanem izkoriščanju.
(4) V izračunu predvidene inflacije v
obdobju do izteka koncesijske pogodbe iz prejšnjega odstavka se za potrebe tega
zakona privzame, da bo inflacija vsako prihodnje leto enaka, kot je bila
povprečna inflacija v preteklem petletnem obdobju. Predvideno inflacijo v
obdobju do izteka rudarske pravice v odstotkih se izračuna tako, da se stopnja
inflacije v prej navedenem petletnem obdobju deli s pet in pomnoži s številom
let do izteka rudarske pravice. Stopnja inflacije za obdobje preteklih petih
let od meseca, v katerem se izdeluje izračun stroška končne sanacije iz
prejšnjega odstavka, se izračuna s pomočjo aplikacije za preračun inflacije za
izbrano obdobje, objavljene na spletnih straneh Statističnega urada Republike
Slovenije. Če je stopnja inflacije za preteklo petletno obdobje negativna, se
za inflacijo upošteva vrednost nič.
(5) Za pridobivanje projektnih in drugih pogojev, ki jih je treba
upoštevati pri izdelavi projektne dokumentacije po tem zakonu, ter za
pridobivanje s projektnimi in drugimi pogoji povezanih mnenj pristojnih
mnenjedajalcev, pridobivanje soglasij pristojnih soglasodajalcev in drugih
dovoljenj se smiselno uporablja zakon, ki ureja gradnjo.
(6) Minister,
pristojen za rudarstvo, predpiše podrobnejšo vsebino in način izdelave
rudarskih projektov (rudarski projekt za pridobitev dovoljenja za raziskovanje,
rudarski projekt za pridobitev koncesije za izkoriščanje, rudarski projekt za
izvedbo in rudarski projekt za opustitev izvajanja
rudarskih del) in druge rudarske dokumentacije, ki se
jo uporablja pri izvajanju rudarskih del v skladu z določbami 72. člena tega
zakona in mora biti na delovišču (načrt rudniškega prostora, geološka
dokumentacija v rudarstvu, dokumentacija o kategorizaciji nevarnih pojavov,
načrti rudarskih merjenj, dokumentacija o zalogah ali virih mineralnih surovin
in dokumentacija o vplivih na okolje).
102. člen
(uporaba rudarske tehnične dokumentacije)
(1) Rudarska dela se lahko načrtujejo in
izvajajo samo na podlagi poprej izdelane rudarske tehnične dokumentacije.
(2) Pri rudarskih delih, ki niso v
neposredni povezavi z raziskovanjem ali izkoriščanjem mineralnih surovin in so
namenjena rudniškim gradnjam, se poleg rudarske tehnične dokumentacije
uporablja tudi tehnična dokumentacija, ki jo določajo predpisi, ki urejajo graditev
objektov (v nadaljnjem besedilu: gradbena tehnična dokumentacija).
(3) Rudarske projekte, geološko
dokumentacijo in dokumentacijo o kategorizaciji glede na nevarne pojave v
rudarstvu lahko izdelujejo samo pravne in fizične osebe, ki v skladu s tem
zakonom izpolnjujejo pogoje za rudarskega projektanta, preostalo rudarsko
tehnično dokumentacijo pa lahko izdelujejo tudi osebe, ki imajo najmanj visoko
strokovno izobrazbo s področja rudarstva in geotehnologije. Gradbeno tehnično
dokumentacijo, ki se uporablja pri izvajanju rudarskih del, lahko izdeluje
rudarski projektant, če ima za posamezne načrte, ki jo sestavljajo,
zagotovljeno sodelovanje oseb, ki v skladu s predpisi, ki urejajo graditev
objektov, izpolnjuje pogoje za odgovorne projektante takšnih načrtov.
103. člen
(obveznost revidiranja in potrjevanja)
(1) Rudarski projekti za pridobitev
dovoljenja za raziskovanje, rudarski projekti za pridobitev koncesije za
izkoriščanje in rudarski projekti za opustitev
izvajanja rudarskih del morajo biti revidirani na
način in pod pogoji, ki jih določa ta zakon.
(2) Rudarski projekti za izvedbo morajo
biti revidirani na način in pod pogoji, ki jih določa ta zakon, po opravljeni
reviziji pa morajo biti pred začetkom izvajanja rudarskih del še potrjeni na
način in pod pogoji, ki jih določa ta zakon.
2. Rudarsko projektiranje
104. člen
(pogoji pri izdelavi rudarskih projektov)
(1) Rudarski projekt ali posamezne njegove
dele lahko izdela le oseba, ki izpolnjuje s tem zakonom predpisane pogoje za
odgovornega rudarskega projektanta in ga imenuje rudarski projektant.
(2) Če pri izdelavi rudarskega projekta
sodelujeta dva ali več odgovornih rudarskih projektantov, mora rudarski
projektant izmed njih imenovati odgovornega vodjo rudarskega projekta, ki skrbi
za koordinacijo med odgovornimi rudarskimi projektanti, za izvajanje določb
101. člena tega zakona, za celovitost in kakovost projekta ter za rok izdelave.
(3) Strokovne podlage za geološko
dokumentacijo v rudarstvu ali posamezne dele geološke dokumentacije v rudarstvu
lahko za rudarskega projektanta izdela le oseba, ki izpolnjuje s tem zakonom
predpisane pogoje za odgovornega rudarskega projektanta in ima univerzitetno
izobrazbo montan‑geološke ali gradbeno‑geomehanske stroke in tri leta delovnih
izkušenj s področja izdelovanja rudarske tehnične dokumentacije ali ki ima
visoko strokovno izobrazbo montan‑geološke oziroma gradbeno‑geomehanske stroke
in pet let delovnih izkušenj s področja izdelovanja rudarske tehnične
dokumentacije.
(4) Odgovorni rudarski projektant ima
pravico nadzorovati, ali se rudarska dela izvajajo v skladu z načrtom, ki ga je
izdelal (projektantski nadzor).
105. člen
(odgovorni rudarski projektant in
odgovorni vodja rudarskega projekta)
(1) Odgovorni rudarski projektant je lahko
oseba, ki ima:
1.    
univerzitetno izobrazbo, strokovni izpit za
odgovornega rudarskega projektanta in tri leta ustrezne prakse, ali
2.    
visoko strokovno izobrazbo, strokovni izpit za
odgovornega rudarskega projektanta in pet let ustrezne prakse, ali
3.    
višjo strokovno izobrazbo, strokovni izpit za
odgovornega rudarskega projektanta in deset let ustrezne prakse.
(2) Odgovorni rudarski projektant mora
imeti izobrazbo tiste smeri, ki ustreza področju, za katero izdeluje rudarski
projekt.
(3) Za ustrezno prakso iz prvega odstavka
tega člena se šteje praksa po pridobitvi strokovne izobrazbe, v zvezi s katero
delavec uveljavlja izpolnjevanje pogoja izobrazbe iz prvega odstavka tega
člena, pri čemer se v prakso šteje samo sodelovanje pri rudarskih delih in
projektiranju rudarskih del, za katera bo kot odgovorni rudarski projektant
izdeloval rudarske projekte. V obdobju opravljanja strokovne prakse iz prvega
odstavka tega člena mora pri izdelavi rudarskih projektov delavec z najmanj
univerzitetno izobrazbo sodelovati najmanj eno leto, delavec z visoko strokovno
izobrazbo najmanj dve leti, delavec z višjo izobrazbo pa najmanj pet let.
(4) Odgovorni
vodja rudarskega projekta je lahko oseba, ki izpolnjuje pogoje za odgovornega
rudarskega projektanta in ima univerzitetno izobrazbo
rudarske ali geotehnološke stroke.
(5) Podrobnejši pogoji glede smeri
izobrazbe iz drugega odstavka tega člena in ustrezne prakse iz tretjega
odstavka tega člena se določijo s predpisom iz 111. člena tega zakona.
106. člen
(zagotavljanje odgovornosti)
(1) Odgovorni rudarski projektant odgovarja
za vsak načrt, ki ga je izdelal in potrdil s svojim podpisom in žigom, ter
jamči, da je načrt izdelan v skladu s tem zakonom in predpisi, izdanimi na
njegovi podlagi, prostorskim aktom, namenjenim rudarstvu oziroma rudarskim
prostorom v javno korist, če je razglašen in projektnimi pogoji.
(2) Odgovorni vodja rudarskega projekta je
odgovoren za medsebojno usklajenost vseh načrtov rudarskega projekta, ki ga je
potrdil s svojim podpisom in žigom.
(3) Rudarski projekt ter izjavo, da so v
projektu upoštevane določbe 101. člena tega zakona, morajo podpisati vsi
odgovorni rudarski projektanti, ki so izdelali rudarski projekt ali del
rudarskega projekta ali posamezne načrte, ter odgovorni vodja rudarskega
projekta.
3. Rudarsko revidiranje
107. člen
(potek revizije rudarskega projekta)
(1) Rudarski revident mora za revizijo
posameznih sestavin rudarskega projekta ali načrtov, ki ga sestavljajo,
imenovati odgovorne rudarske revidente, ki preverijo, ali so v rudarskem
projektu upoštevani pogoji iz 101. člena tega zakona.
(2) Rudarski revident mora izmed odgovornih
rudarskih revidentov imenovati odgovornega vodjo rudarskega revidiranja. Če je
odgovorni rudarski revident en sam, mora v zvezi z rudarskim projektom, ki ga
revidira, izpolnjevati pogoje za odgovornega vodjo revidiranja.
(3) Odgovorni rudarski revident je lahko
oseba, ki izpolnjuje pogoje za odgovornega rudarskega projektanta, kot
odgovorni vodja revidiranja rudarskih projektov pa je lahko oseba, ki
izpolnjuje pogoje za odgovornega rudarskega projektanta in ima univerzitetno
izobrazbo rudarske ali geotehnološke smeri.
(4) Pri reviziji rudarskega projekta ali
dela rudarskega projekta lahko nastopa kot odgovorni vodja rudarskega
revidiranja ali jo opravi samo odgovorni rudarski revident z univerzitetno izobrazbo
smeri, ki ustreza posameznemu delu projekta, in ki je opravljal dela
odgovornega rudarskega projektanta najmanj tri leta po opravljenem strokovnem
izpitu za projektanta rudarskih projektov.
(5) Revizijo celotnega rudarskega projekta
lahko opravi samo odgovorni rudarski revident z univerzitetno izobrazbo
rudarske smeri, za rudarske projekte, namenjene raziskovanju mineralnih
surovin, pa tudi odgovorni rudarski revident z univerzitetno izobrazbo
geotehnološke smeri.
(6) Vsak odgovorni rudarski revident poda
svoje revizijsko poročilo, odgovorni vodja revidiranja pa nato na njihovi
podlagi izdela skupno revizijsko poročilo.
(7) Pred revizijo rudarskega projekta,
namenjenega podzemnemu izkoriščanju, mora glede upoštevanja predpisov o
zagotavljanju varstva in zdravja pri delu podati mnenje služba za varstvo pri
delu izvajalca rudarskih del, pri površinskem izkoriščanju pa oseba, ki
opravlja strokovne naloge s področja varnosti in zdravja pri delu, kar velja
tudi za vsak odmik od rudarskega projekta.
108. člen
(revizijska klavzula)
(1) Rudarski revident, ki je opravil
revizijo rudarskega projekta, potrdi z revizijsko klavzulo, da je opravil
revizijo v skladu z določbami prejšnjega člena.
(2) Revizijska klavzula mora vsebovati tudi
podatke o odgovornih rudarskih revidentih, ki so opravili revizijo posameznih
načrtov oziroma sestavin rudarskega projekta in o odgovornem vodji revidiranja
ter dokazilo, da rudarski revident izpolnjuje s tem zakonom predpisane pogoje.
VIII. del – OPRAVLJANJE REGULIRANIH RUDARSKIH STORITEV
1. Vrste
reguliranih rudarskih storitev in pogoji za njihovo opravljanje
109. člen
(vrste reguliranih rudarskih storitev)
(1) Regulirane rudarske storitve po tem
zakonu se delijo na regulirane rudarske storitve, za katere se strokovni izpit
opravlja pri ministrstvu, pristojnem za rudarstvo (regulirane storitve v
pristojnosti države), in regulirane rudarske storitve, za katere se strokovni
izpit opravlja pri izvajalcu rudarskih del (regulirane rudarske storitve v
pristojnosti izvajalca rudarskih del).
(2) Regulirane rudarske storitve v
pristojnosti države so storitve, ki jih v skladu s tem zakonom opravljajo
odgovorni rudarski projektant, odgovorni vodja rudarskega projekta, odgovorni
rudarski revident, odgovorni vodja rudarskega revidiranja, tehnični vodja
rudarskih del, vodja tehnične službe pri rudarskih delih in vodja službe za
varnost in zdravje pri rudarskih delih.
(3) Regulirane rudarske storitve v
pristojnosti izvajalca rudarskih del so storitve, ki jih v skladu s tem zakonom
opravljajo poslovodja, nadzornik, vodja skupine in vodja delovišča.
110. člen
(pogoji za opravljanje reguliranih
rudarskih storitev)
(1) Regulirane rudarske storitve, ki se
opravljajo v zvezi z izdelovanjem rudarskih projektov in njihovim revidiranjem,
lahko opravljajo samo osebe, ki izpolnjujejo s tem zakonom predpisane pogoje za
odgovornega rudarskega projektanta, imajo opravljen strokovni izpit in so
vpisani v imenik pooblaščenih oseb v rudarstvu.
(2) Regulirane rudarske storitve, ki se
opravljajo v zvezi s tehničnim vodenjem rudarskih del, lahko opravljajo samo
osebe, ki izpolnjujejo s tem zakonom predpisane pogoje za tehničnega vodjo
rudarskih del, vodjo tehničnih služb in nadzorno tehnično osebje, imajo
opravljen strokovni izpit in so vpisani v imenik pooblaščenih oseb v rudarstvu.
111. člen
(opravljanje strokovnih izpitov)
(1) Strokovni izpiti s področja rudarstva
se opravljajo pri ministrstvu, pristojnem za rudarstvo, pred izpitno komisijo,
ki jo s sklepom imenuje minister, pristojen za rudarstvo.
(2) Izpitno komisijo sestavljajo
predsednik, namestnik predsednika, pet ostalih članov komisije in zapisnikar.
Člani komisije so izpraševalci na strokovnih izpitih.
(3) Predsednik komisije je oseba, ki na
ministrstvu, pristojnem za rudarstvo, vodi in odloča v upravnih postopkih s
področja rudarstva. Namestnik predsednika in ostali člani so rudarski
inšpektorji. Zapisnikar je oseba, ki na ministrstvu, pristojnem za rudarstvo,
vodi postopke v zvezi s prijavami na strokovne izpite ter za komisijo opravlja
tudi strokovno administrativna dela.
(4) Člani komisije morajo imeti vsaj sedmo
stopnjo izobrazbe rudarske ali geotehnološke smeri ter najmanj 10 let delovnih
izkušenj s področja rudarstva.
(5) Ne glede na prejšnji odstavek mora
imeti en član komisije strokovno izobrazbo elektro smeri in najmanj 10 let
delovnih izkušenj z elektro področja pri uporabi eksplozijsko varne opreme.
(6) Opravljanje izpitov ni javno, lahko pa
izpitu prisostvuje mentor kandidata.
(7) Članom izpitne komisije pripada plačilo
za delo in povračilo stroškov v zvezi z delom v izpitni komisiji.
(8) Pogoj za pristop k strokovnemu izpitu
je plačilo stroškov izpita.
(9) Evidenca o opravljenih strokovnih
izpitih se vodi v imeniku pooblaščenih oseb v rudarstvu iz 112. člena tega
zakona. Javni del imenika iz četrtega odstavka 112. člena tega zakona se
objavi na svetovnem spletu.
(10) Vsebino, vrsto in način opravljanja
strokovnih izpitov, podrobnejše pogoje za njihovo opravljanje, podrobnejše
pogoje glede izobrazbe in strokovne prakse kandidatov, pogoje za članstvo v
izpitni komisiji ter način obračunavanja stroškov iz tretjega odstavka tega
člena predpiše minister, pristojen za rudarstvo. Pri določitvi vrst strokovnih
izpitov se upošteva različna zahtevnost in vrsta del iz 70., 70.a in
105. člena tega zakona.
111.a člen
(strokovna praksa)
(1) Za prakso in delovne izkušnje iz 70. in
70.a člena tega zakona se šteje samo praksa, ki jo kandidat opravlja na podlagi
pogodbe o zaposlitvi ali pogodbe o delu pri pravni osebi ali samostojnemu
podjetniku posamezniku, ki v času opravljanja strokovne prakse izpolnjuje
pogoje za izvajalca rudarskih del. Za prakso in delovne izkušnje iz
105. člena tega zakona se šteje samo praksa, ki jo kandidat opravlja na
podlagi pogodbe o zaposlitvi ali pogodbe o delu pri pravni osebi ali samostojnemu
podjetniku posamezniku, ki v času opravljanja strokovne prakse izpolnjuje pogoje
za rudarskega projektanta.
(2) Za namen preverbe podatkov glede
opravljanja dela na podlagi pogodbe o zaposlitvi ali pogodbe o delu in
opravljanja strokovne prakse lahko ministrstvo, pristojno za rudarstvo, na
podlagi kandidatove enotne matične številke občana ali imena in priimka ter
naslova bivanja pridobi podatke iz uradnih evidenc o vključitvi kandidata v
sistem pokojninskega, invalidskega in zdravstvenega zavarovanja.
(3) Kandidatu za opravljanje strokovnega
izpita, ki je predložil potrdilo o zaposlitvi ali opravljeni strokovni praksi,
ki vsebuje neresnične ali nepravilne podatke, se z odločbo zavrne opravljanje
strokovnega izpita s področja rudarstva za obdobje petih let. Pritožba zoper
odločbo ne zadrži izvršitve.
2. Imenik pooblaščenih oseb v rudarstvu
112. člen
(imenik pooblaščenih oseb v rudarstvu)
(1) Imenik pooblaščenih oseb v rudarstvu
vodi in vzdržuje ministrstvo, pristojno za rudarstvo.
(2) Imenik pooblaščenih oseb v rudarstvu
vsebuje naslednje podatke o pooblaščeni osebi:
1.    
ime in priimek,
2.    
identifikacijska številka in vrsta pooblastila
za opravljanje določene vrste rudarske storitve,
3.    
kraj in datum rojstva,
4.    
državljanstvo,
5.    
naslov stalnega oziroma začasnega bivališča,
6.    
šolska izobrazba ter strokovni in znanstveni
naziv,
7.    
podatki o opravljenem strokovnem izpitu,
8.    
podatki o morebitnih drugih specialističnih
znanjih in
9.    
podatki o morebitnih izrečenih inšpekcijskih
ukrepih in odvzemih ter vrnitvah pooblastila.
(3) V imenik pooblaščenih oseb v rudarstvu
vpisana oseba mora ministrstvu, pristojnemu za rudarstvo, sporočiti spremembo
podatkov, ki se vpisujejo v imenik, v petnajstih dneh po nastanku spremembe.
(4) Vsakdo ima pravico do vpogleda samo v
javni del imenika pooblaščenih oseb v rudarstvu, ki vsebuje naslednje podatke:
1.    
ime in priimek,
2.    
identifikacijska številka in vrsta pooblastila
za opravljanje določene vrste rudarske storitve,
3.    
šolska izobrazba ter strokovni in znanstveni
naziv,
4.    
vrsta opravljenega strokovnega izpit in
5.    
vrsta morebitnih drugih specialističnih znanj.
(5) Na pisno zahtevo pooblaščene osebe se v
javni del imenika iz prejšnjega odstavka vpišejo tudi njeni kontaktni podatki.
Zahteva se evidentira in hrani v zadevi, o vpisu kontaktnih podatkov pa se
upravnega akta ne izda.
113. člen
(vpis v imenik)
(1) V imenik
pooblaščenih oseb v rudarstvu se na podlagi njegove zahteve za vpis vpiše
oseba, ki izpolnjuje s tem zakonom predpisane pogoje za odgovornega rudarskega
projektanta, odgovornega rudarskega revidenta, tehničnega vodjo rudarskih del
ali vodjo tehničnih služb.
(2) O vpisu odloči ministrstvo, pristojno
za rudarstvo, z upravno odločbo.
(3) Ob vpisu v imenik dobi vpisana oseba
identifikacijsko številko, ki se lahko uporablja le
skupaj z žigom izvajalca rudarskih del, rudarskega
projektanta, geološkega projektanta oziroma rudarskega revidenta, za katerega
na podlagi pogodbe o zaposlitvi, pogodbe o delu, preko kooperacije ali na drug
zakonit način opravlja storitve s področja tehničnega vodenja rudarskih del,
izdelovanja rudarskih projektov oziroma njihovega revidiranja.
(4) Identifikacijska številka se določi na
podlagi zaporedne številke prispetja vloge za vpis v imenik pooblaščenih oseb v
rudarstvu.
(5) Identifikacijska številka iz prejšnjega
odstavka se uporablja le za namene iz tega zakona.
114. člen
(izbris in ponovni vpis v imenik)
(1) V imenik pooblaščenih oseb v rudarstvu
vpisana oseba se izbriše iz imenika, če:
1.    
pisno zahteva izbris,
2.    
mu je izrečen varnostni ukrep prepovedi
opravljanja poklica,
3.    
umre,
4.    
tako predlaga rudarska inšpekcija v okviru
inšpekcijskega nadzora, 
5.    
se ugotovi, da ne izpolnjuje več s tem zakonom
predpisanih pogojev za odgovornega rudarskega projektanta, odgovornega
rudarskega revidenta, tehničnega vodjo rudarskih del ali
vodjo tehničnih služb, ali
6.    
se ugotovi, da je odgovorni rudarski
projektant, odgovorni vodja rudarskega projekta, odgovorni rudarski revident
ali odgovorni vodja rudarskega revidiranja ravnal v nasprotju z določbami 101.
člena tega zakona.
(2) O izbrisu iz imenika odloči ministrstvo, pristojno za rudarstvo, z
odločbo. V primeru iz 1. točke prejšnjega odstavka se izbris izvede na podlagi
vloge stranke, v ostalih primerih iz prejšnjega odstavka pa po uradni
dolžnosti.
(3) Ne glede na določbo prejšnjega odstavka
ministrstvo, pristojno za rudarstvo, v primeru iz 3. točke prvega odstavka tega
člena izvede izbris brez izdaje odločbe. Ministrstvo izbris opravi na podlagi
vpogleda v centralni register prebivalstva, ki ga opravi najmanj dvakrat letno.
(4) Oseba, ki je
bila izbrisana iz imenika pooblaščenih oseb v rudarstvu zaradi razlogov iz 5.
točke prvega odstavka tega člena, lahko vloži zahtevo za ponoven vpis v imenik,
če izpolnjuje pogoje za vpis. Oseba, ki je bila izbrisana iz imenika
pooblaščenih oseb v rudarstvu zaradi razloga iz 2. ali 4. točke prvega
odstavka tega člena, se ponovno vpiše v imenik, ko preteče veljavnost
izrečenega ukrepa.
(5) V primeru iz
4. in 6. točke prvega odstavka tega člena se opravi
izbris za obdobje enega leta. Pri enaki ponovni kršitvi se opravi trajni
izbris.
(6) Z dnem
pravnomočnosti izbrisa iz imenika pooblaščenih oseb v rudarstvu mora iz imenika
izbrisana oseba prenehati z opravljanjem tiste vrste storitve, v zvezi s katero
je bil opravljen izbris.
3. Pogoji za opravljanje reguliranih
rudarskih storitev za tujce
115. člen
(pristojnost za izvajanje nalog v zvezi z
reguliranimi rudarskimi storitvami za tujce)
Naloge pristojnega organa v skladu zakonom,
ki ureja postopek priznavanja poklicnih kvalifikacij državljanom držav članic
Evropske unije, Evropskega gospodarskega prostora in Švicarske konfederacije za
opravljanje reguliranih poklicev oziroma dejavnosti v Republiki Sloveniji (v
nadaljnjem besedilu: Zakon o priznavanju poklicnih kvalifikacij) ter v zvezi s
priznavanjem poklicnih kvalifikacij državljanom tretjih držav za opravljanje
reguliranih rudarskih storitev, določene s tem zakonom, izvaja ministrstvo,
pristojno za rudarstvo.
116. člen
(stalno opravljanje reguliranih rudarskih
storitev za državljane držav pogodbenic)
(1) Državljani držav pogodbenic, ki želijo
stalno opravljati regulirane rudarske storitve v Republiki Sloveniji, morajo
pri ministrstvu, pristojnem za rudarstvo, pridobiti odločbo o priznanju
poklicne kvalifikacije. Vloga za priznanje poklicne kvalifikacije se vloži v
skladu z Zakonom o priznavanju poklicnih kvalifikacij.
(2) Poleg pogojev, določenih v Zakonu o
priznavanju poklicnih kvalifikacij in predpisih, izdanih na njegovi podlagi, je
pogoj za izdajo odločbe o priznanju poklicne kvalifikacije veljavno zavarovanje
odgovornosti za škodo, zavarovano v skladu z določbami tega zakona.
(3) Če ministrstvo, pristojno za rudarstvo,
v postopku priznavanja poklicne kvalifikacije v skladu z Zakonom o priznavanju
poklicnih kvalifikacij osebi z začasno odločbo določi ukrep preizkusa poklicne
usposobljenosti ali ukrep prilagoditvenega obdobja, mora kandidat ministrstvu,
pristojnemu za rudarstvo, predložiti ime mentorja in mentorjevo podpisano
izjavo, da bo kandidat med prilagoditvenim obdobjem pod njegovim mentorstvom.
Mentor mora izpolnjevati pogoje za opravljanje regulirane rudarske storitve, za
katerega se kandidat usposablja, to pa je tudi pogoj za izdajo začasne odločbe
po Zakonu o priznavanju poklicnih kvalifikacij.
(4) Ministrstvo, pristojno za rudarstvo,
osebo s priznano poklicno kvalifikacijo vpiše v imenik pooblaščenih oseb v
rudarstvu po uradni dolžnosti najpozneje v osmih dneh od izdaje odločbe o
priznanju poklicne kvalifikacije. Takšna oseba ima pravico opravljati
regulirano rudarsko storitev z dnem izdaje odločbe o priznanju poklicne
kvalifikacije.
(5) Za osebe, ki so bile vpisane v imenik
pooblaščenih oseb v rudarstvu na podlagi odločbe o priznanju poklicne
kvalifikacije, veljajo glede izbrisa iz imenika določbe 114. člena tega
zakona. Z izbrisom iz imenika pooblaščenih oseb v rudarstvu takšnim osebam ne
glede na odločbo o priznanju kvalifikacije preneha pravica do opravljanja
regulirane rudarske storitve v Republiki Sloveniji.
117. člen
(občasno opravljanje reguliranih rudarskih
storitev za državljane držav pogodbenic)
(1) Državljani držav pogodbenic, ki želijo
občasno opravljati regulirane rudarske storitve v Republiki Sloveniji, morajo
pri ministrstvu, pristojnem za rudarstvo, vložiti pisno prijavo. Glede
obveznosti prijave, vsebine prijave in podaljševanja prijave ter drugih določb,
ki jih ta zakon ne ureja posebej, se uporabljajo določbe Zakona o priznavanju
poklicnih kvalifikacij. Prijava za opravljanje regulirane rudarske storitve
mora poleg podatkov, predpisanih v Zakonu o priznavanju poklicnih kvalifikacij,
vsebovati tudi podatke o rudarskem projektu, ki se ga namerava izdelati, o
predvidenem trajanju opravljanja rudarske storitve, o zavarovanju odgovornosti
in o rudarskem projektantu, rudarskem revidentu ali izvajalcu rudarskih del, v
imenu katerega se bo rudarska storitev opravljala.
(2) Pri reguliranih rudarskih storitvah
ministrstvo, pristojno za rudarstvo, pred prvim opravljanjem storitev preveri
poklicno kvalifikacijo ponudnika po določbah Zakona o priznavanju poklicnih
kvalifikacij in skladno z določbami prejšnjega člena.
(3) Na podlagi prijave oziroma odločbe o
priznanju poklicne kvalifikacije za občasno opravljanje regulirane rudarske
storitve v skladu z določbami prejšnjih odstavkov se oseba začasno vpiše v
imenik pooblaščenih oseb v rudarstvu.
(4) Oseba, ki regulirano rudarsko storitev
opravlja več kot eno leto, svojo prijavo podaljša enkrat v koledarskem letu pri
ministrstvu, pristojnem za rudarstvo in ob tem ministrstvo obvesti o morebitni
spremembi podatkov. Če ministrstvo, pristojno za rudarstvo, ob prijavi ali
podaljšanju prijave na podlagi kriterijev iz Zakona o priznavanju poklicnih
kvalifikacij ugotovi, da ima opravljanje regulirane rudarske storitve naravo
stalnega opravljanja regulirane storitve, lahko zahteva preverjanje poklicne
kvalifikacije ali trajen vpis in plačilo obveznosti pri trajnem opravljanju
storitev.
(5) Za osebe, ki so bile vpisane v imenik
pooblaščenih oseb v rudarstvu začasno, veljajo glede izbrisa iz imenika določbe
114. člena tega zakona.
(6) Določbe tega člena se smiselno
uporabljajo tudi za rezidente v državah pogodbenicah ter za državljane tretjih
držav, ki so pridobili poklicno kvalifikacijo v državah pogodbenicah.
118. člen
(pogoji za opravljanje reguliranih
rudarskih storitev za državljane tretjih držav)
(1) Državljani tretjih držav, lahko
opravljajo regulirane rudarske storitve v Republiki Sloveniji samo pod pogojem
materialne vzajemnosti in če so njihove pridobljene kvalifikacije enakovredne
tistim, ki se zahtevajo za slovenske državljane. Materialna vzajemnost obstaja,
če državljan Republike Slovenije v državi državljana tretje države lahko
opravlja regulirano rudarsko storitev pod enakimi ali podobnimi pogoji, pod
katerimi ga lahko opravljajo v Republiki Sloveniji državljani tretje države. V
primeru, ko ima državljan tretje države pridobljeno državljanstvo v dveh ali
več tretjih državah, se pri ugotavljanju vzajemnosti upošteva pravni red tiste
države, v kateri ima kandidat stalno bivališče, oziroma pravni red tiste
države, v kateri je imel stalno bivališče pred pridobitvijo dovoljenja za
stalno prebivanje v Republiki Sloveniji. Če je oseba brez državljanstva, se pri
ugotavljanju vzajemnosti upošteva pravni red države njegovega rojstva ali
države, v kateri ima stalno bivališče, ali države, v kateri je imela stalno
bivališče pred pridobitvijo dovoljenja za stalno prebivanje v Republiki
Sloveniji.
(2) Vzajemnost in enakovrednost
kvalifikacij iz prejšnjega odstavka za regulirane rudarske storitve, za
opravljanje katerih je pogoj vpis v imenik pooblaščenih oseb v rudarstvu,
ugotavlja ministrstvo, pristojno za rudarstvo, v postopku ugotavljanja
izpolnjevanja pogojev za ta vpis in vpiše v ta imenik državljane tretjih držav
samo, če so v teh državah pridobili poklicno kvalifikacijo za opravljanje
regulirane rudarske storitve po tem zakonu in je hkrati izpolnjen pogoj
materialne vzajemnosti z državo, katere državljani so.
(3) Če državljan tretje države v svoji
državi ni pridobil poklicne kvalifikacije za opravljanje regulirane rudarske
storitve po tem zakonu, se njegova zahteva za vpis v imenik pooblaščenih oseb v
rudarstvu zavrne.
4. Možnost združevanja v inženirski
zbornici
119. člen
(Matična sekcija rudarjev in
geotehnologov)
(1) Zaradi zagotavljanja strokovnosti in
varovanja javnega interesa na področju izdelovanja rudarske tehnične
dokumentacije ter varstva tretjih oseb, se inženirji, ki delajo na področju
raziskovanja in izkoriščanja mineralnih surovin in izpolnjujejo s tem zakonom
določene pogoje za opravljanje rudarskih storitev s področja izdelovanja
rudarskih projektov in njihovega revidiranja, lahko združujejo tudi v pristojno
inženirsko zbornico (v nadaljnjem besedilu: zbornica).
(2) S ciljem enakopravnosti inženirjev vseh
strok, združenih v zbornici, se inženirji iz prejšnjega odstavka znotraj
zbornice organizirajo v matični sekciji inženirjev rudarske in geotehnološke
stroke (v nadaljnjem besedilu: Matična sekcija rudarjev in geotehnologov) kot
pooblaščeni rudarski inženirji.
(3) Pri uresničevanju pravic in obveznosti
pooblaščenih rudarskih inženirjev, organiziranih v Matični sekciji rudarjev in
geotehnologov, se uporabljajo določbe predpisov, ki urejajo organizacijo in
delovno področje zbornice.
5. Izključevanja
120. člen
(vrste izključevanj)
(1) Kot izvajalec rudarskih del in rudarski
projektant lahko nastopajo različne pravne ali fizične osebe, ki izpolnjujejo
pogoje, predpisane s tem zakonom, lahko pa tudi ista pravna oziroma fizična
oseba hkrati nastopa kot izvajalec rudarskih del in rudarski projektant, če ni
s tem členom določeno drugače.
(2) Kot rudarski revident lahko nastopa
samo tista pravna ali fizična oseba, ki v zvezi z rudarskimi deli, za katera
opravlja revizijo rudarskega projekta, ne nastopa kot rudarski projektant ali
izvajalec rudarskih del.
(3) Revizije rudarskega projekta ne sme
opraviti odgovorni rudarski projektant, ki je izdelal takšen rudarski projekt,
revizijske klavzule pa ne sme izdati rudarski projektant, ki je izdelal takšen
rudarski projekt.
(4) Nosilec rudarske pravice za
raziskovanje in nosilec rudarske pravice za izkoriščanje je lahko tudi rudarski
projektant ali rudarski revident, vendar v tem primeru pri izvajanju rudarskih
del, za katera je opravil revizijo rudarskega projekta, ne more nastopati kot
izvajalec rudarskih del.
(5) Kot odgovorni rudarski revident lahko
nastopa samo oseba, ki v zvezi z rudarskimi deli, ki se nameravajo izvajati na
podlagi rudarskega projekta, ne nastopa kot odgovorni rudarski projektant.
(6) Kadar je rudarski revident tudi
izvajalec rudarskih del, ne sme biti njegov odgovorni rudarski revident hkrati
tudi tehnični vodja rudarskih del.
(7) V primeru iz prejšnjega odstavka ne
smejo biti odgovorni rudarski projektant, odgovorni rudarski revident in
tehnični vodja rudarskih del v krvnem sorodstvu v ravni vrsti do vključno
tretjega kolena ali v zakonski zvezi ali živeti v izvenzakonski skupnosti.
(8) Tehničnega vodenja rudarskih del ne
more opravljati oseba, ki je v rudarskem projektu za ta dela podala mnenje o
upoštevanju predpisov o zagotavljanju varstva in zdravja pri delu iz sedmega
odstavka 107. člena tega zakona.
6. Obveznost zavarovanja
121. člen
(zavarovanje odgovornosti)
(1) Izvajalec rudarskih del, rudarski
projektant, geološki projektant in rudarski revident morajo imeti pred začetkom
opravljanja dejavnosti in ves čas poslovanja zavarovano svojo odgovornost za
škodo, ki bi utegnila nastati tretjim osebam v zvezi z opravljanjem njihove
dejavnosti.
(2) Višina letne zavarovalne vsote se v
skladu s predpisi o zavarovalništvu za posamezen zavarovalni primer ali za vse
zavarovalne primere v posameznem letu dogovori med zavarovalnico in osebami iz
prejšnjega odstavka. Višina letne zavarovalne vsote, ki se jo določi v
zavarovalni pogodbi, ne sme biti:
-      
za izvajalca rudarskih del pri površinskem
izkoriščanju nižja od 100.000 eurov, za izvajalca rudarskih del pri podzemnem
izkoriščanju pa nižja od 300.000 eurov,
-      
za rudarskega projektanta in rudarskega
revidenta pri površinskem izkoriščanju nižja od 50.000 eurov, za rudarskega
projektanta in rudarskega revidenta pri podzemnem izkoriščanju pa nižja od
100.000 eurov,
-      
za geološkega projektanta pri površinskem
izkoriščanju nižja od 20.000 eurov, za geološkega projektanta pri podzemnem
izkoriščanju pa nižja od 40.000 eurov.
(3) V zavarovalno
vsoto iz prejšnjega odstavka mora biti vključeno tudi zavarovanje odgovornosti oseb, ki s pogodbo o zaposlitvi, pogodbo o delu ali na
kakšen drug zakonit način opravljajo za izvajalca
rudarskih del, rudarskega projektanta, geološkega projektanta oziroma
rudarskega revidenta storitve tehničnega vodenja rudarskih del, izdelovanja
rudarskih projektov, izdelovanja geološke dokumentacije v rudarstvu ali
revidiranja rudarskih projektov in sicer za njih same in za njihovo odgovornost
za škodo tretjim.
(4) Ponudniki
rudarskih storitev iz prvega odstavka tega člena s sedežem izven Republike
Slovenije morajo imeti zavarovano odgovornost za škodo v skladu z določbami
tega člena. Za sklenjeno zavarovanje odgovornosti za škodo se šteje dokazilo o
zavarovanju odgovornosti, sklenjeno v Republiki Sloveniji ali v državi
pogodbenici.
IX. del – INŠPEKCIJSKI NADZOR
122. člen
(rudarska inšpekcija)
(1) Inšpekcijsko nadzorstvo nad izvajanjem
določil tega zakona, na njegovi podlagi izdanih predpisov, tehničnih predpisov
in predpisov s področja varnosti in zdravja pri izvajanju rudarskih del ter
drugih predpisov pri raziskovanju in izkoriščanju mineralnih surovin opravlja
inšpekcija, pristojna za rudarstvo (v nadaljnjem besedilu: rudarska
inšpekcija).
(2) Inšpekcijsko nadzorstvo iz prejšnjega
odstavka opravlja rudarska inšpekcija v raziskovalnih in pridobivalnih
prostorih oziroma območjih rudnikov, inšpekcijsko nadzorstvo nad nezakonitim
izvajanjem rudarskih del pa na zemljiščih, za katera so izdani prostorski akti,
namenjeni rudarstvu. Inšpekcijsko nadzorstvo nad nezakonitim izvajanjem
rudarskih del na zemljiščih, za katera niso izdani prostorski akti, namenjeni
rudarstvu, opravljajo v skladu z zakoni, ki urejajo zagotavljanje predpisane
rabe prostora in predpisi, izdanimi na njihovi podlagi, za posamezno vrsto rabe
prostora pristojne inšpekcije.
(3) Inšpekcijsko nadzorstvo, v mejah
pristojnosti rudarske inšpekcije neposredno opravlja rudarski inšpektor.
123. člen
(posebnosti in izjeme pri inšpekcijskem
nadzorstvu)
(1) V skladu z določbami drugega odstavka
prejšnjega člena opravljajo:
1.    
inšpektor oziroma inšpektorica inšpekcije,
pristojne za urejanje prostora in graditev objektov (v nadaljnjem besedilu:
gradbeni inšpektor), nadzorstvo z vidika nezakonitega izvajanja rudarskih del
na stavbnih zemljiščih in nadzorstvo nad gradnjo dodatne rudarske
infrastrukture izven rudniških prostorov, v skladu s predpisi, ki urejajo
graditev objektov;
2.    
inšpektor oziroma inšpektorica inšpekcije,
pristojne za kmetijstvo, gozdarstvo in prehrano z delovnim področjem varstva
kmetijskih zemljišč (v nadaljnjem besedilu: kmetijski inšpektor), nadzorstvo z
vidika nezakonitega izvajanja rudarskih del na kmetijskih zemljiščih, v skladu
s predpisi, ki urejajo kmetijska zemljišča;
3.    
inšpektor oziroma inšpektorica inšpekcije,
pristojne za kmetijstvo, gozdarstvo in prehrano z delovnim področjem varstva
gozdov (v nadaljnjem besedilu: gozdarski inšpektor), nadzorstvo z vidika
nezakonitega izvajanja rudarskih del v gozdovih, v skladu s predpisi, ki
urejajo gozdove;
4.    
inšpektor oziroma inšpektorica inšpekcije,
pristojne za okolje (v nadaljnjem besedilu: okoljski inšpektor), nadzorstvo:
- 
z vidika nezakonitega izvajanja rudarskih del v
posebej varovanih oziroma zavarovanih območjih, v skladu s predpisi, ki ureja
ohranjanje narave;
- 
z vidika nezakonitega izvajanja rudarskih del v
vodi ali na vodnih zemljiščih in z vidika obremenitve na količinsko in kemijsko
stanje podzemne vode pri izkoriščanju geotermičnih energetskih virov ter
vbrizgavanju in skladiščenju zemeljskih plinov v geološke strukture, v skladu s
predpisi, ki urejajo vode;
- 
z vidika obremenjevanja okolice rudniških
prostorov s hrupom, ki ga povzroča izvajanje rudarskih del in z vidika tveganja
za okolje ali zdravje ljudi zaradi morebitnega uhajanja v ozračje v geološke
strukture uskladiščenih zemeljskih plinov, v skladu s predpisi, ki urejajo
varstvo okolja;
- 
z vidika varstva pred ionizirajočimi sevanji in
ukrepov sevalne in jedrske varnosti v skladu s predpisi, ki urejajo varstvo
pred ionizirajočimi sevanji.
(2) Inšpektorji iz prejšnjega odstavka v
okviru svojega inšpekcijskega nadzorstva izdajajo potrebne ukrepe in odločbe na
podlagi pooblastil, ki jih imajo v predpisih iz prejšnjega odstavka in z njimi
seznanjajo rudarsko inšpekcijo.
(3) Če se izven rudniškega prostora gradi
objekt s pomočjo razstreljevanja ali vrta vrtina globine nad 300 m, opravljata
inšpekcijski nadzor nad celotnim objektom gradbeni inšpektor, v skladu s
predpisi, ki urejajo graditev objektov in inšpektor inšpekcije, pristojne za
delo z delovnim področjem nadzora varstva in zdravja pri delu, v skladu s
predpisi, ki urejajo varnost in zdravje pri delu, rudarski inšpektor pa nadzira
samo skladnost razstreljevanja oziroma vrtanja vrtin z določbami tega zakona in
na njegovi podlagi izdanimi predpisi.
124. člen
(rudarski inšpektor)
(1) Rudarski inšpektor, ki nadzira
izvajanje podzemnih rudarskih del pri izkoriščanju mineralnih surovin, je lahko
samo oseba z univerzitetno izobrazbo rudarske ali geotehnološke stroke, ki ima
najmanj deset let delovnih izkušenj pri raziskovanju in izkoriščanju mineralnih
surovin, od tega vsaj 8 let pri izvajanju podzemnih rudarskih del.
(2) Rudarski inšpektor, ki nadzira
izvajanje rudarskih del na površini, je lahko samo oseba z univerzitetno
izobrazbo rudarske ali geotehnološke stroke, ki ima najmanj pet let delovnih
izkušenj pri izvajanju rudarskih del na raziskovanju in izkoriščanju ter
pripravi mineralnih surovin, od tega najmanj tri leta na površinskih kopih.
(3) Rudarski inšpektor, ki nadzira
elektroenergetske naprave pri izvajanju rudarskih del, je lahko samo oseba z
univerzitetno izobrazbo elektrotehniške stroke, ki ima vsaj pet let delovnih
izkušenj pri izvajanju podzemnih rudarskih del.
(4) Rudarski inšpektor, ki nadzira
izvajanje podzemnih rudarskih del, ki jih ogroža metan, drugi plini, vdori
vode, mulja in blata ali nevaren premogov prah, mora imeti vsaj pet let
delovnih izkušenj pri rudarskih delih v jamskih obratih, ki jih ogrožajo
navedene nevarnosti in izpolnjevati ostale pogoje iz prvega odstavka tega
člena.
125. člen
(pristojnosti rudarskega inšpektorja)
(1) Kadar nadzoruje izvajanje ukrepov s
področja varnosti in zdravja pri delu pri izvajanju rudarskih del po določbah
tega zakona, ima rudarski inšpektor pravice in dolžnosti kot jih ima inšpektor
za delo, po predpisih, ki urejajo inšpekcijo dela in predpisih, ki urejajo
varnost in zdravje pri delu.
(2) Rudarski inšpektor je pristojen
opraviti nadzor tudi nad gradnjami in drugimi posegi v prostor, nastalimi z
rudarskimi deli z namenom raziskovanja in izkoriščanja mineralnih surovin in v
primeru nedovoljenih posegov v prostor, kadar so izvršeni neposredno poleg
raziskovalnega oziroma pridobivalnega prostora.
(3) Rudarski inšpektor nadzoruje zlasti:
1.    
ali so izpolnjeni pogoji za začetek
raziskovanja mineralnih surovin po tem zakonu in ali se raziskovanje mineralnih
surovin izvaja v skladu z dovoljenjem za raziskovanje;
2.    
ali so izpolnjeni pogoji za začetek
izkoriščanja mineralnih surovin po tem zakonu in ali se izkoriščanje mineralnih
surovin izvaja v skladu s koncesijsko pogodbo;
3.    
ali nosilci dovoljenja za raziskovanje, nosilci
rudarske pravice, izvajalci rudarskih del, rudarski projektanti in rudarski
revidenti izpolnjujejo pogoje, določene s tem zakonom;
4.    
ali so v rudarskih projektih izjave odgovornih
oseb, da so bile pri projektiranju upoštevane določbe tega zakona, predpisi,
izdani na njegovi podlagi in predpisi s področja varnosti in zdravja pri delu;
5.    
ali imajo izvajalci rudarskih del na delovišču
dokumentacijo, predpisano s tem zakonom;
6.    
ali se rudarska dela izvajajo v skladu z
določbami tega zakona, predpisi, izdanimi na njegovi podlagi in predpisi s
področja varnosti in zdravja pri delu;
7.    
ali osebe, ki izvajajo tehnično vodenje del,
tehnično nadzorstvo in naloge s področja varnosti in zdravja pri delu,
izpolnjujejo pogoje po tem zakonu;
8.    
ali so izpolnjeni pogoji za začetek uporabe
zahtevnih rudarskih del in rudniške gradnje;
9.    
ali se po izdaji dovoljenja za opustitev
rudarskih del izvaja predpisana sanacija okolja.
(4) Inšpektor nadzoruje tudi delo obratov,
ki so v neposredni zvezi s tehnološkim procesom izvajanja rudarskih del, kakor
tudi delovanje elektroenergetskih naprav, ki se uporabljajo pri izvajanju
rudarskih del.
(5) Če rudarski inšpektor ob opravljanju
nadzorstva ugotovi, da se v območju rudniškega prostora gradi ali je že zgrajen
objekt, za katerega je s 93. členom tega zakona določeno, da se ga lahko gradi,
če se predhodno pridobi soglasje nosilca rudarske pravice za izkoriščanje,
nosilec rudarske pravice za izkoriščanje pa za takšno gradnjo ni izdal
soglasja, o tem seznani pristojnega gradbenega inšpektorja.
126. člen
(pravice rudarskega inšpektorja)
(1) Pri opravljanju inšpekcijskega nadzora ima
rudarski inšpektor pravico:
1.    
pregledati rudarske objekte, postroje in
naprave,
2.    
pregledati tehnično in drugo dokumentacijo,
3.    
ugotavljati identiteto oseb, ki izvajajo
rudarska dela,
4.    
odvzeti tehnično dokumentacijo za največ osem
dni ali jo fotokopirati v skladu s predpisi, ki urejajo zaščito avtorskih
pravic,
5.    
fotografirati raziskovalne in rudniške prostore ter
lokacije, kjer je prepovedal dela,
6.    
zahtevati potrebna obvestila ali vzorce
mineralnih surovin ali drugega materiala, ki so v zvezi z zagotavljanjem varnosti
v rudniku ter ustrezna dokazila o tem, da je varnost zagotovljena,
7.    
v primeru nezadostnih dokazil iz prejšnje točke
naročiti pri odboru izvedencev rudarske stroke v imenu in za račun nosilca
rudarske pravice za raziskovanje oziroma nosilca rudarske pravice za
izkoriščanje izdelavo strokovnega mnenja,
8.    
predlagati pristojnemu organu uvedbo postopka
za odvzem rudarske pravice za raziskovanje ali izkoriščanje, če se kljub
odločbi ni izvedlo predpisanih ukrepov za varnost in zdravje pri delu in
ukrepov, ki so potrebni za varnost ljudi in okolja,
9.    
trajno ali začasno prepovedati izvajanje
rudarskih del,
10. 
predlagati odvzem dovoljenja za raziskovanje
ali prenehanje rudarske pravice za izkoriščanje, če se kljub odločbi iz 129.
člena tega zakona izvaja raziskovanje mineralnih surovin v nasprotju z
dovoljenjem za raziskovanje ali izkorišča mineralne surovine v nasprotju s
koncesijsko pogodbo in
11. 
predlagati izbris osebe iz imenika pooblaščenih
oseb v rudarstvu, če ta ne izvaja z odločbo odrejenih ukrepov in s tem očitno
krši določbe tega zakona, če prireja rezultate
preiskav, raziskav, meritev, izračune in podobno ali s svojim ravnanjem ali
opustitvijo ravnanja ogroža življenje in zdravje ljudi ali huje ogroža okolje,
naravo in premoženje.
(2) Rudarski inšpektor lahko največ za osem
dni odvzame dokumentacijo, ki jo potrebuje za ugotavljanje resničnega stanja v
obravnavani zadevi, če meni, da so očitno kršene določbe tega zakona, tehničnih
predpisov in predpisov s področja varnosti in zdravja pri delu in drugih
predpisov, izdanih na podlagi tega zakona ali, da obstaja sum, da je bil
storjen prekršek.
(3) O odvzemu dokumentacije iz prejšnjega
odstavka rudarski inšpektor izda nosilcu rudarske pravice za raziskovanje
oziroma nosilcu rudarske pravice za izkoriščanje ali izvajalcu rudarskih del
potrdilo, iz katerega mora biti razvidno, katera dokumentacija je bila odvzeta.
127. člen
(dolžnosti rudarskega inšpektorja)
(1) Rudarski inšpektor mora v primeru
smrtne ali skupinske nesreče v rudniku takoj na mestu pričeti z raziskavo okoliščin
nesreče, odrediti ukrepe za zavarovanje dokazov in ukrepe varnostne narave in
izdelati pisno mnenje o vzrokih nesreče.
(2) Rudarski inšpektor mora v skladu z
letnim načrtom izvajanja nalog inšpekcijskega nadzora, ki upošteva ocene
tveganja izvajalca rudarskih del, vendar najmanj enkrat letno opraviti nadzor
nad izvajanjem rudarskih del, ki jih ogroža metan, drugi plini, vdori vode,
mulja in blata, nevaren premogov prah, kremenov prah ali živosrebrni hlapi ter
prostor, kjer je nevarnost radioaktivnih sevanj in v primerih, ko je tveganje
za nevarne pojave povečano. Rudarski
inšpektor mora najmanj enkrat letno opraviti tudi nadzor nad izvajanjem
rudarskih del v pridobivalnih prostorih, kjer je do izteka koncesije manj kot
tri leta.
(3) Pri rudarskih delih, ki niso zajeta v
prejšnjem odstavku, mora rudarski inšpektor opraviti nadzor v skladu z letnim
načrtom izvajanja nalog inšpekcijskega nadzora, ki upošteva ocene tveganja
izvajalca rudarskih del, vendar najmanj enkrat na dve leti.
128. člen
(pravna sredstva)
(1) Če s tem zakonom ni drugače določeno,
se za rudarskega inšpektorja ter za izvrševanje inšpekcijskega nadzora
uporabljajo predpisi, ki urejajo upravo ter predpisi o splošnem upravnem
postopku.
(2) Zoper odločbo rudarskega inšpektorja je
dovoljena pritožba na ministrstvo, pristojno za rudarstvo, in sicer v
petnajstih dneh po njeni vročitvi.
129. člen
(ureditvena odločba)
(1) Rudarski inšpektor mora nepravilnosti
in pomanjkljivosti, ugotovljene pri inšpekcijskem pregledu, vpisati v zapisnik
o opravljenem inšpekcijskem pregledu.
(2) Po opravljenem
inšpekcijskem nadzorstvu na podlagi tega zakona rudarski inšpektor z odločbo
odredi, da inšpekcijski zavezanec z dejanjem ali opustitvijo dejanja v roku, ki
ga določi rudarski inšpektor, zagotovi izvajanje tega zakona, predpisov,
izdanih na njegovi podlagi, in predpisov s področja varnosti in zdravja pri
delu iz svoje pristojnosti.
(3) Kadar obstoji neposredna nevarnost za
življenje in zdravje ljudi, za promet, sosednje objekte ali njihovo okolico in
okolje, je odločba iz prejšnjega odstavka lahko tudi ustna. Izrek ustne odločbe
rudarski inšpektor vpiše v knjigo rudarskega nadzora, skupaj z odreditvijo
ukrepa iz prejšnjega odstavka.
(4) Rudarski
inšpektor mora izdati pisno odločbo iz drugega odstavka tega člena v osmih dneh
od dneva, ko je bilo opravljeno inšpekcijsko nadzorstvo. V enakem roku mora v
primeru iz prejšnjega odstavka izdati tudi pisno odločbo, kadar inšpekcijski
zavezanec skladno s tem zakonom ni zavezan voditi knjige rudarskega nadzora.
(5) V odločbah iz
tretjega in četrtega odstavka tega člena rudarski inšpektor določi tudi rok, v
katerem mu mora inšpekcijski zavezanec v pisni obliki sporočiti, na kakšen
način je izvršil v odločbi odrejene inšpekcijske ukrepe.
(6) Zoper odločbo iz drugega, tretjega in četrtega odstavka tega člena
je dovoljena pritožba.
(7) Pritožba zoper
odločbo iz drugega, tretjega in četrtega odstavka tega člena ne zadrži njene
izvršitve.
130. člen
(zastavna pravica in izvajanje denarnih
izvršb)
(1) Republika Slovenija ima v zavarovanje
svoje terjatve iz naslova vseh stroškov, nastalih v zvezi z izpolnitvijo
inšpekcijskih ukrepov, ki se nanašajo na izvajanje sanacijskih del znotraj
pridobivalnega prostora, ki so predmet sanacije, odpravo posledic rudarjenja
ali izvedbo potrebnih ukrepov zavarovanja, kakor tudi kazni, izrečenih v
inšpekcijskih postopkih, do celotnega poplačila zakonito zastavno pravico na
vseh nepremičninah zavezanca.
(2) Vse odločbe, sodbe in druge izvršljive
akte, ki so podlaga za terjatve iz prejšnjega odstavka, pristojni organi
pošljejo pristojnemu sodišču, ki vpiše zastavno pravico v zemljiško knjigo po
uradni dolžnosti.
131. člen
(trajna in začasna prepoved)
(1) Rudarski inšpektor lahko z odločbo
prepove izvajalcu izvajanje rudarskih del do odprave nepravilnosti, če pri
inšpekcijskem nadzorstvu ugotovi:
1.    
da izvajalec ni zagotovil brezhibnosti sredstev
za delo in ustreznega delovnega okolja ter delovnega procesa, kakor je to
določeno z odobreno rudarsko tehnično dokumentacijo,
2.    
da izvajalec pri izvajanju rudarskih del ne
upošteva v celoti koncesijske pogodbe, tega zakona, tehničnih predpisov,
predpisov s področja varnosti in zdravja pri delu in drugih predpisov, ali
rudarski projekt za izvedbo ni skladen z rudarskim projektom za pridobitev
koncesije za izkoriščanje, ali izvajalec rudarskih del ne izvaja v skladu z
odobreno rudarsko tehnično dokumentacijo,
3.    
da zaradi sredstev za delo, delovnega postopka,
delovnega okolja ali nezavarovanega območja, grozi delavcem izvajalca rudarskih
del nevarnost poškodbe ali zdravstvene okvare ali, da delavci niso prejeli
ustreznih navodil,
4.    
da izvajalec rudarskih del ni upošteval odredb
inšpektorja izrečenih z ustno odločbo,
5.    
da izvajalec rudarskih del ali njegova
odgovorna oseba onemogoči inšpekcijski pregled.
(2) Rudarski inšpektor mora z odločbo
prepovedati izvajalcu izvajanje rudarskih del do odprave nepravilnosti, če pri
inšpekcijskem nadzorstvu ugotovi:
1.    
da izvajalec izvaja zahtevna rudarska dela brez
potrjenega rudarskega projekta za izvedbo ali, da se rudarska dela izvajajo v
nasprotju s tehničnimi predpisi, predpisi s področja varnosti in zdravja pri
delu in drugimi predpisi, ki veljajo za rudarska dela v rudniku, kar lahko
ogrozi življenje in zdravje ljudi, varnost prometa ter bližnjih objektov ali
utegne nastati večja materialna škoda,
2.    
da pri izvajalcu zaposleni delavci ne
izpolnjujejo pogojev glede strokovne usposobljenosti po tem zakonu,
3.    
da izvajalec ali njegova odgovorna oseba huje
ali kljub izrečeni odredbi rudarskega inšpektorja ponovno krši določbe
tehničnih predpisov, predpisov s področja varnosti in zdravja pri delu in
drugih predpisov, ki veljajo za rudarska dela ter splošnih aktov izvajalca
rudarskih del po tem zakonu,
4.    
da izvajalec uporablja rudniške gradnje ali
naprave brez dovoljenja za uporabo, kar neposredno ogroža stabilnost in obstoj
objekta ali naprave, varnost življenja in zdravja ljudi, prometa, sosednjih
objektov in okolja ter predstavlja neposredno nevarnost za življenje ali
zdravje delavcev izvajalca,
5.    
da izvajalec pri izvajanju del posega izven
odobrenega raziskovalnega ali pridobivalnega prostora,
6.    
da izvajalec izvaja dela brez pravice izvajati
rudarska dela na zemljišču.
(3) Rudarski inšpektor z odločbo trajno
prepove izvajanje rudarskih del pravni ali fizični osebi, ki:
-      
raziskuje ali izkorišča mineralne surovine
izven odobrenega raziskovalnega ali pridobivalnega prostora, ali
-      
raziskuje mineralne surovine brez dovoljenja za
raziskovanje ali
-      
izkorišča mineralne surovine brez podeljene
koncesije za izkoriščanje, razen v primeru iz četrtega odstavka 5. člena
tega zakona.
(4) V primerih iz
prejšnjega odstavka rudarski inšpektor postopa v skladu s 139. členom tega
zakona.
(5) V odločbi iz prvega in drugega odstavka
tega člena rudarski inšpektor določi tudi vrsto rudarskih del, ki jih
prepoveduje, vrsto ukrepov, ki jih mora zavezanec izvesti, ter rok, v katerem
mu mora zavezanec v pisni obliki sporočiti, na kakšen način je izvršil v
odločbi odrejene inšpekcijske ukrepe. Če izvajalec ukrepov ne izvrši v
odrejenem roku, rudarski inšpektor v primeru iz 5. točke drugega odstavka tega
člena uvede inšpekcijski postopek v skladu s 139. členom tega zakona, v
primeru iz 6. točke drugega odstavka tega člena pa odredi, da se na stroške
izvajalca na zemljišču vzpostavi prejšnje stanje.
132. člen
(črtan)
133. člen
(dolžnosti inšpekcijskega zavezanca)
(1) Inšpekcijski
zavezanec mora rudarskemu inšpektorju zagotoviti nemoteno izvajanje
inšpekcijskega nadzorstva, mu dovoliti vstop na območje, kjer se izvajajo
rudarska dela, in mu dati na razpolago vse zahtevane podatke, listine in poročila,
potrebna za izvedbo inšpekcijskega nadzora.
(2) Inšpekcijski
zavezanec mora rudarskemu inšpektorju pisno poročati o izvedbi ukrepov,
naloženih z inšpekcijsko odločbo iz 129. člena tega zakona, tako da je iz
poročila vidno, kdaj in na kakšen način je izvajalec rudarskih del izvršil
ukrep.
134. člen
(izvršba s prisilitvijo)
(1) Če je pravni ali fizični osebi z
odločbo inšpektorja odrejen ukrep, inšpekcijski zavezanec pa v odrejenem roku
ukrepa ne izvrši ali ga ne izvrši popolnoma, rudarski ali drug pristojni
inšpektor uvede postopek izvršbe s prisilitvijo v skladu z zakonom, ki ureja
splošni upravni postopek.
(2) Ne glede na zakon, ki ureja splošni
upravni postopek, se prva in vse naslednje denarne kazni izrekajo v višini
najvišjega zneska, ki ga za primer izvršbe s prisilitvijo določa zakon, ki ureja
splošni upravni postopek.
(3) Denarne kazni iz tega člena se izrekajo
neodvisno od izrekanja glob za prekrške po tem zakonu in izrekanja posebnih
ukrepov inšpektorja po zakonu, ki ureja inšpekcijski nadzor.
(4) Kadar inšpekcijski zavezanec neposredno
ogroža stabilnost in obstoj objekta ali naprave, varnost življenja in zdravja
ljudi, prometa, sosednjih objektov in okolja ter pomeni neposredno nevarnost za
življenje ali zdravje delavcev, policija ob navzočnosti rudarskega ali drugega
pristojnega inšpektorja zavezanca prisili k izvršitvi oziroma brez odlašanja
ravna skladno s 135. členom tega zakona. Policija ima pri izvajanju
določbe iz prejšnjega stavka vsa pooblastila iz zakona, ki ureja policijo.
135. člen
(izvršba po drugih osebah)
Če inšpekcijski zavezanec v odrejenem roku
ne izvrši inšpekcijskega ukrepa ali ga ne izvrši popolnoma, pa takšen ukrep
lahko izvrši tudi kdo drug, lahko rudarski ali drug pristojni inšpektor po
uradni dolžnosti uvede postopek izvršbe po drugih osebah na stroške zavezanca v
skladu z zakonom, ki ureja splošni upravni postopek.
136. člen
(posebne prepovedi)
(1) V primerih iz prejšnjega člena je
prepovedana odtujitev in obremenitev nepremičnin, ki so predmet sanacije,
odprave posledic rudarjenja ali zavarovanja, razen če je to potrebno zaradi
izvršitve izrečenih inšpekcijskih ukrepov.
(2) Prepoved iz prejšnjega odstavka je
obvezna sestavina sklepa, s katerim se uvede izvršba po drugih osebah po
določbah tega zakona.
137. člen
(zaznamba prepovedi odtujitve in
obremenitve ter možnost izbrisa)
(1) Sklep, s katerim se uvede izvršba po
drugih osebah po določbah tega zakona, rudarski inšpektor po uradni dolžnosti
pošlje pristojnemu sodišču, ki po uradni dolžnosti v zemljiško knjigo vpiše
zaznambo prepovedi odtujitve in obremenitve iz prejšnjega člena.
(2) Zaznamba iz prejšnjega odstavka se
izbriše iz zemljiške knjige na predlog rudarskega inšpektorja, lahko pa tudi na
predlog inšpekcijskega zavezanca, če predlogu priloži potrdilo rudarskega inšpektorja
o izvršeni odločbi ter v drugih primerih, določenih s predpisi, ki urejajo
zemljiško knjigo.
138. člen
(načini izvršbe inšpekcijskih ukrepov)
(1) Izvršba s prisilitvijo in izvršba po
drugih osebah se opravi po predpisih, ki urejajo splošni upravni postopek,
kolikor s tem zakonom ni drugače določeno.
(2) Vse izvršbe inšpekcijskih ukrepov,
izrečenih na podlagi tega zakona v zvezi s plačili denarnih kazni in stroškov,
nastalih v inšpekcijskem postopku, določenih oziroma odmerjenih na podlagi tega
zakona, izvršuje pristojni državni organ po predpisih, ki urejajo prisilno
izterjavo davkov.
139. člen
(inšpekcijski ukrepi v primeru
nezakonitega izvajanja rudarskih del)
(1) Če rudarski inšpektor pri opravljanju
nadzorstva sam ali na podlagi obvestila ugotovi, da se na zemljiščih, za katera
so izdani prostorski akti, namenjeni rudarstvu v skladu s 151. členom tega
zakona, izvajajo nezakonita rudarska dela, uvede inšpekcijski postopek, v
katerem:
1.    
izvajalcu nezakonitih rudarskih del in
njihovemu naročniku odredi, da se dela takoj prenehajo izvajati,
2.    
o nezakonitih rudarskih delih nemudoma obvesti
krajevno pristojno državno tožilstvo,
3.    
odredi izvedbo nujnih ukrepov za preprečitev
nevarnosti ter
4.    
odredi, da se območje na stroške zavezanca vrne
v prvotno stanje, če to ni mogoče, pa odredi izvedbo postopka sanacije
nelegalnega kopa v skladu 100.b členom tega zakona.
(2) Subjekta iz 1. točke prejšnjega
odstavka solidarno odgovarjata za nezakonita rudarska dela. Prav tako za
nezakonita rudarska dela solidarno odgovarja lastnik zemljišča, če ni ravnal v
skladu z 90. členom tega zakona.
(3) Če se v inšpekcijskem postopku ugotovi,
da lastnik zemljišča ni vedel oziroma ni mogel vedeti, da se na njegovem
zemljišču izvajajo nezakonita rudarska dela, pa izvajalca ali naročnika nezakonitih
rudarskih del ni mogoče ugotoviti ali ta ali njegov pravni naslednik ne obstaja
več, rudarski inšpektor lastniku zemljišča odredi samo nujne ukrepe za
preprečitev nevarnosti.
(4) Če inšpektor iz prvega odstavka
123. člena tega zakona ob opravljanju nadzorstva sam ali na podlagi
obvestila ugotovi, da se na zemljiščih, za katera niso izdani prostorski akti,
namenjeni rudarstvu v skladu s 151. členom tega zakona, izvajajo ali so se
izvajala nezakonita rudarska dela, poleg ukrepanja po 123. členu tega zakona
postopa tudi skladno s prvim odstavkom tega člena.
(5) Sanacijo nelegalnega kopa iz prejšnjega
odstavka v sodelovanju z rudarskim inšpektorjem odredi:
-      
gradbeni inšpektor, če se rudarska dela
nezakonito izvajajo na stavbnem zemljišču,
-      
kmetijski inšpektor, če se rudarska dela
nezakonito izvajajo na kmetijskem zemljišču,
-      
gozdarski inšpektor, če se rudarska dela
nezakonito izvajajo v gozdu,
-      
okoljski inšpektor, če se rudarska dela
nezakonito izvajajo na posebej varovanem območju ali v vodi oziroma na vodnem
zemljišču.
(6) Zavezanec mora začetek sanacije
prijaviti pristojni inšpekciji najmanj 15 dni pred začetkom del.
(7) Inšpekcijski ukrepi po tem členu se
izrekajo tudi pravnim naslednikom inšpekcijskega zavezanca.
X. del – KAZENSKE DOLOČBE
140. člen
(prekrški)
(1) Z globo od 2.000 do 10.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost:
1.    
če začne raziskovanje mineralne surovine brez
pravnomočnega dovoljenja za raziskovanje (prvi odstavek 28. člena);
2.    
če pred začetkom raziskovanja mineralnih
surovin ne poskrbi za predpisani revidirani rudarski projekt za izvedbo, in
sicer posebej za vsako lokacijo, na kateri namerava izvajati raziskovanje
(drugi odstavek 28. člena);
3.    
če ne prijavi začetka raziskovalnih rudarskih
del na predpisani način (tretji in peti odstavek 28. člena);
4.    
če ne prijavi dokončanja raziskovalnih
rudarskih del pri raziskovanju ogljikovodikov na predpisani način (četrti
odstavek 28. člena); 
5.    
če izvaja rudarska dela pri raziskovanju
mineralnih surovin, pa ne izpolnjuje pogojev za izvajalca rudarskih del, ali ne
sklene pisne pogodbe za izvajanje rudarskih del s pravno ali fizično osebo, ki
te pogoje izpolnjuje (šesti odstavek 28. člena);
6.    
če pred začetkom izvajanja raziskovalnih
rudarskih del ne imenuje tehničnega vodje rudarskih del (prvi odstavek 29. člena);
7.    
če v predpisanem roku ministrstvu, pristojnem
za rudarstvo, ne posreduje poročila o opravljenih raziskovanjih in rezultate
raziskovanja mineralnih surovin (tretji odstavek 29. člena);
8.    
če Geološkemu zavodu Slovenije onemogoči
odvzemanje vzorcev iz vrtin (četrti odstavek 29. člena);
9.    
če ne uporablja mineralnih surovin, ki jih
pridobi ob raziskovanju, na predpisani način (prvi odstavek 30. člena);
10. 
če mineralne surovine, ki jih pridobi ob
raziskovanju, proda na trgu (drugi odstavek 30. člena);
11. 
če ne zagotovi predpisanih ukrepov za
preprečitev nastanka nevarnosti za ljudi, premoženje in okolico (prvi odstavek
31. člena).
(2) Z globo od 500 do 3.000 eurov se
kaznuje tudi odgovorna oseba pravne osebe in odgovorna oseba samostojnega
podjetnika posameznika, ki stori prekršek iz prejšnjega odstavka.
(3) Če stori prekršek iz prvega odstavka
tega člena pravna oseba, ki se po predpisih, ki urejajo gospodarske družbe,
šteje za srednje veliko gospodarsko družbo, se kaznuje z globo od 5.000 do
30.000 eurov, pravna oseba, ki se po predpisih, ki urejajo gospodarske družbe,
šteje za veliko gospodarsko družbo, pa se kaznuje z globo od 10.000 do 50.000
eurov, odgovorna oseba pravne osebe, ki se po predpisih, ki urejajo gospodarske
družbe, šteje za srednje veliko in veliko gospodarsko družbo, pa se kaznuje z
globo od 1.000 do 2.000 eurov.
141. člen
(prekrški)
(1) Z globo od 4.000 do 20.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost:
1.    
če začne izkoriščanje mineralnih surovin pred
začetkom veljavnosti koncesijske pogodbe (prvi odstavek 69. člena) ali ga ne izvaja v skladu z njo
(49. člen);
2.    
če ne prijavi začetka rudarskih del na
predpisani način (tretji
odstavek 69. člena);
3.    
če izvaja rudarska dela, pa ne izpolnjuje
pogojev za izvajalca rudarskih del, najame izvajalca, ki teh pogojev ne
izpolnjuje, ali kot izvajalec rudarskih del prodaja mineralno surovino na trgu
za svoje ime in svoj račun (drugi odstavek 69. člena);
4.    
če naroči, izdela, revidira ali potrdi rudarski
projekt za izvedbo ali odmik od tega projekta, ki ni skladen s potrjenim
rudarskim projektom za raziskovanje, pridobitev koncesije za izkoriščanje ali
opustitev rudarskih del (četrti odstavek 69. člena);
5.    
če pred začetkom izvajanja rudarskih del ne
razpolaga z načrtom rudniškega prostora ali nima na delovišču rudarskih
projektov, na podlagi katerih izvaja rudarska dela, in druge dokumentacije,
predpisane s tem zakonom (prvi odstavek 72. člena);
6.    
če ob izvajanju rudarskih del ne poskrbi za
predpisano geološko dokumentacijo (drugi odstavek 72. člena);
7.    
če ob izvajanju rudarskih del ne poskrbi za
načrte rudarskih merjenj (tretji odstavek 72. člena);
8.    
če Geološkemu zavodu Slovenije ne zagotovi
obveščanja, poročanja in odvzema vzorcev (drugi odstavek 72. člena);
9.    
če ne zagotovi izdelave dokumentacije o zalogah
in virih mineralnih surovi, ki jih izkorišča (osmi
odstavek 72. člena);
10. 
če ne spremlja ali nadzoruje geoloških in
geofizikalnih pojavov, ne zagotavlja monitoringa o vplivih svoje dejavnosti na
okolje ali o njem ne vodi dokumentacije o vplivih na okolje (deveti odstavek
72. člena);
11. 
če onemogoči predpisano kategorizacijo glede na
obstoječe nevarnosti in stopnje nevarnosti zaradi škodljivih pojavov plina,
vode in drugih nevarnih lastnosti (deseti odstavek 72.
člena);
12. 
če ne prijavi začasne ustavitve del na
predpisani način (prvi, drugi in četrti odstavek 82.
člena);
13. 
če ne klasificira in kategorizira zalog in vire
mineralnih surovin in o njih ne poroča ministrstvu, pristojnem za rudarstvo, na
predpisani način (prvi odstavek 83. člena);
14. 
če začne z gradnjo dodatne rudarske
infrastrukture brez gradbenega dovoljenja (tretji odstavek 84. člena);
15. 
če omogoči uporabo izvedenih zahtevnih rudarskih
del brez poprej izvedenega strokovnega tehničnega pregleda (prvi odstavek 94.
člena);
16. 
če v primeru predčasne popolne in trajne
opustitve izvajanja rudarskih del ne vloži vloge za tehnični pregled
izpolnjevanja pogojev za predčasno opustitev rudarskih del (prvi odstavek
96. člena);
17. 
če trajno zapusti rudnik brez pravnomočne
odločbe prenehanju pravic in obveznosti (drugi odstavek 100. člena);
18. 
če izvajalec izvaja dela brez pravice izvajati
rudarska dela na zemljišču (peti odstavek 46. člena);
19. 
če rudarske inšpekcije ne obvesti o nevarnih
pojavih, ki lahko ogrozijo zaposlene, objekte in naprave (tretji odstavek
76. člena);
20. 
če investitor ministrstvu, pristojnemu za
rudarstvo, ne priglasi količin mineralne surovine, pridobljenih pri izvajanju
gradbenih del ali gradnji gozdne infrastrukture (četrti odstavek
92. člena);
21. 
če ne odstrani začasne deponije viškov
mineralnih surovin, nastalih pri izvedbi državnih projektov na podlagi državnih
prostorskih načrtov, najmanj tri leta pred iztekom koncesijske pogodbe (osmi odstavek
92. člena);
22. 
če po zaključeni sanaciji pridobivalnega
prostora ali območja nezakonitih rudarskih del Geološkemu zavodu Slovenije ne
izroči dokumentacije rudarskih načrtov, merskih knjig in druge dokumentacije o
stanju rudarskih del, ki se nanašajo na izkoriščanje (prvi odstavek
100. člena);
23. 
če bivši nosilec rudarske pravice ne vloži
vloge za predčasno popolno in trajno opustitev izvajanja rudarskih del v
predpisanem roku (1. točka drugega odstavka 100.a člena);
24. 
če zavezanec za sanacijo nelegalnega kopa ne
vloži vloge za predčasno popolno in trajno opustitev izvajanja rudarskih del v
predpisanem roku (1. točka prvega odstavka 100.b člena).
(2) Z globo od 500 do 5.000 eurov se
kaznuje tudi odgovorna oseba pravne osebe in odgovorna oseba samostojnega podjetnika
posameznika, ki stori prekršek iz prejšnjega odstavka.
(3) Če stori prekršek iz prvega odstavka
tega člena pravna oseba, ki se po predpisih, ki urejajo gospodarske družbe,
šteje za srednje veliko gospodarsko družbo, se kaznuje z globo od 10.000 do
50.000 eurov, pravna oseba, ki se po predpisih, ki urejajo gospodarske družbe,
šteje za veliko gospodarsko družbo, pa se kaznuje z globo od 20.000 do 100.000
eurov, odgovorna oseba pravne osebe, ki se po predpisih, ki urejajo gospodarske
družbe, šteje za srednje veliko in veliko gospodarsko družbo, pa se kaznuje z
globo od 1.000 do 6.000 eurov.
142. člen
(prekrški)
(1) Z globo od 10.000 do 30.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost:
1.    
če opravlja dejavnost izvajanja rudarskih del,
pa ne izpolnjuje predpisanih pogojev (22. člen);
2.    
če izvaja raziskovanje mineralnih surovin brez
dovoljenja za raziskovanje (prvi odstavek 28. člena);
3.    
če izvaja izkoriščanje mineralnih surovin brez
koncesijske pogodbe (prvi odstavek 69. člena);
4.    
če ne izdeluje rudarskih načrtov in kart na
predpisani način (tretji odstavek 72. člena);
5.    
če izvaja rudarska dela brez upoštevanja
zadnjega stanja rudarske tehnike in zato nastanejo škodljivi vplivi na okolje
(peti odstavek 72. člena);
6.    
če izvaja rudarska dela, koder obstoji
nevarnost za življenje in zdravje ljudi, za promet, sosednje objekte ali
okolje, brez potrjenega rudarskega projekta za izvedbo (šesti odstavek 72.
člena);
7.    
če izvaja zahtevna rudarska dela v nasprotju s
tehničnimi predpisi, predpisi o varnosti in zdravju pri delu ter varstvu okolja
(sedmi odstavek 72. člena);
8.    
če ne izvaja predpisane kategorizacije glede na
obstoječe nevarnosti in ne določa stopnje nevarnosti zaradi škodljivih pojavov
plina, vode in drugih nevarnih lastnosti na predpisani način (enajsti odstavek
72. člena);
9.    
če ne zagotavlja izvajanja in nadzorstva nad
izvajanjem tehničnih predpisov in predpisov s področja varnosti in zdravja pri
delu (prvi odstavek 75. člena);
10. 
če ne organizira službe za varnost pri delu in
ne zagotovi, da naloge zdravstvenih ukrepov v zvezi z varnostjo in zdravjem pri
delu opravlja pooblaščeni zdravnik (drugi odstavek 75. člena);
11. 
če pred začetkom del ne izdela splošnega akta o
varnosti in zdravju pri delu (peti odstavek 75. člena);
12. 
če ne organizira reševalne službe na predpisani
način (prvi odstavek 76. člena);
13. 
če ne omogoči projektantski nadzor nad
izvajanjem rudarskih del po potrjenem rudarskem projektu za izvedbo (četrti
odstavek 78. člena);
14. 
če po zaključku izvedbe zahtevnih rudarskih del
ter pred začetkom njihove uporabe, ne opravi interni strokovno tehnični pregled
(prvi odstavek 94. člena);
15.  če
o opravljenih strokovno tehničnih pregledih in vzdrževanju izvedenih rudarskih
del, zgrajenih rudarskih objektov, montiranih rudarskih postrojev in
obratovanju rudarske infrastrukture ne vodi evidence na predpisani način (peti
odstavek 94. člena);
16.  če
izvaja hidravlično lomljenje (drugi odstavek 6. člena);
17.  če
rudarskih del ne izvaja skladno z rudarsko tehnično dokumentacijo (prvi
odstavek 102. člena).
(2) Z globo od 500 do 3.000 eurov se
kaznuje tudi odgovorna oseba pravne osebe in odgovorna oseba samostojnega
podjetnika posameznika, ki stori prekršek iz prejšnjega odstavka.
(3) Če stori prekršek iz prvega odstavka
tega člena pravna oseba, ki se po predpisih, ki urejajo gospodarske družbe,
šteje za srednje veliko gospodarsko družbo, se kaznuje z globo od 20.000 do
70.000 eurov, pravna oseba, ki se po predpisih, ki urejajo gospodarske družbe,
šteje za veliko gospodarsko družbo, pa se kaznuje z globo od 30.000 do 200.000
eurov, odgovorna oseba pravne osebe, ki se po predpisih, ki urejajo gospodarske
družbe, šteje za srednje veliko in veliko gospodarsko družbo, pa se kaznuje z
globo od 1.000 do 10.000 eurov.
143. člen
(prekrški)
(1) Z globo od 1.000 do 5.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost:
1.    
če opravlja dejavnost izdelovanja rudarske
tehnične dokumentacije, pa ne izpolnjuje predpisanih pogojev (23. člen);
2.    
če izvaja rudarska dela na podlagi rudarskega
projekta, za katerega je opravil revizijo (četrti odstavek 120. člena);
3.    
če v času svojega poslovanja nima zavarovane
svoje odgovornosti za škodo, ki bi utegnila nastati tretjim osebam v zvezi z
opravljanjem njegove dejavnosti (121. člen).
(2) Z globo od 500 do 1.000 eurov se
kaznuje tudi odgovorna oseba pravne osebe in odgovorna oseba samostojnega
podjetnika posameznika, ki stori prekršek iz prejšnjega odstavka.
(3) Če stori prekršek iz prvega odstavka
tega člena pravna oseba, ki se po predpisih, ki urejajo gospodarske družbe,
šteje za srednje veliko družbo, se kaznuje z globo od 2.000 do 7.500 eurov,
pravna oseba, ki se po predpisih, ki urejajo gospodarske družbe, šteje za
veliko gospodarsko družbo, pa se kaznuje z globo od 3.000 do 10.000 eurov,
odgovorna oseba pravne osebe, ki se po predpisih, ki urejajo gospodarske
družbe, šteje za srednje veliko in veliko gospodarsko družbo, pa se kaznuje z
globo od 1.000 do 2.000 eurov.
144. člen
(prekrški)
(1) Z globo od 1.000 do 5.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost:
1.    
če opravlja dejavnost revidiranja rudarskih
projektov, pa ne izpolnjuje predpisanih pogojev (24. člen);
2.    
če pri rudarskih delih, za katera je opravil
revizijo rudarskega projekta, nastopa kot rudarski projektant ali izvajalec
rudarskih del (drugi odstavek 120. člena);
3.    
če izda revizijsko klavzulo za rudarski
projekt, ki ga je izdelal kot rudarski projektant (tretji odstavek 120. člena);
4.    
če izvaja rudarska dela, pri katerih je njegov
odgovorni rudarski revident hkrati tudi tehnični vodja rudarskih del (šesti
odstavek 120. člena).
(2) Z globo od 500 do 1.000 eurov se
kaznuje tudi odgovorna oseba pravne osebe in odgovorna oseba samostojnega
podjetnika posameznika, ki stori prekršek iz prejšnjega odstavka.
(3) Če stori prekršek iz prvega odstavka
tega člena pravna oseba, ki se po predpisih, ki urejajo gospodarske družbe,
šteje za srednje veliko gospodarsko družbo, se kaznuje z globo od 2.000 do
7.500 eurov, pravna oseba, ki se po predpisih, ki urejajo gospodarske družbe,
šteje za veliko gospodarsko družbo, pa se kaznuje z globo od 3.000 do
10.000 eurov, odgovorna oseba takšne pravne osebe pa se kaznuje z globo od
1.000 do 2.000 eurov.
145. člen
(prekrški)
(1) Z globo od 500 do 2.000 eurov se za
prekršek kaznuje posameznik:
1.    
če opravlja dela tehničnega vodenja rudarskih
del, pa ne izpolnjuje s tem zakonom predpisanih pogojev za tehničnega vodjo
rudarskih del (70. člen), ali če opravlja dela vodenja tehnične službe, pa
ne izpolnjuje s tem zakonom predpisanih pogojev za vodjo tehnične službe (70.a
člen);
2.    
če nastopa kot
tehnični vodja rudarskih del, pa pri vodenju in
nadziranju ne poskrbi, da se rudarska dela izvajajo v skladu z določili
tehničnih predpisov, predpisov o varnosti in zdravju pri delu v rudarstvu,
predpisov, ki urejajo varnost in zdravje pri delu, in splošnih aktov, ki
veljajo za rudarska dela (prvi odstavek 78. člena);
3.    
če nastopa kot tehnični vodja rudarskih del, pa
pri vodenju ali nadziranju ne zagotovi, da se delovne priprave in naprave
vzdržujejo v predpisanem stanju ter se uporabljajo v skladu s predpisi (tretji
odstavek 78. člena);
4.    
če nastopa kot tehnični vodja rudarskih del, pa
ne vodi knjige rudarskega nadzora na predpisani način (79. člen);
5.    
če nastopa kot odgovorni rudarski projektant, pa ne izpolnjuje s tem zakonom predpisanih pogojev za
odgovornega rudarskega projektanta (prvi odstavek 105. člena);
6.    
če nastopa kot odgovorni vodja rudarskega
projekta, pa ne izpolnjuje s tem zakonom predpisanih pogojev za odgovornega
vodjo rudarskega projekta (četrti odstavek 105. člena);
7.    
če nastopa kot odgovorni rudarski revident, pa
ne izpolnjuje s tem zakonom predpisanih pogojev za odgovornega vodjo rudarskega
projekta (tretji odstavek 107. člena);
8.    
če nastopa kot vodja rudarskega revidiranja, pa
ne izpolnjuje s tem zakonom predpisanih pogojev za odgovornega vodjo rudarskega
projekta (četrti odstavek 107. člena);
9.    
če nastopa kot tehnični vodja rudarskih del,
odgovorni rudarski projektant, odgovorni vodja rudarskega projekta, odgovorni
rudarski revident ali odgovorni vodja rudarskega revidiranja, pa ni vpisan v
imenik pooblaščenih oseb v rudarstvu (110. člen); 
10. 
če nastopa kot tehnični vodja rudarskih del,
odgovorni rudarski projektant, odgovorni vodja rudarskega projekta, odgovorni
rudarski revident ali odgovorni vodja rudarskega revidiranja, pa nima sklenjene
ustrezne pogodbe o zaposlitvi ali pogodbe o delu, ali ta dela ne opravlja preko
kooperacije ali na drug zakonit način (tretji odstavek 113. člena);
11. 
če po pravnomočnosti izbrisa iz imenika
pooblaščenih oseb v rudarstvu še vedno nastopa kot tehnični vodja rudarskih
del, odgovorni rudarski projektant, odgovorni vodja rudarskega projekta,
odgovorni rudarski revident ali vodja rudarskega revidiranja (šesti odstavek 114. člena);
12. 
če ne dovoli inšpektorju vstopa v poslovne ali
obratne prostore ali mu ne da na razpolago vseh zahtevanih podatkov, listin in
poročil, ki se nanašajo na inšpekcijske zadeve (prvi odstavek 133. člena);
13. 
če nastopa kot tehnični vodja rudarskih del, za
katera je v rudarskem projektu za ta dela podal mnenje o upoštevanju predpisov
o zagotavljanju varstva in zdravja pri delu iz sedmega odstavka 107. člena
tega zakona (osmi odstavek 120. člena).
(2) Z globo od 10.000 do 20.000 eurov se
kaznujeta za prekršek pravna oseba, samostojni podjetnik posameznik in
posameznik, ki samostojno opravlja dejavnost, če tehnično vodenje rudarskih del
(prvi odstavek 22. člena), dela odgovornega rudarskega projektanta (prvi
odstavek 23. člena) ali dela odgovornega rudarskega revidenta (prvi
odstavek 24. člena) opravlja posameznik, ki za ta dela ne izpolnjuje
pogojev, predpisanih po tem zakonu.
(3) Z globo od 2.000 do 5.000 eurov se
kaznuje tudi odgovorna oseba pravne osebe, samostojnega podjetnika posameznika
in posameznika, ki samostojno opravlja dejavnost, ki stori prekršek iz
prejšnjega odstavka.
145.a člen
(prekrški)
(1) Z globo od 10.000 do 20.000 eurov se
kaznuje za prekršek pravna oseba, samostojni podjetnik posameznik in posameznik,
ki samostojno opravlja dejavnost, če nastopa kot rudarski projektant ali
rudarski revident, pa v tehnični dokumentaciji ali rudarskem projektu niso
upoštevane zahteve iz prvega in drugega odstavka 101. člena tega zakona. 
(2) Z globo od 20.000 do 50.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost, če nastopa kot rudarski
projektant ali rudarski revident, pa v tehnični dokumentaciji ali rudarskem
projektu niso upoštevane zahteve iz tretjega odstavka 101. člena tega zakona. 
(3) Z globo od 2.000 do 5.000 eurov se
kaznujeta tudi odgovorna oseba pravne osebe ali samostojnega podjetnika
posameznika, ki stori prekršek iz prejšnjega odstavka, in fizična oseba, ki: 
1.    
nastopa kot odgovorni rudarski projektant ali
odgovorni vodja rudarskega projekta, pa v tehnični dokumentaciji ali rudarskem
projektu niso upoštevane zahteve iz prvega, drugega in tretjega odstavka 101.
člena tega zakona; 
2.    
nastopa kot odgovorni rudarski revident ali
odgovorni vodja rudarskega revidiranja, pa v rudarskem projektu niso upoštevne
zahteve iz drugega in tretjega odstavka 101. člena tega zakona.
145.b člen
(pooblastilo za izrek globe v razponu)
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.

Zakon o rudarstvu – ZRud-1 (Uradni list RS,
št. 61/10)
vsebuje naslednje prehodne in končne določbe:
»XI. del – PREHODNE IN KONČNE DOLOČBE
146. člen
(veljavnost
listin in upoštevanje obstoječe strokovne izobrazbe)
(1) Osebe, ki na dan uveljavitve tega
zakona opravljajo dela in naloge tehničnih vodij rudarskih del, vodij tehniških
služb, odgovornih rudarskih projektantov, odgovornih rudarskih revidentov in
rudarskih inšpektorjev v skladu z Zakonom o rudarstvu (Uradni list RS, št.
98/04 – uradno prečiščeno besedilo in 68/08), in predpisi, sprejetimi na
njegovi podlagi, nadaljujejo z opravljanjem teh del in nalog.
(2) Z dnem uveljavitev tega zakona se
šteje, da so osebe, ki so po Zakonu o rudarstvu (Uradni list RS, št. 98/04 –
uradno prečiščeno besedilo in 68/08) pridobile nazive samostojni projektanti in
samostojni revidenti, po uveljavitvi tega zakona pridobile naziv odgovorni
rudarski projektanti in odgovorni rudarski revidenti.
147. člen
(dokončanje
upravnih postopkov)
(1) Postopki za izdajo odločb o izbiri
nosilca rudarske pravice po 16. členu Zakona o rudarstvu (Uradni list RS, št.
98/04 – uradno prečiščeno besedilo in 68/08), začeti pred začetkom uporabe tega
zakona, se dokončajo po dosedanjih predpisih.
(2) Postopki za izdajo dovoljenj iz 48. in
50. člena Zakona o rudarstvu (Uradni list RS, št. 98/04 – uradno prečiščeno
besedilo in 68/08), začeti pred začetkom uporabe tega zakona, se dokončajo po
dosedanjih predpisih.
148. člen
(uskladitev
plačil za rudarsko pravico in rezerviranih sredstev za sanacijo z zakonom)
(1) Z dnem uveljavitve tega zakona se
šteje, da so bila plačila za rudarsko pravico za raziskovanje iz četrtega
odstavka 14. člena in plačila za rudarsko pravico za izkoriščanje iz petega
odstavka 14. člena Zakona o rudarstvu (Uradni list RS, št. 98/04 – uradno
prečiščeno besedilo in 68/08) pred uveljavitvijo tega zakona vplačana kot nadomestilo
za raziskovanje ali kot rudarska koncesnina po tem zakonu.
(2) Z dnem uveljavitve tega zakona se
šteje, da so rezervirana sredstva iz četrtega odstavka 62. člena Zakona o
rudarstvu (Uradni list RS, št. 98/04 – uradno prečiščeno besedilo in 68/08)
rezervirana kot sredstva za sanacijo po tem zakonu.
149. člen
(uskladitev
rudarske knjige z zakonom)
Register nosilcev rudarske pravice in
kataster raziskovalnih in pridobivalnih prostorov iz 12. člena Zakona o
rudarstvu (Uradni list RS, št. 98/04 – uradno prečiščeno besedilo in 68/08) se
z dnem uveljavitve tega zakona štejeta za sestavini rudarske knjige po tem
zakonu.
150. člen
(uskladitev
rudarskih projektov z zakonom)
Rudarski projekti izdelani po dosedanjih
predpisih, se lahko prilagajo vlogam v upravnih postopkih, ki v skladu s tem
zakonom, tudi po njegovi uveljavitvi, tečejo po dosedanjih predpisih, če
vložnik ali projektant dokaže, da je bila pogodba za njihovo izdelavo sklenjena
pred uveljavitvijo tega zakona in če se takšnim vlogam priloži tudi geodetski
načrt, izdelan v skladu s predpisi, ki urejajo izdelavo geodetskega načrta,
namenjenim za pripravo prostorskih aktov, z vrisano mejo območja raziskovalnega
oziroma pridobivalnega prostora.
151. člen
(opredelitev
prostorskih aktov, namenjenih rudarstvu)
(1) Za prostorske akte, namenjene rudarstvu
po tem zakonu, se z dnem uveljavitve tega zakona štejejo tisti prostorski akti
po Zakonu o prostorskem načrtovanju (Uradni list RS, št. 33/07 in 108/09), s
katerimi je za območje urejanja kot namenska raba prostora določena raba za
namen izkoriščanja določene vrste mineralnih surovin.
(2) Če je s prostorskim aktom kot namenska
raba prostora določena raba za namen izkoriščanja določene vrste mineralnih
surovin le na delu njegovega območja urejanja, se z dnem uveljavitve tega
zakona prostorski akt le v tem delu šteje za prostorski akt, namenjen rudarstvu
po tem zakonu.
152. člen
(uskladitev
imenika pooblaščenih oseb v rudarstvu z zakonom)
Imenik pooblaščenih oseb v rudarstvu iz
99.a člena Zakona o rudarstvu (Uradni list RS, št. 98/04 – uradno prečiščeno
besedilo in 68/08) se z dnem uveljavitve tega zakona šteje za imenik
pooblaščenih oseb v rudarstvu po tem zakonu.
153. člen
(dokončanje
inšpekcijskih postopkov)
Inšpekcijski postopki, začeti pred začetkom
uporabe tega zakona, se dokončajo po predpisih, ki so veljali ob njihovi
uvedbi.
154. člen
(uskladitev
državne rudarske strategije)
(1) Minister, pristojen za rudarstvo,
predloži vladi v sprejem državno rudarsko strategijo najkasneje v dveh letih po
uveljavitvi tega zakona.
(2) Do sprejema državne rudarske strategije
se kot državna rudarska strategija po tem zakonu uporablja splošni načrt
gospodarjenja z mineralnimi surovinami iz 6. člena Zakona o rudarstvu (Uradni
list RS, št. 98/04 – uradno prečiščeno besedilo in 68/08), sprejet s sklepom
vlade štev. 36100‑5/2009/6 z dne 9. 4. 2009 in objavljen na spletnih
straneh ministrstva, pristojnega za rudarstvo in Geološkega zavoda Slovenije.
155. člen
(prenehanje
veljavnosti)
(1) Z dnem uveljavitve tega zakona preneha
veljati Zakon o rudarstvu (Uradni list RS, št. 56/99, 46/04 in 68/08).
(2) Z dnem uveljavitve tega zakona
prenehajo veljati naslednje določbe in deli določb Zakona o graditvi objektov
(Uradni list RS, št. 110/02, 41/04 – ZVO‑1, 46/04, 45/04 – ZVZP‑A, 57/04 – ZCS‑1A,
62/04 – odločba US, 92/05 – ZJC‑B, 111/05 – odločba US, 93/05 – ZVMS, 126/07 in
108/09):
-      
v prvem odstavku 2. člena v 12. točki besedilo
»in nelegalni kop« in 12.4. podtočka;
-      
v prvem odstavku 148. člena besedilo »in
nelegalni kop«;
-      
155. člen;
-      
v prvem odstavku 158. člena v napovednem stavku
besedilo »in legalne kope«, v tretjem odstavku pa besedilo »oziroma legalnega
kopa« in besedilo »oziroma kop«;
-      
v drugem odstavku 161. člena besedilo »oziroma
v kamnolomu, gramoznici ali peskokopu«;
-      
182. člen.
(3) Določbe zakona iz prvega odstavka tega
člena in določbe ter deli določb zakona iz drugega odstavka tega člena se
uporabljajo do začetka uporabe tega zakona.
(4) Z dnem uveljavitve tega zakona
prenehajo veljati naslednji predpisi, ki se uporabljajo do uveljavitve
predpisov, izdanih na podlagi tega zakona:
1.    
Pravilnik o strokovni izobrazbi in
usposobljenosti tehničnih vodij, vodij tehničnih služb in nadzorno tehničnega
osebja pri raziskovanju ali izkoriščanju rudnin ter o strokovnih izpitih in
ustrezni praksi samostojnih projektantov rudarskih projektov (Uradni list SRS,
št. 14/76 in 16/89),
2.    
Odlok o postopku ugotavljanja in overjanja
razvrščenih rezerv rudnin in talnih voda (Uradni list SRS, št. 1/79),
3.    
Uredba o načinu določanja plačila za rudarsko
pravico (Uradni list RS, št. 43/00, 41/02, 52/03 in 67/04),
4.    
Uredba o določanju plačila za sanacijo posledic
rudarskih del (Uradni list RS, št. 43/00),
5.    
Odredba o hitrosti gibanja traku pri podzemnem
pridobivanju premoga (Uradni list RS, št. 104/00),
6.    
Pravilnik o vsebini in načinu izdelave
splošnega akta o varnosti in zdravju pri delu, ki ga mora pred pričetkom del
izdelati izvajalec rudarskih del (Uradni list RS, št. 68/01),
7.    
Odredba o skladiščenju eksplozivnih sredstev v
rudarstvu v pomožnih skladiščih (Uradni list RS, št. 12/02),
8.    
Pravilnik o rudarskem merjenju, merski
dokumentaciji in rudarskih kartah (Uradni list RS, št. 68/03 in 83/03 – popr.),
9.    
Pravilnik o pogojih in postopku za izdajo
tehničnega soglasja (Uradni list RS, št. 68/03 in 83/03 – popr.),
10. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin pod zemljo (Uradni list RS, št. 68/03 in 83/03
– popr.),
11. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin na površinskih kopih (Uradni list RS, št. 68/03
in 83/03 – popr.),
12. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin z globinskim vrtanjem (Uradni list RS, št.
68/03 in 83/03 – popr.),
13. 
Pravilnik o načinu izdelave, zaporedju, vsebini
in reviziji rudarskih projektov (Uradni list RS, št. 68/03 in 83/03 – popr.),
14. 
Pravilnik o postopku dokazovanja ustreznosti
odkopne metode, tehnologije in naprav (Uradni list RS, št. 68/03 in 83/03 –
popr.),
15. 
Pravilnik o označevanju mej in načinu vodenja
katastra raziskovalnih in pridobivalnih prostorov ter o načinu vodenja registra
nosilcev rudarske pravice (Uradni list RS, št. 76/03),
16. 
Pravilnik o predpisih in zahtevah za
zagotavljanje varnosti in zdravja pri delu in o tehničnih ukrepih za dela pri
bogatenju mineralnih surovin (Uradni list RS, št. 93/03),
17. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela na površini in pod zemljo,
ki niso povezana z raziskovanjem in izkoriščanjem mineralnih surovin (Uradni
list RS, št. 95/03),
18. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri razstreljevanju, kadar
gre za raziskovanje in izkoriščanje mineralnih surovin, izvajanje drugih
rudarskih del in izvajanje razstreljevalnih del v drugih dejavnostih (Uradni
list RS, št. 111/03),
19. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri skladiščenju in izrabi
sekundarnih ali trenutno odpadnih surovin v rudarstvu (Uradni list RS, št.
111/03),
20. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri postavljanju in uporabi
električnih instalacij in naprav v podzemnih prostorih in na površini pri
raziskovanju in izkoriščanju mineralnih surovin (Uradni list RS, št. 111/03,
52/04 in 117/05),
21. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri prevažanju v podzemnih
prostorih in na površini pri raziskovanju in izkoriščanju mineralnih surovin
(Uradni list RS, št. 111/03),
22. 
Pravilnik rudarske reševalne službe (Uradni
list RS, št. 117/05),
23. 
Pravilnik o klasifikaciji in kategorizaciji
zalog in virov nafte, kondenzatov in naravnih plinov (Uradni list RS, št.
36/06),
24. 
Pravilnik o klasifikaciji in kategorizaciji
zalog in virov trdnih mineralnih surovin (Uradni list RS, št. 36/06) in
25. 
Pravilnik o organizaciji, materialu in opremi
za prvo pomoč na delovnem mestu (Uradni list RS, št. 136/06).
156. člen
(izdaja
predpisov)
(1) Vlada najkasneje v šestih mesecih po
uveljavitvi tega zakona izda predpise iz drugega odstavka 12. člena, iz
tretjega odstavka 53. člena in tretjega odstavka 54. člena tega zakona.
(2) Minister, pristojen za rudarstvo,
najkasneje v šestih mesecih po uveljavitvi tega zakona izda predpise iz 16.
člena, drugega odstavka 71. člena, šestega odstavka 76. člena, drugega odstavka
83. člena in petega odstavka 101. člena tega zakona.
(3) Minister, pristojen za rudarstvo v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona izda predpise iz četrtega odstavka 74. člena,
šestega odstavka 75. člena in tretjega odstavka 111. člena tega zakona.
(4) Minister, pristojen za rudarstvo, v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona imenuje odbor izvedencev rudarske stroke in določi
postopek za izdajo tehničnega soglasja v skladu z drugim in četrtim odstavkom
74. člena tega zakona.
(5) Minister, pristojen za rudarstvo, izda
najkasneje v petih letih po uveljavitvi tega zakona tehnične predpise iz prvega
odstavka 73. člena tega zakona.
157. člen
(začetek
veljavnosti in uporabe)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. januarja 2011.

Popravek Zakona o rudarstvu – ZRud-1 (Uradni
list RS, št. 62/10) spreminja 156. člen zakona tako,
da se glasi:
»156. člen
(izdaja
predpisov)
(1) Vlada najkasneje v šestih mesecih po
uveljavitvi tega zakona izda predpise iz drugega odstavka 12. člena, iz
tretjega odstavka 53. člena in tretjega odstavka 54. člena tega zakona.
(2) Minister, pristojen za rudarstvo,
najkasneje v šestih mesecih po uveljavitvi tega zakona izda predpise iz 16.
člena, drugega odstavka 71. člena, šestega odstavka 76. člena, drugega odstavka
83. člena in četrtega odstavka 101. člena tega zakona.
(3) Minister, pristojen za rudarstvo v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona izda predpise iz četrtega odstavka 74. člena,
šestega odstavka 75. člena in tretjega odstavka 111. člena tega zakona.
(4) Minister, pristojen za rudarstvo, v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona imenuje odbor izvedencev rudarske stroke in določi
postopek za izdajo tehničnega soglasja v skladu z drugim in četrtim odstavkom
74. člena tega zakona.
(5) Minister, pristojen za rudarstvo, izda
najkasneje v petih letih po uveljavitvi tega zakona tehnične predpise iz prvega
odstavka 73. člena tega zakona.«.

Zakon o spremembah in dopolnitvah Zakona o
rudarstvu – ZRud-1A (Uradni list RS, št. 76/10)
vsebuje naslednjo končno določbo:
»5. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se od 10. avgusta
2010.«.

Zakon o dopolnitvi Zakona o rudarstvu –
ZRud-1B (Uradni list RS, št. 57/12)
dodaja 148. a člen zakona:
»148.a člen
Določbe 50. člena tega zakona se ne
uporabljajo za nosilce rudarske pravice za izkoriščanje, ki so imeli na dan 1.
1. 2011 veljavno rudarsko pravico za izkoriščanje.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
2. člen
(1) Če je nosilec rudarske pravice iz 1.
člena tega zakona vložil vlogo za podaljšanje rudarske pravice za izkoriščanje
in mu rudarska pravica ni bila podaljšana, se šteje, da je rudarska pravica
podaljšana za največ tri leta od poteka dosedanje rudarske pravice, vendar
najdlje do 31. 12. 2013. Ministrstvo, pristojno za rudarstvo, o podaljšanju
rudarske pravice iz prejšnjega stavka v 15 dneh od uveljavitve tega zakona po
uradni dolžnosti izda odločbo, v kateri določi obdobje podaljšanja rudarske
pravice, pri čemer upošteva predlog nosilca rudarske pravice. 
(2) Ministrstvo, pristojno za rudarstvo,
izda nosilcu rudarske pravice iz 1. člena tega zakona, ki je vložil vlogo za
podaljšanje rudarske pravice za izkoriščanje pred uveljavitvijo tega zakona in
o njej še ni bilo odločeno, v 15 dneh od uveljavitve tega zakona odločbo, v
kateri določi čas podaljšanja rudarske pravice, vendar ne za obdobje, daljše od
treh let, vendar najdlje do 31. 12. 2013, pri čemer upošteva predlog nosilca
rudarske pravice. 
(3) Ministrstvo, pristojno za rudarstvo,
izda nosilcu rudarske pravice iz 1. člena tega zakona, ki vloži vlogo za
podaljšanje rudarske pravice za izkoriščanje po uveljavitvi tega zakona, v 15
dneh odločbo, v kateri določi čas podaljšanja rudarske pravice, vendar ne za
obdobje, daljše od treh let, vendar najdlje do 31. 12. 2013, pri čemer upošteva
predlog nosilca rudarske pravice. 
(4) Medsebojno razmerje v zvezi s
podaljšanjem veljavnosti rudarske pravice za izkoriščanje uredita Republika
Slovenija in nosilec rudarske pravice za izkoriščanje z dodatkom h koncesijski
pogodbi, ki ga podpišeta v imenu Republike Slovenije kot koncedenta minister,
pristojen za rudarstvo, in nosilec rudarske pravice za izkoriščanje kot
koncesionar. 
(5) Ministrstvo, pristojno za rudarstvo,
nosilcu rudarske pravice za izkoriščanje dodatek h koncesijski pogodbi,
podpisan s strani ministra, pristojnega za rudarstvo, vroči osebno najkasneje v
petnajstih dneh po pravnomočnosti odločbe o podaljšanju časa veljavnosti
rudarske pravice za izkoriščanje, nosilec rudarske pravice za izkoriščanje pa
ga je dolžan podpisanega vrniti najkasneje v tridesetih dneh po prejemu. 
(6) Če nosilec rudarske pravice za
izkoriščanje v roku iz prejšnjega odstavka ne dostavi na ministrstvo, pristojno
za rudarstvo, podpisanega dodatka h koncesijski pogodbi ali če odkloni njegov
podpis, ministrstvo, pristojno za rudarstvo, odločbo o podaljšanju časa
veljavnosti rudarske pravice za izkoriščanje odpravi. Zoper to odločbo ni
dopustna pritožba.
3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
rudarstvu – ZRud-1C (Uradni list RS, št. 111/13)
dodaja 150.a člen zakona:
»150.a člen
(uskladitev
dovoljenj z zakonom)
(1) Kadar rudarski inšpektor nadzoruje
rudarska dela, za katera je bila koncesija za izkoriščanje podeljena pred 1.
januarjem 2011, nadzoruje tudi skladnost teh del z dovoljenjem za izkoriščanje
in rudarskim projektom, ki je bil podlaga za njegovo izdajo. 
(2) Ne glede na določbe četrtega in petega
odstavka 69. člena tega zakona se v primeru, ko je bila koncesija za
izkoriščanje podeljena pred 1. januarjem 2011, dovoljenja za izvajanje del, ki
so jih izdale upravne enote ali ministrstvo, pristojno za rudarstvo, na podlagi
določb Zakona o rudarstvu (Uradni list RS, št. 98/04 – uradno prečiščeno
besedilo in 68/08), štejejo za ustrezna dovoljenja za izvedbo po 69. členu
Zakona o rudarstvu (Uradni list RS, št. 61/10, 62/10 – popr., 76/10, 57/12 in
111/13).«;
dodaja 150.b člen zakona:
»150.b člen
(uskladitev
odločbe o izbiri koncesionarja z zakonom)
(1) Pravna ali fizična oseba, ki ima
veljavno odločbo o izbiri koncesionarja na podlagi določb Zakona o rudarstvu
(Uradni list RS, št. 98/04 – uradno prečiščeno besedilo in 68/08), in do 31.
decembra 2010 ni sklenila koncesijske pogodbe, nadaljuje postopek sklenitve
koncesijske pogodbe v skladu z določbami 44. člena Zakona o rudarstvu (Uradni
list RS, št. 61/10, 62/10 – popr., 76/10, 57/12 in 111/13). 
(2) Ne glede na določbo prejšnjega odstavka
odločba o izbiri koncesionarja z dnem uveljavitve Zakona o spremembah in
dopolnitvah Zakona o rudarstvu (Uradni list RS, št. 111/13) preneha veljati in
rudarska pravica ugasne, če je za pridobivalni prostor, na katerega se odločba
nanaša, že izdan koncesijski akt na podlagi 35. člena Zakona o rudarstvu
(Uradni list RS, št. 61/10, 62/10 – popr., 76/10 in 57/12). 
(3) Pravna ali fizična oseba, ki ima
veljavno odločbo o izbiri koncesionarja na podlagi določb Zakona o rudarstvu
(Uradni list RS, št. 98/04 – uradno prečiščeno besedilo in 68/08) in ima ob
uveljavitvi Zakona o spremembah in dopolnitvah Zakona o rudarstvu (Uradni list
RS, št. 111/13) sklenjeno koncesijsko pogodbo, ni pa pridobila dovoljenja za
izkoriščanje, mora do 1. julija 2014 podpisati dodatek h koncesijski pogodbi, s
katerim ji ministrstvo potrdi rudarski projekt za pridobitev koncesije za
izkoriščanje tako, kot to določa 45. člen Zakona o rudarstvu (Uradni list RS,
št. 61/10, 62/10 – popr., 76/10, 57/12 in 111/13), sicer ji rudarska pravica
ugasne. Postopek podpisovanja dodatka h koncesijski pogodbi se smiselno izvede
tako, kot to določa 47. člen Zakona o rudarstvu (Uradni list RS, št. 61/10,
62/10 – popr., 76/10, 57/12 in 111/13) za podpisovanje koncesijske pogodbe.«;
dodaja 150.c člen zakona:
»150.c člen
(uskladitev
pogojev za zapustitev rudnika z zakonom)
(1) Določbe 98., 99. in 100. člena Zakona o
rudarstvu (Uradni list RS, št. 61/10, 62/10 – popr., 76/10, 57/12 in 111/13)
smiselno veljajo tudi za imetnike pravnomočnih dovoljenj za izkoriščanje iz 54.
člena Zakona o rudarstvu (Uradni list SRS, št. 17/75, 29/86 in 24/89), ki niso
pridobili rudarske pravice za izkoriščanje na podlagi 105. člena Zakona o
rudarstvu (Uradni list RS, št. 98/04 – uradno prečiščeno besedilo in 68/08),
jim je pa ostala obveznost opustitve izkoriščanja oziroma izvedbe dokončne
sanacije okolja in odprave posledic, ki so nastale pri izvajanju rudarskih del.
(2) Za imetnike pravnomočnih dovoljenj za
izkoriščanje iz prejšnjega odstavka smiselno veljajo tudi določbe Zakona o
rudarstvu (Uradni list RS, št. 61/10, 62/10 – popr., 76/10, 57/12 in 111/13),
ki se nanašajo na izvršbo po drugih osebah in določbe o prekrških. 
(3) Ne glede na določbe 98. člena Zakona o
rudarstvu (Uradni list RS, št. 61/10, 62/10 – popr., 76/10, 57/12 in 111/13) se
za objekt odlagališča rudarske in hidrometalurške jalovine, ki po zakonu, ki
ureja varstvo pred ionizirajočimi sevanji in jedrsko varnost, pridobi status
objekta državne infrastrukture, lahko po pravnomočnosti odločbe o zaprtju
takega objekta, izdane na podlagi zakona, ki ureja varstvo pred ionizirajočimi
sevanji in jedrsko varnost, po uradni dolžnosti izda odločbo o prenehanju
pravic in obveznosti, če je bil uspešno opravljen tehnični pregled iz petega
odstavka 60. člena Zakona o rudarstvu (Uradni list RS, št. 98/04 – uradno
prečiščeno besedilo in 68/08), in je bila ministrstvu, pristojnem za rudarstvo,
predložena dokumentacija iz drugega odstavka 98. člena Zakona o rudarstvu
(Uradni list RS, št. 61/10, 62/10 – popr., 76/10, 57/12 in 111/13). 
(4) Ne glede na določbo osmega odstavka 98.
člena Zakona o rudarstvu (Uradni list RS, št. 61/10, 62/10 – popr., 76/10,
57/12 in 111/13) lahko vlada v primeru, ko zapiranje rudnika ureja posebni
zakon tako, da je potrebno po izvedbi sanacijskih rudarskih del izvajati
nadaljnje vzdrževanje in monitoring na delu rudnika, in je območje rudnika
vpisano na UNESCO Seznam svetovne kulturne in naravne dediščine, za namen
ohranjanja te dediščine in varovanja območja pred posledicami posedanja
površine, s sklepom določi novega zavezanca za izvajanje teh del. Po izdaji
sklepa ministrstvo, pristojno za rudarstvo, za ta del rudnika izda odločbo o
prenosu pravic in obveznosti vzdrževanja, monitoringa in dokončne sanacije
okolja na novega zavezanca. Vlada zagotovi tudi prenos pravic upravljanja s
premoženjem na novega zavezanca. Novi zavezanec z dnem izdaje odločbe prevzame
zaposlene, ki izvajajo naloge vzdrževanja in monitoringa.«;
dodaja 150.d člen zakona:
»150.d člen
(izjema pri
podaljšanju časa veljavnosti rudarske pravice)
Ne glede na rok iz 1. točke prvega odstavka
50. člena Zakona o rudarstvu (Uradni list RS, št. 61/10, 62/10 – popr., 76/10,
57/12 in 111/13) ministrstvo, pristojno za rudarstvo, obravnava tudi vloge za
podaljšanje časa veljavnosti rudarske pravice za izkoriščanje, ki so vložene po
izteku tega roka, vendar pred prenehanjem koncesijske pogodbe, če bi koncesija
za izkoriščanje potekla prej kot šest mesecev po uveljavitvi Zakona o
spremembah in dopolnitvah Zakona o rudarstvu (Uradni list RS, št. 111/13).«;
spreminja 155. člen zakona tako, da se glasi:
»155. člen
(prenehanje
veljavnosti)
(1) Z dnem uveljavitve tega zakona preneha
veljati Zakon o rudarstvu (Uradni list RS, št. 56/99, 46/04 in 68/08).
(2) Z dnem uveljavitve tega zakona
prenehajo veljati naslednje določbe in deli določb Zakona o graditvi objektov
(Uradni list RS, št. 110/02, 41/04 – ZVO‑1, 46/04, 45/04 – ZVZP‑A, 57/04 – ZCS‑1A,
62/04 – odločba US, 92/05 – ZJC‑B, 111/05 – odločba US, 93/05 – ZVMS, 126/07 in
108/09):
-      
v prvem odstavku 2. člena v 12. točki besedilo
»in nelegalni kop« in 12.4. podtočka;
-      
v prvem odstavku 148. člena besedilo »in
nelegalni kop«;
-      
155. člen;
-      
v prvem odstavku 158. člena v napovednem stavku
besedilo »in legalne kope«, v tretjem odstavku pa besedilo »oziroma legalnega
kopa« in besedilo »oziroma kop«;
-      
v drugem odstavku 161. člena besedilo »oziroma
v kamnolomu, gramoznici ali peskokopu«;
-      
182. člen.
(3) Določbe zakona iz prvega odstavka tega
člena in določbe ter deli določb zakona iz drugega odstavka tega člena se
uporabljajo do začetka uporabe tega zakona.
(4) Z dnem uveljavitve tega zakona
prenehajo veljati naslednji predpisi, ki se uporabljajo do uveljavitve
predpisov, izdanih na podlagi tega zakona:
1.    
Pravilnik o strokovni izobrazbi in
usposobljenosti tehničnih vodij, vodij tehničnih služb in nadzorno tehničnega
osebja pri raziskovanju ali izkoriščanju rudnin ter o strokovnih izpitih in
ustrezni praksi samostojnih projektantov rudarskih projektov (Uradni list SRS,
št. 14/76 in 16/89),
2.    
Odlok o postopku ugotavljanja in overjanja
razvrščenih rezerv rudnin in talnih voda (Uradni list SRS, št. 1/79),
3.    
Uredba o načinu določanja plačila za rudarsko
pravico (Uradni list RS, št. 43/00, 41/02, 52/03 in 67/04),
4.    
Uredba o določanju plačila za sanacijo posledic
rudarskih del (Uradni list RS, št. 43/00),
5.    
Odredba o hitrosti gibanja traku pri podzemnem
pridobivanju premoga (Uradni list RS, št. 104/00),
6.    
Pravilnik o vsebini in načinu izdelave
splošnega akta o varnosti in zdravju pri delu, ki ga mora pred pričetkom del
izdelati izvajalec rudarskih del (Uradni list RS, št. 68/01),
7.    
Odredba o skladiščenju eksplozivnih sredstev v
rudarstvu v pomožnih skladiščih (Uradni list RS, št. 12/02),
8.    
Pravilnik o rudarskem merjenju, merski
dokumentaciji in rudarskih kartah (Uradni list RS, št. 68/03 in 83/03 – popr.),
9.    
Pravilnik o pogojih in postopku za izdajo
tehničnega soglasja (Uradni list RS, št. 68/03 in 83/03 – popr.),
10. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin pod zemljo (Uradni list RS, št. 68/03 in 83/03
– popr.),
11. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin na površinskih kopih (Uradni list RS, št. 68/03
in 83/03 – popr.),
12. 
Pravilnik o zahtevah za zagotavljanje varnosti
in zdravja pri delu ter o tehničnih ukrepih za dela pri raziskovanju in
izkoriščanju mineralnih surovin z globinskim vrtanjem (Uradni list RS, št.
68/03 in 83/03 – popr.),
13. 
Pravilnik o načinu izdelave, zaporedju, vsebini
in reviziji rudarskih projektov (Uradni list RS, št. 68/03 in 83/03 – popr.),
14. 
Pravilnik o postopku dokazovanja ustreznosti
odkopne metode, tehnologije in naprav (Uradni list RS, št. 68/03 in 83/03 –
popr.),
15. 
Pravilnik o označevanju mej in načinu vodenja
katastra raziskovalnih in pridobivalnih prostorov ter o načinu vodenja registra
nosilcev rudarske pravice (Uradni list RS, št. 76/03),
16. 
Pravilnik o predpisih in zahtevah za
zagotavljanje varnosti in zdravja pri delu in o tehničnih ukrepih za dela pri
bogatenju mineralnih surovin (Uradni list RS, št. 93/03),
17. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela na površini in pod zemljo,
ki niso povezana z raziskovanjem in izkoriščanjem mineralnih surovin (Uradni
list RS, št. 95/03),
18. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri razstreljevanju, kadar
gre za raziskovanje in izkoriščanje mineralnih surovin, izvajanje drugih
rudarskih del in izvajanje razstreljevalnih del v drugih dejavnostih (Uradni
list RS, št. 111/03),
19. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri skladiščenju in izrabi
sekundarnih ali trenutno odpadnih surovin v rudarstvu (Uradni list RS, št.
111/03),
20. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri postavljanju in uporabi
električnih instalacij in naprav v podzemnih prostorih in na površini pri
raziskovanju in izkoriščanju mineralnih surovin (Uradni list RS, št. 111/03,
52/04 in 117/05),
21. 
Pravilnik o zahtevah za zagotavljanje varnosti
in zdravja pri delu in o tehničnih ukrepih za dela pri prevažanju v podzemnih
prostorih in na površini pri raziskovanju in izkoriščanju mineralnih surovin
(Uradni list RS, št. 111/03),
22. 
Pravilnik rudarske reševalne službe (Uradni
list RS, št. 117/05),
23. 
Pravilnik o klasifikaciji in kategorizaciji
zalog in virov nafte, kondenzatov in naravnih plinov (Uradni list RS, št.
36/06),
24. 
Pravilnik o klasifikaciji in kategorizaciji
zalog in virov trdnih mineralnih surovin (Uradni list RS, št. 36/06) in
25. 
Pravilnik o organizaciji, materialu in opremi
za prvo pomoč na delovnem mestu (Uradni list RS, št. 136/06).
(5) Do izdaje predpisa iz petega odstavka
101. člena Zakona o rudarstvu (Uradni list RS, št. 61/10, 62/10 – popr., 76/10,
57/12 in 111/13) se za izdelavo rudarskega projekta za pridobitev dovoljenja za
raziskovanje, rudarskega projekta za pridobitev koncesije za izkoriščanje,
rudarskega projekta za izvedbo in rudarskega projekta izvedene sanacije
smiselno uporabljajo določbe predpisa iz 13. točke prejšnjega odstavka, ki se
nanašajo na vsebino rudarskega projekta za raziskovanje mineralnih surovin,
rudarskega projekta za izkoriščanje mineralnih surovin, rudarskega projekta za
izvajanje del in rudarskega projekta izvedenih del.«;
spreminja 156. člen zakona tako, da se glasi:
»156. člen
(izdaja
predpisov)
(1) Vlada najkasneje v šestih mesecih po
uveljavitvi tega zakona izda predpise iz drugega odstavka 12. člena, iz
tretjega odstavka 53. člena in tretjega odstavka 54. člena tega zakona.
(2) Minister, pristojen za rudarstvo,
najkasneje v šestih mesecih po uveljavitvi tega zakona izda predpise iz 16.
člena, šestega odstavka 76. člena, drugega odstavka 83. člena in četrtega
odstavka 101. člena tega zakona.
(3) Minister, pristojen za rudarstvo v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona izda predpise iz četrtega odstavka 74. člena,
šestega odstavka 75. člena in tretjega odstavka 111. člena tega zakona.
(4) Minister, pristojen za rudarstvo, v
soglasju z ministrom, pristojnim za varnost in zdravje pri delu in ministrom,
pristojnim za varstvo pred ionizirajočimi sevanji, najkasneje v šestih mesecih
po uveljavitvi tega zakona imenuje odbor izvedencev rudarske stroke in določi
postopek za izdajo tehničnega soglasja v skladu z drugim in četrtim odstavkom
74. člena tega zakona.
(5) Minister, pristojen za rudarstvo, izda
najkasneje v petih letih po uveljavitvi tega zakona tehnične predpise iz prvega
odstavka 73. člena tega zakona.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
56. člen
Plačevanje rudarske koncesnine in
zagotavljanje sredstev za sanacijo se v primeru podaljšanja rudarske pravice
ali njenega prenosa na drugo pravno ali fizično osebo uskladi z določbami 53.
in 54. člena zakona.
57. člen
(1) Pobude za raziskovanje in izkoriščanje
določene vrste mineralne surovine na podlagi drugega odstavka 25. člena Zakona
o rudarstvu (Uradni list RS, št. 61/10, 62/10 – popr., 76/10 in 57/12), vložene
pred uveljavitvijo tega zakona, se obravnavajo kot vloge za objavo javnega
razpisa za izdajo dovoljenja za raziskovanje po 25. členu zakona. 
(2) Postopki za možno izdajo koncesijskega
akta na podlagi drugega odstavka 34. člena Zakona o rudarstvu (Uradni list RS,
št. 61/10, 62/10 – popr., 76/10 in 57/12), začeti pred uveljavitvijo tega
zakona, se dokončajo po dosedanjih predpisih.
58. člen
Pritožbeni postopki, v katerih na drugi
stopnji odloča vlada, in so se začeli pred uveljavitvijo tega zakona, se
dokončajo po dosedanjih predpisih.
59. člen
(1) Postopki za prenos rudarske pravice na
podlagi 51. člena Zakona o rudarstvu (Uradni list RS, št. 61/10, 62/10 – popr.,
76/10 in 57/12), začeti pred uveljavitvijo tega zakona, se dokončajo po
dosedanjih predpisih. 
(2) Ugotavljanje pogojev za ugasnitev
rudarske pravice za izkoriščanje na podlagi 60. člena Zakona o rudarstvu
(Uradni list RS, št. 61/10, 62/10 – popr., 76/10 in 57/12) se za nosilce
rudarske pravice za izkoriščanje, zoper katere je bil na dan uveljavitve tega
zakona že začet stečajni postopek, dokonča po dosedanjih predpisih.
60. člen
(1) Vlada izda predpisa iz šestega odstavka
25. člena zakona in drugega odstavka 41. člena zakona v šestih mesecih po
uveljavitvi tega zakona. 
(2) Minister, pristojen za rudarstvo, izda
predpisa iz trinajstega odstavka 25.a člena zakona in trinajstega odstavka 42.a
člena zakona v šestih mesecih po uveljavitvi tega zakona, predpis iz petega
odstavka 101. člena zakona pa v enem letu po uveljavitvi tega zakona.
61. člen
Ne glede na določbo 1. točke drugega
odstavka 34. člena zakona se koncesija za izkoriščanje lahko podeli brez
javnega razpisa in samo na podlagi poprej izdanega rudarskega koncesijskega
akta za določeni pridobivalni prostor tudi pravni ali fizični osebi, ki je
zaključila z raziskovanjem mineralnih surovin v raziskovalnem prostoru na
podlagi pravnomočnega dovoljenja za raziskovanje mineralnih surovin po določbah
Zakona o rudarstvu (Uradni list SRS, št. 17/75, 29/86 in 24/89) ali koncesije
za raziskovanje po določbah Zakona o rudarstvu (Uradni list RS, št. 98/04 –
uradno prečiščeno besedilo in 68/08), če leži predlagani pridobivalni prostor
znotraj takšnega raziskovalnega prostora, koncesionar pa je ministrstvu, pristojnemu
za rudarstvo, poročal o rezultatih raziskovanja v skladu z vsakokrat veljavnimi
predpisi.
62. člen
(1) Ne glede na določbe 50. člena zakona se
šteje, da je nosilcem rudarske pravice za izkoriščanje, ki jim je bila rudarska
pravica za izkoriščanje podaljšana na podlagi Zakona o dopolnitvi Zakona o
rudarstvu (Uradni list RS, št. 57/12) do 31. decembra 2013, pa do dneva
uveljavitve tega zakona zoper njih ni začet stečajni postopek, rudarska pravica
podaljšana do 31. decembra 2015. 
(2) Ministrstvo, pristojno za rudarstvo,
nosilcem rudarske pravice iz prejšnjega odstavka v 15 dneh od uveljavitve tega
zakona po uradni dolžnosti pošlje z osebno vročitvijo dodatek h koncesijski
pogodbi, podpisan s strani ministra, pristojnega za rudarstvo, nosilec rudarske
pravice za izkoriščanje pa ga je ministrstvu, pristojnem za rudarstvo, dolžan
podpisanega vrniti najkasneje v 30 dneh po vročitvi. 
(3) Če nosilec rudarske pravice za
izkoriščanje ministrstvu, pristojnemu za rudarstvo, ne vrne podpisanega dodatka
h koncesijski pogodbi v roku iz prejšnjega odstavka ali če odkloni njegov
podpis, mu rudarska pravica z dnem izteka roka iz prejšnjega odstavka ugasne. 
(4) Ne glede na določbe 50. člena zakona se
lahko nosilcem rudarske pravice iz prvega odstavka tega člena, ki so v roku iz
drugega odstavka tega člena sklenili dodatek h koncesijski pogodbi, podaljša
rudarsko pravico od 1. januarja 2016 do najdlje 31. decembra 2016 tudi brez
izpolnjevanja pogojev iz 5. in 8. točke prvega odstavka, 2. in 5. točke drugega
odstavka in tretjega odstavka 50. člena zakona.
63. člen
(1) Ministrstvo, pristojno za rudarstvo,
zaradi uskladitve imenika pooblaščenih oseb v rudarstvu z določbami tega
zakona, izda osebi, ki je na dan uveljavitve tega zakona vpisana v imenik, novo
odločbo. V njej navede vse dosedanje vpise v imenik, ter za identifikacijsko
številko določi samo zadnjo identifikacijsko številko, s katero je bil
posameznik vpisan v imenik. 
(2) Oseba, ki je bila izbrisana iz imenika
pooblaščenih oseb v rudarstvu na podlagi določb Zakona o rudarstvu (Uradni list
RS, št. 61/10, 62/10 – popr., 76/10 in 57/12) zaradi neobstoja ustrezne pogodbe
iz tretjega odstavka 113. člena zakona, se ponovno vpiše v imenik, če
izpolnjuje pogoje za vpis.
64. člen
Z dnem uveljavitve tega zakona preneha
veljati 148.a člen Zakona o rudarstvu (Uradni list RS, št. 61/10, 62/10 –
popr., 76/10 in 57/12), uporablja pa se do 31. decembra 2013.
65. člen
Ta zakon začne veljati naslednji dan po
objavi v Uradnem listu Republike Slovenije.«.

Gradbeni zakon – GZ (Uradni list RS, št. 61/17) vsebuje
naslednjo končno določbo:
»126. člen
(začetek
veljavnosti in uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. junija 2018.«.

Zakon o spremembah in dopolnitvah Zakona o
rudarstvu – ZRud-1D (Uradni list RS, št. 54/22)
dodaja 150.e člen zakona, ki se glasi:
»150.e člen
(izjema pri
podaljšanju časa veljavnosti rudarske pravice pri izkoriščanju na zaokroženih
celotah in v premogovnikih)
(1) Pravni osebi ali samostojnemu
podjetniku posamezniku, ki ima koncesijo za izkoriščanje mineralne surovine za
predelovalno industrijo ali mineralne surovine za industrijo gradbenih
materialov in proizvodov ali geoenergetske surovine, pridobljeno na podlagi 19.
ali 105. člena Zakona o rudarstvu (Uradni list RS, št. 56/99, 46/04
98/04 – uradno prečiščeno besedilo, 68/08 in 61/10 – ZRud-1), se čas
veljavnosti rudarske pravice za izkoriščanje lahko podaljša tudi brez
izpolnjevanja pogoja pridobljene pravice izvajati rudarska dela na zemljišču iz
4. točke prvega odstavka 50. člena tega zakona za vsa zemljišča, ki so
predmet podaljšanja rudarske pravice, če:
1.    
je izkoriščanje znotraj odobrenega
pridobivalnega prostora mogoče izvajati postopoma na posameznih zaokroženih
celotah in
2.    
ima nosilec rudarske pravice na vseh zemljiščih
znotraj zaokrožene celote iz prejšnje točke, za katero bo predložil rudarski
projekt iz naslednjega odstavka, pridobljeno pravico izvajati rudarska dela.
(2) Koncesionar iz prejšnjega odstavka mora
k vlogi za podaljšanje časa veljavnosti rudarske pravice predložiti nov
revidirani rudarski projekt za pridobitev koncesije za izkoriščanje iz 5. točke
drugega odstavka 50. člena tega zakona za zaokroženo celoto iz 2. točke
prejšnjega odstavka.
(3) Koncesionar iz prvega odstavka tega
člena lahko po sklenitvi dodatka h koncesijski pogodbi iz desetega odstavka
50. člena tega zakona nadaljuje z izkoriščanjem mineralne surovine samo na
tistih zemljiščih znotraj pridobivalnega prostora, za katera mu je ministrstvo,
pristojno za rudarstvo, potrdilo rudarski projekt iz prejšnjega odstavka.
Določba o potrditvi rudarskega projekta je sestavni del dodatka h koncesijski pogodbi
o podaljšanju koncesije.
(4) Na preostalih zemljiščih znotraj
pridobivalnega prostora, za katera koncesionar nima pravice izvajati rudarska
dela na zemljišču, izkoriščanje mineralne surovine ni dovoljeno, rudarski inšpektor
pa lahko z odločbo odredi izvedbo nujnih rudarskih del za preprečitev
nevarnosti in škode.
(5) Po pridobitvi pravice izvajati rudarska
dela na zemljišču za novo zaokroženo celoto lahko koncesionar ministrstvu,
pristojnemu za rudarstvo, predloži v potrditev nov rudarski projekt za
pridobitev koncesije za izkoriščanje, ki se nanaša na takšno zaokroženo celoto.
O potrditvi novega rudarskega projekta se sklene poseben dodatek h koncesijski
pogodbi.
(6) Nosilcu rudarske pravice za
izkoriščanje premoga se rudarska pravica lahko podaljša tudi brez izpolnjevanja
pogoja iz 4. točke prvega odstavka 50. člena tega zakona. Takšna pravna
oseba razmerja z lastniki zemljišč znotraj pridobivalnega prostora še naprej
ureja preko rudarskih škod po predpisih, ki urejajo obligacijska razmerja.«;
dodaja 150.f člen zakona, ki se glasi:
»150.f člen
(izjeme pri
pridobitvi rudarske pravice na varovanih območjih)
(1) Ne glede na deveto alinejo četrtega
odstavka 35. člena tega zakona, lahko ministrstvo, pristojno za rudarstvo,
vladi predlaga izdajo rudarskega koncesijskega akta, vlada pa tak koncesijski
akt lahko sprejme, tudi brez pozitivnega naravovarstvenega mnenja po določbah
zakona, ki ureja ohranjanje narave, če:
1.    
se vloga nanaša na širitev pridobivalnega
prostora, na katerem ima zainteresirana pravna oseba ali samostojni podjetnik
posameznik ob uveljavitvi tega zakona že pridobljeno rudarsko pravico in
koncesijo za izkoriščanje mineralne surovine na podlagi 19. ali 105. člena
Zakona o rudarstvu (Uradni list RS, št. 56/99, 46/04, 98/04 – uradno
prečiščeno besedilo, 68/08 in 61/10 – Zrud-1) in
2.    
je ministrstvo, pristojno za rudarstvo,
zainteresirani pravni osebi ali samostojnemu podjetniku posamezniku potrdilo
zaloge mineralne surovine na podlagi opravljenih raziskav pred izdajo Uredbe o
posebnih varstvenih območjih (območjih Natura 2000) (Uradni list RS,
št. 49/04, 110/04, 59/07, 43/08, 8/12, 33/13, 35/13 – popr., 39/13 – odl.
US, 3/14, 21/16 in 47/18), kar je bila podlaga za pridobitev lastninske pravice
na zemljiščih, ki so predmet vloge za pridobitev rudarske pravice.
(2) V primeru iz prejšnjega odstavka mora
ne glede na uredbo iz 2. točke prejšnjega odstavka, Zavod Republike Slovenije
za varstvo narave podati takšne naravovarstvene smernice, da bo s prostorskimi
akti predvideno izkoriščanje mogoče izvesti ob največji možni meri varstva
narave.«;
spreminja 151. člen zakona tako, da se glasi:
»151. člen
(opredelitev
prostorskih aktov, namenjenih rudarstvu)
(1) Za prostorske akte, namenjene rudarstvu
po tem zakonu, se z dnem uveljavitve tega zakona štejejo tisti prostorski akti
po predpisih s področja urejanja prostora, s katerimi je za območje urejanja kot namenska raba prostora
določena raba za namen izkoriščanja določene vrste mineralnih surovin.
(2) Če je s prostorskim aktom kot namenska
raba prostora določena raba za namen izkoriščanja določene vrste mineralnih
surovin le na delu njegovega območja urejanja, se z dnem uveljavitve tega
zakona prostorski akt le v tem delu šteje za prostorski akt, namenjen rudarstvu
po tem zakonu.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
67. člen
(nadaljevanje
izkoriščanja na podlagi potrjenega rudarskega projekta)
Ne glede na spremenjeno 4. točko prvega
odstavka 50. člena zakona se nosilcu rudarske pravice za podzemno
izkoriščanje naravnega kamna brez vplivov na površino rudarska pravica lahko
podaljša tudi brez pravice izvajati rudarska dela na zemljiščih, na katerih se
podzemna rudarska dela ne bodo izvajala globlje od 30 metrov, če je takšen
rudarski projekt za pridobitev koncesije za izkoriščanje ministrstvo, pristojno
za rudarstvo, potrdilo do uveljavitve tega zakona.
68. člen
(prepoved
izvajanja hidravličnega lomljenja)
Skladno s spremenjenim drugim odstavkom
6. člena zakona nosilci rudarske pravice ne smejo izvajati raziskovanja
ali izkoriščanja ogljikovodikov s hidravličnim lomljenjem.
69. člen
(nadaljevanje
opravljanja reguliranih rudarskih storitev)
Ne glede na spremenjeni 70. in novi 70.a
člen zakona lahko osebe, ki na dan uveljavitve tega zakona opravljajo dela in
naloge tehničnega vodenja rudarskih del, vodenja posameznih rudarskih del,
vodenja tehničnih služb in vodenja posameznih tehničnih del v skladu z Zakonom
o rudarstvu (Uradni list RS, št. 14/14 – uradno prečiščeno besedilo in
61/17 – GZ) in Pravilnikom o strokovni izobrazbi in usposabljanju tehničnih
vodij, vodij tehničnih služb in nadzorno-tehničnega osebja pri raziskovanju ali
izkoriščanju rudnin ter o strokovnih izpitih in ustrezni praksi samostojnih
projektantov rudarskih projektov (Uradni list SRS, št. 14/76, 16/89,
Uradni list RS, št. 56/99 – ZRud in 61/10 – ZRud-1), nadaljujejo z
opravljanjem teh del in nalog, ne morejo pa biti na taka dela na novo
razporejene.
70. člen
(uskladitev s
koncesijami po prejšnjem zakonu)
(1) Ne glede na drugi odstavek
spremenjenega 95. člena zakona se v primerih, ko sta bili rudarska pravica
in koncesija podeljeni po določbah Zakona o rudarstvu (Uradni list RS,
št. 56/99, 110/02 – ZGO-1, 46/04, 98/04 – uradno prečiščeno besedilo in
68/08), redna zapiralna dela lahko izvajajo na podlagi rudarskega projekta za
izkoriščanje ter v njegovem okviru izdelanega rudarskega projekta za izvajanje
del, za katera je dovoljenje za izkoriščanje oziroma dovoljenje za izvajanje
del izdal pristojni upravni organ, če rudarska projekta takšna dela zajemata in
se s takimi deli ne posega izven rudniškega prostora.
(2) Ne glede na peti odstavek spremenjenega
95. člena zakona, ki predpisuje preverjanje možnosti nadaljevanja
izkoriščanja po potrjenem rudarskem projektu za pridobitev koncesije za
izkoriščanje, se v primerih, ko sta bili rudarska pravica in koncesija
podeljeni po določbah Zakona o rudarstvu (Uradni list RS, št. 56/99,
110/02 – ZGO-1, 46/04, 98/04 – uradno prečiščeno besedilo in 68/08), to
preverjanje lahko izvede po potrjenem rudarskem projektu za izkoriščanje.
(3) Ne glede na tretjo alinejo prvega
odstavka spremenjenega 97. člena zakona lahko nosilec rudarske pravice, ki
mu je bila koncesija podeljena po določbah Zakona o rudarstvu (Uradni list RS,
št. 56/99, 110/02 – ZGO-1, 46/04, 98/04 – uradno prečiščeno besedilo in
68/08), k predlogu za potrditev rudarskega projekta za opustitev izvajanja
rudarskih del priloži potrjen rudarski projekt za izkoriščanje, na podlagi
katerega se je izvajalo izkoriščanje.
71. člen
(uskladitev
zavarovanja odgovornosti)
Izvajalec rudarskih del, rudarski
projektant, geološki projektant in rudarski revident uskladijo zavarovalne
vsote s spremenjenim 121. členom zakona v enem letu od uveljavitve tega
zakona.
72. člen
(dokončanje
upravnih postopkov)
(1) Če je rudarska pravica ugasnila na
podlagi 60. člena Zakona o rudarstvu (Uradni list RS, št. 14/14 –
uradno prečiščeno besedilo in 61/17), se postopki za izbor novega nosilca
rudarske pravice za izkoriščanje, ki so se začeli pred uveljavitvijo tega zakona,
dokončajo po dosedanjih predpisih.
(2) Ne glede na spremenjeni 92. člen
zakona se za odločbe za melioracijo, ki so bile izdane pred uveljavitvijo tega
zakona, še naprej uporablja 92. člen Zakona o rudarstvu (Uradni list RS,
št. 14/14 – uradno prečiščeno besedilo in 61/17 – GZ).
(3) Postopki za izdajo dovoljenja za
opustitev rudarskih del iz 95., 96. in 97. člena Zakona o rudarstvu
(Uradni list RS, št. 14/14 – uradno prečiščeno besedilo in 61/17), začeti
pred uveljavitvijo tega zakona, se dokončajo po dosedanjih predpisih.
(4) Zapiralna dela ter postopki za izdajo
odločbe o prenehanju pravic in obveznosti v zvezi z rudarsko pravico za
izkoriščanje iz 98., 99. in 100. člena Zakona o rudarstvu (Uradni list RS,
št. 14/14 – uradno prečiščeno besedilo in 61/17), začeti pred
uveljavitvijo tega zakona, se dokončajo po dosedanjih predpisih.
73. člen
(izdaja in
uskladitev predpisov)
(1) Vlada uskladi predpisa iz tretjega
odstavka 53. člena in tretjega odstavka 54. člena zakona v šestih
mesecih po uveljavitvi tega zakona.
(2) Vlada uskladi predpis iz 9. člena
zakona v enem letu po uveljavitvi tega zakona.
(3) Minister, pristojen za rudarstvo,
uskladi predpisa iz šestega odstavka 101. člena in desetega odstavka
111. člena zakona v šestih mesecih po uveljavitvi tega zakona.
(4) Vlada izda predpis iz devetega odstavka
95. člena zakona v enem letu po uveljavitvi tega zakona.
74. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o uvajanju naprav za proizvodnjo
električne energije iz obnovljivih virov energije – ZUNPEOVE (Uradni list RS,
št. 78/23)
vsebuje naslednjo končno določbo:
»94. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.