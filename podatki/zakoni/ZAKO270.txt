I. SPLOŠNE DOLOČBE
1. člen
(1) Ta zakon ureja varstvo, gojenje,
izkoriščanje in rabo gozdov ter razpolaganje z gozdovi kot naravnim bogastvom s
ciljem, da se zagotovijo trajnostno sonaravno ter večnamensko gospodarjenje v
skladu z načeli varstva okolja in naravnih vrednot, trajno in optimalno
delovanje gozdov kot ekosistema ter uresničevanje njihovih funkcij.
(2) Določbe tega zakona, ki se nanašajo na
gozdove, veljajo tudi za druga gozdna zemljišča, če ta zakon ne določa drugače.
(3) Ta zakon ureja tudi pogoje
gospodarjenja z gozdnim prostorom ter s posamičnim gozdnim drevjem in skupinami
gozdnega drevja zunaj ureditvenih območij naselij (v nadaljnjem besedilu: zunaj
naselij), da se njihova vloga v okolju ohrani in krepi.
1.a člen
(1) S tem zakonom se ureja tudi izvajanje
Uredbe (EU) št. 995/2010 Evropskega parlamenta in Sveta z dne 20. oktobra 2010
o določitvi obveznosti gospodarskih subjektov, ki dajejo na trg les in lesne
proizvode (UL L št. 295 z dne 12. 11. 2010, str. 23; v nadaljnjem besedilu:
Uredba 995/2010/EU) in Izvedbene uredbe Komisije (EU) št. 607/2012 z dne 6.
julija 2012 o podrobnih pravilih v zvezi s sistemom potrebne skrbnosti ter
pogostostjo in vrsto pregledov nadzornih organizacij, kot je določeno v Uredbi
(EU) št. 995/2010 Evropskega parlamenta in Sveta o določitvi obveznosti
gospodarskih subjektov, ki dajejo na trg les in lesne proizvode (UL L št. 177 z
dne 7. 7. 2012, str. 16; v nadaljnjem besedilu: Uredba 607/2012/EU).
(2) Pristojni organi za izvajanje Uredbe
995/2010/EU in Uredbe 607/2012/EU so ministrstvo, pristojno za gozdarstvo,
gozdarska inšpekcija in Finančna uprava Republike Slovenije (v nadaljnjem besedilu: finančna uprava), vsak v skladu s svojimi
pristojnostmi.
(3) Za vodenje evidenc, izmenjavo
informacij, opravljanje pregledov nadzornih organizacij ter poročanje Evropski
komisiji v skladu z Uredbo 995/2010/EU in Uredbo 607/2012/EU je pristojno
ministrstvo, pristojno za gozdarstvo. Gozdarska inšpekcija in finančna uprava posredujeta ministrstvu,
pristojnemu za gozdarstvo, vse potrebne informacije.
2. člen
(1) Gozd je:
-      
zemljišče, poraslo z gozdnim drevjem v obliki
sestoja, ki lahko doseže višino najmanj 5 metrov in ima površino najmanj 0,25
hektarja;
-      
zemljišče v zaraščanju na površini najmanj 0,25
hektarja, ki se zadnjih 20 let ni uporabljalo v kmetijske namene in na katerem
lahko gozdno drevje doseže višino najmanj 5 metrov ter je pokrovnost
gozdnega drevja dosegla 75 odstotkov;
-      
obrečni in protivetrni pasovi, širši od ene
drevesne višine odraslega drevja, na površini najmanj 0,25 hektarja.
(2) Druga gozdna zemljišča so zemljišča,
porasla z gozdnim drevjem ali drugim gozdnim rastjem, na površini najmanj 0,25
hektarja, ki niso gozd in se zadnjih 20 let niso uporabljala v kmetijske
namene. Med druga gozdna zemljišča se uvrščajo tudi obore v gozdovih za rejo
divjadi in zemljišča pod daljnovodi v gozdu na površini najmanj 0,25 hektarja.
(3) Gozdna infrastruktura, ki ni odmerjena
v samostojno parcelo, je sestavni del gozda.
(4) Gozd oziroma drugo gozdno zemljišče po
tem zakonu niso posamično gozdno drevje, skupine gozdnega drevja na površini do
0,25 hektarja, drevoredi, parki in plantaže gozdnega drevja.
(5) Določbe tega zakona se uporabljajo tudi
za posamično gozdno drevje in skupine gozdnega drevja, ki rastejo zunaj gozda,
kadar je to s tem zakonom posebej določeno.
3. člen
Pojmi imajo po tem zakonu naslednji pomen:
1.    
Gozdni prostor je gozd oziroma gozdno zemljišče
iz prvega, drugega in tretjega odstavka prejšnjega člena in negozdno zemljišče,
ekološko oziroma funkcionalno povezano z gozdom, ki skupaj z njim zagotavlja
uresničevanje funkcij gozda.
2.    
Gozdnogospodarska območja so zaokrožene ozemeljske
ekosistemske celote, ki se določijo za zagotavljanje trajnosti gozdov in
načrtovanje, usmerjanje in spremljanje razvoja gozdov in gozdnega prostora ne
glede na lastništvo. Gozdnogospodarska območja se delijo na gozdnogospodarske
enote.
3.    
Gozdni ekosistem so življenjske združbe rastlin
in živali ter njihovi življenjski prostori z vsemi soodvisnostmi (vplivi okolja
na te življenjske združbe in obratno).
4.    
Biotsko ravnovesje je stanje gozdnega
ekosistema, ki zagotavlja obstoj, pestrost in uravnoteženo razmerje ter razvoj
rastlinskih in živalskih vrst.
5.    
Funkcije gozdov so ekološke: varovanje gozdnih
zemljišč in sestojev, hidrološka, funkcija ohranjanja biotske raznovrstnosti
ter klimatska funkcija; socialne: zaščitna funkcija – varovanje objektov,
rekreacijska, turistična, poučna, raziskovalna, higiensko – zdravstvena
funkcija, funkcija varovanja naravnih vrednot, funkcija varovanja kulturne
dediščine, obrambna ter estetska funkcija; proizvodne: lesnoproizvodna
funkcija, pridobivanje drugih gozdnih dobrin ter lovnogospodarska funkcija.
6.    
Sonaravno gospodarjenje je način ravnanja z
gozdnimi ekosistemi, ki temelji na negi gozda in zagotavlja njihovo ohranitev,
povečevanje pestrosti avtohtonih rastlinskih in živalskih vrst ter
vzpostavljanje biotskega ravnovesja.
7.    
Izbira dreves za možni posek je gojitveno –
negovalno opravilo, s katerim se v skladu s stanjem gozdnega ekosistema, cilji
in z intenzivnostjo gospodarjenja ter s potrebami lastnika gozda določijo
posamezna drevesa ali skupine dreves za posek.
8.    
Gospodarjenje z gozdovi obsega opravljanje
varstvenih in gojitvenih ter vseh drugih del, ki so potrebna za zagotavljanje
ekoloških in socialnih funkcij gozdov, gradnjo in vzdrževanje gozdne
infrastrukture, izkoriščanje in rabo gozdov ter razpolaganje z gozdovi.
9.    
Raba gozdov je skupni izraz za izkoriščanje
funkcij gozdov, ki je po tem zakonu dovoljeno tudi nelastnikom gozdov
(nabiranje gob, plodov gozdnega drevja in drugih rastlin, ki rastejo v
gozdovih, nabiranje zelnatih rastlin in njihovih delov, čebelarjenje, gibanje
po gozdovih, rekreacija v gozdu ipd.).
10. 
Premena gozda je gojitveno delo, s katerim se
spremeni mešanost ali zamenja drevesne vrste v gozdu, kjer rodovitnost rastišča
zaradi preteklega čezmernega izkoriščanja gozdnih lesnih sortimentov in drugih
gozdnih dobrin pretežno ni izkoriščena.
11. 
Gozdna infrastruktura so gozdne prometnice
(gozdne ceste, vlake in stalne žičnice) in drugi objekti v gozdovih, namenjeni
predvsem gospodarjenju z gozdovi.
12. 
Območja, pomembna za ohranitev prosto živečih
živali, so pasišča, grmišča, mirne cone in druga območja, pomembna za
razmnoževanje in vzrejo mladičev, v gozdu in ob gozdnem robu.
13. 
Krčitev gozda je odstranitev vsega gozdnega
drevja oziroma drugega gozdnega rastja zaradi spremembe namembnosti zemljišča.
14. 
Posek na golo je odstranitev vsega gozdnega
drevja v nepomlajenem sestoju, kjer ni predvidena sprememba namembnosti
zemljišča in gre za površino, pri kateri je povprečna razdalja med nasprotnimi
robovi preostalega sestoja večja od ene višine odraslega drevja na tem
rastišču.
15. 
Opustošen gozd je gozd, v katerem sta zaradi
nepravilnih posegov pri gospodarjenju onemogočeni njegovo trajno in optimalno
delovanje ter uresničevanje njegovih funkcij.
16. 
Priprava vlak za spravilo lesa ni poseg v gozd
po tem zakonu, če je tako opredeljeno v gozdnogojitvenem načrtu.
17. 
Razvrednoten gozd je gozd, v katerem se zaradi
negativnih zunanjih vplivov zmanjša njegova rastnost oziroma rodovitnost
gozdnega zemljišča ali drugače poslabšajo možnosti uresničevanja funkcij gozda.
18. 
Poškodovan gozd je gozd, v katerem je zaradi
negativnih vplivov onemogočen naraven razvoj ekosistema oziroma onemogočeno
zagotavljanje funkcij gozda. Poškodovan gozd je gozd za sanacijo in je ogroženo
okolje po predpisih o varstvu okolja.
19. 
Varstvena dela so dela, ki se opravljajo zato,
da se preprečijo ali omejijo motnje pri delovanju gozda, in sicer:
- 
z gozdnogojitvenim načrtom določena varstvena
dela;
- 
preventivna varstvena dela: preprečevalni in
preprečevalno-zatiralni ukrepi (polaganje kontrolnih dreves, postavljanje
lovnih nastav za podlubnike in podobno) ter protipožarni ukrepi (izdelava in
vzdrževanje protipožarnih presek, zidov, stez, protipožarnih tabel, tabel za
označevanje protipožarnih objektov, opazovalna služba, zagotovitev mest za
oskrbo helikopterjev z vodo in podobno);
- 
sanitarne sečnje: sečnje okuženega, z insekti
napadenega, močno poškodovanega ali podrtega drevja;
- 
spravilo in odvoz okuženega ali z insekti
napadenega, močno poškodovanega ali podrtega drevja iz gozda.
20. 
Okrasna drevesa so posekana gozdna drevesa,
namenjena za okras ali praznovanje.
21. 
Krčitev gozda za kmetijske namene je poseg v
gozd z namenom spremeniti rabo gozdnega zemljišča v rabo za kmetijske namene.
22. 
Zemljišča v zaraščanju so zemljišča, ki se kot
taka vodijo v uradni evidenci dejanske rabe zemljišč v skladu z zakonom, ki
ureja kmetijstvo.
23. 
Plantaža gozdnega drevja je nasad gozdnega
drevja, ki je namenjen izključno pridelavi lesa, okrasnih dreves ali plodov
oziroma drugih delov drevja in pri katerem so razdalje med drevjem že ob
zasaditvi tolikšne kot ob predvidenem končnem razvojnem stanju sestoja.
24. 
Prost dostop pomeni prosto hojo oseb po gozdu
ter drug dostop v gozd, ki se izvaja na lastno odgovornost in je v skladu s
predpisi, ki urejajo gozdove.
25. 
Gozdni lesni sortimenti so posekan les gozdnih
drevesnih vrst, in sicer s skorjo ali brez nje, in obsegajo: les v okrogli
obliki, razcepljen ali v drugi obliki (veje, korenine, panji in tvorbe), ter
lesne sekance iz lesa, pridobljenega neposredno v gozdu.
26. 
Vozilo je motorno vozilo, skupaj s priklopnim
vozilom, ali vprežno vozilo.
27. 
Cesta je javna cesta, nekategorizirana cesta,
ki se uporablja za javni cestni promet, ali gozdna cesta.
28. 
Izrazi javna cesta, nekategorizirana cesta, ki
se uporablja za javni cestni promet, motorno vozilo, priklopno vozilo in
vprežno vozilo imajo enak pomen, kot ga določajo predpisi, ki urejajo ceste,
motorna vozila in pravila cestnega prometa.
29. 
Pošiljatelj gozdnih lesnih sortimentov je
lastnik teh sortimentov, kadar jih prevaža sam ali jih izroči drugemu
prevozniku na podlagi sklenjene pogodbe z njim.
30. 
Prejemnik gozdnih lesnih sortimentov je oseba,
ki je gozdne lesne sortimente upravičena prevzeti na kraju razkladanja.
31. 
Mesto skladiščenja gozdnih lesnih sortimentov
je kraj, na katerem se ti sortimenti razložijo z vozila, potem ko se je že
opravil prevoz gozdnih lesnih sortimentov po cesti.
32. 
Les in lesni proizvodi so les in lesni
proizvodi, kot so opredeljeni v Uredbi 995/2010/EU.
33. 
Knjigovodska listina je listina, kot jo
določajo Slovenski računovodski standardi (Uradni list RS, št. 118/05,
10/06 – popr., 58/06, 112/06 – popr., 112/06 – popr., 3/07, 12/08, 119/08,
1/10, 90/10 – popr., 80/11, 2/12, 64/12, 94/14, 2/15 – popr., 95/15 in 98/15) v
povezavi s Pravili skrbnega računovodenja (Uradni list RS, št. 95/15 in
98/15) in izpolnjuje pogoje iz tega zakona.
34. 
Rastiščni koeficient (v nadaljnjem besedilu:
RK) je koeficient, ki odraža trajno lesno proizvodno spodobnost gozdne združbe
v primeru, da gozdna združba ne bi bila spremenjena zaradi delovanja človeka.
Rastiščni koeficient je relativni pokazatelj kakovosti gozdne združbe in se
izraža v razponih od najslabše do najboljše gozdne združbe v odnosu na
povprečni lesno proizvodni potencial drugih gozdnih združb.
35. 
Urejeno kurišče je prostor, na katerem se v
gozdu lahko kuri in je urejen ter umeščen v gozd oziroma gozdni prostor v
skladu s pogoji iz predpisa, ki ureja varstvo gozdov in protipožarno varstvo.
36. 
Gozdna združba je skupnost različnih
rastlinskih vrst, kjer so osnovne graditeljice drevesne vrste. Določen tip
gozdne združbe je razvit v podobnih življenjskih razmerah ter ga odlikuje
posebna vrstna sestava in struktura.
37. 
Lokacija, ki ne predstavlja nevarnosti za
nadaljnje širjenje podlubnikov, je center za zbiranje oziroma predelavo lesa (v
nadaljnjem besedilu: center), ki ga organizira družba Slovenski državni
gozdovi, d. o. o. ali druga pravna oseba, mesto skladiščenja gozdnih lesnih
sortimentov ali druga lokacija, ki jo določi Zavod za gozdove Slovenije.
3.a člen
(1) Določitev dela gozda oziroma gozdnega
zemljišča za stavbno zemljišče ali za drug namen je mogoča le v prostorskih
aktih v skladu z zakonom, ki ureja prostorsko načrtovanje.
(2) Določba prejšnjega odstavka ne velja za
graditev gozdne infrastrukture v gozdu oziroma na gozdnih zemljiščih in za
izvajanje del, ki se po tem zakonu štejejo za gozdarska investicijska
vzdrževalna dela.
(3) Gozdarska investicijska vzdrževalna
dela po tem zakonu so rekonstrukcija gozdne infrastrukture, izdelava in
rekonstrukcija protipožarnih presek, zidov, stez ter druga podobna dela.
Minister oziroma ministrica, pristojna za gozdarstvo (v nadaljnjem besedilu:
minister, pristojen za gozdarstvo) podrobneje določi gozdarska investicijska
vzdrževalna dela in pogoje za njihovo izvedbo.
(4) Gozdarska investicijska vzdrževalna
dela iz prejšnjega odstavka se štejejo za investicijska vzdrževalna dela po
predpisih, ki urejajo graditev objektov.
4. člen
Lastniki gozdov so pravne oziroma fizične
osebe.
5. člen
(1) Lastninska pravica na gozdovih se
izvršuje tako, da je zagotovljena njihova ekološka, socialna in proizvodna
funkcija. Lastnik gozda zato mora:
-      
gospodariti z gozdovi v skladu s predpisi, z
načrti za gospodarjenje in upravnimi akti, izdanimi po tem Zakonu;
-      
dopustiti v svojem gozdu prost dostop, razen za
primere pridobitne turistične oziroma pridobitne rekreativne dejavnosti;
-      
dopustiti v svojem gozdu čebelarjenje ter lov
in rekreativno nabiranje plodov, zelnatih rastlin, gob in prosto živečih živali
v skladu s predpisi.
(2) Lastniki gozdov imajo pravico
sodelovati v postopku priprave in sprejemanja načrtov za gospodarjenje z
gozdovi. Njihove potrebe, predlogi in zahteve se v največji možni meri
upoštevajo skladno z ekosistemskimi in zakonskimi omejitvami.
(3) Republika Slovenija mora v
gozdovih v svoji lasti omogočiti praktični pouk kot del izobraževalnega procesa
v gozdarstvu.
6. člen
(1) Podlaga za gospodarjenje z gozdovi
so nacionalni gozdni program in načrti za gospodarjenje z gozdovi.
(2) Z nacionalnim gozdnim programom in
z načrti za gospodarjenje z gozdovi se zagotavljajo:
-      
ohranitev ali vzpostavitev naravne sestave
gozdnih življenjskih združb in krepitev vsestranske odpornosti gozdov;
-      
gospodarjenje z gozdovi, ki ohranja vse
funkcije gozdov in temelji na uspešnem naravnem obnavljanju sestojev;
-      
ustrezno izkoriščanje gozdnih rastišč v skladu
z naravnim razvojem gozdnih življenjskih združb;
-      
medsebojna usklajenost gojenja gozdov,
pridobivanja lesa ter drugih gozdnih dobrin.
(3) Načrti za gospodarjenje z gozdovi
so:
-      
gozdnogospodarski in lovsko upravljavski načrti
območij;
-      
gozdnogospodarski načrti gozdnogospodarskih
enot;
-      
gozdnogojitveni načrti.
(4) Prostorske enote za načrtovanje so
gozdnogospodarska in lovsko upravljavska območja in gozdnogospodarske enote.
Gozdnogospodarska in lovsko upravljavska območja določi Vlada Republike
Slovenije, gozdnogospodarske enote pa se določijo z gozdnogospodarskimi načrti
območij.
II. NAČRTOVANJE
1. Nacionalni gozdni program
7. člen
(1) Z nacionalnim gozdnim programom se
določijo nacionalna politika trajnostnega, sonaravnega in večnamenskega
gospodarjenja z gozdovi, usmeritve za ohranitev in razvoj gozdov ter pogoji za
njihovo izkoriščanje oziroma večnamensko rabo. Vključuje tudi usmeritve za
trajnostno upravljanje prosto živečih živali ter za ohranitev in izboljšanje
njihovih življenjskih razmer.
(2) Nacionalni gozdni program se
spreminja in dopolnjuje v skladu s spremembami v gozdovih in s spremenjenimi
pogoji gospodarjenja. Ministrstvo, pristojno za gozdarstvo, vsakih pet let
pripravi poročilo o izvajanju nacionalnega gozdnega programa in njegovih
petletnih operativnih programov, ki ga sprejme Vlada Republike Slovenije.
(3) Strokovne podlage za nacionalni
gozdni program izdela Zavod za gozdove Slovenije (v nadaljnjem besedilu:
Zavod), predlog nacionalnega gozdnega programa izdela ministrstvo, pristojno za
gozdarstvo, po predhodni obravnavi, v katero je vključena zainteresirana
javnost, sprejme pa ga Državni zbor na predlog Vlade Republike Slovenije.
(4) Za izvedbo nacionalnega gozdnega
programa ministrstvo, pristojno za gozdarstvo pripravi petletne operativne
programe, ki jih sprejme Vlada Republike Slovenije.
2. Načrti za gospodarjenje z gozdovi
8. člen
(1) Z načrti za gospodarjenje z
gozdovi se določijo pogoji za usklajeno rabo gozdov in poseganje v gozdove ter
gozdni prostor, potreben obseg gojenja in varstva gozdov, najvišja možna
stopnja njihovega izkoriščanja ter pogoji za gospodarjenje z živalskim svetom.
(2) Vsebina načrtov za gospodarjenje z
gozdovi je javna.
(3) Načrti za gospodarjenje z gozdovi
so po preteku veljavnosti dokumentarno gradivo, ki se mora trajno hraniti.
9. člen
(1) Gozdnogospodarski načrti so gozdnogospodarski
in lovsko upravljavski načrti območij ter gozdnogospodarski načrti gozdnogospodarskih
enot. Gozdnogospodarski načrti se izdelajo kot skupni načrti za vse gozdove ne
glede na lastništvo ob upoštevanju posebnosti na posameznih območjih.
(2) Gozdnogospodarski načrti imajo
splošni in prostorski del.
(3) Obvezna izhodišča za izdelavo
gozdnogospodarskih načrtov so okoljska izhodišča po predpisih, ki urejajo
varstvo okolja.
(4) V gozdnogospodarskem načrtu se
upoštevajo tudi usmeritve za gospodarjenje z naravnimi vrednotami in kulturno
dediščino v gozdnem prostoru, vodnogospodarski pogoji in usmeritve za
zagotavljanje drugih funkcij gozdov, ki jih pripravijo pristojni organi in
organizacije.
(5) V gozdnogospodarskih načrtih se
določijo tudi potrebni ukrepi za ohranitev ugodnega stanja posebnih varstvenih
območij, določenih po predpisih, ki urejajo ohranjanje narave.
10. člen
(1) V gozdnogospodarskem in lovsko
upravljavskem načrtu območja (v nadaljnjem besedilu: območni načrt) se ob
upoštevanju usmeritev iz nacionalnega gozdnega programa, ugotovljenega stanja
gozdov, analize preteklega gospodarjenja, zakonitosti razvoja gozdov,
ugotovljenega stanja populacij divjadi in njenega okolja ter pridobljenih
spoznanj pri spremljanju razvoja gozdov na območju določijo:
-      
funkcije gozdov in njihovo ovrednotenje;
-      
cilji, usmeritve in ukrepi za gospodarjenje z
gozdom in gozdnim prostorom;
-      
cilji, usmeritve in ukrepi za upravljanje z
divjadjo v skladu s predpisi o divjadi in lovstvu;
-      
usmeritve za ohranjanje oziroma vzpostavitev
naravne avtohtone sestave gozdnih življenjskih združb na podlagi bioloških
kazalnikov.
(2) V prostorskem delu območnega načrta se:
-      
prikaže stanje gozdov in drugih gozdnih
zemljišč;
-      
v okviru gozdov in drugih gozdnih zemljišč
prikažejo območja, ki so po prostorskih planskih aktih namenjena drugim rabam;
-      
prikažejo območja, ki so razglašena za
varovalni gozd, gozdni rezervat oziroma za gozd s posebnim namenom, ter
zavarovana in varovana območja po predpisih, ki urejajo varstvo okolja,
ohranjanje narave in upravljanje z vodami;
-      
določijo območja posamičnega gozdnega drevja in
skupin gozdnega drevja zunaj ureditvenih naselij, ki so pomembna za ohranjanje
in razvoj krajine ali življenjskega prostora prostoživečih organizmov;
-      
prikaže zasnova gozdne infrastrukture in drugih
prostorskih ureditev v gozdnem prostoru;
-      
določijo območja, na katerih sta mogoči ježa in
vožnja s kolesom brez motorja po označenih gozdnih vlakah in drugih poteh.
(3) Funkcije gozdov, ki so določene in
ovrednotene s stopnjami njihovega vpliva na gospodarjenje z gozdovi na kartah
in popisih funkcij gozdov v območnem načrtu, se kot strokovne podlage
upoštevajo pri prostorskih ureditvah državnega in lokalnega pomena.
11. člen
(1) V gozdnogospodarskem načrtu gozdnogospodarske
enote se ob upoštevanju usmeritev iz splošnega dela območnega načrta,
ugotovljenega stanja gozdov, analize preteklega gospodarjenja, zakonitosti
razvoja gozdov ter pridobljenih spoznanj pri spremljanju razvoja gozdov v gozdnogospodarski
enoti določijo:
-      
funkcije gozdov in njihovo ovrednotenje;
-      
intenzivnost in cilji gospodarjenja z gozdom in
gozdnim prostorom;
-      
usmeritve za doseganje ciljev;
-      
ukrepi in načini njihove izvedbe po osnovnih
načrtovalnih enotah gozdnega prostora;
-      
usmeritve za gospodarjenje s posamičnim gozdnim
drevjem in skupinami gozdnega drevja zunaj naselij;
-      
rastiščni koeficient.
(2) V gozdnogospodarskem načrtu
gozdnogospodarske enote se lahko opredeli tudi dejavnosti, ki so potrebne za
gospodarno in učinkovito gospodarjenje z gozdovi.
(3) V prostorskem
delu gozdnogospodarskega načrta gozdnogospodarske enote se:
-      
prikažejo območja, ki so razglašena za
varovalni gozd, gozdni rezervat oziroma za gozd s posebnim namenom ter
zavarovana in varovana območja po predpisih, ki urejajo varstvo okolja,
ohranjanje narave in upravljanje z vodami;
-      
prikažejo območja, ki so predlagana, da se jih
razglasi kot varovalni gozd, gozdni rezervat oziroma gozd s posebnim namenom;
-      
prikažejo zemljišča v zaraščanju, ki so kot
gozd določena v gozdnogospodarskem načrtu gozdnogospodarske enote;
-      
določijo območja gozdov za sanacijo;
-      
določi intenzivnost gospodarjenja z gozdovi;
-      
določijo območja, pomembna za ohranitev prosto
živečih živali;
-      
določijo območja posamičnega gozdnega drevja in
skupin gozdnega drevja zunaj naselij, za katere je obvezna izdaja strokovnih
navodil za ravnanje z njimi;
-      
izdelata pregled in zasnova gozdne
infrastrukture in drugih načrtovanih posegov v gozdni prostor ter določijo
večfunkcionalna območja;
-      
območja, na katerih posamična izbira dreves za
možni posek ni obvezna.
(4) Površina
gozdov in funkcije gozdov, ki so določene in ovrednotene s stopnjami njihovega
vpliva na gospodarjenje z gozdom na kartah in popisih funkcij gozdov v
gozdnogospodarskem načrtu gozdnogospodarske enote, se kot strokovne podlage
upoštevajo pri urejanju prostora na lokalni ravni.
(5) Gozdne parcele
in podatki o njih se v zemljiškem katastru evidentirajo v skladu s predpisi, ki
urejajo evidentiranje nepremičnin.
(6) Ob izdelavi
gozdnogospodarskega načrta gozdnogospodarske enote Zavod, lokalno skupnost in
lastnike vseh zemljišč v zaraščanju, ki se v kmetijske namene ne rabijo že vsaj
10 let, pisno obvesti, da se bodo zemljišča, ki bodo še naprej prepuščena
zaraščanju, ob izdelavi naslednjega gozdnogospodarskega načrta določila kot
gozd oziroma drugo gozdno zemljišče.
(7) Gozdne združbe so določene z
gozdnogospodarskimi načrti gozdnogospodarskih enot, s katerimi je za vsako
gozdno združbo določen tudi RK. Najmanjša površina za določanje gozdne združbe,
je 0,25 ha.
(8) Za vsako osnovno načrtovalno enoto se določi
najnižji RK gozdne združbe v tej osnovni načrtovalni enoti. Posamezni gozdni
parceli se določi RK osnovne načrtovalne enote, v kateri leži. Če se gozdna
parcela nahaja v več osnovnih načrtovalnih enotah, se tej parceli določi RK
tiste osnovne načrtovalne enote, v kateri je največji delež parcele.
(9) RK gozdne parcele se lahko na pobudo
lastnika gozda prouči v postopku sprejema gozdnogospodarskega načrta
gozdnogospodarske enote in sicer od začetka priprave do konca javne razgrnitve
osnutka gozdnogospodarskega načrta gozdnogospodarske enote. Za obravnavo pobude
veljajo določbe 14. člena tega zakona.
(10) RK gozdne parcele se lahko spremeni
tudi v primeru spremembe meje parcele ali spremembe dejanske rabe zemljišča.
Nastale materialne stroške nosi lastnik gozdne parcele.
(11) Natančnejši način določitve gozdne
združbe ter natančnejši postopek določitve, proučitve in spremembe RK za gozdno
parcelo predpiše minister.
12. člen
(črtan)
13. člen
(1) Gozdnogojitveni načrt je izvedbeni
načrt gozdnogospodarskega načrta gozdnogospodarske enote, v katerem se po
posameznih gozdnih ekosistemih oziroma njihovih delih določijo:
-      
gozdnogojitveni cilji, smernice in ukrepi za
gospodarjenje;
-      
obseg, intenzivnost in nujnost gojitvenih in
varstvenih del;
-      
območja, kjer posamična izbira dreves za možni
posek ni obvezna in so usklajena z gozdnogospodarskim načrtom gozdnogospodarske
enote;
-      
količinski, časovni in prostorski obseg sečenj;
-      
načini in pogoji za pridobivanje lesa;
-      
smernice in dela za sočasno ohranjanje in
pospeševanje ekoloških in socialnih funkcij gozda.
(2) Na podlagi gozdnogojitvenega
načrta se izberejo drevesa za možni posek.
(3) Gozdnogojitveni načrti se morajo
zaradi sprememb, ki nastajajo z razvojem gozdov ali zaradi zunanjih vplivov na
gozd, dopolnjevati oziroma obnavljati tako, da se temu ustrezno prilagodijo
gozdnogojitveni cilji in ukrepi ter da se na novo določi obseg gojitvenih in
varstvenih del. Pobudo za spremembo oziroma dopolnitev načrta lahko da tudi
lastnik gozda.
(4) Lastnik gozda lahko za svoj gozd, za
plačilo materialnih stroškov izdelave, pridobi izvleček iz gozdnogojitvenega
načrta.
3. Postopek priprave in sprejemanja
gozdnogospodarskih načrtov
14. člen
(1) Ob začetku priprave gozdnogospodarskega
načrta Zavod na krajevno običajen način obvesti lastnike gozdov in
zainteresirano javnost, ki lahko, med pripravo osnutka, dajo svoje pobude.
Osnutek območnega načrta določi Strokovni svet Zavoda, osnutek
gozdnogospodarskega načrta gozdnogospodarske enote pa strokovni svet območne
enote Zavoda.
(2) Minister, pristojen za gozdarstvo, s
sklepom odredi javno razgrnitev osnutka gozdnogospodarskega načrta. Javna
razgrnitev traja 14 dni. Med javno razgrnitvijo se opravi javna obravnava. O
začetku in trajanju ter času javne razgrnitve in javne obravnave morajo biti na
krajevno običajen način obveščeni lastniki gozdov in zainteresirana javnost.
Sklep se objavi tudi na spletni strani ministrstva, pristojnega za gozdarstvo.
(3) Po opravljeni javni razgrnitvi in
javni obravnavi svet območne enote Zavoda obravnava pripombe in predloge ter
zavzame do njih stališče. Na tej podlagi Zavod pripravi predlog
gozdnogospodarskega načrta. Predlog območnega načrta določi svet Zavoda,
predlog gozdnogospodarskega načrta gozdnogospodarske enote pa svet območne
enote Zavoda.
(4) Zavod mora k predlogu območnega načrta
pridobiti soglasje ministra, pristojnega za okolje, prostor in vode ter
ministra, pristojnega za ohranjanje narave, k predlogu gozdnogospodarskega
načrta gozdnogospodarske enote pa mnenje organizacije, pristojne za varstvo narave
in mnenja lokalnih skupnosti, na območju katerih leži gozdnogospodarska enota.
(5) Soglasje oziroma mnenje se mora
izdati v enem mesecu po predložitvi predloga gozdnogospodarskega načrta. Če
soglasje oziroma mnenje ni dano ali odrečeno v roku, se šteje, da je dano.
(6) Zavod predloži predlog
gozdnogospodarskega načrta skupaj s predpisanim soglasjem oziroma s
predpisanimi mnenji ministrstvu, pristojnemu za gozdarstvo. Ministrstvo,
pristojno za gozdarstvo lahko predlog gozdnogospodarskega načrta vrne Zavodu,
ki ga mora spremeniti oziroma dopolniti v skladu s predlaganimi usmeritvami in
v določenem roku.
(7) Območni načrt sprejme Vlada
Republike Slovenije, gozdnogospodarski načrt gozdnogospodarske enote pa
minister, pristojen za gozdarstvo.
15. člen
(1) Gozdnogospodarski načrt se praviloma
izdeluje za obdobje 10 let. Zavod mora predložiti predlog novega
gozdnogospodarskega načrta na ministrstvo, pristojno za gozdarstvo, najpozneje
do 1. oktobra prvega leta novega obdobja, razen v primeru višje sile. Podaljšanje
roka za predložitev predloga načrta odobri minister, pristojen za gozdarstvo,
na podlagi obrazložene vloge Zavoda. Do sprejetja novega gozdnogospodarskega
načrta se uporablja dotedanji načrt.
(2) Gozdnogospodarski načrt se med
veljavnostjo spremeni ali dopolni, kadar je to potrebno, zaradi nepredvidenih
sprememb v gozdovih ali v poudarjenosti njihovih funkcij, zaradi potreb
urejanja prostora, zaradi uskladitve z gozdnogospodarskim načrtom višje ravni
ali z nacionalnim gozdnim programom oziroma s prostorskimi planskimi akti višje
ravni.
(3) O pobudi za spremembo ali
dopolnitev gozdnogospodarskega načrta odloči minister, pristojen za gozdarstvo.
(4) Spremembe in dopolnitve
gozdnogospodarskih načrtov se sprejemajo na enak način in po enakem postopku
kot gozdnogospodarski načrti.
16. člen
Minister, pristojen za gozdarstvo, v
soglasju z ministrom, pristojnim za okolje, prostor in vode ter ministrom,
pristojnim za ohranjanje narave, predpiše vsebino načrtov za gospodarjenje z
gozdovi, roke in podrobnejši postopek sprejemanja gozdnogospodarskih načrtov
ter način spremljanja njihovega izvajanja.
III. GOSPODARJENJE Z GOZDOVI
1. Gojenje in izkoriščanje gozdov
17. člen
(1) Na podlagi gozdnogojitvenega
načrta izda Zavod lastniku gozda, po predhodnem svetovanju in skupni izbiri
dreves za možni posek, odločbo v upravnem postopku. Z odločbo se določijo:
-      
potrebna gojitvena dela za obnovo gozdov in
nego mladja do vključno nege letvenjaka;
-      
potrebna varstvena dela;
-      
usmeritve ter roki za izvedbo in ponovitev
posameznih gojitvenih in varstvenih del;
-      
količina in struktura dreves za največji možni
posek;
-      
usmeritve in pogoji za sečnjo in spravilo lesa;
-      
usmeritve in pogoji za pridobivanje smole in
okrasnih dreves;
-      
obdobje, za katero je odločba izdana. Zoper
odločbo je možna pritožba na ministrstvo, pristojno za gozdarstvo. Pritožba
zoper odločbo ne zadrži njene izvršitve.
(2) Možni posek po prejšnjem odstavku
je največja količina drevja v bruto m3, ki jo sme posekati lastnik gozda med
veljavnostjo odločbe iz prejšnjega odstavka.
(3) Dela v gozdovih morajo biti
opravljena v ustreznem letnem času na način, s katerim se najmanj ogroža gozdni
ekosistem in da se zagotavljata varstvo gozdov in varnost ljudi. Nastale
posledice poškodb tal je treba odstraniti takoj po končanem spravilu oziroma
prevozu.
(4) Sečnja gozdnega drevja ter
pridobivanje smole in okrasnih dreves se smeta opravljati le na podlagi odločbe
iz prvega odstavka tega člena.
(5) Ne glede
na prvi odstavek tega člena v postopku izdaje odločbe skupna izbira dreves za
možni posek ni obvezna na območjih iz devete alinee drugega odstavka 11. člena
tega zakona.
(6) Če se lastnik gozda odloči za
premeno gozdov, mu pogoje za njeno izvedbo določi Zavod z odločbo v upravnem
postopku.
(7) Podrobnejše predpise za izvajanje
sečnje, ravnanje s sečnimi ostanki, spravilo, prevoz in zlaganje gozdnih lesnih
sortimentov izda minister, pristojen za gozdarstvo.
17.a člen
(1) Odločba iz prejšnjega člena se izda
praviloma za več let, vendar največ za dobo petih let.
(2) Pri skupni izbiri drevja za posek
lastnik odgovarja za pokazane meje svojega gozda.
(3) Če po izvedeni sečnji lastnik gozda
oziroma izvajalec sečnje ne uredi sečišča v skladu s tem zakonom in predpisom,
ki ureja izvajanje sečnje, mu lahko Zavod z odločbo določi dela, potrebna za
zagotovitev urejenosti sečišča.
17.b člen
(1) Gozdne lesne sortimente, ki so naloženi
na vozilo ali se prevažajo po cesti, zaradi spremljanja sledljivosti prometa z
gozdnimi lesnimi sortimenti in izvajanja nadzora v skladu s tem zakonom
spremlja knjigovodska listina iz 17.c člena tega zakona. Prevoznik gozdnih
lesnih sortimentov (v nadaljnjem besedilu: prevoznik) mora imeti knjigovodsko
listino po njihovem nalaganju in med njihovim prevozom pri sebi ali v vozilu
ter jo pooblaščeni uradni osebi za nadzor na njeno zahtevo izročiti na vpogled.
(2) Ne glede na prejšnji odstavek
knjigovodska listina ni potrebna za gozdne lesne sortimente, pridobljene iz
gozdov v lasti fizičnih oseb, ki so naloženi na vozilo ali se prevažajo po
cesti, če njihova skupna količina ne presega desetih kubičnih metrov, so
namenjeni lastni uporabi in jih prevaža lastnik gozda ali gre za prevoz v
obliki sosedske ali sorodstvene pomoči v skladu s predpisi, ki urejajo
preprečevanje dela in zaposlovanja na črno. Osebe iz prejšnjega stavka morajo
imeti po nalaganju in med prevozom gozdnih lesnih sortimentov pri sebi ali v
vozilu dovoljenje za posek dreves (odločba o izbiri dreves za posek, odločba o
sanitarni sečnji, dovoljenje za krčitev gozda, odločba o negovalnih delih v
gozdu) v izvirniku ali kopiji, ki ga je lastniku gozda izdal Zavod. Dokumenti
se pooblaščeni uradni osebi za nadzor na njeno zahtevo izročijo na vpogled.
(3) Ne glede na prvi in drugi odstavek tega
člena knjigovodska listina oziroma dovoljenje za posek dreves nista potrebna,
če so naloženi na vozilo ali se prevažajo po cesti gozdni lesni sortimenti,
premera do največ deset centimetrov na debelejšem koncu (razen za lesne sekance
in razcepljen les), če njihova skupna količina ne presega desetih kubičnih
metrov in na vozilo niso hkrati naloženi tudi drugi gozdni lesni sortimenti.
(4) Ne glede na prvi odstavek tega člena
knjigovodska listina ni potrebna za gozdne lesne sortimente, ki so naloženi na
vozilo ali se prevažajo po cesti in so predmet prodaje ali darila med dvema
fizičnima osebama. V tem primeru prevoz gozdnih lesnih sortimentov spremlja
izjava ali druga listina, v kateri je navedena vrsta in količina gozdnih lesnih
sortimentov, kraj in datum, pošiljatelj, prevoznik in prejemnik gozdnih lesnih
sortimentov. Izjavo ali drugo listino pošiljatelj in prejemnik hranita pet let
od datuma opravljenega prevoza gozdnih lesnih sortimentov in jo morata
podpisati pošiljatelj in prejemnik.
(5) Določbe tega člena se ne uporabljajo za
gozdne lesne sortimente, ki se uvažajo iz tretjih držav ali vnašajo iz drugih
držav članic Evropske unije. V tem primeru mora prevoznik pooblaščeni uradni
osebi za nadzor dokazati, da so uvoženi iz tretje države ali vneseni iz druge
države članice Evropske unije.
(6) Določbe prvega, tretjega in četrtega
odstavka tega člena se uporabljajo tudi za gozdne lesne sortimente, pridobljene
iz gozdnih drevesnih vrst, ki rastejo zunaj gozda.
17.c člen
(1) Knjigovodska listina, ki jo izda
pošiljatelj, mora vsebovati:
-      
podatke o lastniku dreves, ki mu je bila izdana
odločba v upravnem postopku na podlagi katere je izvršil posek dreves. Podatek
o lastniku je na knjigovodski listini lahko zapisan z identifikacijsko
številko, v tem primeru mora pošiljatelj voditi evidenco identifikacijskih
številk ter jo na zahtevo pristojnega organa predložiti na vpogled;
-      
podatke o pošiljatelju gozdnih lesnih
sortimentov (v nadaljnjem besedilu: pošiljatelj);
-      
podatke o prejemniku gozdnih lesnih sortimentov
(v nadaljnjem besedilu: prejemnik);
-      
podatke o prevozniku;
-      
vrsta in registrska številka vozila, kraj,
datum in ura nakladanja, kraj in datum razkladanja;
-      
vrsta in količina gozdnih lesnih sortimentov in
zaporedna številka knjigovodske listine.
Podatki o pošiljatelju,
prejemniku in prevozniku, v primeru fizičnih oseb obsegajo osebno ime, naslov
in davčno številko, v primeru pravnih oseb pa firmo in sedež firme ali davčno
številko.
(2) Ne glede na prejšnji odstavek podatkov
o lastniku dreves, ki mu je bila izdana odločba o poseku, na knjigovodski
listini ni treba navesti, če pošiljatelj gozdne lesne sortimente pošilja z
mesta skladiščenja, za katero mora biti vodeno materialno knjigovodstvo v
skladu s predpisi. V tem primeru se navede mesto skladiščenja.
(3) Ne glede na prvi odstavek tega člena se
v primerih gozdnih lesnih sortimentov, pridobljenih iz gozdnih drevesnih vrst,
ki rastejo zunaj gozda, na knjigovodsko listino vpišejo osebno ime in naslov
ali firma in sedež lastnika parcele, parcelna številka in katastrska občina
parcele.
(4) Šteje se, da so na vozilo naloženi
gozdni lesni sortimenti ali se prevažajo po cesti brez knjigovodske listine,
če:
-      
na knjigovodski listini niso vpisani podatki o
lastniku, ki mu je bila izdana odločba o poseku, pošiljatelju, prevozniku in
prejemniku, ali če navedeni podatki niso pravilni oziroma popolni;
-      
na knjigovodski listini ni vpisana vrsta ali
količina gozdnih lesnih sortimentov ali pa se na njej vpisana vrsta ali
količina ne ujema z dejanskim stanjem gozdnih lesnih sortimentov, naloženih na
vozilo ali pri njihovem prevozu po cesti, pri čemer se šteje, da na knjigovodski
listini vpisana količina gozdnih lesnih sortimentov, izražena v kubičnih
metrih, prostorninskih metrih ali tonah, ne ustreza dejanskemu stanju, če je
odstopanje večje od 10 odstotkov dejanske količine.
(5) Knjigovodska listina se sestavi v treh
izvodih, od katerih vse tri izvode podpišejo in po en izvod hranijo
pošiljatelj, prevoznik in prejemnik pet let od datuma opravljenega prevoza
gozdnih lesnih sortimentov.
(6) Če se pri nadzoru gozdnih lesnih
sortimentov, ki so naloženi ali se prevažajo po cesti, ugotovi, da prevoznik
nima knjigovodske listine, ali listin iz drugega in četrtega odstavka 17.b
člena tega zakona, pristojni organ prepove vožnjo oziroma nadaljnjo vožnjo in
izloči iz prometa motorno ali priklopno vozilo. Prevoznik je dolžan najkasneje
v roku dveh ur od izdaje odredbe nadzornemu organu predložiti knjigovodsko
listino oziroma listine iz drugega in četrtega odstavka 17.b člena tega
zakona. Ne glede na prejšnji stavek je rok za predložitev listin iz drugega in
četrtega ostavka 17.b člena tega zakona v primeru gozdnih lesnih sortimentov,
ki izvirajo iz sanitarne sečnje, 48 ur.
(7) Če prevoznik ne predloži listin iz
prejšnjega odstavka se šteje, da ni izkazal lastništva gozdnih lesnih
sortimetov, ki so naloženi ali se prevažajo z vozilom.
17.d člen
(črtan)
17.e člen
(črtan)
17.f člen
(črtan)
18. člen
(1) V gozdovih je prepovedano vsako
dejanje, ki zmanjšuje rastnost sestoja ali rodovitnost rastišča, stabilnost ali
trajnost gozda oziroma ogroža njegove funkcije, njegov obstoj ali namen.
(2) Ne glede na prejšnji odstavek
lahko lastnik gozda v lastnem gozdu pridobiva seme gozdnih dreves in druge
gozdne dobrine, če se s tem ne povzroči opustošenje.
(3) Prevoz in prodaja okrasnih dreves
sta dovoljena, če je okrasno drevo opremljeno s plombo, iz katere sta razvidni
izvorno gozdnogospodarsko območje in leto poseka. Plombe izdaja Zavod.
(4) Negozdna zemljišča v gozdu je
prepovedano pogozdovati, razen če je to predvideno v gozdnogospodarskem načrtu.
19. člen
(1) Dela v svojem gozdu lahko opravlja
lastnik gozda, pri tem pa mu lahko pomagajo njegovi zakoniti dediči ter njihovi
zakonci in druge fizične osebe v obliki medsosedske pomoči.
(2) Dela v gozdu lahko opravljajo tudi
za ta dela registrirane fizične ali pravne osebe (V nadaljnjem besedilu:
izvajalci), ki izpolnjujejo predpisane pogoje glede strokovne usposobljenosti.
(3) Minister, pristojen za gozdarstvo,
predpiše minimalne pogoje, ki jih morajo za opravljanje del v gozdovih
izpolnjevati izvajalci.
20. člen
(1) Za pripravo prostorskih planskih
aktov za ureditvena območja po drugih predpisih izdela Zavod strokovne podlage
za gospodarjenje s posamičnim gozdnim drevjem oziroma s skupinami gozdnega
drevja zunaj naselij.
(2) Za gospodarjenje s posamičnim gozdnim
drevjem in skupinami gozdnega drevja zunaj naselij, ki so pomembni habitati in
se obravnavajo kot življenjsko okolje prosto živečih živali, izda Zavod
lastniku strokovno navodilo na podlagi usmeritev iz gozdnogospodarskega načrta
gozdnogospodarske enote, katerega izpolnjevanje se upošteva pri sofinanciranju iz
druge alinee drugega odstavka 48. člena tega zakona.
21. člen
(1) Za graditev objektov in posege v gozd
oziroma gozdni prostor je treba pridobiti soglasje Zavoda.
(2) Mnenje Zavoda se mora pridobiti tudi za
graditev objektov zunaj gozda, če je iz poročila o vplivih na okolje razvidno,
da bi objekt ali posledice delovanja objekta negativno vplivali na gozdni
ekosistem in funkcije gozda.
(3) Soglasja iz tega člena ni mogoče
izdati, kadar je mogoče pričakovati, da bodo vplivi posega v prostor bistveno
ogrozili funkcije gozdov. Pri presoji ogroženosti se upošteva ovrednotenje
funkcij iz gozdnogospodarskih načrtov.
(4) Za krčitev gozda v kmetijske namene je
treba pridobiti dovoljenje Zavoda.
(5) Zavod izda dovoljenje iz prejšnjega
odstavka z odločbo, če ugotovi, da je krčitev v skladu s prostorskim aktom, s
katerim se ureja območje, na katerem leži gozd oziroma gozdno zemljišče.
(6) Ne glede na določbo prejšnjega odstavka
lahko izda Zavod dovoljenje tudi za krčitev gozda oziroma gozdnega zemljišča,
čeprav taka krčitev ni predvidena s prostorskim aktom, vendar samo, če površina
gozda oziroma gozdnega zemljišča, na katerem naj bi se izvedla krčitev, ne
presega 0,5 hektarja in če taka krčitev ni v gozdu, ki je v skladu s tem
zakonom opredeljen kot varovalni gozd ali gozd s posebnim namenom.
(7) Pri spremembi gozdnega zemljišča v
stavbno zemljišče kot jo določa občinski prostorski načrt, se z gozdom
gospodari v skladu z zakonom, ki ureja gozdove do sprejetja občinskega
podrobnega prostorskega načrta, ki lahko opredeljuje tudi etapnost izvedbe
prostorske ureditve. Krčitev gozda se lahko izvede po izdaji gradbenega
dovoljenja ob predhodni označitvi in evidentiranju gozdnega drevja, ki ga
izvede Zavod. Zavod izda na
podlagi dokončnega gradbenega dovoljenja ugotovitveno odločbo, v kateri se
določita količina in struktura dreves za posek.
21.a člen
(1) Pred začetkom gozdarskih investicijskih
vzdrževalnih del je treba pridobiti dovoljenje Zavoda. Zavod izda dovoljenje,
če izvajalec gozdarskih investicijskih vzdrževalnih del vlogi za izdajo
dovoljenja priloži ustrezen načrt, izdelan v skladu s predpisom iz tretjega
odstavka 3.a člena tega zakona ter predloži soglasje vseh lastnikov gozda
oziroma gozdnega zemljišča, na katerem namerava izvajati taka dela.
(2) Javni shod in prireditev je dopustno
organizirati v gozdu oziroma gozdnem zemljišču v skladu s predpisi, ki urejajo
javne shode in prireditve. O shodu oziroma prireditvi organizator obvesti
Zavod.
22. člen
(1) Posek na golo kot način
gospodarjenja z gozdovi je prepovedan.
(2) Ne glede na prepoved iz prejšnjega
odstavka se gozd lahko poseka na golo, če je to predvideno v gozdnogospodarskem
načrtu zaradi gozdnogojitvenih ukrepov ali če je to potrebno zaradi sanitarne
sečnje oziroma opravljanja preventivnih varstvenih del.
23. člen
(1) Lastnik gozda mora obnoviti gozd,
ki je bil opustošen ali v nasprotju s predpisi posekan na golo. Rok za obnovo
gozda določi Zavod z odločbo v upravnem postopku.
(2) Zavod v sodelovanju z lastnikom
gozda zagotovi obnovo gozda na pogoriščih in v gozdovih, poškodovanih v
naravnih ujmah. Povzročitelj požara je odškodninsko odgovoren lastniku gozda za
povzročeno škodo in izgubljeni dobiček, Republiki Sloveniji pa za stroške
obnove gozda.
24. člen
(1) Ograditev posameznih delov gozda
se lahko dovoli, če je to:
-      
predvideno v gozdnogojitvenem načrtu zaradi
zaščite mladja ali varstva gozdov pred divjadjo za čas. ki je potreben do
uskladitve populacije divjadi z okoljem;
-      
potrebno zaradi zaščite vodnih zajetij, varstva
naravnih vrednot in območij, zavarovanih na podlagi predpisov o ohranjanju
narave, kulturnih spomenikov ali znanstveno-raziskovalnih proučevanj.
(2) Za postavitev ograje iz prejšnjega
odstavka izda dovoljenje Zavod na predlog organa, organizacije ali posameznika
v 14 dneh. Z dovoljenjem se lahko določijo tudi ukrepi za omejitev gibanja
znotraj ograjenega gozda.
(3) Ogradi se lahko tudi gozd s
posebnim namenom, če je to določeno z aktom o razglasitvi gozda za gozd s
posebnim namenom.
25. člen
(1) V gozdovih, v katerih bi se z
nabiranjem živali, plodov, gob ali rastlin ogrožala katera koli rastlinska ali
živalska vrsta oziroma funkcija gozdov, se lahko nabiranje omeji ali prepove.
Omejitev vrste, količine, načina, kraja in časa nabiranja ali prepoved
nabiranja predpiše minister, pristojen za gozdarstvo.
(2) V gozdovih, kjer lastnik drevje
goji tudi zaradi plodov, se lahko drugim nabiranje takih plodov prepove.
Prepoved na predlog lastnika gozda odredi pristojni organ lokalne skupnosti.
26. člen
(1) Če spravila, prevoza ali zložitve
gozdnih lesnih sortimentov ni mogoče opraviti drugače ali bi bil drugačen način
nesorazmerno dražji, mora lastnik oziroma uporabnik:
-      
gozda dovoliti začasno spravilo, začasen prevoz
ali začasno zložitev tujih gozdnih lesnih sortimentov v svojem gozdu;
-      
kmetijskega zemljišča dovoliti v nerastni dobi
začasen prevoz ali začasno zložitev tujih gozdnih lesnih sortimentov na svojem
zemljišču.
(2) Če uresničevanja pravic iz
prejšnjega odstavka ni mogoče doseči sporazumno, izda Zavod na zahtevo stranke
o tem odločbo v upravnem postopku. V odločbi se v skladu s predpisi o
razlastitvi določi tudi višina odškodnine za začasno uporabljena zemljišča.
Zoper del odločbe, s katerim se odloči o pravici iz prejšnjega odstavka, je
možna pritožba na ministrstvo, pristojno za gozdarstvo. Pritožba zoper ta del
odločbe ne zadrži njene izvršitve. Zoper del odločbe, s katerim se odloči o
višini odškodnine, ni možna pritožba v upravnem postopku, pač pa lahko vsaka
stranka v nadaljnjih 30 dneh zahteva, da p tem odloči sodišče v nepravdnem
postopku.
2. Varstvo gozdov
27. člen
(1) Zaradi
spremljanja in krepitve biotskega ravnovesja v gozdovih zagotavlja izvajanje
varstvenih del:
-      
v gozdovih, na posamičnem gozdnem drevju zunaj
naselij in na skladiščih gozdnih lesnih sortimentov Zavod,
-      
na posamičnem gozdnem drevju v naseljih
gozdarska inšpekcija.
(2) Lastniki
gozdov in posamičnega gozdnega drevja ter gozdnih lesnih sortimentov izvajanja
del iz prejšnjega odstavka ne smejo ovirati oziroma preprečevati.
28. člen
(1) Lastniki in drugi uporabniki
gozdov oziroma lastniki
gozdnih lesnih sortimentov morajo izvajati vse s
predpisi o varstvu gozdov predpisane ukrepe za preprečitev in zatrtje
rastlinskih bolezni in prenamnoženih populacij žuželk, ki lahko porušijo biotsko
ravnovesje v gozdu, ter za preprečitev druge škode v gozdovih.
(2) Ukrepe po prejšnjem odstavku
morajo zagotoviti tudi lastniki gozdnega drevja, ki raste zunaj gozda, in
lastniki ter uporabniki zemljišč, ki po tretjem odstavku 2. člena tega zakona
niso gozd, in negozdnih zemljišč v bližini gozda.
29. člen
(1) Zavod
lastniku gozda in lastniku posamičnega gozdnega drevja zunaj naselij z odločbo
v upravnem postopku določi sanitarne sečnje, spravilo in odvoz okuženega ali z
insekti napadenega, močno poškodovanega ali podrtega drevja iz gozda na
lokacijo, ki ne predstavlja nevarnosti za nadaljnje širjenje škodljivih
organizmov, preventivna varstvena dela ter rok, do kdaj jih mora opraviti. V
odločbi se zavezanca tudi opozori, da se bodo, če odrejenih del ne opravi v
določenem roku, odrejeni ukrepi izvedli na podlagi upravne izvršbe iz 29.a
člena tega zakona. Zavod mora postopek iz tega člena voditi tako, da ne
nastajajo prekomerni in nepotrebni stroški za zavezanca. Pritožba zoper to
odločbo ne zadrži njene izvršitve. Če ima posamično drevo status naravne
vrednote, mora Zavod pred izdajo odločbe pridobiti mnenje organizacije,
pristojne za varstvo narave. Lastnik mora o izvršenih odrejenih ukrepih
obvestiti Zavod v roku treh dni.
(2) Lastnik
gozda lahko začne z izvedbo sanitarne sečnje in preventivnih varstvenih del že
pred izdajo odločbe iz prejšnjega odstavka, mora pa o tem predhodno obvestiti
Zavod.
(3) Če je v gozdovih toliko porušeno
biotsko ravnovesje, da ga ni mogoče vzpostaviti z ukrepi iz prvega odstavka
tega člena, ali če obstaja nevarnost druge velike škode, Zavod obvesti o tem
ministrstvo, pristojno za gozdarstvo. Minister, pristojen za gozdarstvo, odredi
dodatne ukrepe za varstvo gozdov, in določi izvajalce za njihovo izvedbo.
(4) Minister, pristojen za gozdarstvo,
izda predpise o varstvu gozdov, v katerih podrobneje predpiše načine izvajanja
del v gozdovih ter pogoje za drugo rabo gozdov.
29.a člen
(1) V primeru upravne izvršbe po drugi
osebi, ki se izvaja na podlagi izvršljive odločbe o sanitarnih sečnjah,
spravilu in odvozu okuženega ali z insekti napadenega, močno poškodovanega ali
podrtega drevja iz gozda in izvajanju preventivnih varstvenih del po drugi
osebi, se sanitarna sečnja in preventivna varstvena dela opravijo, gozdno lesni
sortimenti spravijo in odpeljejo ter prodajo v imenu in za račun zavezanca.
Prodajo izvede izvršitelj upravne izvršbe. Kupnino od prodanih gozdno lesnih
sortimentov se deponira na poseben podračun, ki ga Zavod za ta namen odpre.
Zavod v roku sedmih dni od prejema kupnine na podračun nakaže zavezancu
kupnino, zmanjšano za stroške izvršbe (posek, spravilo, izvedba preventivnih
varstvenih del), prevoza, vseh del, povezanih s skladiščenjem in stroške
skladiščenja ter prodaje. O vseh stroških iz prejšnjega stavka in vrednosti
prodanih gozdno lesnih sortimentih izda Zavod poseben sklep. Poseben sklep o
stroških izda Zavod v roku, ki je krajši od roka za nakazilo kupnine. Pritožba
zoper sklep o stroških ne zadrži njegove izvršitve.
(2) Če kupnina ne pokrije vseh ugotovljenih
stroškov iz prejšnjega odstavka, plačilo razlike krije Zavod, ki jo izterja od
zavezanca.
(3) Gozdne lesne sortimente iz prvega
odstavka tega člena se proda centrom, ki jih izbere Zavod. Izbrani centri so
gozdne lesne sortimente iz prvega odstavka tega člena dolžni odkupiti vsaj po
minimalni ceni.
(4) Vlada določi postopek in natančnejše
pogoje za izbiro centrov iz prejšnjega odstavka, minimalne cene in podrobnejši
postopek prodaje gozdnih lesnih sortimentov.
30. člen
(1) Gozdne lesne sortimente smreke, jelke,
bora in bresta, ki jih niso napadli podlubniki, je dovoljeno spravljati,
prevažati, skladiščiti in jih predelovati v lubju, vendar morajo biti obeljeni
ali predelani in njihovi ostanki porabljeni ali predelani:
-      
pri sortimentih iz zimske sečnje (od
1. novembra do 31. marca) do 15. maja, na Krasu pa do
1. maja,
-      
pri sortimentih iz letne sečnje (od
1. aprila do 31. oktobra) v 30 dneh po sečnji oziroma v 10 dneh po
dospetju na skladišče.
(2) Skladišča za gozdne lesne sortimente iz
prejšnjega odstavka morajo biti od 15. marca do 31. oktobra
opremljena s kontrolo-lovnimi pastmi.
(3) Gozdni lesni sortimenti, ki so jih
napadli podlubniki, se morajo takoj obeliti in podlubniki uničiti ali pa
prepeljati na skladišče in predelati v določenem roku, kar z odločbo dovoli in
določi Zavod.
(4) Za uničenje podlubnikov se na skladiščih
lahko uporabijo atestirana kemična sredstva, če se s tem ne ogroža okolje v
skladu s predpisi o varstvu okolja.
31. člen
(1) Uporaba kemičnih sredstev v gozdu
je prepovedana.
(2) Ne glede na prejšnji odstavek se v
gozdu izjemoma lahko uporabljajo atestirana kemična sredstva, ki ne ogrožajo
biotskega ravnovesja, za zaščito gozdnega mladja pred divjadjo in za zatiranje
prenamnoženih populacij žuželk, ki jih ni mogoče drugače številčno zmanjšati,
ter za zatiranje bolezni gozdnega drevja, ki lahko ogrozijo gozd.
(3) Dovoljenje za izjemno uporabo
kemičnih sredstev iz prejšnjega odstavka, s katerim se določi tudi način
njihove uporabe, izda Zavod v upravnem postopku. Rok za izdajo dovoljenja je
dva dni.
(4) Ne glede na prepoved iz prvega
odstavka tega člena se atestirana kemična sredstva, ki ne ogrožajo biotskega
ravnovesja, lahko uporabljajo za gašenje gozdnih požarov.
32. člen
(1) Paša v gozdovih je prepovedana.
(2) Izjemoma je na podlagi kriterijev,
določenih v predpisu o varstvu gozdov, paša lahko dovoljena z gozdnogojitvenim
načrtom.
33. člen
(1) V gozdu ni dovoljeno kuriti, razen
na urejenih kuriščih in zaradi zatiranja prenamnoženih populacij insektov in
bolezni gozdnega drevja, ki ogrožajo gozdove.
(2) Določbe prejšnjega odstavka se
uporabljajo tudi za zemljišča, ki po četrtem odstavku 2. člena tega zakona niso
gozd.
(3) Prepovedano je požigati travišča
in ledine na območju, kjer ogenj lahko ogrozi gozd. Sežiganje rastlinskih
ostankov na njivah je dovoljeno le ob stalni navzočnosti polnoletne osebe, ki ima
ogenj pod nadzorom.
34. člen
(1) Gozdove na Krasu in druge gozdove,
ki so posebno ogroženi zaradi požara, določi za požarno ogrožene gozdove
lokalna skupnost, na območju katere ležijo, na predlog Zavoda.
(2) Za varstvo gozdov pred požarom na
Krasu in v drugih požarno ogroženih gozdovih se sprejmejo in izvajajo ukrepi,
predpisani za varstvo pred požari.
(3) V gozdovih iz prvega odstavka tega
člena je prepovedana uporaba odprtega ognja.
35. člen
(1) Zavod spremlja obseg in stopnjo
razvrednotenja in poškodovanosti gozdov ter o tem obvešča pristojna
ministrstva, ki odredijo ukrepe za odpravo vzrokov razvrednotenja oziroma
poškodovanosti gozdov.
(2) Povzročitelj razvrednotenja
oziroma poškodovanja gozda mora lastniku takega gozda plačati odškodnino v
skladu s predpisi o varstvu okolja.
36. člen
(1) V gozdovih se v skladu z
gozdnogospodarskimi načrti ohranjajo oziroma ponovno vzpostavljajo habitati
avtohtonih rastlinskih in živalskih vrst. V gozdovih s spremenjeno sestavo
gozdnih življenjskih združb se postopno ponovno vzpostavlja njihova naravna
sestava.
(2) Številčnost populacij avtohtonih
vrst prosto živečih živali v gozdnem ekosistemu mora zagotavljati biotsko ravnovesje
ter ne sme ogrožati razvoja gozda ali preprečevati uresničevanja ciljev
gospodarjenja z njim.
36.a člen
V odločbah, izdanih v upravnih zadevah iz
prvega odstavka 17. člena, četrtega in sedmega odstavka 21. člena, prvega
odstavka 29. člena in osmega odstavka 37. člena tega zakona, Zavod določi
količino in strukturo dreves za posek po drevesnih vrstah in debelinskih
razredih.
3. Gradnja in vzdrževanje gozdne
infrastrukture
37. člen
(1) Gozdna infrastruktura se mora
načrtovati, graditi in vzdrževati tako. da se ob upoštevanju tehničnih,
gospodarskih in ekoloških pogojev gozdna tla, rastlinstvo in živalstvo čim manj
prizadenejo.
(2) Pri načrtovanju gozdnih cest je
treba poleg pomena gozdne ceste za gospodarjenje z gozdovi in prilagajanja
naravnemu okolju upoštevati tudi obstoj in razvoj višinskih kmetij ter
turistične in rekreativne potrebe.
(3) Gradnja
gozdnih prometnic je v javnem interesu. Gozdne prometnice se morajo graditi,
vzdrževati in uporabljati tako, da se ne:
-      
ogrozijo vodni viri;
-      
povzročijo erozijski procesi;
-      
prepreči odtok visokih vod iz hudournikov;
-      
poveča nevarnost plazov;
-      
poruši ravnotežje na labilnih tleh;
-      
poslabša odtok padavinskih vod, tako da bi bila
ogrožena kmetijska ali druga zemljišča ali da bi bil ogrožen obstoj gozda ali
onemogočen njegov razvoj;
-      
prizadenejo območja, pomembna za ohranitev
prosto živečih živali;
-      
prizadene naravna ali kulturna dediščina;
-      
ogrozijo druge funkcije oziroma večnamenska
raba gozdov.
(4) Prepovedana je uporaba gozdnih
prometnic za namene, ki niso povezani z gospodarjenjem z gozdovi, s katero se
zmanjša ali prepreči uporaba gozdnih prometnic oziroma povečajo stroški
njihovega vzdrževanja, če ta zakon ne določa drugače.
(5) Gozdne vlake je treba graditi in
vzdrževati v skladu z usmeritvami, določenimi v gozdnogojitvenem načrtu.
(6) Minister, pristojen za gozdarstvo,
v soglasju z ministrom, pristojnim za okolje, izda predpise o gradnji,
vzdrževanju in načinu uporabe gozdnih prometnic.
(7) Za gradnjo gozdnih prometnic se kot
dokazilo o pravici graditi po zakonu, ki ureja graditev objektov, šteje
overjeno soglasje lastnikov gozdov, ki imajo v lasti več kot tri četrtine
površin zemljišč na trasi predvidene gozdne prometnice.
(8) V primerih iz prejšnjega odstavka izda
Zavod za posek dreves in izvedbo drugih potrebnih del za gradnjo gozdne
prometnice na zemljišču trase predvidene gozdne prometnice, katerega lastnik ni
soglašal z gradnjo te prometnice, odločbo v upravnem postopku na predlog
lastnikov gozdov iz prejšnjega odstavka.
38. člen
(1) Gozdne ceste so gozdne prometnice,
ki so namenjene predvsem gospodarjenju z gozdom ter so sestavni del gozda ali
drugega zemljišča, čez katero potekajo, in so javnega značaja. Zavod vodi
evidenco o gozdnih cestah in oceni površino neodmerjenih gozdnih cest. ki se
odšteje pri osnovi katastrskega dohodka za odmero davka in drugih dajatev.
(2) Gozdne ceste, ki omogočajo tudi
dostop do kmetij, zaselkov oziroma vasi. turističnih objektov, izletniških in
drugih podobnih objektov in so pretežno javnega značaja, prevzemajo pripadajoče
lokalne skupnosti.
(3) Sredstva za vzdrževanje gozdnih
cest zagotavljajo lokalne skupnosti iz lastnih sredstev in iz prihodkov iz 49. člena tega zakona ter
Republika Slovenija.
(4) Izvedbo vzdrževanja gozdnih cest
zagotavlja lokalna skupnost na podlagi programa vzdrževanja, ki ga pripravi
Zavod v sodelovanju z lokalno skupnostjo.
39. člen
(1) Gozdne ceste praviloma lahko
uporabljajo tudi drugi uporabniki, morajo pa biti označene, da so gozdne ceste
in da jih drugi uporabniki uporabljajo na lastno odgovornost.
(2) Uporabniki morajo gozdne ceste
uporabljati v skladu z režimom uporabe, ki ga določi Zavod v sodelovanju z
lastniki gozdov.
(3) Zavod v sodelovanju z lokalno
skupnostjo označi gozdne ceste in režim njihove uporabe z opozorilnimi tablami
oziroma drugimi znaki.
(4) Za gozdne ceste v varovalnih
gozdovih in v gozdovih s posebnim namenom, v požarno ogroženih gozdovih in v
gozdovih, ki so v prostorskih delih gozdnogospodarskih načrtov določeni kot
območja, pomembna za ohranitev prosto živečih živali, oziroma v drugih podobnih
primerih, Zavod določi poseben režim prometa.
40. člen
(1) Vožnja v gozdu zunaj gozdnih cest
je dovoljena le za gospodarjenje z gozdovi ali za reševanje ljudi oziroma
premoženja.
(2) Ob veliki razmočenosti gozdnih
cest je vožnja z vozili nad določeno težo prepovedana. Največjo dovoljeno težo
vozil in trajanje prepovedi določi in ju na opozorilnih tablah označi Zavod.
(3) Ne glede na določbo prvega odstavek
tega člena sta ježa in vožnja s kolesom brez motorja dovoljeni na označenih
gozdnih vlakah in drugih označenih poteh na območjih, določenih v prostorskem
delu območnega načrta.
(4) Poti iz prejšnjega odstavka in pogoje
njihove rabe sporazumno določijo in v skladu s predpisi o gozdnih prometnicah
označijo lastniki, Zavod in lokalna skupnost.
41. člen
(1) Čezmerna uporaba gozdne ceste (v
nadaljnjem besedilu: čezmerna uporaba) pomeni povečan dnevni promet vozil, ki
ni povezan z gospodarjenjem z gozdovi, temveč je posledica pridobitne
dejavnosti.
(2) Čezmerna uporaba je začasna, če traja
manj kot 30 dni, sicer gre za trajno čezmerno uporabo.
(3) Za čezmerno uporabo mora uporabnik na
podlagi pisnega soglasja lastnikov najmanj polovice lastniških deležev površine
gozdne ceste in soglasja Zavoda, da je čezmerna uporaba dopustna glede na
poudarjenost funkcij gozda, pridobiti dovoljenje lokalne skupnosti, ki vzdržuje
gozdno cesto.
(4) Po končani čezmerni uporabi gozdne
ceste mora uporabnik v 14 dneh od zadnjega dneva uporabe gozdne ceste odpraviti
morebitne posledice take uporabe na cesti ali plačati odškodnino za morebitno
povzročeno škodo na gozdni cesti.
(5) Odškodnino iz prejšnjega odstavka določi
lokalna skupnost na predlog Zavoda. Odškodnina je prihodek proračuna lokalne
skupnosti in se uporabi za odpravo posledic začasne čezmerne uporabe gozdne
ceste.
(6) Merila za določitev odškodnine so
predvsem:
-      
normativi za vzdrževanje gozdnih cest,
-      
cene, ki veljajo za vzdrževalna dela na gozdnih
cestah v lokalni skupnosti,
-      
stanje gozdne ceste pred začetkom čezmerne
uporabe,
-      
stanje gozdne ceste po končani čezmerni
uporabi.
(7) Natančnejše pogoje, postopke in merila
iz tega člena predpiše minister, pristojen za gozdarstvo.
42. člen
(1) Kadar sečnje ali druge obdelave
gozdnih lesnih sortimentov oziroma spravila ni mogoče opraviti zunaj cestišča,
je treba gozdno cesto zapreti. Zaporo s prometno signalizacijo označi izvajalec
del, ki mora zato pridobiti dovoljenje Zavoda. Dnevna zapora lahko traja največ
10 ur, označena morata biti njen začetek in konec. Kadar traja zapora več dni,
izdela Zavod v sodelovanju z lastnikom gozdne ceste poseben načrt prometa in ga
označi na opozorilnih tablah.
(2) Trajno in popolno zaporo gozdnih
cest Zavod označi s cestno-prometnimi znaki za prepoved prometa. Zavod določi,
katere gozdne ceste se zaprejo z zapornico.
(3) Gozdne ceste se lahko, na podlagi
predhodnega dovoljenja Zavoda, zaprejo tudi zaradi zagotovitve varnosti,
vzdrževanja gozdne ceste, lova in prirejanja javnih shodov oziroma prireditev.
(4) Zapore gozdnih cest iz drugega
odstavka tega člena ne veljajo za prebivalce bližnjih naselij, ki dnevno
uporabljajo te ceste.
IV. VAROVALNI GOZDOVI IN GOZDOVI S POSEBNIM NAMENOM
43. člen
Gozdovi, ki v zaostrenih ekoloških razmerah
varujejo sebe, svoje zemljišče in nižje ležeča zemljišča, in gozdovi, v katerih
je izjemno poudarjena katera koli druga ekološka funkcija, se razglasijo za
varovalne gozdove.
44. člen
(1) Gozdovi, v katerih je izjemno
poudarjena raziskovalna funkcija, funkcija varovanja naravnih vrednot ali
funkcija varovanja kulturne dediščine, se razglasijo za gozdove s posebnim
namenom.
(2) Gozdovi, v katerih je izjemno
poudarjena zaščitna, rekreacijska, turistična, poučna higiensko-zdravstvena
funkcija, obrambna ali estetska funkcija, se lahko razglasijo za gozdove s
posebnim namenom. Gozdovi s posebnim namenom so tudi gozdna zemljišča, na
katerih so skladišča ali vadbeni objekti, namenjeni obrambnim potrebam. Z njimi
upravlja Ministrstvo za obrambo v skladu s tem zakonom.
(3) Gozdovi s posebnim namenom so tudi
gozdovi na območjih, ki so zavarovana po predpisih s področja ohranjanja
narave.
(4) (prenehal
veljati)
45. člen
(1) Varovalni gozdovi in gozdovi s posebnim
namenom iz prvega odstavka 44. člena tega zakona se razglasijo z predpisom
vlade.
(2) Gozdovi s posebnim namenom iz drugega
odstavka 44. člena tega zakona se razglasijo s predpisom lokalne skupnosti, če
je izjemna poudarjenost funkcij gozdov v njenem interesu oziroma s predpisom
vlade, če je izjemna poudarjenost funkcij gozdov v državnem interesu.
46. člen
(1) S predpisom, s katerim se gozd
razglasi za varovalni gozd ali za gozd s posebnim namenom, se določijo režim
gospodarjenja s takim gozdom, izvajalec tega režima in zavezanec za zagotovitev
sredstev za stroške, ki nastajajo zaradi posebnega režima gospodarjenja ali
posebnega režima ureditve in opreme gozda s posebnim namenom.
(2) Če se z razglasitvijo gozda za
varovalni gozd ali za gozd s posebnim namenom omeji uživanje lastnine oziroma
uveljavljanje lastninske pravice na gozdu, ima lastnik pravico zahtevati
ustrezne davčne olajšave ali pravico do odškodnine po predpisih o razlastitvi
oziroma lahko zahteva, da mu Republika Slovenija ali lokalna skupnost, ki je
gozd razglasila za varovalni gozd ali gozd s posebnim namenom, ta gozd odkupi.
Če lastnik to zahteva, je razglasitelj dolžan odkupiti ta gozd.
(3) Za razglasitev gozda z izjemno
poudarjeno raziskovalno funkcijo za gozd s posebnim namenom je treba predhodno
pridobiti soglasje lastnika.
(4) Dela, potrebna zaradi zagotovitve
posamezne izjemno poudarjene socialne funkcije v gozdu, ki ni razglašen za gozd
s posebnim namenom, se določijo s pogodbo med lastnikom takega gozda in državo
oziroma lokalno skupnostjo. V pogodbi se določi lastniku gozda tudi višina
odškodnine za zmanjšano lesnoproizvodno funkcijo in višina povračila za izvedbo
v pogodbi določenih del.
(5) Minister, pristojen za gozdarstvo,
lahko ne glede na predpise o urejanju prostora in prostorskem načrtovanju
odobri poseg v varovalni gozd ali gozd s posebnim namenom, če se s posegom
bistveno ne zmanjšajo funkcije, zaradi katerih je bil gozd razglašen.
V. PROMET Z GOZDOVI
47. člen
(1) Republika Slovenija ima predkupno
pravico pri nakupu gozdov iz 43. člena ter prvega, drugega in tretjega odstavka
44. člena tega zakona, razen če je izjemna poudarjenost funkcije, zaradi katere
so gozdovi razglašeni za gozdove s posebnim namenom, v interesu lokalne
skupnosti.
(2) Lokalna skupnost, na območju
katere ležijo gozdovi, ki se prodajajo, ima predkupno pravico pri nakupu gozdov
iz drugega in tretjega odstavka 44. člena tega zakona, če je izjemna
poudarjenost funkcije, zaradi katere so gozdovi razglašeni za gozdove s
posebnim namenom, v interesu lokalne skupnosti. Če lokalna skupnost predkupne
pravice ne uveljavi, jo ima lastnik, katerega zemljišče meji na gozd, ki se
prodaja.
(3) Ne glede na določbe prvega in drugega
odstavka tega člena ter predpisov, ki urejajo predkupno pravico na zemljiščih,
ima Republika Slovenija oziroma pravna oseba, ki gospodari z gozdovi v lasti
Republike Slovenije, predkupno pravico pri nakupu gozdov v kompleksu, večjem od
30 hektarjev. Ta pravna oseba mora v primeru zemljišč, ki se nahajajo na
zavarovanih območjih po predpisih s področja ohranjanja narave, pridobiti
mnenje ministrstva, pristojnega za ohranjanje narave, ki se šteje za izjavo iz
84. člena Zakona o ohranjanju narave (Uradni list RS, št. 96/04 – uradno
prečiščeno besedilo in 61/06 – ZDru-1).
(4) Pri prometu z gozdovi iz 43. in 44.
člena tega zakona ter prejšnjega odstavka upravna enota o predkupni pravici
obvesti pravno osebo, ki gospodari z gozdovi v lasti Republike Slovenije,
oziroma lokalno skupnost. Če pravna oseba, ki gospodari z gozdovi, v lasti
Republike Slovenije, oziroma lokalna skupnost uveljavlja predkupno pravico,
objava ponudbe na oglasni deski upravne enote in enotnem državnem portalu
e-uprave ni potrebna.
(5) Predkupna pravica po tem zakonu se
uveljavi tako, da upravičenec iz prejšnjega odstavka v 30 dneh od prejema
obvestila upravne enote pisno sporoči lastniku nepremičnine in upravni enoti,
da ponudbo sprejema.
(6) Zemljiške parcele, ki so gozd in so
manjše od 5 hektarjev, se lahko deli samo, če: 
-      
ni v prostorskih aktih na taki zemljiški
parceli ali njenem delu določena namenska raba gozd ali 
-      
je to potrebno zaradi gradnje javne
infrastrukture ali 
-      
so v solastnini z Republiko Slovenijo ali
lokalno skupnostjo.
(7) (prenehal
veljati)
(8) (prenehal
veljati)
(9) (prenehal
veljati)
(10) Razen v primerih iz prvega,
drugega in tretjega odstavka tega člena ima lastnik, katerega zemljišče meji na
gozd, ki se prodaja, prednostno pravico pri nakupu tega gozda. Če ta prednostne
pravice ne uveljavi, ima prednostno pravico drug lastnik, katerega gozd je
najbližje gozdu, ki se prodaja.
(11) Za postopke in roke prodaje
gozdov, uveljavljanje prednostne pravice in pogoje za menjavo gozdov se
smiselno uporabljajo določbe zakona o kmetijskih zemljiščih, če ni s tem
zakonom določeno drugače.
(12) (prenehal
veljati)
VI. FINANCIRANJE
48. člen
(1) V proračunu Republike Slovenije se
zagotavljajo sredstva za:
-      
javno gozdarsko službo;
-      
načrtovana dela v varovalnih gozdovih in
hudourniških območjih v zasebnih gozdovih;
-      
dela, za katera mora Zavod zagotoviti izvedbo;
-      
izplačila odškodnin in povračil v skladu s 46.
členom tega zakona in za nakup gozdov, ki jih Republika Slovenija razglasi za
varovalne gozdove oziroma za gozdove s posebnim namenom;
-      
izvajanje ukrepov za varstvo gozdov pred požari
na Krasu;
-      
preprečevalne in preprečevalno-zatiralne ukrepe
(polaganje kontrolnih dreves, postavljanje lovnih nastav za podlubnike in
podobno).
(2) V proračunu Republike Slovenije se
zagotavljajo tudi sredstva za sofinanciranje:
-      
gozdno-okoljskih ukrepov in ukrepov v okviru
Nature 2000, kot so določeni v Uredbi Sveta (ES) št. 1698/2005 z dne
20. septembra 2005 o podpori za razvoj podeželja iz Evropskega kmetijskega
sklada za razvoj podeželja (EKSRP) (UL L št. 277 z dne 21. 10. 2005, str.
1), zadnjič spremenjeni z Uredbo Sveta (ES) št. 1944/2006 z dne
19. decembra 2006 o spremembah Uredbe (ES) št. 1698/2005 z dne
20. septembra 2005 o podpori za razvoj podeželja iz Evropskega kmetijskega
sklada za razvoj podeželja (EKSRP) (UL L št. 367 z dne 22. 12. 2006, str.
23);
-      
gozdnogojitvenih in varstvenih del ter del za
vzdrževanje življenjskega okolja prosto živečih živali v zasebnih gozdovih
oziroma gozdnem prostoru;
-      
preprečevalno-zatiralnih varstvenih ukrepov za
skupine gozdnega drevja ali posamičnega gozdnega drevja na negozdnih površinah
zunaj naselij;
-      
obnove gozdov na pogoriščih in gozdov
poškodovanih zaradi naravnih ujm;
-      
semenarske in drevesničarske dejavnosti;
-      
razvojno-raziskovalnega dela v gozdarstvu;
-      
sanacij in premen v zasebnih gozdovih;
-      
vzdrževanja gozdnih cest;
-      
gradnje in rekonstrukcije gozdnih cest;
-      
priprave, gradnje in rekonstrukcije gozdnih
vlak;
-      
vlaganj za izboljšanje pogojev pridobivanja in
trženja gozdnih proizvodov;
-      
začetka dejavnosti združenj lastnikov gozdov
nastalih na podlagi pogodbe ali zakona;
-      
dejavnosti popularizacije gozdov in gozdarstva.
(3) Sredstva iz prejšnjih odstavkov se
v proračunu Republike Slovenije zagotavljajo po programu vlaganj v gozdove, ki
ga na podlagi nacionalnega gozdnega programa pripravi Zavod. Sredstva za namene
iz prve, druge, četrte, sedme, devete, desete in enajste alinee prejšnjega
odstavka se zagotavljajo tudi v skladu s predpisi Skupne kmetijske politike.
(4) Pri sofinanciranju del v gozdovih
se upoštevajo vrsta dela ter poudarjenost ekoloških in socialnih funkcij gozdov.
Minister, pristojen za gozdarstvo, izda predpise za uveljavljanje sredstev po
prvem in drugem odstavku tega člena.
49. člen
(1) Lokalnim skupnostim se prihodki za
vzdrževanje gozdnih cest zagotovijo iz davka, odmerjenega od gozdnih zemljišč,
v skladu z zakonom, ki ureja davek na nepremičnine.
(2) Višino prihodka, ki pripada posamezni
lokalni skupnosti, določi Vlada Republike Slovenije glede na skupno dolžino gozdnih
cest, povprečne stroške njihovega vzdrževanja in delež njihove rabe za
negozdarske namene.
(3) Lokalna skupnost mora sredstva, ki jih
prejme v skladu s prejšnjim odstavkom, nameniti izključno vzdrževanju gozdnih
cest.
VII. JAVNA GOZDARSKA SLUŽBA 
I. Dejavnost
50. člen
(1) Dejavnosti javne gozdarske službe
so:
-      
spremljanje stanja in razvoja gozdov;
-      
varstvo gozdov;
-      
usmerjanje gospodarjenja z gozdovi, gozdnim
prostorom, posamičnim gozdnim drevjem ter skupinami gozdnega drevja zunaj
naselij;
-      
usmerjanje gradnje in vzdrževanja gozdnih cest;
-      
vodenje evidenc in baz podatkov za gozdarstvo;
-      
strokovno svetovanje in usposabljanje lastnikov
gozdov;
-      
gozdno semenarstvo vključno s pridelavo semena
gozdnih in drevesnih vrst na semenskih plantažah, hranjenjem rezervnih količin
semena gozdnih drevesnih in grmovnih vrst in ustanovitvijo in delovanjem
semenske banke;
-      
zagotavljanje sadik gozdnih drevesnih in
grmovnih vrst;
-      
prevzemanje del, ki so bila opravljena v gozdu,
če so bila sofinancirana iz proračuna Republike Slovenije.
(2) Dejavnosti javne gozdarske službe
opravlja Zavod, posamezne naloge iz prve, druge, pete, sedme in osme alinee
prejšnjega odstavka Gozdarski inštitut Slovenije, posamezne naloge iz prve,
druge, tretje, pete, šeste, sedme in osme alinee prejšnjega odstavka pa lahko
opravljajo tudi koncesionarji.
(3) Koncesionar je lahko pravna ali
fizična oseba, registrirana za opravljanje ustrezne dejavnosti, ki izpolnjuje
kadrovske, tehnološke in prostorske pogoje za to dejavnost. Pogoje za
opravljanje dejavnosti predpiše minister, pristojen za gozdarstvo. Koncesije
podeljuje minister, pristojen za gozdarstvo, na predlog Zavoda.
(4) Delo Zavoda. Gozdarskega inštituta
Slovenije in koncesionarjev nadzira ministrstvo, pristojno za gozdarstvo.
51. člen
Lastniki gozdov ne smejo ovirati izvajanja
nalog javne gozdarske službe.
52. člen
Minister, pristojen za gozdarstvo, predpiše
podrobnejše pogoje iz 70. člena tega zakona, program pripravništva, program in
postopek strokovnega izpita ter program in postopek strokovnega izpopolnjevanja.
53. člen
(1) Zavod mora omogočiti praktični
pouk in pripravniško delo učencem in študentom oziroma diplomantom gozdarstva.
(2) Izobraževalne organizacije za
gozdarstvo na podlagi pogodbe z izvajalskimi organizacijami zagotovijo svojim
učencem in študentom praktični pouk pri teh organizacijah.
VIII. ZAVOD ZA GOZDOVE SLOVENIJE
1. Ustanovitev
54. člen
(1) S tem zakonom se ustanovi Zavod za
gozdove Slovenije.
(2) Ustanoviteljske pravice in
obveznosti izvršuje Vlada Republike Slovenije.
(3) Zavod je pravna oseba s statusom
javnega zavoda.
2. Ime in sedež Zavoda
55. člen
(1) Ime Zavoda je Zavod za gozdove
Slovenije.
(2) Sedež Zavoda je v Ljubljani.
3. Naloge Zavoda
56. člen
(1) Zavod opravlja javno gozdarsko
službo v vseh gozdovih, in sicer:
-      
zbira podatke o stanju in razvoju gozdov kot
ekosistema;
-      
vodi evidence kot baze podatkov za svoje delo
in za statistično posploševanje;
-      
spremlja biotsko ravnovesje v gozdovih;
-      
spremlja razvrednotenje in poškodovanost
gozdov;
-      
izdela program varstva gozdov;
-      
zagotavlja izvedbo ukrepov za varstvo gozdov;
-      
izdeluje načrte požarnega varstva za gozdove in
nudi strokovno pomoč pri gašenju požarov;
-      
opravlja naloge poročevalsko,
prognostično-diagnostične službe;
-      
izdela strokovne podlage za nacionalni gozdni program;
-      
pripravi program vlaganj v gozdove;
-      
izdeluje gozdnogospodarske načrte, gozdnogojitvene
načrte, lovsko upravljavske načrte območij ter druge strokovne podlage za
gospodarjenje z divjadjo v skladu z zakonom;
-      
pripravlja načrte za premeno in sanacijo
gozdov;
-      
usmerja in spremlja sanacijo hudourniških
območij;
-      
sodeluje pri prostorskem načrtovanju;
-      
sodeluje pri usmerjanju, usklajevanju in
opravljanju raziskovalne dejavnosti v gozdarstvu in lovstvu;
-      
pripravlja strokovne podlage za odpiranje
gozdov z gozdnimi prometnicami in vodi evidenco o gozdnih cestah;
-      
načrtuje vzdrževanje gozdnih cest;
-      
spremlja in nadzira izvajanje gradnje,
rekonstrukcij in vzdrževanja gozdnih cest ter prevzema opravljena dela
-      
pripravlja metodologijo za zbiranje podatkov o
stanju in razvoju gozdov;
-      
obdeluje podatke in pripravlja informacije o
stanju in razvoju gozdov;
-      
skrbi za popularizacijo gozdov in osveščanje
javnosti o pomenu gozdov;
-      
izvaja svetovanje, izobraževanje in
usposabljanje lastnikov gozdov;
-      
zagotavlja seme in sadike gozdnih drevesnih in
grmovnih vrst;
-      
prevzema opravljena dela v gozdovih in
hudourniških območjih, če so financirana ali sofinancirana iz proračuna;
-      
vodi in odloča o upravnih stvareh iz prvega in
šestega odstavka 17. člena, tretjega odstavka 17.a člena, prvega, drugega,
četrtega in sedmega odstavka 21.
člena, 21.a člena, prvega odstavka 23. člena, drugega odstavka 24. člena,
drugega odstavka 26. člena, prvega odstavka 29. člena, tretjega odstavka 30.
člena, tretjega odstavka 31. člena, osmega odstavka 37. člena, prvega in
tretjega odstavka 42. člena, drugega odstavka 92. člena in drugega odstavka 95.
člena. Upravne zadeve iz prvega odstavka 23. člena in prvega odstavka 29. člena
Zavod vodi in o njih odloča v skrajšanem postopku. Zavod lahko odločbe o izbiri
drevja za možni posek vroča tudi po postopku navadne vročitve, pri čemer se
šteje, da je vročitev opravljena deseti dan od dneva odprave odločbe;
-      
opravlja v gozdovih in gozdnem prostoru naloge
nadzora v skladu z določbami tega zakona;
-      
opravlja v gozdu in gozdnem prostoru naloge
neposrednega nadzora v naravi v skladu s predpisi o ohranjanju narave in v tej
zvezi naloge prekrškovnega organa;
-      
o nedovoljenih posegih in aktivnostih v gozdu
in gozdnem prostoru pisno obvešča pristojne inšpekcijske službe;
-      
(črtana);
-      
(črtana);
-      
daje strokovno pomoč pristojnim organom pri
izvajanju nadzora iz tretjega odstavka 75. člena tega zakona.
(2) Naloge iz druge, šeste,
osemnajste, štiriindvajsete, petindvajsete, šestindvajsete in sedemindvajsete
alinee prejšnjega odstavka Zavod opravlja kot javno pooblastilo.
56.a člen
(1) Evidenca o izdanih odločbah o poseku
dreves se vodi za izvajanje nadzora po tem zakonu.
(2) Evidenco o izdanih odločbah o poseku
dreves vodi in upravlja v elektronski obliki Zavod.
(3) V evidenci o izdanih odločbah o poseku
dreves se vodijo naslednji podatki:
-      
osebno ime in naslov ali firma in sedež ter davčna
številka lastnika gozda,
-      
vrsta odločbe (odločba o poseku dreves, odločba
o sanitarni sečnji, dovoljenje za krčitev gozda),
-      
številka in datum izdaje odločbe,
-      
datum pravnomočnosti odločbe in obdobje
veljavnosti odločbe,
-      
vrsta in količina dreves za posek.
(4) Zavod upravičenim uporabnikom
zagotavlja neposreden elektronski dostop do podatkov iz evidence iz prvega
odstavka tega člena.
57. člen
(1) (prenehal
veljati)
(2) S soglasjem ustanovitelja Zavod
lahko opravlja tudi druge naloge.
57.a člen
(1) Za opravljanje s tem zakonom določenih
nalog Zavod obdeluje osebne podatke o lastnikih zemljišč in njihovih začasnih
upraviteljih v skladu s predpisi o varstvu osebnih podatkov. Osebni podatki in
podatki o pravni osebi, povezani z lastnikom ali upravljalcem zemljišč, ki jih
obdeluje Zavod, so: naslov stalnega ali začasnega prebivališča, enotna matična
številka občana, davčna številka ali druga identifikacijska oznaka v zemljiškem
katastru in zemljiški knjigi, grafični in pisni podatki o parcelah in njihovi
površini, katastrski občini, katastrski kulturi in katastrskem razredu ter
podatki o izdanih odločbah.
(2) Razen podatkov o izdanih odločbah
pridobiva Zavod podatke iz prejšnjega odstavka iz računalniške podatkovne
zbirke zemljiškega katastra in zemljiške knjige Republike Slovenije.
Upravljalec oziroma organizacija, ki obdeluje podatke iz računalniške
podatkovne zbirke zemljiškega katastra in zemljiške knjige Republike Slovenije,
posreduje Zavodu podatke iz te zbirke brezplačno, pri čemer pa mu lahko
zaračuna materialne stroške priprave podatkov. Zavod lahko za opravljanje s tem zakonom določenih nalog šteje za
lastnika tudi osebo, ki ni vpisana v zemljiški knjigi, če pridobi listino, ki
je podlaga za vpis v zemljiško knjigo, ali se oseba sama izkaže za lastnika.
4. Organiziranost in organi Zavoda
58. člen
Zavod ima območne enote. Število in meje
območnih enot določi Vlada Republike Slovenije.
59. člen
Organi Zavoda so svet Zavoda, direktor
Zavoda in strokovni svet Zavoda.
60. člen
(1) Svet Zavoda sestavljajo
predstavniki svetov območnih enot, ustanovitelja, delavcev Zavoda, izobraževalnih
in raziskovalnih organizacij s področja gozdarstva in lastnikov gozdov.
(2) Svet Zavoda ima naslednje naloge:
-      
določi predlog območnega načrta;
-      
sprejme program dela Zavoda;
-      
sprejme finančni načrt in zaključni račun
Zavoda;
-      
sprejema poročila o opravljenem delu Zavoda;
-      
opravlja druga dela v skladu s statutom.
(3) Podrobnejša sestava in naloge
sveta Zavoda se določijo s statutom Zavoda.
61. člen
(1) Direktor Zavoda organizira in vodi
delo ter poslovanje Zavoda, predstavlja in zastopa Zavod in je odgovoren za
zakonitost dela Zavoda.
(2) Direktorja Zavoda imenuje in
razrešuje Vlada Republike Slovenije.
62. člen
(1) Strokovni svet Zavoda je
kolegijski strokovni organ Zavoda. Strokovni svet Zavoda določi osnutek
območnega načrta, obravnava strokovna vprašanja, povezana z gozdarstvom in
lovstvom ter predlaga rešitve in priporočila organom Zavoda.
(2) Sestava, način oblikovanja in
naloge strokovnega sveta Zavoda se določijo s statutom Zavoda v skladu z
zakonom.
63. člen
Organi območnih enot so svet območne enote,
vodja območne enote in strokovni svet območne enote.
64. člen
(1) Svet območne enote ima naslednje
naloge:
-      
obravnava pripombe in predloge iz javne
razgrnitve in javne obravnave gozdnogospodarskih načrtov in zavzame do njih
stališče;
-      
določi predlog. gozdnogospodarskega načrta, gozdnogospodarske
enote in predlog letnega lovsko upravljavskega načrta območja, katerega vsebino
določajo predpisi o divjadi in lovstvu;
-      
predlaga program dela območne enote;
-      
predlaga finančni načrt območne enote;
-      
sprejema poročila o opravljenem delu v območni
enoti;
-      
opravlja druga dela v skladu s statutom.
(2) Po tretjino članov sveta območne
enote sestavljajo predstavniki:
-      
lastnikov gozdov;
-      
lovstva, kmetijstva in varstva narave;
-      
ustanovitelja, lokalnih skupnosti z
gozdnogospodarskega območja in delavcev Zavoda.
65. člen
(1) Vodja območne enote organizira in
vodi delo ter. poslovanje območne enote in je odgovoren za strokovnost njenega
dela.
(2) Vodjo območne enote imenuje in
razrešuje direktor Zavoda po predhodnem mnenju Sveta območne enote. V enem letu
od nastopa funkcije lahko direktor Zavoda razreši vodjo območne enote. V
primeru razrešitve se vodjo območne enote, ki je bil že pred začetkom mandata
zaposlen na Zavodu, premesti na delovno mesto, ki ustreza njegovi izobrazbi in
usposobljenosti. Če takšnega delovnega mesta ni, mu delovno razmerje preneha,
ima pa pravico do odpravnine, ki mu zaradi prenehanja potrebe po njegovem delu
pripada v skladu s predpisi, ki urejajo delovna razmerja.
66. člen
(1) Strokovni svet območne enote je
kolegijski strokovni organ območne enote. Strokovni svet območne enote določi
osnutek gozdnogospodarskega načrta gozdnogospodarske enote in osnutek letnega
lovsko upravljavskega načrta območja, obravnava strokovna vprašanja, povezana z
gozdarstvom in lovstvom na gozdnogospodarskem območju, ter predlaga rešitve in
priporočila organom območne enote Zavoda.
(2) Sestava, način oblikovanja in
naloge strokovnega sveta območne enote se določijo s statutom Zavoda v skladu z
zakonom.
5. Pravice, obveznosti in odgovornosti
Zavoda v pravnem prometu
67. člen
(1) Zavod nastopa v pravnem prometu v
svojem imenu in za svoj račun. Za svoje obveznosti odgovarja z vsemi sredstvi,
s katerimi razpolaga.
(2) Premoženje Zavoda je last
Republike Slovenije. Zavod gospodari z vsemi osnovnimi in drugimi materialnimi
sredstvi, ki jih pridobi v skladu s tem zakonom.
(3) Za upravljanje premoženja je Zavod
odgovoren ustanovitelju. Zavod mora uporabljati in upravljati premoženje
ustanovitelja s skrbnostjo dobrega gospodarja.
6. Sredstva za delo Zavoda
68. člen
Zavod pridobiva sredstva za opravljanje
dejavnosti:
-      
iz proračuna Republike Slovenije;
-      
s prodajo storitev drugim;
-      
z dotacijami, darili in iz drugih virov.
7. Druge medsebojne pravice in
obveznosti med ustanoviteljem in Zavodom
69. člen
(1) Ustanovitelj:
-      
spremlja uresničevanje nacionalnega gozdnega programa;
-      
zagotovi ustrezne materialne možnosti za delo
Zavoda in njegov razvoj;
-      
izda soglasje k statutu; – imenuje in razrešuje
direktorja;
-      
imenuje in razrešuje svoje predstavnike v
organe Zavoda in območnih enot;
-      
izda soglasje k organizaciji in sistemizaciji
delovnih mest v Zavodu.
(2) Zavod:
-      
pripravi program dela in finančni načrt;
-      
skrbi za uresničevanje nacionalnega gozdnega programa;
-      
daje predloge za podelitev koncesije za
opravljanje določenih nalog javne gozdarske službe;
-      
poroča o poslovanju.
8. Delavci v Zavodu
70. člen
(1) Naloge javne gozdarske službe v Zavodu
opravljajo delavci, ki imajo za to ustrezno izobrazbo, ustrezno strokovno
usposobljenost za samostojno opravljanje dela v svojem poklicu in izpolnjujejo
druge pogoje, določene s tem zakonom in predpisi, izdanimi na njegovi podlagi.
(2) Naloge javne gozdarske službe v Zavodu
lahko na delovnih mestih, za katera je predpisana izobrazba, pridobljena po
študijskih programih prve stopnje ali raven izobrazbe, ki v skladu z zakonom
ustreza izobrazbi prve stopnje, opravljajo tudi delavci, ki imajo višjo
izobrazbo, pridobljeno v okviru sistema visokošolskega izobraževanja po
višješolskih programih, sprejetih pred 1. 1. 1994, ter najmanj 12 let delovnih
izkušenj na delovnih mestih z zahtevano višješolsko izobrazbo v Zavodu.
(3) Delavci Zavoda, ki opravljajo naloge
javne gozdarske službe, se v času delovnega razmerja na Zavodu ne smejo
ukvarjati z dejavnostjo gospodarjenja z gozdovi, dejavnostjo trženja lesa,
zastopanjem oseb, ki se ukvarjajo z navedenimi dejavnostmi ter s skrbništvom
nad gozdovi v lastništvu drugih oseb.
(4) Ne glede na določbo prejšnjega odstavka
se delavci Zavoda v času delovnega razmerja na Zavodu lahko:
-      
ukvarjajo z dejavnostjo rabe gozdov,
-      
ukvarjajo z dejavnostjo gospodarjenja z gozdovi
in dejavnostjo trženja lesa v lastnem gozdu ali v gozdu, ki je v lasti osebe,
ki je z njimi v krvnem sorodstvu v ravni vrsti do kateregakoli kolena, v
stranski vrsti pa do drugega kolena ali če je z njimi v zakonu ali v svaštvu do
prvega kolena.
71. člen
Strokovni delavci Zavoda imajo pravico in
dolžnost, da se strokovno izpopolnjujejo, zato jim mora Zavod omogočiti:
-      
stalno spremljanje razvoja gozdarskih ved;
-      
občasno praktično izpopolnjevanje v ustreznih
organizacijah;
-      
občasno preverjanje teoretičnega in praktičnega
znanja.
IX. RAZISKOVALNA DEJAVNOST
1. Skupne določbe
72. člen
(1) Raziskovalno dejavnost v
gozdarstvu in lovstvu opravljajo raziskovalne organizacije ter druge pravne in
fizične osebe, ki izpolnjujejo pogoje po predpisih o raziskovalni dejavnosti.
(2) Temeljna, uporabna in
razvojno-raziskovalna dejavnost v gozdarstvu in lovstvu se opravlja v okviru
nacionalnega raziskovalnega programa in v skladu z njim. Na tej podlagi
ministrstvo, pristojno za gozdarstvo, v sodelovanju z ministrstvom, pristojnim
za znanost in tehnologijo, financira ali sofinancira raziskovalne in razvojne
projekte ter raziskovalno in razvojno infrastrukturo.
(3) Ministrstvo, pristojno za
gozdarstvo, v sodelovanju z ministrstvom, pristojnim za znanost in tehnologijo,
usklajuje programiranje in izvajanje raziskovalnega dela.
2. Gozdarski inštitut
73. člen
(1) Gozdarski inštitut Slovenije
opravlja raziskovalno dejavnost na področju gozdov, gozdarstva, divjadi in
lovstva.
(2) Gozdarski inštitut Slovenije je pravna
oseba s statusom javnega raziskovalnega zavoda.
74. člen
(1) Gozdarski inštitut Slovenije poleg
raziskovalne dejavnosti opravlja naslednje naloge javne gozdarske službe:
-      
usmerja in strokovno vodi spremljanje stanja
razvrednotenja in poškodovanosti gozdov;
-      
usmerja in strokovno vodi poročevalsko,
prognostično – diagnostično službo za gozdove;
-      
strokovno usmerja gozdno semenarsko in
drevesničarsko dejavnost;
-      
razvija in strokovno usmerja informacijski
sistem za gozdove;
-      
pripravlja strokovne podlage in predloge
normativov za opravljanje del v gozdovih.
(2) Gozdarski inštitut Slovenije ima
naslednja javna pooblastila:
-      
izdaja potrdila za gozdno seme in sadike v
skladu s predpisi o semenu in sadikah;
-      
opravlja strokovni in zdravstveni nadzor nad
gozdnim semenarstvom in drevesničarstvom.
(3) Gozdarski inštitut Slovenije
opravlja program statističnih raziskav za gozdove in druge naloge, predvidene z
aktom o ustanovitvi in statutom.
IX.a ZDRUŽEVANJE
74.a člen
(1) Za povečanje učinkovitosti
gospodarjenja z gozdovi in trženja gozdnih proizvodov ter lesne biomase se
spodbuja prostovoljno združevanje lastnikov gozdov v društvih lastnikov gozdov.
(2) Za učinkovitejšo uporabo gozdarske
mehanizacije ter opreme, delovne sile in drugih proizvodnih zmogljivosti lahko
fizične osebe v skladu s predpisi, ki urejajo kmetijstvo ustanovijo strojne
krožke.
74.b člen
(1) Društvom na področju gozdarstva (v
nadaljnjem besedilu: društva), katerih namen ustanovitve in delovanja presega
uresničevanje interesov njihovih članov in pomeni delovanje v javnem interesu
na področju gozdarstva, lahko minister pristojen za gozdarstvo podeli status
društva, ki deluje v javnem interesu. Delovanje v javnem interesu na področju
gozdarstva pomeni, da je pretežni del delovanja društva na podlagi sprejetega
programa, v različnih oblikah in vsebinah namenjen popularizaciji gozdov in
gozdarstva.
(2) Podrobnejše pogoje za podelitev statusa
društva iz prejšnjega odstavka predpiše minister, pristojen za gozdarstvo v
skladu z zakonom, ki ureja društva.
(3) Ministrstvo, pristojno za gozdarstvo
vodi evidenco društev iz prvega odstavka tega člena.
(4) Izpolnjevanje pogojev za pridobitev
statusa društva, ki deluje v javnem interesu, se preverja na vsaka tri leta.
X. NADZOR
75. člen
(1) Uresničevanje določb tega zakona
in na njegovi podlagi izdanih predpisov nadzirajo gozdarski inšpektorji. Posege
v gozdni prostor nadzirajo tudi inšpektorji za lovstvo in ribištvo, gradbeni in
urbanistični inšpektorji, vsak v okviru svojih pooblastil.
(2) Uresničevanje določb tega zakona o
preprečevanju in gašenju požarov poleg gozdarskih inšpektorjev nadzirajo tudi
požarni inšpektorji in policija.
(3) Za nadzor nad
izvajanjem 17.b in 17.c člena tega zakona sta poleg gozdarskih inšpektorjev
pristojni tudi finančna uprava in policija, vsaka v skladu s svojimi
pristojnostmi.
(4) Za nadzor nad
izvajanjem Uredbe 995/2010/EU in Uredbe 607/2012/EU sta pristojni gozdarska
inšpekcija in finančna uprava, vsaka v skladu s svojimi pristojnostmi.
(5) Pri izvajanju
nadzora v skladu s tem zakonom finančna uprava vodi in odloča o postopkih
zaradi kršitev iz 4., 5., 6. in 7. točke prvega odstavka 77.c člena, 4. in 5.
točke prvega odstavka 80. člena, 1. do 3. točke prvega odstavka
81. člena tega zakona. Če finančna uprava pri izvajanju nadzora v skladu s
tem zakonom ugotovi kršitev predpisa, ima poleg pravic in dolžnosti, ki jih ima
po drugih predpisih, pravico in dolžnost odrediti ukrepe, da se ugotovljene
nepravilnosti in pomanjkljivosti odpravi v roku, ki ga določi. Policija v
okviru izvajanja nadzora v skladu s tem zakonom ugotavlja kršitve iz 2. do 7.
točke prvega odstavka 77.c člena tega zakona.
(6) Če pristojni organ pri izvajanju
nadzora v skladu s četrtim odstavkom tega člena pri gospodarskem subjektu iz
točke (c) 2. člena Uredbe 995/2010/EU ugotovi, da so les ali izdelki iz
lesa nezakonitega izvora oziroma, če ta gospodarski subjekt zakonitega izvora
ne dokaže, pristojni organ gospodarskemu subjektu z odločbo prepove njihov
promet.
(7) Za izvajanje
nadzora iz tretjega odstavka tega člena lahko finančna
uprava in policija za ugotavljanje vrste in količine
gozdno lesnih sortimentov zaprosita za pomoč gozdarsko
inšpekcijo ali javno gozdarsko službo.
76. člen
Za gozdarskega inšpektorja je lahko
imenovana oseba, ki ima univerzitetno izobrazbo gozdarske smeri in najmanj pet
let delovnih izkušenj na področju usmerjanja gospodarjenja z gozdovi ali na
področju gojenja in izkoriščanja gozdov.
77. člen
(1) Pri izvrševanju inšpekcijskega
nadzorstva ima gozdarski inšpektor poleg pravic in dolžnosti, ki jih ima po drugih
predpisih, še naslednje pravice in dolžnosti:
-      
pregledovati dela v gozdovih ter dokumentacijo
za ta dela in vsa mesta, kjer se v gozdovih sekajo oziroma spravljajo, zlagajo
in prevažajo gozdni lesni sortimenti iz gozda do potrošnika;
-      
pregledovati in spremljati uresničevanje
gozdnogospodarskih načrtov in gozdnogojitvenih načrtov;
-      
ustaviti vsa dela, ki niso v skladu z določbami
tega zakona in na njegovi podlagi izdanih predpisov;
-      
določiti rok za obeljenje panjev in neobeljenih
gozdnih lesnih sortimentov iglavcev in bresta, za katere je obeljenje
predpisano, oziroma odrediti obeljenje na stroške lastnika sortimentov oziroma
panjev oziroma skladišča;
-      
v nujnih primerih, ko bi sicer nastala škoda,
odrediti ukrepe, da se škoda prepreči;
-      
pregledovati in spremljati uresničevanje
ukrepov za varstvo gozdov;
-      
preveriti, če izvajalci izpolnjujejo pogoje za
opravljanje del v gozdovih;
-      
nadzirati porabo proračunskih sredstev, ki so
namenjena financiranju in sofinanciranju vlaganj v gozdove in gozdarstvo,
gradnje in vzdrževanja gozdnih prometnic;
-      
na gozdnih cestah ustaviti vozilo, ki prevaža
ali ima naložene gozdno lesne sortimente, na način in po postopku, ki ga
predpiše minister, pristojen za gozdarstvo;
-      
zahtevati od osebe, ki prevaža ali ima na
vozilu naložene gozdno lesne sortimente, na vpogled osebni dokument za
ugotavljanje istovetnosti te osebe;
-      
pregledovati dokumentacijo, ki mora spremljati
gozdno lesne sortimente med prevozom ali naložene na vozilo.
(2) Pritožba zoper odločbo, izdano na
podlagi tretje, četrte in pete alinee prejšnjega odstavka, ne zadrži njene
izvršitve.
(3) Če inšpektor pri opravljanju
inšpekcijskega nadzorstva nad izvajanjem tega zakona in predpisov, izdanih na
njegovi podlagi, ugotovi, da so ti predpisi kršeni, ima pravico in dolžnost:
-      
odrediti ukrepe, da se ugotovljene
nepravilnosti in pomanjkljivosti odpravijo v roku, ki ga določi;
-      
odrediti, da se sredstva, dodeljena oziroma
porabljena v nasprotju s tem zakonom in predpisi, izdanimi na njegovi podlagi,
vrnejo v proračun Republike Slovenije;
-      
poročati pristojnim državnim organom o
ugotovitvah pri opravljanju inšpekcijskega nadzora in o izrečenih ukrepih.
77.a člen
(1) Delavci Zavoda, ki jih za to pooblasti
minister, pristojen za gozdarstvo (v nadaljnjem besedilu: gozdarski nadzorniki)
in imajo pooblastila prekrškovnega organa po zakonu, ki ureja prekrške,
opravljajo poleg inšpektorjev neposredni nadzor nad izvajanjem določb prvih
odstavkov 18. in 25. člena, prvega in četrtega odstavka 37. člena ter prvega in
tretjega odstavka 40. člena tega zakona in na njihovi podlagi izdanih predpisov
ter določb drugih predpisov, ki urejajo nabiranje gob, plodov, zelnatih rastlin
in njihovih delov, ki zajema:
-      
ugotavljanje kršitev glede zmanjševanja
rastnosti sestoja ali rodovitnosti rastišča, stabilnosti ali trajnosti gozda
oziroma ogrožanja njegovega obstoja, namena ali funkcij, ki se med drugim
povzročajo tudi z zasekovanjem, lupljenjem, zarezovanjem, zažiganjem drevja in
grmovja, odvažanjem in zastrupljanjem zemlje, ogrožanjem bivališč živali;
-      
ugotavljanje kršitev glede omejitev in
prepovedi nabiranja živali, plodov, gob in rastlin;
-      
ugotavljanje kršitev glede rekreativnega
nabiranja gob, plodov, zelnatih rastlin in njihovih delov;
-      
ugotavljanje kršitev glede vožnje v gozdu;
-      
ugotavljanje kršitev, ki bi zmanjšale ali
preprečile uporabo gozdnih prometnic oziroma povečale stroške njihovega
vzdrževanja;
-      
opozarjanje oseb na dejanja, ki škodijo gozdu.
(2) Med opravljanjem zakonsko določenih
nalog je gozdarski nadzornik uradna oseba ter ima službeni znak, službeno
izkaznico in predpisano službeno obleko.
(3) Gozdarski nadzorniki imajo pravico od
osebe, ki ne spoštuje določb tega zakona in na njegovi podlagi izdanih
predpisov, zahtevati in dobiti na vpogled osebno izkaznico ali drugo javno
listino, s katero se dokazuje istovetnost te osebe. Gozdarski nadzorniki lahko
tudi fotodokumentirajo potek kršitve in kršilca zaradi dokazovanja storitve
prekrška.
(4) Gozdarski nadzorniki imajo pravico
izdati plačilni nalog osebi, ki stori prekršek iz 5., 13., 23., 24. in 27.
točke prvega odstavka 79. člena in 3. točke tretjega odstavka 81. člena
tega zakona.
(5) Minister, pristojen za gozdarstvo
predpiše podrobnejše določbe o službenem znaku, izkaznici in službeni obleki
gozdarskih nadzornikov.
77.b člen
(1) Pri izvrševanju nadzora v skladu s tem
zakonom ima policija poleg pooblastil, določenih v drugih predpisih, pravico
pregledovati dokumente, ki morajo spremljati gozdno lesne sortimente med
prevozom ali naložene na vozilo.
(2) Če policija pri izvrševanju nadzora
ugotovi, da je bil storjen prekršek po tem zakonu, predlaga gozdarskemu inšpektorju ali finančni
upravi uvedbo postopka o prekršku.
XI. KAZENSKE DOLOČBE
77.c člen
(1) Z globo od 2.500 eurov do 50.000 eurov
se za prekršek kaznuje pravna oseba, posameznik, ki samostojno opravlja dejavnost,
ali samostojni podjetnik posameznik, če:
1.    
seka ali dovoli sečnjo gozdnega drevja,
pridobiva okrasna drevesa ali opravlja premeno gozdov brez odločbe ali v
nasprotju z njo (prvi, četrti in šesti odstavek 17. člena, osmi odstavek
37. člena);
2.    
ne izda prevozniku knjigovodske listine pred
nalaganjem ali prevozom gozdnih lesnih sortimentov (prvi odstavek 17.b člena,
prvi odstavek 17.c člena);
3.    
ne vodi materialnega knjigovodstva za
skladišče, iz katerega so bili odpremljeni gozdni lesni sortimenti (drugi odstavek
17.c člena);
4.    
ima na vozilu naložene ali prevaža gozdne lesne
sortimente brez knjigovodske listine (prvi odstavek 17.b člena, četrti odstavek
17.c člena);
5.    
knjigovodske listine ali listin iz drugega in
četrtega odstavka 17.b člena na zahtevo pooblaščene uradne osebe ne izroči na
vpogled (prvi, drugi in četrti odstavek 17.b člena);
6.    
ravna v nasprotju s četrtim odstavkom 17.b
člena tega zakona;
7.    
daje na trg nezakonito pridobljen les ali lesne
proizvode, oziroma daje na trg les in lesne proizvode, za katere ne dokaže
zakonitega izvora (prvi odstavek 4. člena Uredbe 995/2010/EU) ali
8.    
ne izkaže lastništva gozdnih lesnih sortimentov
po odredbi nadzornega organa (šesti in sedmi odstavek 17.c člena).
(2) Z globo od 1.000
eurov do 2.000 eurov se za
prekršek iz prejšnjega odstavka kaznuje tudi odgovorna oseba pravne osebe,
posameznika, ki samostojno opravlja dejavnost ali samostojnega podjetnika
posameznika.
(3) Z globo od 300 eurov do 5.000 eurov se
za prekršek iz prvega odstavka tega člena kaznuje tudi posameznik.
(4) Z globo od 1.000 eurov do 2.000 eurov
se za prekršek iz 1. in 2. točke prvega odstavka tega člena kaznuje tudi
odgovorna oseba v samoupravni lokalni skupnosti in odgovorna oseba v državnem
organu.
78. člen
(1) Z globo od 3.000
eurov do 50.000 eurov se za prekršek kaznuje pravna oseba, posameznik, ki samostojno opravlja dejavnost ali samostojni podjetnik posameznik, ki v obsegu, ki presega
10-letni možni posek, seka ali dovoli sekati gozdno drevje ali okrasna drevesa
brez odločbe ali v nasprotju z njo (prvi in četrti odstavek 17. člena).
(2) Z globo od 2.000
eurov do 3.500 eurov se za prekršek iz prejšnjega
odstavka kaznuje tudi odgovorna oseba pravne osebe,
posameznika, ki samostojno opravlja dejavnost ali
samostojnega podjetnika posameznika.
(3) Z globo od 800 eurov do 2.000 eurov se za prekršek iz prvega odstavka tega člena kaznuje
tudi posameznik.
79. člen
(1) Z globo od 1.200 eurov do 42.000 eurov
se za prekršek kaznuje pravna oseba, posameznik, ki
samostojno opravlja dejavnost ali samostojni podjetnik
posameznik, ki:
1.    
ne opravi potrebnih gojitvenih ali varstvenih
del v določenem roku ali jih opravi v nasprotju z odločbo, pridobiva smolo brez
odločbe ali v nasprotju z njo (četrti odstavek 17. člena);
2.    
seka, spravlja, prevaža ali zlaga gozdne lesne
sortimente oziroma ravna s sečnimi ostanki oziroma ta dela zagotovi v nasprotju
s predpisi o varstvu gozdov ali ne odstrani posledic poškodb tal takoj po
končanem spravilu oziroma prevozu (tretji odstavek 17. člena);
3.    
ne ravna v skladu s predpisi za izvajanje sečnje,
ravnanje s sečnimi ostanki, spravilo, prevoz in zlaganje gozdnih lesnih
sortimentov (sedmi odstavek 17. člena);
4.    
ne zagotovi z odločbo Zavoda odrejenih del
(tretji odstavek 17.a člena);
5.    
s svojim ravnanjem zmanjšuje rastnost sestoja
ali rodovitnost rastišča, stabilnost ali trajnost gozda oziroma ogroža njegove
funkcije, njegov obstoj ali namen (prvi odstavek 18. člena);
6.    
pri pridobivanju semena gozdnih dreves ali
drugih gozdnih dobrin povzroči opustošenje (drugi odstavek 18. člena);
6.a  opravlja dela v gozdu, čeprav ne
izpolnjuje predpisanih pogojev glede strokovne usposobljenosti za delo v gozdu
(drugi odstavek 19. člena);
7.    
gradi objekt ali izvede poseg v gozd oziroma
gozdni prostor brez soglasja Zavoda (prvi odstavek 21. člena);
8.    
gradi objekt zunaj gozda brez soglasja Zavoda
(drugi odstavek 21. člena);
9.    
krči gozd brez dovoljenja Zavoda (četrti
odstavek 21. člena);
10. 
pred začetkom gozdarskih investicijskih
vzdrževalnih del ne pridobi dovoljenja Zavoda (prvi odstavek 21.a člena);
11. 
seka na golo, čeprav to ni predvideno v
gozdnogospodarskem načrtu (drugi odstavek v zvezi s prvim odstavkom 22. člena);
12. 
ne obnovi gozda, ki je bil opustošen ali v
nasprotju s predpisi posekan na golo, v roku, ki ga določi Zavod (prvi odstavek
23. člena);
13. 
kljub omejitvi ali prepovedi, ki jo določi
pristojni organ, v gozdovih nabira živali, plodove, gobe ali rastline
(25. člen);
14. 
preprečuje spremljanje ali krepitev biotskega
ravnovesja v gozdu ali izvajanje preventivnih varstvenih del (27. člen);
15. 
ne izvede oziroma zagotovi vseh s predpisi o varstvu
gozdov predpisanih ukrepov za preprečitev porušenja biotskega ravnovesja ali
druge škode v gozdovih (28. člen);
16. 
ne opravi sanitarnih sečenj ali preventivnih
varstvenih del v določenem roku ali jih opravi v nasprotju z odločbo (prvi
odstavek 29. člena);
17. 
ne izvede dodatno predpisanih ukrepov za
varstvo gozdov (tretji odstavek 29. člena);
18. 
ne obeli ali ne predela gozdnih lesnih
sortimentov smreke, jelke, bora ali bresta ali ne porabi ali ne predela
njihovih ostankov v predpisanem roku (prva in druga alinea prvega odstavka 30.
člena);
19. 
ne opremi skladišč od 15. marca do
31. oktobra s kontrolno-lovnimi pastmi (drugi odstavek 30. člena);
20. 
ne zagotovi izvedbe z odločbo Zavoda določenih
del (tretji odstavek 30. člena);
21. 
brez dovoljenja Zavoda v gozdu uporablja kemična
sredstva oziroma zagotovi njihovo uporabo (drugi in tretji odstavek v zvezi s
prvim odstavkom 31. člena);
22. 
pase v gozdu, kadar to ni dovoljeno z
gozdnogojitvenim načrtom (32. člen);
23. 
z gradnjo, vzdrževanjem ali uporabo gozdnih
prometnic ogrozi vodni vir, povzroči erozijski proces, prepreči odtok visokih
vod iz hudournikov, poveča nevarnost plazu, poruši ravnotežje na labilnih tleh,
poslabša odtok padavinskih vod, prizadene območje, pomembno za ohranitev prosto
živečih živali, prizadene naravno ali kulturno dediščino, ogrozi drugo funkcijo
oziroma večnamensko rabo gozdov (tretji odstavek 37. člena);
24. 
uporabi gozdno prometnico za namen, ki ni
povezan z gospodarjenjem z gozdovi, s čimer zmanjša ali prepreči uporabo gozdne
prometnice oziroma poveča stroške njenega vzdrževanja (četrti odstavek 37.
člena);
25. 
gradi ali vzdržuje gozdne vlake v nasprotju z
usmeritvami, določenimi v gozdnogojitvenem načrtu (peti odstavek 37. člena);
26. 
(črtana);
27. 
se razen za namene gospodarjenja z gozdovi ali
reševanja ljudi oziroma njihovega premoženja vozi v gozdu ali gozdnem prostoru
zunaj gozdnih cest z izjemo vožnje s kolesom brez motorja (prvi odstavek 40.
člena);
28. 
se vozi po gozdnih cestah z vozili nad določeno
težo, kadar je to zaradi razmočenosti tal prepovedano (drugi odstavek 40.
člena);
29. 
brez dovoljenja oziroma v nasprotju z
dovoljenjem čezmerno uporablja gozdne ceste (tretji odstavek 41. člena);
30. 
v predpisanem roku ne odpravi morebitnih
posledic čezmerne uporabe ali ne plača odškodnine (četrti odstavek 41. člena);
31. 
zapre gozdno cesto brez predhodnega dovoljenja
Zavoda (tretji odstavek 42. člena);
32. 
ovira izvajanje nalog javne gozdarske službe
(51. člen);
33. 
na podlagi izdane odločbe ne ustavi vseh del,
ki niso v skladu z zakonom ali na njegovi podlagi izdanih predpisov (tretja
alinea prvega odstavka 77. člena);
34. 
ne ravna v skladu z izvršljivo odločbo, s
katero je inšpektor odredil izvršitev ukrepov, ki jih določa ta zakon ali drug
predpis.
(2) Z globo od 600 eurov do 2.000 eurov se
za prekršek iz prejšnjega odstavka kaznuje tudi odgovorna oseba pravne osebe, posameznika, ki samostojno opravlja dejavnost ali samostojnega podjetnika posameznika.
(3) Z globo od 400 eurov do 800 eurov se za
prekršek iz prvega odstavka tega člena kaznuje tudi posameznik.
(4) Z globo od 600 eurov do 2.000 eurov se
za prekrške iz prvega odstavka tega člena kaznuje tudi odgovorna oseba v
samoupravni lokalni skupnosti in odgovorna oseba v državnem organu.
80. člen
(1) Z globo od 1.000 eurov do 30.000 eurov
se za prekršek kaznuje pravna oseba, posameznik, ki
samostojno opravlja dejavnost ali samostojni podjetnik
posameznik, ki:
1.    
kuri na neurejenih kuriščih v gozdovih ali na
zemljiščih, ki po tretjem odstavku 2. člena tega zakona niso gozd (prvi in
drugi odstavek 33. člena);
2.    
požiga travišča in ledine na območju, na katerih
ogenj lahko ogrozi gozd, oziroma sežiga rastlinske ostanke na njivah brez
stalne navzočnosti polnoletne osebe, ki ima ogenj pod nadzorstvom (tretji
odstavek 33. člena);
3.    
uporablja odprti ogenj v gozdovih na Krasu
oziroma v gozdovih, ki so določeni za požarno ogrožene gozdove (tretji odstavek
34. člena);
4.    
nima vzpostavljenega sistema potrebne skrbnosti
v skladu s 6. členom Uredbe 995/2010/EU ali ravna v nasprotju z njim;
5.    
ne hrani informacij v skladu s 5. členom Uredbe
995/2010/EU ali 5. členom Uredbe 607/2012/EU.
(2) Z globo od 600 eurov do 1.500 eurov se
za prekršek iz prejšnjega odstavka kaznuje tudi odgovorna oseba pravne osebe, posameznika, ki samostojno opravlja dejavnost ali samostojnega podjetnika posameznika.
(3) Z globo od 200 eurov do 600 eurov se za
prekršek iz prvega odstavka tega člena kaznuje tudi posameznik.
(4) Z globo od 600 eurov do 1.500 eurov se
za prekrške iz prvega odstavka tega člena kaznuje tudi odgovorna oseba v
samoupravni lokalni skupnosti in odgovorna oseba v državnem organu.
80.a člen
(1) Z globo od 1.000 eurov do 30.000 eurov
se za prekršek kaznuje nadzorna organizacija iz 8. člena Uredbe
995/2010/EU, če:
1.    
ne preverja pravilne uporabe svojega sistema
potrebne skrbnosti pri gospodarskem subjektu (točka (b) prvega odstavka
8. člena Uredbe 995/2010/EU),
2.    
ne sprejme ustreznih ukrepov, če gospodarski
subjekt sistema potrebne skrbnosti ne uporablja pravilno (točka (c) prvega
odstavka 8. člena Uredbe 995/2010/EU).
(2) Z globo od 1.000 eurov do 2.000 eurov
se za prekršek kaznuje odgovorna oseba nadzorne organizacije, ki stori prekršek
iz prejšnjega odstavka.
81. člen
(1) Z globo od 800 eurov do 20.000 eurov se
za prekršek kaznuje pravna oseba, posameznik, ki samostojno opravlja dejavnost,
ali samostojni podjetnik posameznik, ki:
1.    
ravna v nasprotju s šestim odstavkom 17.c člena
tega zakona;
2.    
ne hrani knjigovodskih listin v skladu s petim
odstavkom 17.c člena tega zakona;
3.    
prevaža ali prodaja okrasna drevesa brez plomb
(tretji odstavek 18. člena);
4.    
v gozdu pogozduje negozdna zemljišča, ki z
gozdnogospodarskim načrtom niso predvidena za pogozditev (četrti odstavek
18. člena);
5.    
v gozdu oziroma gozdnem zemljišču organizira
javni shod ali prireditev, ne da bi o tem obvestil Zavod (drugi odstavek 21.a
člena);
6.    
ogradi posamezne dele gozda brez dovoljenja ali
v nasprotju z dovoljenjem (drugi odstavek 24. člena);
7.    
predhodno ni obvestil Zavoda o začetku izvedbe
sanitarne sečnje ali preventivnih varstvenih del (drugi odstavek
29. člena);
8.    
uporablja gozdne ceste v nasprotju z določenim
režimom uporabe (drugi odstavek 39. člena).
(2) Z globo od 400 eurov do 1.000 eurov se
za prekršek iz prejšnjega odstavka kaznuje tudi odgovorna oseba pravne osebe, posameznika, ki samostojno opravlja dejavnost ali samostojnega podjetnika posameznika.
(3) Z globo od 200 eurov do 400 eurov se za
prekršek kaznuje tudi posameznik, ki:
1.    
stori katero od dejanj iz prvega odstavka tega
člena;
2.    
se giblje znotraj ograjenega gozda, kadar je to
prepovedano (drugi odstavek 24. člena);
3.    
jezdi oziroma se vozi s kolesom brez motorja v
nasprotju s tretjim odstavkom 40. člena tega zakona;
4.    
pri rekreativnem nabiranju plodov, zelnatih
rastlin, mahov in gob preseže dovoljene količine (prvi odstavek 5. člena).
(4) Z globo od 400 eurov do 1.000 eurov se
za prekrške iz prvega odstavka tega člena kaznuje tudi odgovorna oseba v
samoupravni lokalni skupnosti in odgovorna oseba v državnem organu.
81.a člen
(1) Z globo od 800 eurov do 15.000 eurov se
za prekršek kaznuje pravna oseba, posameznik, ki
samostojno opravlja dejavnost ali samostojni podjetnik
posameznik, ki v manjšem obsegu seka gozdno drevje ali okrasna drevesa ali
dovoli njihovo sečnjo brez odločbe ali v nasprotju z njo (prvi in četrti
odstavek 17. člena).
(2) Z globo od 300 eurov do 800 eurov se za
prekršek iz prejšnjega odstavka kaznuje tudi odgovorna oseba pravne osebe, posameznika, ki samostojno opravlja dejavnost ali samostojnega podjetnika posameznika.
(3) Z globo od 150
eurov do 400 eurov se za prekršek kaznuje posameznik, ki stori katero od dejanj
iz prvega odstavka tega člena.
(4) Z globo od 300 eurov do 800 eurov se za
prekrške iz prvega odstavka tega člena kaznuje tudi odgovorna oseba v
samoupravni lokalni skupnosti in odgovorna oseba v državnem organu.
81.b člen
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.
81.c člen
(1) Za prekršek iz 8. točke prvega odstavka
77.c člena tega zakona se poleg predpisane globe lahko izreče tudi stranska
sankcija odvzem gozdnih lesnih sortimentov.
(2) V primerih iz prejšnjega odstavka
nadzorni organ zaseže gozdne lesne sortimente.
(3) Prevoz, hrambo in razpolaganje v javnem
interesu z zaseženimi in odvzetimi gozdnimi lesnimi sortimenti izvaja družba
Slovenski državni gozdovi, d. o. o., v imenu in za račun Republike Slovenije.
Republika Slovenija sklene z družbo Slovenski državni gozdovi, d. o. o.,
pogodbo, s katero stranki uredita medsebojne pravice in obveznosti v zvezi z
opravljanjem nalog iz tega člena, zlasti glede višine nadomestila za
opravljanje storitev, načina in rokov za zagotavljanje finančnih sredstev za
opravljanje nalog ter načina in oblike nadzora, ki ga izvaja Republika
Slovenija v zvezi z izpolnjevanjem pogodbenih obveznosti, predvsem porabe
sredstev ter kakovosti in pravočasnosti opravljanja nalog.
(4) Sredstva za izvajanje nalog iz
prejšnjega odstavka se zagotovijo iz proračunskega sklada za gozdove v skladu z
zakonom, ki ureja gospodarjenje z gozdovi v lasti Republike Slovenije.
(5) Podrobnejše pogoje za izvajanje določb
tretjega in četrtega odstavka tega člena predpiše vlada.

Zakon o gozdovih – ZG (Uradni list RS, št. 30/93)
vsebuje naslednje prehodne in končne določbe:
»XII. PREHODNE IN KONČNE DOLOČBE
82. člen
(1) Gozdnogospodarske organizacije z
dnem uveljavitve tega zakona nadaljujejo delo kot izvajalska gozdarska
podjetja. Temeljne organizacije združenega dela in delovne skupnosti v sestavi
gozdnogospodarske delovne organizacije postanejo z dnem uveljavitve tega zakona
organizacijske enote izvajalskega gozdarskega podjetja s pooblastili v pravnem
prometu, ki so vpisana v sodni register. Ta pooblastila izvajajo v imenu in za
račun izvajalskega gozdarskega podjetja. Temeljne organizacije kooperantov v
sestavi dosedanjih gozdnogospodarskih delovnih organizacij postanejo z dnem
uveljavitve tega zakona samostojne pravne osebe in poslujejo po predpisih o
zadrugah. Te organizacije poslujejo s pooblastili v pravnem prometu, ki so
vpisana v sodni register, dokler svoje organiziranosti ne uskladijo s predpisi
o zadrugah. Gozdarska izvajalska podjetja, temeljne organizacije kooperantov,
delovne organizacije in podjetja, ki gospodarijo z gozdovi in svoje
organiziranosti niso uskladile z zakonom o gozdovih (Uradni list SRS, št. 18/85,
29/86 in 24/89) ter Vlada Republike Slovenije sklenejo v šestih mesecih po
uveljavitvi tega zakona v skladu s tem zakonom in po pravilih pravnega
nasledstva pogodbo o razdružitvi sredstev in obveznosti do virov sredstev (v
nadaljnjem besedilu: premoženje) ter delavcev. V pogodbi se ugotovijo tudi
presežni delavci, posebej presežni delavci, ki bodo postali presežek zaradi
vračanja gozdov po predpisih o denacionalizaciji in zadrugah ter zaradi tega
zakona. V pogodbi se glede na razdružitev in namembnost sredstev dogovorijo
tudi o prihodnji statusni organiziranosti izvajalskih gozdarskih podjetij
oziroma zadrug.
(2) Če je temeljna organizacija
kooperantov v sestavi gozdnogospodarske delovne organizacije prenehala
obstajati in se je namesto nje ustanovila zadruga oziroma je njene dejavnosti
prevzela zadruga, sklepa pogodbo iz prejšnjega odstavka tudi ta zadruga.
(3) Če je bila temeljna organizacija
kooperantov v sestavi gozdnogospodarske delovne organizacije likvidirana in
preostanek likvidacijske mase prenesen na gozdnogospodarsko delovno
organizacijo oziroma temeljno organizacijo združenega dela ali delovno skupnost
v njeni sestavi, sklepa pogodbo iz prvega odstavka tega člena namesto temeljne
organizacije kooperantov Zadružna zveza Slovenije.
(4) Z razdružitvijo premoženja in
delavcev na podlagi sklenjene pogodbe in oblikovanjem subjektov kot pravnih
naslednikov prenehajo vse dotedanje medsebojne pravice in obveznosti med
novonastalimi subjekti.
(5) Če pogodba iz prvega odstavka tega
člena ni sklenjena v roku. lahko zainteresirani upravičenec zahteva, da se v 30
dneh začne postopek pred ad hoc arbitražo. Arbitraža vodi postopek s smiselno
uporabo pravil Stalne arbitraže pri Gospodarski zbornici Slovenije.
(6) V arbitražo imenuje vsak
udeleženec v osmih dneh od poziva zainteresiranega upravičenca po enega
arbitra, ti pa sporazumno imenujejo predsednika. Če je število arbitrov
vključno s predsednikom sodo, arbitri imenujejo še enega zunanjega člana.
(7) Arbitraža odloča o spornem
razmerju in s svojo odločitvijo nadomesti pogodbo iz prvega odstavka tega
člena. Odločitev arbitraže je dokončna in je izvršilni naslov.
(8) Če se arbitraža ne sestavi ali če
ne odloči v štirih mesecih po vložitvi zahtevka, ima vsak zainteresirani
udeleženec pravico predlagati, da o spornem vprašanju odloči sodišče v
nepravdnem postopku.
83. člen
Na podlagi pogodbe oziroma drugega akta iz
82. člena tega zakona se:
a) 
v last Republike Slovenije preneseta premoženje
organizacij iz prvega odstavka 82. člena tega zakona, namenjeno opravljanju
dejavnosti, ki jih na podlagi tega zakona opravlja Zavod, in premoženje
lovskogospodarskih organizacij združenega dela v sestavi gozdnogospodarskih
delovnih organizacij. To premoženje se prenese na Zavod.
Zavod prevzame tudi
potrebno število delavcev, ki so opravljali te dejavnosti v gozdnogospodarskih
in drugih organizacijah, ki so upravljale gozdove in razpolagale z njimi, in
potrebno število delavcev lovskogospodarskih temeljnih organizacij združenega
dela, ki so bile v sestavi gozdnogospodarske delovne organizacije.
Zavod vodi premoženje, ki
ga pridobi od lovskogospodarskih temeljnih organizacij združenega dela in s
poslovanjem s tem premoženjem, ločeno od svojih drugih sredstev in ga uporablja
namensko v skladu s predpisi o divjadi in lovstvu;
b) 
v last temeljnih organizacij kooperantov v
sestavi gozdnogospodarske delovne organizacije, iz njih nastalih zadrug oziroma
Zadružne Zveze prenese ustrezen del premoženja v skladu z merili iz 84. člena
tega zakona. To premoženje je nedeljivo zadružno premoženje;
c) 
v upravljanje in razpolaganje izvajalskim
gozdarskim podjetjem in drugim organizacijam, ki so gospodarile z gozdovi,
prenese preostalo premoženje v skladu z merili iz 84. člena tega zakona. To
premoženje je družbena lastnina in se lastnini po predpisih o lastninskem
preoblikovanju podjetij.
84. člen
Premoženje in delavci se med pogodbene
stranke iz prvega odstavka 82. člena tega zakona razdružijo po naslednjih
merilih:
a) 
Sredstva:
-
sredstva v materialni obliki po namenu uporabe;
-
sredstva v obliki pravic oziroma terjatev po
uporabi pravice oziroma lastništvu terjatve;
-
sredstva v denarni obliki po vrednosti prodaje
v zadnjem letu, zmanjšane za neplačane račune;
b) 
Obveznosti do virov sredstev:
-
obveznosti do tujih virov sredstev glede na
povzročitelja obveznosti;
-
pasivne časovne razmejitve glede na
organizacijsko enoto, zaradi katere so nastale;
-
lastni kapital (obveznosti do lastnih virov
sredstev) po merilu, kdo ga je ustvaril. Kot izhodišče za ugotovitev lastnega
kapitala, ki je bil ustvarjen z gospodarjenjem z družbenimi in zasebnimi
gozdovi, se upošteva začetni kapital posameznega sektorja lastništva z dnem, ko
je bilo v gozdnogospodarski organizaciji uvedeno skupno gospodarjenje z
družbenimi in zasebnimi gozdovi. Začetni kapital zasebnega sektorja je razlika
med poslovnim skladom v končni bilanci stanja pred skupnim gospodarjenjem
oziroma organiziranjem temeljnih organizacij in začetno bilanco stanja prvega
leta skupnega gospodarjenja oziroma organiziranja temeljih organizacij. Začetni
sklad se povečuje z dejansko akumulacijsko stopnjo, doseženo z gospodarjenjem z
gozdovi posameznega sektorja lastništva do dneva razdružitve premoženja.
Izjemoma se lahko v primeru, ko ni podatkov za obdobje, ko je bilo uvedeno
skupno gospodarjenje, za začetni kapital posameznega sektorja upošteva knjižno
stanje lastnega kapitala ob nastanku temeljnih organizacij združenega dela in
temeljnih organizacij kooperantov, povečanega za ustrezni delež kapitala
skupnih dejavnosti. Tako ugotovljeni začetni sklad se povečuje z dejansko
akumulacijsko stopnjo do dneva razdružitve premoženja;
c) 
Delavci
se razdružijo glede na prevzeto premoženje, svojo usposobljenost in
dejansko opravljanje del za temeljne organizacije kooperantov,
lovskogospodarske temeljne organizacije združenega dela, dejavnosti, ki se
prenašajo na Zavod, in dejavnosti v izvajalskem gozdarskem podjetju oziroma
drugi organizaciji, ki je gospodarila z gozdovi. Hkrati se ugotovijo delavci,
ki postanejo presežki zaradi vračanja gozdov po predpisih o denacionalizaciji
in zadrugah ter zaradi tega zakona.
85. člen
(1) Z dnem, ki je določen v pogodbi
oziroma v drugem aktu iz 82. člena tega zakona, dobijo presežni delavci pravice
trajnih presežnih delavcev.
(2) Sredstva za zagotavljanje pravic
presežnim delavcem iz prejšnjega odstavka se zagotovijo iz proračuna Republike
Slovenije v skladu z zakonom.
86. člen
Najpozneje v enem letu po sklenitvi pogodbe
oziroma drugega akta iz 82. člena tega zakona se gozdnogospodarske organizacije
lastninsko preoblikujejo v skladu z zakonom o lastninskem preoblikovanju podjetij.
87. člen
(1) Temeljne organizacije kooperantov
v sestavi gozdnogospodarske delovne organizacije se v šestih mesecih po
uveljavitvi tega zakona preoblikujejo v skladu z zakonom.
(2) Če temeljna organizacija
kooperantov v sestavi gozdnogospodarske delovne organizacije v šestih mesecih
po uveljavitvi tega zakona ne prijavi uskladitve svoje organiziranosti z
zakonom registrskemu sodišču, se zanjo uvede likvidacijski postopek.
(3) Če je bil nad temeljno
organizacijo kooperantov v sestavi gozdnogospodarske delovne organizacije do
uveljavitve tega zakona uveden likvidacijski postopek, se ta prekine do
ureditve razmerij iz 82. člena tega zakona.
88. člen
(1) Zavod se organizira in začne z
delom najpozneje v treh mesecih po uveljavitvi tega zakona.
(2) Priprave za organiziranje in
začetek dela Zavoda vodi vršilec dolžnosti direktorja Zavoda, ki ga imenuje
Vlada Republike Slovenije.
(3) Do začetka delovanja Zavoda
usmerjajo gospodarjenje z gozdovi gozdnogospodarske organizacije.
(4) Republika Slovenija iz proračuna
zagotovi sredstva za začetek delovanja Zavoda.
89. člen
(1) Do razdružitve premoženja po 82.
do 85. členu tega zakona se to premoženje uporablja namensko za dejavnosti po
tem zakonu in se ne sme odtujiti, obremeniti, uničiti ali mu kako drugače zmanjšati
njegovo vrednost. Omejitve se ne nanašajo na sklepanje pravnih poslov v okviru
izvajanja dejavnosti, za katero je podjetje registrirano, in na sklepanje
najemnih pogodb za sredstva izven uporabe ter pogodb o odtujitvi knjižno
odpisanih sredstev. Za poškodovanje ali zmanjšanje vrednosti je uporabnik
odškodninsko odgovoren.
(2) Pogodbe in pravni posli, sklenjeni
v nasprotju s prejšnjim odstavkom, so nični.
90. člen
(1) Z dnem uveljavitve tega zakona se
ustanoviteljske pravice do Inštituta za gozdno in lesno gospodarstvo pri
Biotehniški fakulteti (v nadaljnjem besedilu: Inštitut) prenesejo na Vlado
Republike Slovenije. Inštitut nadaljuje s svojim delom.
(2) Premoženje Inštituta postane z
dnem uveljavitve tega zakona lastnina Republike Slovenije in se dodeli v
upravljanje Inštitutu.
(3) Vlada Republike Slovenije v treh
mesecih po uveljavitvi tega zakona uskladi ustanovni akt Inštituta z določbami
tega zakona.
91. člen
Do uveljavitve zakona o upravi:
-      
opravljajo občinski gozdarski inšpektorji
naloge iz 77. člena tega zakona;
-      
republiški gozdarski inšpektor nadzira delo
občinskih gozdarskih inšpektorjev, jim daje strokovna navodila in drugo
potrebno strokovno pomoč ter ukrepa v skladu z zakonom.
92. člen
(1) Lastniki gozdov morajo za gozdove,
ki se uporabljajo kot pašniki oziroma kot obore za rejo divjadi, najpozneje v
šestih mesecih po uveljavitvi tega zakona, prijaviti pristojnemu organu
spremembo katastrske kulture.
(2) Pred prijavo spremembe katastrske
kulture mora lastnik gozda za to pridobiti soglasje Zavoda. Soglasje se ne
izda, če je v gozdovih iz prejšnjega odstavka poudarjena katera od ekoloških
funkcij.
(3) Če lastnik gozda ne prijavi
spremembe katastrske kulture v roku iz prvega odstavka tega člena, jo ob
pogojih iz prejšnjega odstavka prijavi Zavod na stroške lastnika gozda.
(4) Če ni pogojev za izdajo soglasja,
mora lastnik gozda prenehati z opravljanjem dejavnosti.
93. člen
(1) Prostorski deli gozdnogospodarskih
načrtov morajo biti izdelani pri gozdnogospodarskih načrtih z veljavnostjo od
1. 1. 1995 dalje.
(2) Določbe 10., 11. in 14. člena tega
zakona glede vsebine in postopka sprejemanja gozdnogospodarskih načrtov se
uporabljajo za gozdnogospodarske načrte z veljavnostjo od 1. 1. 1995
dalje, do takrat se uporablja postopek, predpisan z dotedanjimi predpisi.
(3) Akti o razglasitvi gozdov za
varovalne gozdove oziroma za gozdove s posebnim namenom se morajo uskladiti s
tem zakonom najpozneje v treh letih po uveljavitvi tega zakona. Do uskladitve
aktov so zavarovano naravno bogastvo gozdovi, ki so kot gozdovi z izjemno
poudarjeno katero koli ekološko funkcijo ali raziskovalno,
higiensko-zdravstveno funkcijo ali funkcijo varovanja naravne in kulturne
dediščine določeni v gozdnogospodarskih načrtih območij z veljavnostjo od
1. 1. 1991 do 31. 12. 2000.
94. člen
(1) Izjemoma se lahko kot strokovna
podlaga za izkoriščanje, gojenje in varstvo gozdov uporabljajo letni
gozdnogospodarski načrti, kadar je to potrebno zaradi časovne premostitve med
obdobjema veljavnosti gozdnogospodarskega načrta gozdnogospodarske enote in je
to določeno v gozdnogospodarskem načrtu območja.
(2) Letni gozdnogospodarski načrt iz
prejšnjega odstavka sprejme s predpisom minister, pristojen za gozdarstvo, v
enem mesecu po njegovi predložitvi.
(3) Zavod vodi evidenco o
uresničevanju letnih gozdnogospodarskih načrtov.
(4) Do sprejetja prostorskih delov
gozdnogospodarskih načrtov v skladu s tem zakonom se gozdovi s posebnim namenom
iz drugega odstavka 44. člena tega zakona določijo s predpisi lokalnih
skupnosti, če je izjemna poudarjenost funkcije gozdov v interesu lokalne
skupnosti oziroma s predpisom Vlade Republike Slovenije, če je izjemna
poudarjenost funkcije gozdov v širšem interesu.
95. člen
(1) Zavod izdela gozdnogojitvene
načrte za vse gozdove v petih letih po uveljavitvi tega zakona.
(2) Dokler niso izdelani
gozdnogojitveni načrti, izdaja Zavod lastnikom gozdov namesto odločb po prvem
odstavku 17. člena tega zakona po uradni dolžnosti le odločbe, s katerimi
lastniku gozda določi potrebna varstvena in gojitvena dela za obnovo gozdov in
nego mladja do faze letvenjaka ter roke in načine za njihovo opravljanje.
Lastniki gozda, ki želijo v gozdu sekati drevje oziroma okrasna drevesa. Zavodu
prijavijo sečnjo. Zavod v sodelovanju z lastnikom gozda v 14 dneh z odločbo
odredi drevesa za možni posek oziroma izda plombe za okrasna drevesa.
96. člen
Lokalne skupnosti prevzamejo v dveh letih
po uveljavitvi tega zakona v upravljanje gozdne ceste, ki omogočajo predvsem
dostop do kmetij, zaselkov oziroma vasi, turističnih objektov, izletniških in
drugih podobnih krajev. Do prevzema gozdnih cest iz tega člena se zanje
uporabljajo določbe 37. do 42., 48. in 49. člena tega zakona.
97. člen
Že začete raziskave na poskusnih ploskvah
na gozdnih zemljiščih, ki bodo prejšnjim lastnikom vrnjena po predpisih o denacionalizaciji,
se nadaljujejo in dokončajo tudi po vrniti gozdov prejšnjim lastnikom.
98. člen
Sredstva za gojitvena in varstvena dela v
gozdovih, ki so lahko predmet denacionalizacije, se do pravnomočnosti akta o
denacionalizaciji zagotavljajo iz proračuna Republike Slovenije.
99. člen
Do organiziranja in začetka delovanja
lokalnih skupnosti opravljajo njihove naloge, določene s tem zakonom, občine.
100. člen
Za statistične namene mora lastnik gozda do
31. januarja na posebnem obrazcu sporočiti podatke o poseku gozdnega
drevja, ki je bil opravljen v njegovem gozdu v preteklem koledarskem letu.
Vsebino obrazca in naslovnika sporočanja predpiše Zavod Republike Slovenije za
statistiko v soglasju z ministrom, pristojnim za gozdarstvo.
101. člen
(1) Minister, pristojen za gozdarstvo,
izda predpis iz 19. člena tega zakona najpozneje v dveh mesecih, druge
predpise, predvidene s tem zakonom, pa najpozneje v enem letu po uveljavitvi
tega zakona.
(2) Do izdaje predpisov iz prejšnjega
odstavka se uporabljajo veljavni predpisi.
102. člen
Z dnem uveljavitve tega zakona prenehata
veljati:
-      
Zakon o gozdovih (Uradni list SRS, št. 18/85,
29/86 in 24/89),
-      
Uredba o urejanju posameznih razmerij iz zakona
o gozdovih (Uradni list SRS, št. 31/86 in 18/89),
-      
določba 2. točke prvega odstavka 18. člena
Uredbe o varstvu pred požarom v naravnem okolju (Uradni list RS, št. 26/93).
103. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o ohranjanju narave – ZON (Uradni list
RS, št. 56/99)
vsebuje naslednjo končno določbo:
»178. člen
Ta zakon začne veljati petnajsti dan od
objave v Uradnem listu Republike Slovenije.«.

Zakon o spremembah in dopolnitvah zakona o gozdovih
– ZG-A (Uradni list RS, št. 67/02)
spreminja 93. člen zakona tako, da se glasi:
»93. člen
(1) (črtan)
(2) Določbe 10., 11. in 14. člena tega
zakona glede vsebine in postopka sprejemanja gozdnogospodarskih načrtov se
uporabljajo za gozdnogospodarske načrte z veljavnostjo od 1. 1. 1995
dalje, do takrat se uporablja postopek, predpisan z dotedanjimi predpisi.
(3) Akti o razglasitvi gozdov za
varovalne gozdove oziroma za gozdove s posebnim namenom se morajo uskladiti s
tem zakonom najpozneje v treh letih po uveljavitvi tega zakona. Do uskladitve
aktov so zavarovano naravno bogastvo gozdovi, ki so kot gozdovi z izjemno
poudarjeno katero koli ekološko funkcijo ali raziskovalno,
higiensko-zdravstveno funkcijo ali funkcijo varovanja naravne in kulturne
dediščine določeni v gozdnogospodarskih načrtih območij z veljavnostjo od
1. 1. 1991 do 31. 12. 2000.«;
črta 100. člen zakona:
»100. člen
(črtan);«
ter vsebuje naslednjo prehodno in končno
določbo:
»23. člen
V 10. členu tega zakona se drugi odstavek
začne uporabljati s 1. 1. 2004.
24. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
gozdovih – ZG-B (Uradni list RS, št. 110/07)
vsebuje naslednje prehodne in končne določbe:
»PREHODNE IN KONČNE DOLOČBE
49. člen
(1) Do sprejema nacionalnega gozdnega
programa iz 7. člena tega zakona se uporablja Program razvoja gozdov v
Sloveniji (Uradni list RS, št. 14/96).
(2) Obstoječi gozdnogospodarski načrti
območij in dolgoročni načrti lovsko upravljavskih območij veljajo do sprejema
prvih območnih načrtov po tem zakonu.
(3) Prvi območni načrti po tem zakonu
morajo biti izdelani za obdobje 2011–2020.
(4) Postopki razglasitve varovalnih gozdov
oziroma gozdov s posebnim namenom, uvedeni pred uveljavitvijo tega zakona, se
končajo v skladu z dosedanjim zakonom.
(5) Minister izda podzakonske predpise iz
sedmega odstavka 41. člena, drugega odstavka 74.b člena in petega odstavka 77.a
člena zakona v dveh letih po uveljavitvi tega zakona.
(6) Vlada sprejme program iz devetega
odstavka 47. člena zakona v roku dveh let po uveljavitvi tega zakona.
(7) Določbe sedmega odstavka 47. člena
zakona se začnejo uporabljati po sprejemu programa iz devetega odstavka 47.
člena zakona.
(8) Zavod je dolžan uskladiti statut z
določbami tega zakona v roku šestih mesecev po uveljavitvi tega zakona.
(9) Določba drugega odstavka 65. člena
zakona se začne uporabljati v roku šestih mesecev po uveljavitvi tega zakona.
50. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembi in dopolnitvi Zakona o
gozdovih – ZG-C (Uradni list RS, št. 106/10)
vsebuje naslednjo prehodno in končno določbo:
»PREHODNA IN KONČNA DOLOČBA
3. člen
Določba novega drugega odstavka 70. člena
zakona se uporablja tudi za javne uslužbence, ki so sklenili delovno razmerje v
Zavodu pred uveljavitvijo tega zakona.
4. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
gozdovih – ZG-D (Uradni list RS, št. 63/13)
vsebuje naslednjo končno določbo:
»17. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o davku na nepremičnine – ZDavNepr
(Uradni list RS, št. 101/13)
vsebuje naslednjo končno določbo:
»34. člen
(začetek veljavnosti)
Ta zakon začne veljati 1. januarja
2014.«.

Zakon o spremembah in dopolnitvah Zakona o
gozdovih – ZG-E (Uradni list RS, št. 17/14) vsebuje
naslednje prehodne in končno določbo:
»PREHODNE IN KONČNA DOLOČBA
23. člen
(roki za izdajo
podzakonskih predpisov)
(1) Minister, pristojen za gozdarstvo, izda
podzakonski predpis iz sedmega in devetega odstavka spremenjenega 17.c člena
zakona ter četrtega odstavka novega 17.e člena zakona najpozneje do 1. maja
2014. 
(2) Vlada izda podzakonski predpis iz
drugega odstavka spremenjenega 49. člena zakona in novega osmega odstavka 81.c
člena zakona najpozneje do 1. maja 2014.
24. člen
(odložitev
uporabe določb ter uporaba spremenjenih in dopolnjenih določb)
(1) Določbe spremenjene 26. in 27. točke
ter novih 28. do 32. točke 3. člena, novih 17.b do 17.f člena, spremenjene
tridesete alineje prvega odstavka 56. člena, spremenjenega tretjega in petega
odstavka 75. člena, spremenjenega prvega odstavka 77. člena, spremenjenega
prvega in drugega odstavka 77.b člena, spremenjenega prvega, drugega in novega
četrtega odstavka 77.c člena, spremenjenega prvega odstavka 81. člena,
spremenjenega tretjega odstavka 81.a člena ter spremenjenega 81.c člena zakona
se začnejo uporabljati 1. maja 2014. 
(2) Do začetka uporabe določb iz prejšnjega
odstavka se še naprej uporabljajo določbe 26. in 27. točke 3. člena ter 17.b,
17.c in 17.d člen, trideseta alineja prvega odstavka 56. člena, določbe
tretjega in petega odstavka 75. člena, prvega odstavka 77. člena, prvega in
drugega odstavka 77.b člena, prvega, drugega in tretjega odstavka 77.c člena,
prvega odstavka 81. člena, tretjega odstavka 81.a člena in 81.c člen Zakona o
gozdovih (Uradni list RS, št. 30/93, 13/98 – odl. US, 56/99 – ZON, 67/02,
110/02 – ZGO-1, 115/06, 110/07, 8/10 – ZSKZ-B, 106/10, 63/13 in 101/13 –
ZDavNepr; v nadaljnjem besedilu: Zakon o gozdovih). 
(3) Ne glede na prvi in drugi odstavek tega
člena se zaradi odprave posledic po naravni nesreči nacionalne razsežnosti v
letu 2014 od dneva uveljavitve tega zakona do 30. aprila 2015 sledljivost
gozdnih lesnih sortimentov, razen gozdnih lesnih sortimentov iz gozdov v lasti
Republike Slovenije, namesto prevoznice lahko zagotavlja z listino o uporabi in
prometu z gozdnimi lesnimi sortimenti (v nadaljnjem besedilu: listina), ki jo
mora voditi lastnik gozda oziroma lastnik drugega zemljišča, na katerem so
rastle gozdne drevesne vrste, če so bili gozdni lesni sortimenti pridobljeni iz
teh vrst, in vsebuje podatke o: 
-      
gozdnih lesnih sortimentih za lastno uporabo,
njihovi količini, vrsti, drevesni vrsti ter datumu njihovega spravila ali
prevoza; 
-      
osebnemu imenu in naslovu ali firmi in sedežu
fizične ali pravne osebe, ki ji je odplačno ali neodplačno dobavil gozdne lesne
sortimente, o njihovi količini, vrsti, drevesni vrsti in datumu dobave. 
(4) Podatke iz prejšnjega odstavka mora
lastnik gozda oziroma drugega zemljišča na listino vpisati najpozneje v treh
dneh po opravljenem prevozu ali spravilu gozdnih lesnih sortimentov ali njihovi
dobavi. 
(5) Listino s podatki iz tretjega odstavka
tega člena mora lastnik gozda in drugega zemljišča hraniti pet let od datuma
opravljenega prevoza ali spravila gozdnih lesnih sortimentov ali od njihove
dobave. 
(6) Vzorec listine iz tega člena objavita
ministrstvo, pristojno za gozdarstvo, in Zavod na svoji spletni strani. 
(7) Za nadzor nad izvajanjem določb
tretjega, četrtega in petega odstavka tega člena so pristojni gozdarska
inšpekcija in carinski organi, vsak v skladu s svojimi pristojnostmi. Gozdarska
inšpekcija in carinski organi pri izvrševanju nadzora iz tega člena vodijo in
odločajo o postopkih zaradi kršitev iz osmega odstavka tega člena. 
(8) Z globo od 800 eurov do 15.000 eurov se
za prekršek kaznuje pravna oseba, posameznik, ki samostojno opravlja dejavnost
ali samostojni podjetnik posameznik, ki: 
1.    
ne vodi listine, ne vpisuje vseh podatkov v
listino, ne izpolni listine v roku treh dni po opravljenem prevozu, spravilu
ali dobavi gozdnih lesnih sortimentov (tretji in četrti odstavek tega člena); 
2.    
ne hrani podatkov v skladu s petim odstavkom
tega člena. 
(9) Z globo od 300 eurov do 800 eurov se za
prekršek iz prejšnjega odstavka kaznuje tudi odgovorna oseba pravne osebe,
posameznika, ki samostojno opravlja dejavnost ali samostojnega podjetnika
posameznika. 
(10) Z globo od 150 eurov do 400 eurov se
za prekršek iz osmega odstavka tega člena kaznuje tudi posameznik.
25. člen
(dokončanje
postopkov, začetih pred uveljavitvijo tega zakona)
(1) Upravni postopki, začeti pred
uveljavitvijo tega zakona, se dokončajo po tem zakonu. 
(2) Inšpekcijski postopki, začeti pred
uveljavitvijo tega zakona, se dokončajo po dosedanjih predpisih.
26. člen
(veljavnost
izdanih odločb)
Odločbe, izdane v upravnih postopkih na
podlagi Zakona o gozdovih, ki so na dan uveljavitve tega zakona pravnomočne,
veljajo do izteka datuma, navedenega v odločbah.
27. člen
(končna
določba)
Ta zakon začne veljati naslednji dan po
objavi v Uradnem listu Republike Slovenije.«.

Odločba o razveljavitvi Zakona o davku na
nepremičnine in o ugotovitvi, da je Zakon o množičnem vrednotenju, kolikor se
nanaša na množično vrednotenje nepremičnin zaradi obdavčevanja nepremičnin, v
neskladju z Ustavo (Uradni list RS, št. 22/14)
določa:
»1. Zakon o davku na nepremičnine (Uradni
list RS, št. 101/13) se razveljavi.
2. Zakon o množičnem vrednotenju
nepremičnin (Uradni list RS, št. 50/06 in 87/11) je v neskladju z Ustavo,
kolikor se nanaša na množično vrednotenje nepremičnin zaradi obdavčenja
nepremičnin.
3. Do drugačne zakonske ureditve obdavčitve
nepremičnin se uporabljajo predpisi iz prve do pete alineje 33. člena Zakona o
davku na nepremičnine.
4. Na podlagi predpisov iz prejšnje točke
pristojni organi za leto 2014 odmerijo nadomestilo za uporabo stavbnih zemljišč
in pristojbino za vzdrževanje gozdnih cest od 1. 4. 2014 dalje v celoletni
višini. Obveznost plačevanja davka na premoženje na podlagi predpisov iz
prejšnje točke izreka nastopi s 1. 4. 2014.
5. Roki, ki so za zavezance določeni v
predpisih iz prve do pete alineje 33. člena Zakona o davku na nepremičnine in
so do objave te odločbe v Uradnem listu Republike Slovenije že potekli,
potečejo 30. 4. 2014.
6. Roki, ki so za pristojne organe določeni
v predpisih iz prve do pete alineje 33. člena Zakona o davku na nepremičnine in
so za leto 2014 že potekli, potečejo 30. 6. 2014.
7. Mestna občina Koper nosi svoje stroške
postopka.
8. Ta odločba učinkuje z dnem javne
razglasitve.«.

Zakon o spremembah Zakona o gozdovih – ZG-F
(Uradni list RS, št. 24/15)
spreminja 24. člen Zakona o spremembah in dopolnitvah Zakona o gozdovih – ZG-E
(Uradni list RS, št. 17/14) tako,
da se glasi:
»24. člen
(odložitev
uporabe določb ter uporaba spremenjenih in dopolnjenih določb)
(1) Določbe spremenjene 26. in 27. točke
ter novih 28. do 32. točke 3. člena, novih 17.b do 17.f člena, spremenjene
tridesete alineje prvega odstavka 56. člena, spremenjenega tretjega in petega
odstavka 75. člena, spremenjenega prvega odstavka 77. člena, spremenjenega
prvega in drugega odstavka 77.b člena, spremenjenega prvega, drugega in novega
četrtega odstavka 77.c člena, spremenjenega prvega odstavka 81. člena,
spremenjenega tretjega odstavka 81.a člena ter spremenjenega 81.c člena zakona
se začnejo uporabljati 1. maja 2014. 
(2) Do začetka uporabe določb iz prejšnjega
odstavka se še naprej uporabljajo določbe 26. in 27. točke 3. člena ter 17.b,
17.c in 17.d člen, trideseta alineja prvega odstavka 56. člena, določbe
tretjega in petega odstavka 75. člena, prvega odstavka 77. člena, prvega in
drugega odstavka 77.b člena, prvega, drugega in tretjega odstavka 77.c člena,
prvega odstavka 81. člena, tretjega odstavka 81.a člena in 81.c člen Zakona o
gozdovih (Uradni list RS, št. 30/93, 13/98 – odl. US, 56/99 – ZON, 67/02,
110/02 – ZGO-1, 115/06, 110/07, 8/10 – ZSKZ-B, 106/10, 63/13 in 101/13 –
ZDavNepr; v nadaljnjem besedilu: Zakon o gozdovih). 
(3) Ne glede na prvi in drugi odstavek tega
člena se zaradi odprave posledic po naravni nesreči nacionalne razsežnosti v
letu 2014 od dneva uveljavitve tega zakona do 31.
decembra 2016 sledljivost gozdnih lesnih sortimentov,
razen gozdnih lesnih sortimentov iz gozdov v lasti Republike Slovenije, namesto
prevoznice lahko zagotavlja z listino o uporabi in prometu z gozdnimi lesnimi
sortimenti (v nadaljnjem besedilu: listina), ki jo mora voditi lastnik gozda
oziroma lastnik drugega zemljišča, na katerem so rastle gozdne drevesne vrste,
če so bili gozdni lesni sortimenti pridobljeni iz teh vrst, in vsebuje podatke
o: 
-      
gozdnih lesnih sortimentih za lastno uporabo,
njihovi količini, vrsti, drevesni vrsti ter datumu njihovega spravila ali
prevoza; 
-      
osebnemu imenu in naslovu ali firmi in sedežu
fizične ali pravne osebe, ki ji je odplačno ali neodplačno dobavil gozdne lesne
sortimente, o njihovi količini, vrsti, drevesni vrsti in datumu dobave. 
(4) Podatke iz prejšnjega odstavka mora
lastnik gozda oziroma drugega zemljišča na listino vpisati najpozneje v treh
dneh po opravljenem prevozu ali spravilu gozdnih lesnih sortimentov ali njihovi
dobavi. 
(5) Listino s podatki iz tretjega odstavka
tega člena mora lastnik gozda in drugega zemljišča hraniti pet let od datuma
opravljenega prevoza ali spravila gozdnih lesnih sortimentov ali od njihove
dobave. 
(6) Vzorec listine iz tega člena objavita
ministrstvo, pristojno za gozdarstvo, in Zavod na svoji spletni strani. 
(7) Za nadzor nad
izvajanjem določb tretjega, četrtega in petega odstavka tega člena sta
pristojni gozdarska inšpekcija in finančna uprava, vsaka v skladu s svojimi
pristojnostmi. Gozdarska inšpekcija in finančna uprava pri izvrševanju nadzora
iz tega člena vodita in odločata o postopkih zaradi kršitev iz osmega odstavka
tega člena. 
(8) Z globo od 800 eurov do 15.000 eurov se
za prekršek kaznuje pravna oseba, posameznik, ki samostojno opravlja dejavnost
ali samostojni podjetnik posameznik, ki: 
1.    
ne vodi listine, ne vpisuje vseh podatkov v
listino, ne izpolni listine v roku treh dni po opravljenem prevozu, spravilu
ali dobavi gozdnih lesnih sortimentov (tretji in četrti odstavek tega člena); 
2.    
ne hrani podatkov v skladu s petim odstavkom
tega člena. 
(9) Z globo od 300 eurov do 800 eurov se za
prekršek iz prejšnjega odstavka kaznuje tudi odgovorna oseba pravne osebe,
posameznika, ki samostojno opravlja dejavnost ali samostojnega podjetnika
posameznika. 
(10) Z globo od 150 eurov do 400 eurov se
za prekršek iz osmega odstavka tega člena kaznuje tudi posameznik.«;
ter vsebuje naslednjo končno določbo:
»4. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o gospodarjenju z gozdovi v lasti
Republike Slovenije – ZGGLRS (Uradni list RS, št. 9/16) v
zvezi s prenehanjem veljavnosti sedmega, osmega, devetega in dvanajstega
odstavka 47. člena zakona določa:
»uporabljajo pa se
še za obstoječa koncesijska razmerja do izteka zadnjega koncesijskega obdobja«;
ter vsebuje naslednji končni določbi:
»51. člen
(odložitev in
podaljšanje uporabe določb)
(1) Določbe 19. do 29. člena, 34.,
35., 36., 46., 47. in 48. člena tega zakona se začnejo uporabljati
1. julija 2016.
(2) Do začetka uporabe določb 46., 47. in
48. člena tega zakona se uporabljajo določbe, ki so veljale do uveljavitve
tega zakona.
52. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
gozdovih – ZG-G (Uradni list RS, št. 77/16) vsebuje
naslednje prehodne in končne določbe:
»PREHODNE IN KONČNE DOLOČBE
21. člen
Minister, pristojen za gozdarstvo, izda
predpis iz enajstega odstavka 11. člena zakona v treh mesecih od
uveljavitve tega zakona.
22. člen
Ne glede na določbo devetega odstavka
11. člena zakona, lahko lastnik gozda poda Zavodu pobudo za spremembo RK
njegovih gozdnih parcel za vse veljavne gozdnogospodarske načrte
gozdnogospodarskih enot, sprejetih pred uveljavitvijo tega zakona, v roku petih
let od uveljavitve tega zakona. Zavod pobudo prouči po metodi določitve RK in
če se pobuda izkaže za upravičeno, gozdni parceli določi nov RK. V primeru
spremembe RK, nastale materialne stroške nosi Zavod, v nasprotnem primeru pa
lastnik gozdne parcele.
23. člen
Upravni postopki, začeti pred uveljavitvijo
tega zakona, se dokončajo po tem zakonu.
Ne glede na prejšnji odstavek se
inšpekcijski postopki in postopki izvršbe, začeti pred uveljavitvijo tega
zakona, dokončajo po dosedanjih predpisih.
24. člen
Z dnem uveljavitve tega zakona prenehata
veljati Pravilnik o obliki, vsebini in načinu hrambe prevoznice za prevoz
gozdnih lesnih sortimentov (Uradni list RS, št. 31/14) in Pravilnik o
obliki evidenčnega lista (Uradni list RS, št. 31/14).
25. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne
1. januarja 2017.«.