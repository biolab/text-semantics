I. SPLOŠNE DOLOČBE
1. člen
(vsebina pravilnika)
Ta pravilnik določa vrsto šolske dokumentacije, namen in
način zbiranja podatkov ter vodenje in shranjevanje šolske dokumentacije,
postopke ravnanja s podatki iz te dokumentacije in postopke izdajanja javnih
listin o izobraževanju po javnoveljavnih izobraževalnih programih v nižjem in
srednjem poklicnem, srednjem strokovnem in splošnem srednjem izobraževanju (v
nadaljnjem besedilu: v srednješolskem izobraževanju).
2. člen
(izvajalci izobraževanja)
Po določbah tega pravilnika morajo ravnati vsi pravni
subjekti, vpisani v razvid pri ministrstvu, pristojnem za izobraževanje, ki
izvajajo srednješolsko izobraževanje po javnoveljavnih izobraževalnih programih
v celoti ali po delih ne glede na njihovo statusno oziroma organizacijsko
obliko (v nadaljnjem besedilu: šole).
3. člen
(odgovornost za dokumentacijo)
(1) Za spoštovanje določb tega pravilnika je odgovorna
šola in odgovorna oseba šole.
(2) Strokovni delavci šole in drugi zaposleni so
odgovorni za uresničevanje določb tega pravilnika v okviru pooblastil oziroma
nalog, ki jih imajo po notranji organizaciji šole oziroma sistemizaciji, ter po
posebnih pooblastilih.
4. člen
(vrste šolske dokumentacije)
(1) Šolska dokumentacija po tem pravilniku obsega:
-       
evidence, ki so določene z zakonom,
-       
javne listine, ki jih šola izdaja dijakom v zvezi z izobraževanjem,
-       
dokumentacijo, ki se vodi za potrebe izvajanja programa v vajeniški
obliki (individualni načrt izvajanja vajeništva, pogodba o vajeništvu),
-       
druge dokumente, ki vsebujejo podatke, ki se vpisujejo v uradne evidence
ali s katerimi strokovni delavci oziroma organi šole načrtujejo, organizirajo
in izvajajo izobraževalno dejavnost.
(2) Vsi dokumenti, ki jih šola vodi, morajo vsebovati
ime in sedež šole, ime in priimek podpisnika in njegov podpis, dokumenti, ki
jih šola izdaja, pa tudi evidenčno številko in datum.
II. EVIDENCE
A) Vrste evidenc
5. člen
(evidence v gimnazijah)
(1) Evidence v gimnazijah so:
1.     
evidenca prijavljenih kandidatov za vpis, ki vsebuje ime in priimek,
spol, datum rojstva, enotno matično številko občana, e-naslov, telefonsko
številko, davčno številko, kraj in državo rojstva, državljanstvo, prebivališče
(stalno in začasno) in predhodno pridobljeno izobrazbo vsakega kandidata, ki se
prijavi za vpis v šolo; podatke o starših (osebno ime, prebivališče, telefonska
številka), ime in sedež šole, kjer je prijavljeni končal zadnji razred oziroma
letnik, ime izobraževalnega programa, zadnji uspešno končani razred oziroma
letnik, podatke o obveznih tujih jezikih iz osnovne šole, podatke o ocenah in
drugih podatkih v skladu z merili za vpis v šole z omejitvijo vpisa in vpisnimi
pogoji, podatke o ponavljanju letnika, podatke o preusmeritvi v drug program,
podatke o usmerjanju mladostnikov s posebnimi potrebami, podatke o prenosu
prijave, podatke o programu, na katerega se prijavlja; evidenca se vodi za
vsako šolsko leto posebej;
2.     
evidenca vpisanih, ki vsebuje ime in priimek dijaka in osebe, vpisane v
izredno izobraževanje, njegov spol, datum rojstva, enotno matično številko
občana, e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo vpisanih
kandidatov, morebitno odločbo o usmeritvi; vodi se po izobraževalnih programih,
letnikih, oddelkih in skupinah v redovalnicah, za vsako šolsko leto posebej;
3.     
osebni list, ki vsebuje ime in priimek dijaka in osebe, vpisane v
izredno izobraževanje, spol, datum rojstva, e-naslov, telefonsko številko,
davčno številko, kraj in državo rojstva, državljanstvo, prebivališče in
predhodno pridobljeno izobrazbo ter podatke o splošnem učnem uspehu,
opravljenih izpitih, napredovanju in dokončanju izobraževanja; vodi se za
vsakega vpisanega dijaka od vpisa v izobraževanje pa do končanja izobraževanja
oziroma izpisa;
4.     
matična knjiga, ki obsega splošne podatke o vpisanih in o poteku
njihovega izobraževanja, vsebuje ime in priimek dijaka in osebe, vpisane v
izredno izobraževanje, spol, datum rojstva, enotno matično številko občana,
e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo; vodi se od
vpisa do končanja izobraževanja oziroma do izpisa;
5.     
evidenca podatkov o gibalnih sposobnostih in morfoloških značilnostih,
ki vsebuje ime in priimek dijaka, spol, datum, kraj in državo rojstva,
prebivališče in predhodno pridobljeno izobrazbo ter podatke o gibalnih
sposobnostih in morfoloških značilnostih dijaka, in sicer telesno višino,
voluminoznost telesa, hitrost alternativnih gibov, eksplozivno moč,
koordinacijo gibanja telesa, fizično vzdržljivost trupa, gibljivost, mišično
vzdržljivost ramenskega obroča in rok, sprintersko hitrost in vzdržljivost v
submaksimalnem kontinuiranem naprezanju; vodi se po določbah 12. in 14. člena
tega pravilnika;
6.     
evidenca o maturi, ki je sestavljena iz treh delov (v nadaljnjem
besedilu: podevidenc), in sicer zapisnikov sej šolske maturitetne komisije,
zapisnikov o maturi in poročila o maturi ter se vodi posebej za vsak izpitni
rok in šolsko leto:
- 
podevidenca zapisnikov šolske maturitetne komisije je zbirka vseh
zapisnikov te komisije;
- 
podevidenca zapisnikov o maturi vsebuje ime in priimek dijaka in osebe,
vpisane v izredno izobraževanje, spol, datum rojstva, enotno matično številko
občana, e-naslov, telefonsko številko, davčno številko, kraj, občino in državo
rojstva, državljanstvo, prebivališče in predhodno pridobljeno izobrazbo; obsega
še podatke o poteku mature, in sicer prijavo k maturi, poročila o uspehu pri
seminarskih nalogah, vajah oziroma terenskem delu in zapisnike o poteku ustnega
oziroma pisnega dela maturitetnega izpita;
- 
podevidenca poročilo o maturi je sestavljena iz dveh delov, in sicer
splošnega poročila o maturi in knjige maturantov; ta vsebuje seznam vseh
kandidatov, ki so opravili maturo, splošne podatke o izpitnih rezultatih pri
posameznih predmetih in splošnem uspehu;
7.     
evidenca o izpitih vsebuje prijavo k izpitu, zapisnike o izpitu s
podatki o kandidatih, in sicer ime in priimek dijaka in osebe, vpisane v
izredno izobraževanje, spol, datum rojstva, enotno matično številko občana,
e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo, ter podatke o
izpitnih nalogah oziroma vprašanjih, poteku izpita in doseženih ocenah; vodi se
posebej za vsak izpitni rok in šolsko leto;
8.     
evidenca o dijakih, ki jih obravnava svetovalna služba, vsebuje ime in
priimek, spol, datum rojstva, kraj in državo rojstva, državljanstvo,
prebivališče in predhodno pridobljeno izobrazbo ter družinsko in socialno
anamnezo, razvojno anamnezo, diagnostične postopke, postopke strokovne pomoči,
strokovna mnenja drugih institucij: centrov za socialno delo, zdravstvenih
institucij, svetovalnih centrov oziroma vzgojnih posvetovalnic; vodi se po
določbah 12., 13. in 14. člena tega pravilnika;
9.     
evidenca vpisanih v izredno izobraževanje, vsebuje ime in priimek, spol,
datum rojstva, enotno matično številko občana, e-naslov, telefonsko številko,
davčno številko, kraj, občino in državo rojstva, državljanstvo, prebivališče in
predhodno pridobljeno izobrazbo;
10.  
evidenca o preverjanju in ocenjevanju znanja vsebuje ime in priimek
dijaka in osebe, vpisane v izredno izobraževanje, spol, datum rojstva, kraj in
državo rojstva, e-naslov, telefonsko številko, davčno številko, državljanstvo,
prebivališče in predhodno pridobljeno izobrazbo ter podatke o splošnem učnem
uspehu, opravljenih izpitih, napredovanju in dokončanju izobraževanja; vodi se
za vsakega vpisanega dijaka od vpisa v izobraževanje pa do končanja
izobraževanja oziroma izpisa, in sicer po oddelkih, letnikih oziroma skupinah v
redovalnicah;
11.  
evidenca izdanih dokumentov o končanem izobraževanju vsebuje ime in
priimek dijaka in osebe, vpisane v izredno izobraževanje, spol, datum rojstva,
kraj in državo rojstva, e-naslov, telefonsko številko, davčno številko,
državljanstvo, prebivališče in predhodno pridobljeno izobrazbo ter podatke o
splošnem učnem uspehu, opravljenih izpitih, napredovanju in dokončanju
izobraževanja; vodi se za vsakega vpisanega dijaka od vpisa v izobraževanje pa
do končanja izobraževanja oziroma izpisa;
12.  
evidenca o starših dijakov, ki vsebuje ime in priimek dijaka, spol,
datum rojstva, kraj in državo rojstva, državljanstvo, prebivališče ter ime in
priimek staršev oziroma zakonitih zastopnikov dijaka ter naslov prebivališča
oziroma naslov, na katerem so dosegljivi; vodi se po določbah 12. in 14. člena
tega pravilnika;
13.  
evidenco izdanih odločb na prvi in drugi stopnji v postopku priznavanja
izobraževanja, ki vsebuje podatke o osebi, na katero se odločba nanaša: osebno
ime, letnica rojstva, spol in državljanstvo, podatke o izdani odločbi: številka
in datum izdane odločbe, podatke o listini o izobraževanju: ime v izvorni obliki
oziroma njeni transkripciji, na podlagi katere je bila izdana odločba, datum
izdaje, država izdaje in ime institucije, ki jo je izdala; podatke o
izobraževalnem programu, področju oziroma smeri, razredu, letniku, semestru,
modulu, v katerega se oseba, na katero se odločba nanaša, vključuje.
(2) Za ugotavljanje pravice do vpisa v srednješolsko
izobraževanje šola pridobi oziroma preveri podatke o predhodnem izobraževanju
iz centralne evidence udeležencev vzgoje in izobraževanja, evidenčnega in
analitskega informacijskega sistema visokega šolstva v Republiki Sloveniji,
evidenc Državnega izpitnega centra o kandidatih, ki opravljajo splošno in
poklicno maturo ter zaključni izpit in iz drugih uradnih evidenc.
6. člen
(evidence strokovnih in poklicnih šol)
Evidence v strokovnih in poklicnih šolah so:
1.     
evidenca prijavljenih kandidatov za vpis, ki vsebuje ime in priimek,
spol, datum rojstva, enotno matično številko občana, e-naslov, telefonsko
številko, davčno številko, kraj in državo rojstva, državljanstvo, prebivališče
(stalno in začasno) in pridobljeno izobrazbo vsakega kandidata, ki se prijavi
za vpis v šolo; podatke o starših (osebno ime, prebivališče, telefonska
številka), ime in sedež šole, kjer je prijavljeni končal zadnji razred oziroma
letnik, ime izobraževalnega programa, zadnji uspešno končani razred oziroma
letnik, podatke o obveznih tujih jezikih iz osnovne šole, podatke o ocenah in
drugih podatkih v skladu z merili za vpis v šole z omejitvijo vpisa in vpisnimi
pogoji, podatke o ponavljanju letnika, podatke o preusmeritvi v drug program,
podatke o usmerjanju mladostnikov s posebnimi potrebami, podatke o prenosu
prijave, podatke o programu, na katerega se prijavlja; evidenca se vodi za
vsako šolsko leto posebej;
2.     
evidenca vpisanih, ki vsebuje ime in priimek dijaka in osebe, vpisane v
izredno izobraževanje, spol, datum rojstva, enotno matično številko občana,
e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo vpisanih kandidatov,
morebitno odločbo o usmeritvi; vodi se po izobraževalnih programih, letnikih,
oddelkih in skupinah v redovalnicah, za vsako šolsko leto posebej;
3.     
osebni list, ki vsebuje ime in priimek dijaka in osebe, vpisane v
izredno izobraževanje, spol, datum rojstva, kraj in državo rojstva, e-naslov,
telefonsko številko, davčno številko, državljanstvo, prebivališče in predhodno
pridobljeno izobrazbo ter podatke o splošnem učnem uspehu, o opravljenih
izpitih, o napredovanju in dokončanju izobraževanja; vodi se za vsakega
vpisanega dijaka od vpisa v izobraževanje pa do končanja izobraževanja oziroma
izpisa;
4.     
matična knjiga, ki obsega splošne podatke o vpisanih in o poteku
njihovega izobraževanja, vsebuje ime in priimek dijaka in osebe, vpisane v
izredno izobraževanje, spol, datum rojstva, enotno matično številko občana,
e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo; vodi se od
vpisa do končanja izobraževanja oziroma do izpisa;
5.     
evidenca podatkov o gibalnih sposobnostih in morfoloških značilnostih,
ki vsebuje ime in priimek dijaka, spol, datum rojstva, kraj in državo rojstva,
prebivališče in predhodno pridobljeno izobrazbo ter podatke o gibalnih
sposobnostih in morfoloških značilnostih dijaka, in sicer telesno višino,
voluminoznost telesa, hitrost alternativnih gibov, eksplozivno moč,
koordinacijo gibanja telesa, fizično vzdržljivost trupa, gibljivost, mišično
vzdržljivost ramenskega obroča in rok, sprintersko hitrost in vzdržljivost v
submaksimalnem kontinuiranem naprezanju; vodi se po določbah 12. in 14. člena
tega pravilnika;
6.     
evidenca o zaključnih izpitih oziroma poklicni maturi (v nadaljnjem
besedilu: evidenca o zaključnih izpitih) je sestavljena iz treh delov (v
nadaljnjem besedilu: podevidenc), in sicer zapisnikov sej izpitnega odbora za
zaključni izpit, zapisnikov o zaključnem izpitu in poročila o zaključnem izpitu
ter se vodi za vsak izpitni rok in šolsko leto posebej:
- 
podevidenca zapisnikov sej izpitnega odbora za zaključni izpit je zbirka
zapisnikov sej izpitnega odbora;
- 
podevidenca zapisnikov o zaključnem izpitu je zbirka vseh zapisnikov o
poteku posameznih delov zakjučnega izpita za posameznega kandidata, vsebuje ime
in priimek dijaka in osebe, vpisane v izredno izobraževanje, spol, datum
rojstva, enotno matično številko občana, e-naslov, telefonsko številko, davčno
številko, kraj in državo rojstva, državljanstvo, prebivališče in predhodno
pridobljeno izobrazbo ter podatke o poteku pisnega oziroma ustnega dela izpita
oziroma praktičnega in teoretičnega dela izpita, izpitnih nalogah oziroma
vprašanjih in ocenah pri posameznem delu izpita in splošnem uspehu pri
zaključnem izpitu;
- 
podevidenca poročilo o zaključnem izpitu obsega seznam vseh kandidatov,
prijavljenih k izpitu in seznam kandidatov, ki so opravljali zaključni izpit,
splošne podatke o izpitnih rezultatih pri posameznih predmetih in splošnem
uspehu ter drugih splošnih podatkih o zaključnem izpitu;
7.     
evidenca o izpitih, vsebuje prijavo k izpitu, zapisnike o izpitu s
podatki o kandidatih, in sicer ime in priimek dijaka in osebe, vpisane v
izredno izobraževanje, spol, datum rojstva, enotno matično številko občana,
e-naslov, telefonsko številko, davčno številko, kraj in državo rojstva,
državljanstvo, prebivališče in predhodno pridobljeno izobrazbo, ter podatke o
izpitnih nalogah oziroma vprašanjih, poteku izpita in doseženih ocenah; vodi se
po izpitnih rokih in šolskih letih;
8.     
evidenca o dijakih, ki jih obravnava svetovalna služba, vsebuje ime in
priimek, spol, datum, kraj in državo rojstva, prebivališče in predhodno
pridobljeno izobrazbo ter družinsko in socialno anamnezo, razvojno anamnezo,
diagnostične postopke, postopke strokovne pomoči, strokovna mnenja drugih
institucij: centrov za socialno delo, zdravstvenih institucij, svetovalnih
centrov oziroma vzgojnih posvetovalnic; vodi se po določbah 12., 13. in 14.
člena tega pravilnika;
9.     
evidenca vpisanih v izredno izobraževanje vsebuje ime in priimek, spol,
datum rojstva, enotno matično številko občana, e-naslov, telefonsko številko,
davčno številko, kraj in državo rojstva, državljanstvo, prebivališče in
predhodno pridobljeno izobrazbo;
10.  
evidenca o preverjanju in ocenjevanju znanja vsebuje ime in priimek
dijaka in osebe, vpisane v izredno izobraževanje, spol, datum rojstva, kraj in
državo rojstva, e-naslov, telefonsko številko, davčno številko, državljanstvo,
prebivališče in predhodno pridobljeno izobrazbo ter podatke o splošnem učnem
uspehu, opravljenih izpitih, napredovanju in dokončanju izobraževanja; vodi se
v redovalnicah za vsakega vpisanega dijaka od vpisa v izobraževanje pa do
končanja izobraževanja oziroma izpisa, in sicer po oddelkih, letnikih oziroma
skupinah;
11.  
evidenca izdanih dokumentov o končanem izobraževanju vsebuje ime in
priimek dijaka in osebe, vpisane v izredno izobraževanje, spol, datum rojstva,
kraj in državo rojstva, e-naslov, telefonsko številko, davčno številko,
državljanstvo, prebivališče in predhodno pridobljeno izobrazbo ter podatke o
izdanih spričevalih; vodi se za vsakega vpisanega dijaka od vpisa v izobraževanje
pa do končanja izobraževanja oziroma izpisa;
12.  
evidenca o starših dijakov, ki vsebuje ime in priimek dijaka, spol,
datum rojstva, kraj in državo rojstva, državljanstvo, prebivališče ter ime in
priimek staršev oziroma zakonitih zastopnikov dijaka ter naslov prebivališča
oziroma naslov, na katerem so dosegljivi; vodi se po določbah 12. in 14. člena
tega pravilnika;
13.  
evidenco izdanih odločb na prvi in drugi stopnji v postopku priznavanja
izobraževanja, ki vsebuje podatke o osebi, na katero se odločba nanaša: osebno
ime, letnica rojstva, spol in državljanstvo, podatke o izdani odločbi: številka
in datum izdane odločbe, podatke o listini o izobraževanju: ime v izvorni
obliki oziroma njeni transkripciji, na podlagi katere je bila izdana odločba,
datum izdaje, država izdaje in ime institucije, ki jo je izdala; podatke o
izobraževalnem programu, področju oziroma smeri, razredu, letniku, semestru,
modulu, v katerega se oseba, na katero se odločba nanaša, vključuje.
(2) Za ugotavljanje pravice do vpisa v srednješolsko
izobraževanje šola pridobi oziroma preveri podatke o predhodnem izobraževanju
iz centralne evidence udeležencev vzgoje in izobraževanja, evidenčnega in
analitskega informacijskega sistema visokega šolstva v Republiki Sloveniji,
evidenc Državnega izpitnega centra o kandidatih, ki opravljajo splošno in
poklicno maturo ter zaključni izpit, in iz drugih uradnih evidenc.
B) Vodenje evidenc
7. člen
(obdobje vodenja evidenc)
(1) Šola praviloma začne voditi posamezno evidenco z
dijakovo prijavo k vpisu v šolo oziroma, ko si pridobi predpisano soglasje iz
12. člena tega pravilnika.
(2) Če dijak opravlja samo izpit, se evidenca vodi od
prijave k izpitu do konca izpitnega postopka in izdaje javne listine o uspehu
pri izpitu.
(3) Šola preneha voditi evidence:
-       
ko dijak konča izobraževanje ali se izpiše ali
-       
ko prenehajo razlogi ali namen vodenja evidence, ki se vodi na podlagi
soglasja.
(4) Ko šola zaključi vodenje evidence, sme podatke,
vpisane vanje, naknadno dopolnjevati oziroma popravljati le, če se ugotovi, da
so vpisani podatki nepopolni ali netočni.
(5) Če se dijak po prenehanju izobraževanja ponovno
vpiše zaradi nadaljevanja izobraževanja, šola lahko uporablja podatke iz
obstoječih evidenc oziroma nadaljuje vodenje do izpisa oziroma do konca
izpitnega postopka.
8. člen
(oblika evidenc)
(1) Evidence se vodijo na obrazcih, ki jih predpiše
minister, pristojen za srednješolsko izobraževanje (v nadaljnjem besedilu:
minister).
(2) Če minister ne predpiše obrazcev evidenc, jih šole
lahko same oblikujejo, vendar v skladu z določbami tega pravilnika in zakona.
9. člen
(pogoji vodenja evidenc v elektronskem mediju)
Dokumentacija se praviloma vodi v elektronski obliki na
način, da je omogočen tudi izpis na papir. Če šola vodi dokumentacijo v
elektronski obliki v enotni podatkovni bazi, si mora z ustrezno programsko
opremo zagotoviti dejansko ločitev uporabe in varovanje podatkov glede na
njihovo naravo in pravico do razpolaganja z njimi.
10. člen
(viri podatkov za evidence)
Podatke, ki jih šola vpisuje v evidence, si pridobi iz:
-       
javnih listin (spričevala, obvestila, potrdila, rojstnega lista, osebne
izkaznice, potnega lista, potrdila o državljanstvu, poročnega lista in
podobno),
-       
drugih listin (sodni, upravnopravni, javnopravni oziroma civilnopravni
akti, učna in vajeniška pogodba),
-       
drugih evidenc šole ali drugih upravljavcev zbirk podatkov, v skladu z
zakonom,
-       
druge šolske dokumentacije (sklepov, zapisnikov, uradnih zaznamkov in
drugih uradnih podatkov oziroma aktov šolskih in drugih organov ter strokovnih
delavcev šole) in
-       
izjav dijaka oziroma njegovih staršev, zakonitih zastopnikov ali
pooblaščencev ter drugih oseb, pristojnih za dajanje podatkov.
11. člen
(način pridobivanja podatkov)
(1) Javne listine šoli izročijo dijak, starši ali
zakoniti zastopniki mladoletnega dijaka oziroma oseba, ki jo pooblastijo starši
(v nadaljnjem besedilu: starši).
(2) Šola lahko pridobi podatke tudi iz drugih listin, ki
jih dobi neposredno ali posredno od izdajateljev teh listin, in sicer sodišč
ali upravnih organov ter drugih izvajalcev javnih pooblastil, če je to določeno
z zakonom.
(3) Podatke, ki nastajajo med izobraževanjem, vpisujejo
v ustrezne evidence oziroma druge predpisane dokumente neposredno učitelji in
drugi strokovni delavci ter osebe, ki jih za to pooblastijo organi šole, v
skladu s predpisi.
(4) Če si šola pridobi podatke iz drugih uradnih evidenc
neposredno od upravljavcev teh evidenc, morajo biti s tem seznanjeni dijak
oziroma starši dijaka.
12. člen
(pridobivanje podatkov s soglasjem)
(1) Evidence, ki jih šola lahko vodi le s soglasjem, so:
-       
evidenca podatkov o gibalnih sposobnostih in morfoloških značilnostih (v
nadaljnjem besedilu: športni karton),
-       
evidenca o dijakih, ki jih obravnava svetovalna služba (v nadaljnjem
besedilu: evidenca strokovne pomoči) in
-       
(črtana).
(2) Šola začne voditi evidence iz prejšnjega odstavka
tega člena, ko si pridobi pisno soglasje staršev oziroma dijaka.
(3) Soglasje vsebuje vrsto podatkov, način, namen in
obdobje njihovega zbiranja ter zakonsko podlago za zbiranje oziroma rabo teh
podatkov. Dajalec soglasja (starši ali dijak) navede ime in priimek in naslov svojega
prebivališča ter s podpisom ustrezne izjave na obrazcu potrdi ali zavrne
oziroma prekliče soglasje.
(4) Soglasje lahko da eden od staršev. Če eden od
staršev izrecno pisno zavrne soglasje, ni mogoče začeti voditi evidence iz
prvega odstavka tega člena, dokler se starša o tem ne sporazumeta.
(5) Če starši oziroma polnoletni dijak določijo
pooblaščenca, ki naj bi zastopal njihove interese v zvezi z izobraževanjem,
morajo k soglasju priložiti pisno pooblastilo, v katerem je navedena vsebina in
trajanje pooblastila ter podpis pooblaščenca in pooblastitelja.
(6) Starši oziroma dijak lahko kadarkoli prekliče dano
soglasje na enak način, kot so ga dali.
13. člen
(vodenje evidence svetovalne službe)
(1) Svetovalna služba šole začne voditi evidenco
strokovne pomoči, ko začne voditi postopek strokovne pomoči dijaku.
(2) Če svetovalna služba v skladu z zakonom začne voditi
postopek strokovne pomoči brez soglasja staršev, vendar ob soglasju dijaka,
mora svojo oceno in dokazila o dejanski ogroženosti dijaka v družini
dokumentirati v evidenci.
(3) Pridobljeni podatki, postopki obravnave in
ugotovitve v zvezi s tem so uradna tajnost strogo zaupne stopnje; z njimi
razpolaga le svetovalni delavec, ki vodi postopek, in jih trajno varuje kot
poklicno skrivnost.
(4) Vpogled v podatke v tej evidenci je dovoljen dijaku,
njegovim staršem, zakonitemu zastopniku ali pooblaščencu, drugim pristojnim
organom pa v skladu z zakonom oziroma po nalogu sodišča.
14. člen
(roki za vodenje evidenc s soglasji)
(1) Športni karton se vodi od pridobitve soglasja do
konca pouka v šolskem letu.
(2) Evidenca strokovne pomoči se vodi od pridobitve
soglasja do končane obravnave, vendar najdlje do konca šolskega leta.
(3) Evidenca o starših se vodi od pridobitve soglasja do
konca šolskega leta.
(4) Če je soglasje preklicano, šola preneha voditi
evidenco od trenutka pridobitve pisnega preklica soglasja oziroma z dnem
veljavnosti preklica, če je v izjavi o preklicu določen kasnejši datum
preklica.
C) Zbiranje podatkov in drugi postopki
15. člen
(izročanje listin)
(1) Javna listina, ki je šola ne more pridobiti po
uradni dolžnosti in je njena predložitev predpisana, se v izvirniku ali v
drugem veljavnem izvodu izroči pooblaščeni osebi šole oziroma pošlje šoli po
pošti.
(2) Šola izda potrdilo o prejeti listini, iz katerega
mora biti razvidna vrsta listine, namen izročitve in datum prejema ter podpis
pooblaščene osebe, ki jo je prejela.
(3) Če se listina pošlje po pošti, velja kot dokazilo o
izročeni listini poštno potrdilo o priporočeni pošiljki.
16. člen
(oblike veljavnih listin)
(1) Javna listina se lahko predloži v izvirniku,
overjenem izvodu, overjenem prepisu ali overjeni kopiji, uradnem izpisu iz
evidence ali uradnem odpravku listine.
(2) Če se predloži izvirnik javne listine in neoverjena
kopija oziroma prepis, pooblaščena oseba po ugotovitvi, da kopija ustreza
izvirniku, izvirnik vrne in si o tem naredi uradni zaznamek o izročitvi
listine.
(3) Tuja javna listina se predloži legalizirana. Tuje
javne listine o izobraževanju se obravnavajo v skladu z zakonom, ki v Republiki
Sloveniji ureja postopke priznavanja izobraževanja.
(4) Če je bila tuja javna listina o izobraževanju
nostrificirana po predpisih, ki so veljali pred uporabo zakona, ki v Republiki
Sloveniji ureja postopke priznavanja izobraževanja, se predloži odločbo o
nostrifikaciji.
(5) Tujo javno listino je treba predložiti v overjenem
prevodu v slovenski jezik, če ni posebej predpisano drugače.
17. člen
(spreminjanje podatkov)
(1) Dijak je dolžan takoj sporočiti vsako spremembo
osebnih podatkov, o katerih šola vodi evidenco.
(2) Šola na zahtevo dijaka iz predložene listine
nemudoma vnese spremembo, popravek ali dopolnitev podatka v ustrezni evidenci
ter ga takoj začne uporabljati.
(3) V listinah, izdanih pred spremembo podatka v
evidenci, se podatki ne smejo popravljati, spreminjati oziroma dopolnjevati.
(4) Nova javna listina se izda na predlog imetnika
šolske javne listine, če mu je bil izdan nov rojstni list s spremenjenimi podatki.
Ob predložitvi rojstnega lista se najprej spremeni oziroma uskladi podatke v
šolskih evidencah, z navedbo razloga te spremembe, s podatki iz novega
rojstnega lista in nato upravičencu izda novo spričevalo v izvirniku. Ta
vsebuje spremenjene osebne podatke, ostali podatki pa se prepišejo iz prvotne
javne listine.
(5) Podatki se vpisujejo v evidence po kronološkem
zaporedju. Vpisani podatki se ne smejo v nobenem primeru zbrisati, zakriti ali
popravljati, tako da niso več berljivi. Novi podatki, ki nadomestijo prejšnje,
se vpišejo tako, da je mogoče preveriti prej napisane podatke. Ob vsaki
spremembi podatka se v evidenci posebej označi datum spremembe podatka.
18. člen
(načini seznanjanja s podatki iz evidenc)
(1) Šola seznanja dijake in njihove starše s podatki iz
evidenc na naslednje načine:
-       
izda predpisano javno listino,
-       
izda izpisek iz evidence,
-       
izroči listino, ki je akt pristojnega organa šole (sklep, odločbo in
podobno) in
-       
ustno neposredno sporoča podatke iz evidenc oziroma omogoča vpogled
vanje.
(2) Strokovni delavci šole, ki so pooblaščeni za dajanje
podatkov iz evidenc na način, naveden v prejšnjem odstavku, lahko seznanjajo
dijaka in njegove starše le s podatki, ki se nanašajo nanje.
(3) Šola lahko seznani s temi podatki tudi druge osebe,
če so do njih po predpisih upravičeni.
(4) Če pooblaščeni strokovni delavec dijaka ali druge
osebe, ki želi videti podatke iz evidence, osebno ne pozna, mora najprej
ugotoviti njegovo identiteto in upravičenost.
(5) Pri vpogledu ali izpisu iz evidence se ne smejo
videti podatki o drugih osebah, prav tako pri ustnem sporočanju podatkov ne
smejo prisostvovati osebe, ki jim upravičenec tega ni izrecno dovolil.
(6) Ne glede na prejšnji odstavek tega člena učitelj med
poukom dijaku javno pove oceno.
(7) Pooblaščena oseba šole lahko dijaku oziroma staršem
daje podatke iz evidenc tudi po telefonu ali po drugih komunikacijskih sredstvih,
če je bilo tako vnaprej dogovorjeno, vendar se mora prepričati o dejanski
identiteti in upravičenju osebe, ki jih ji posreduje.
(8) Vsako poseganje v evidenco bodisi zaradi vnosa
podatkov ali izpisa podatkov iz evidence mora biti ustrezno tehnično
evidentirano tako, da je razvidno kdo, kdaj in za kaj je uporabljal evidenco
oziroma podatke iz nje.
III. JAVNE LISTINE
A) Vrste javnih listin
19. člen
(vrste šolskih javnih listin)
Šolske javne listine po tem pravilniku so:
1.     
javne listine o učnem uspehu (v nadaljnjem besedilu: spričevala), in
sicer:
- 
letno spričevalo,
- 
spričevalo o splošni maturi,
- 
spričevalo o zaključnem izpitu s Prilogo k spričevalu,
- 
spričevalo o poklicni maturi s Prilogo k spričevalu,
- 
obvestilo o uspehu,
- 
obvestilo o uspehu pri izpitu v izrednem izobraževanju.
2.     
javne listine, ki jih šola izdaja dijaku za uveljavljanje pravic po
drugih predpisih (v nadaljnjem besedilu: statusne listine) so:
- 
potrdilo o vpisu v šolo iz Centralne evidence udeležencev vzgoje in
izobraževanja,
- 
potrdilo o statusu izrednega dijaka iz Centralne evidence udeležencev
vzgoje in izobraževanja,
- 
potrdilo o izpisu iz šole iz Centralne evidence udeležencev vzgoje in
izobraževanja.
3.     
druge javne listine:
- 
potrdilo o opravljenih obveznostih v šolskem letu iz osebnega
izobraževalnega načrta v izrednem izobraževanju,
- 
potrdilo o izpitu.
B) Postopek izdajanja javnih listin
20. člen
(pogoji in roki za izdajanje javnih listin o učnem uspehu)
Šola izdaja javne listine, če so izpolnjeni predpisani pogoji
in v določenih rokih, in sicer:
1.     
obvestilo o uspehu:
- 
vsem dijakom ob koncu posameznega ocenjevalnega obdobja, razen zadnjega
ocenjevalnega obdobja najkasneje v treh dneh po koncu ocenjevalnega obdobja,
- 
dijaku, ki ni končal letnika, najkasneje v treh dneh po koncu pouka,
- 
dijaku, ki ni opravil popravnega izpita, v treh dneh po koncu izpitnega
roka,
- 
dijaku, ki ni uspešno končal šolskega leta do konca šolskega leta,
najkasneje zadnji dan šolskega leta,
- 
dijaku, ki je prekinil izobraževanje, v osmih dneh po njegovi pisni
zahtevi,
- 
izrednemu dijaku za opravljene izpite v šolskem letu v skladu z osebnim
izobraževalnim načrtom.
2.     
letno spričevalo dijaku, ki je uspešno izpolnil vse obveznosti za
posamezni letnik, določene z učnim načrtom oziroma katalogom znanj, v treh dneh
po opravljenem letniku,
3.     
spričevalo o splošni maturi oziroma spričevalo o splošni maturi s
pohvalo dijaku, ki je splošno maturo opravil, v roku, določenem s koledarjem
splošne mature,
4.     
obvestilo o uspehu pri maturi (posebni del maturitetnega spričevala)
dijaku, ki ni in dijaku, ki je opravil maturo, v enakem roku kot maturitetno
spričevalo,
5.     
spričevalo o zaključnem izpitu s Prilogo k spričevalu oziroma spričevalo
o zaključnem izpitu s pohvalo s Prilogo k spričevalu dijaku v sedmih dneh po
opravljenem zaključnem izpitu v šoli,
6.     
spričevalo o poklicni maturi s Prilogo k spričevalu oziroma spričevalo o
poklicni maturi s pohvalo s Prilogo k spričevalu dijaku v sedmih dneh po
opravljeni poklicni maturi,
7.     
potrdilo o izpitu dijaku, ki je opravil posamezni izpit, v treh dneh po
opravljenem izpitu,
8.     
potrdilo o vpisu dijaku takoj ob vpisu oziroma najkasneje v treh dneh po
zahtevku,
9.     
potrdilo o statusu izrednega dijaka takoj ob vpisu v izredno
izobraževanje oziroma najkasneje v treh dneh po zahtevku,
10.  
potrdilo o izpisu iz šole (izpisnica) dijaku ob izpisu oziroma
najkasneje v treh dneh po izvedenem postopku izpisa,
11.  
potrdilo o opravljenih obveznostih izrednemu dijaku v šolskem letu v
skladu z osebnim izobraževalnim načrtom, če izredni dijak vloži zahtevek.
21. člen
(način izdaje javnih listin)
(1) Javne listine se izdajajo na obrazcih, ki jih določa
pravilnik, ki ureja obrazce.
(2) Obrazce, katerih obliko in vsebino ureja pravilnik
iz prejšnjega odstavka, smejo uporabljati samo šole, ki izvajajo javnoveljavne
programe srednješolskega izobraževanja.
(3) V javne listine se vpisujejo podatki iz ustreznih
evidenc v skladu z zakonom in po določilih tega pravilnika.
(4) Če se izpiti opravljajo v daljših izpitnih obdobjih,
se v spričevalu kot datum izdaje navede dan izteka izpitnega roka, v katerem je
opravljal zadnji izpit.
(5) Spričevalo z istimi podatki šola izda v izvirniku le
enkrat.
(6) Ne glede na določbo iz prejšnjega odstavka lahko
šola izda spričevalo v dveh izvirnih izvodih oziroma drug izvirni izvod na
zahtevo upravičenca, če dokaže, da se za nadaljevanje izobraževanja ali
zaposlitev v tujini zahteva izročitev izvirne listine.
(7) Javno listino v imenu šole podpiše uradna oseba, ki
ima pooblastilo za zastopanje v pravnem prometu, vpisano v sodni register v
skladu z zakonom in ustanovitvenem aktom šole (praviloma direktor oziroma
ravnatelj ali pomočnik ravnatelja ali druga pooblaščena oseba), sopodpiše pa
jo, če je v obrazcu listine tako predvideno, tudi druga pristojna oseba.
(8) Pooblaščena oseba šole izroči javno listino dijaku,
na katerega ime je izdana, lahko pa tudi njegovim staršem, zakonitemu ali
pooblaščenemu zastopniku; ta mora s svojim podpisom v ustrezni evidenci
potrditi prejem listine.
22. člen
(veljavnost javne listine)
Javna listina po tem pravilniku je veljavna, če je izdajatelj
na njenem obrazcu vpisal vse predvidene podatke v skladu z zakonom in tem
pravilnikom ter ustreznimi evidencami, in sicer:
1.     
podatke o izdajatelju listine (ime zavoda, šole, organizacijske enote
zavoda in sedež);
2.     
podatke o upravičencu, njegovem učnem uspehu oziroma pravicah, ki se mu
priznajo s to listino;
3.     
podatke o vpisu v razvid izobraževalnih organizacij pri ministrstvu,
(številka in datum odločbe), kadar je to predvideno na obrazcu listine;
4.     
podatke o matični oziroma drugi evidenčni številki listine oziroma
podatkov v njej;
5.     
kraj in datum izdaje;
6.     
ime, priimek in funkcijo podpisnika listine ter njegov lastnoročni
podpis in pečat izdajatelja.
23. člen
(pristojnosti šol za izdajanje spričeval)
(1) Spričevalo izda šola, na kateri je bil dijak vpisan
do izdaje spričevala.
(2) Če je dijak pridobil ocene oziroma opravljal
popravne ali predmetne izpite na različnih šolah, spričevalo izda šola, na
kateri je bil nazadnje vpisan oziroma je opravljal zadnji izpit.
(3) Šola, ki izda spričevalo, vpiše podatke o uspehu pri
predmetih, pri katerih je bil ocenjen v drugi šoli, na podlagi potrdila o
izpitu oziroma obvestila o uspehu, ki ji ga predloži dijak.
(4) Šola lahko zaradi preverjanja podatkov zahteva izpis
iz evidenc od šole, v kateri se je dijak izobraževal oziroma si pridobil ocene,
ki jih je treba vpisati v spričevalo.
(5) Če se dijak vzporedno izobražuje, se mu izda
spričevalo za vsak program posebej, če pa se izobražuje po delu programa, se mu
izda obvestilo o uspehu iz predmetov, iz katerih se njegovo znanje ocenjuje.
(6) Če je dijak nameščen v vzgojni zavod in je v njem
vključen v srednješolski izobraževalni program, mu spričevalo izda šola, s
katero ima vzgojni zavod sklenjen dogovor o sodelovanju in vodenju
dokumentacije.
(7) Šola posreduje podatke iz šolskih evidenc v obliki
izpisa iz evidence drugim subjektom, če so v skladu z zakonom do njih
upravičeni, vendar s tem seznani dijaka oziroma njegove starše.
24. člen
(izdaja spričevala z boljšo oceno)
(1) Dijaku, ki je z izpitom izboljšal oceno, šola izda
novo spričevalo. V novem spričevalu se navedejo identični osebni podatki,
vpišejo se vse ocene, iz predmetov, iz katerih je izboljševal oceno, pa boljše
ocene, ter splošni uspeh. Datum izdaje spričevala je datum opravljanja izpita,
s katerim je dijak izboljšal oceno.
(2) Dijaku, ki je izboljševal ocene iz mature, šola izda
le novo obvestilo o uspehu pri maturi; če si je z izboljšano oceno pridobil
pravico do maturitetnega spričevala s pohvalo, pa dobi tudi nov splošni del.
(3) Če kandidat ni dosegel boljše ocene pri izpitu, se
mu izda obvestilo o uspehu z ocenami iz predmetov, iz katerih je opravljal
izpite za izboljšanje ocene.
(4) Dijaku, ki je opravljal izpit iz dodatnega predmeta
po opravljeni maturi, se izda potrdilo o izpitu.
25. člen
(izdaja spričevala zaradi spremembe ocen po ugovoru)
(1) Dijaku, ki mu je bila po ugovoru zoper oceno v
izdanem spričevalu ocena izboljšana, šola izda novo spričevalo.
(2) V novem spričevalu se navedejo identični osebni
podatki, nove ocene iz posameznih predmetov, ki nadomestijo prejšnje, ter nov
splošni učni uspeh; datum izdaje tega spričevala je datum določitve zadnje
ocene oziroma odločitve pristojnega organa o oceni.
26. člen
(zadržanje spričevala)
(1) Če se pred izdajo spričevala ugotovi, da je ocena
pridobljena nezakonito, šola lahko do dokončnosti postopka za razveljavitev
ocene zadrži izdajo takega spričevala in o tem nemudoma obvesti dijaka.
(2) Če se v postopku iz prejšnjega odstavka ugotovi, da
je ocena pravilna, šola upravičencu izročit zadržano spričevalo v 24 urah po
dokončnosti postopka.
27. člen
(popravljanje napak v listini)
(1) Če se naknadno ugotovi, da so v izdani javni listini
podatki napačni oziroma so v njej druge nepravilnosti, šola pozove imetnika, da
ji izroči listino zaradi postopka odpravljanja napak.
(2) Če imetnik v 3 mesecih po pozivu šole listine ne
vrne oziroma se s šolo ne sporazumeta o odpravi napake v listini, lahko šola
sproži sodni postopek za razveljavitev te listine pred sodiščem, pristojnim za
upravne spore.
(3) Če imetnik take listine sam predlaga odpravo listine
zaradi napak ali pomanjkljivosti v njej, šola na njegovo zahtevo v 30 dneh
ugotovi dejansko stanje in v skladu s tem izvede ustrezni postopek za odpravo
te napake oziroma pomanjkljivosti, sicer lahko imetnik listine oziroma druga
oseba, ki ima pravni interes sproži sodni postopek za odpravo oziroma
razveljavitev te listine pred sodiščem, pristojnim za upravne spore.
(4) Ob dvomu o točnosti podatkov v javni listini velja
domneva, da so podatki pravilni, če se ujemajo z evidenco, iz katere so
povzeti, dokler se ne dokaže nasprotno; pri tem mora tisti, ki dvomi oziroma
oporeka pravilnosti podatkov v javni listini, to dokazati.
(5) Na podlagi odločitve o odpravi javne listine šola
izda upravičencu novo listino.
(6) Nova listina ima pravni učinek od dneva, od katerega
ima pravni učinek popravljena listina; če pa je za upravičenca neugodna, pa
učinkuje od dneva vročitve nove listine.
28. člen
(razveljavitev spričevala)
(1) Če se naknadno, po izdaji spričevala pojavi utemeljen
sum, da je dijak nezakonito opravljal izpit in si s tem nezakonito pridobil
spričevalo oziroma oceno, vpisano v izdanem spričevalu, šola oziroma drug
pristojni organ v rokih in po postopku, določenem z zakonom o upravnem sporu,
sproži sodni postopek pred sodiščem, pristojnim za upravne spore, zaradi
razveljavitve ocene in izdanega spričevala in o tem nemudoma obvesti imetnika
spričevala.
(2) Ne glede na prejšnji odstavek postopek razveljavitve
lahko izvede pristojni organ, če je tako določeno s posebnim predpisom.
(3) Na podlagi dokončne odločitve o razveljavitvi
spričevala je šola dolžna izdati novo spričevalo, če so za to izpolnjeni
predpisani pogoji.
29. člen
(nadomestno spričevalo)
(1) Šola izda nadomestno spričevalo na posebnem obrazcu v
obliki izpisa iz evidence; ta poleg predpisanih podatkov vsebuje še klavzulo,
da je to spričevalo nadomestno in enakovredno izvirniku, podatke o izpisu in
izvirniku spričevala (številka in datum izdaje) ter oznako evidence, iz katere
so podatki povzeti.
(2) Izdajatelj nadomestnega spričevala navede ime šole
oziroma pravnega naslednika, ki razpolaga z ustrezno evidenco, ne glede na to,
kdo je bil oziroma kako se je imenoval izdajatelj izvirnika spričevala. Izpisek
podpiše pooblaščena oseba izdajatelja in potrdi pristnost listine s pečatom
izdajatelja.
30. člen
(nadomestna javna listina)
(1) Če imetnik oziroma upravičenec izgubi spričevalo
oziroma obvestilo o uspehu ali se to poškoduje, uniči ali odtuji oziroma
ponaredi, mu šola izda nadomestno javno listino v obliki izpisa iz evidence na
podlagi izjave, v kateri se navedejo razlogi za izdajo nadomestne javne
listine.
(2) Šola vodi evidenco izdanih nadomestnih javnih
listin.
(3) Izdajatelj nadomestne javne listine navede ime šole
oziroma pravnega naslednika, ki razpolaga z uradno evidenco. Izpis iz evidence
podpiše pristojna oseba izdajatelja in potrdi pristnost listine s pečatom
izdajatelja.
31. člen
(ravnanje z razveljavljenimi spričevali)
Spričevalo, ki ga dijak vrne zaradi razveljavitve, šola
razveljavi tako, da ga prečrta oziroma preluknja in na sprednji strani označi,
da je razveljavljeno, ter navede številko in datum izdaje akta, s katerim je
spričevalo razveljavljeno in ime organa, ki ga je razveljavil. Če je mogoče,
šola na enak način razveljavi vse overjene izvode tega spričevala. Podatke o
razveljavitvi nemudoma vnese v ustrezne evidence.
IV. DRUGI ŠOLSKI DOKUMENTI
32. člen
(drugi dokumenti o dijaku)
Šola dokumentira vse postopke posebne obravnave dijaka v
šoli, in sicer:
-       
izrekanje vzgojnih ukrepov, o čemer sestavi mapo (spis) s celotno
dokumentacijo o postopku, dokaznim gradivom, sklepom o vzgojnem ukrepu ter
pritožbo in sklepom pritožbenega organa;
-       
dodeljevanje pravic dijaku po pravilniku, ki ureja prilagoditve šolskih
obveznosti dijaku v srednji šoli; dokumentacijo sestavljajo dokumenti, na
podlagi katerih je bilo v skladu s pravilnikom odločeno o prilagoditvi (sklep o
prilagoditvi in osebni izobraževalni načrt in drugi podatki);
-       
izrekanja pohval, priznanj in nagrad, o čemer sestavi dokumentacijo
(spis), v kateri so podatki o izrečeni pohvali, priznanju ali pridobljeni
nagradi, opis razlogov, zaradi katerih so bile izrečene, in način podelitve.
33. člen
(druga dokumentacija)
(1) Šola poleg dokumentacije, določene s tem
pravilnikom, vodi tudi dokumentacijo v skladu z drugimi predpisi.
(2) Dokumentacija, ki je določena s tem pravilnikom, se
ne evidentira v skladu s predpisi, ki urejajo upravno poslovanje. Dokumentacija
se vodi in hrani v skladu s tem pravilnikom po kronološkem redu nastanka,
šolskih letih, programih, oddelkih, ter abecednem vrstnem redu dijakov.
34. člen
(dokumenti o poteku izobraževalnega dela)
(1) Šola dokumentira potek izobraževalnega dela oziroma druge
dejavnosti z dnevnikom dela, v katerem vodi dnevni potek izobraževalnega dela
po oddelkih oziroma skupinah.
(2) Drugi dokumenti o preverjanju in ocenjevanju znanja
dijaka so izpitni testi, seminarske, raziskovalne ali druge naloge, izdelki
oziroma storitve iz praktičnega pouka oziroma drugih dejavnosti in druga
dokumentacija, s katero se ravna v skladu s pravili o varovanju izpitne
tajnosti.
(3) Dnevnik praktičnega usposabljanja vajenca pri
delodajalcu spremljata delodajalec in učitelj praktičnega pouka.
35. člen
(dokumenti organov šole)
(1) Organi šole dokumentirajo delo s svojih zasedanj.
Dokumentacija vsebuje vabila na zasedanja, zapisnike sej, dokumente o
obravnavanih zadevah in druga gradiva, nastala z zvezi z njihovim delom.
(2) Strokovni delavci dokumentirajo svoje delo z letnimi
načrti dela in pripravami na vzgojno-izobraževalno delo.
36. člen
(splošni dokumenti šole)
Šola dokumentira načrt poteka dela in njegovo realizacijo
oziroma splošne dogodke z naslednjimi splošnimi dokumenti:
-       
letnim delovnim načrtom,
-       
letnim poročilom o delu šole in
-       
v šolski kroniki.
V. SHRANJEVANJE IN VARSTVO ŠOLSKE DOKUMENTACIJE
37. člen
(roki shranjevanja šolske dokumentacije)
(1) Šola trajno hrani evidence, navedene v določbah
5. in 6. člena tega pravilnika.
(2) Dokumenti, iz katerih so zbrani oziroma vpisani
podatki v uradne evidence (spisi, zapisniki, poročila, uradni zaznamki, akti
organov in podobno), se hranijo še dve leti po vnosu podatkov v evidence, če s
tem pravilnikom niso za posamezne dokumente določeni drugi roki.
(3) Dokumenti organov šole in splošni dokumenti šole, ki
se ne hranijo po predpisih o arhivskem gradivu, se hranijo največ štiri leta od
nastanka, razen kronike šole, ki se trajno hrani.
(4) Ne glede na določbi prejšnjih dveh odstavkov se
dokumenti o zadevah, o katerih tečejo upravni oziroma sodni postopki, hranijo
še dve leti po pravnomočnosti.
(5) Drugi dokumenti, ki nimajo narave arhivskega gradiva
oziroma se podatki iz njih ne vpisujejo v predpisane evidence, se hranijo
največ eno leto po njihovem nastanku, če s tem pravilnikom in z drugimi
predpisi ni določeno drugače.
(6) Dokazne listine o izpolnjevanju pogojev za vpis se
dijaku vrnejo po končanem vpisnem postopku.
(7) Dokumenti o pisnem preverjanju znanja (izpitni
testi, seminarske, raziskovalne ali druge naloge, izdelki oziroma storitve
praktičnega pouka oziroma drugih dejavnosti in druga dokumentacija) se po vnosu
podatkov o ocenjevanju oziroma ocenah v ustrezne evidence vrnejo dijaku.
38. člen
(roki shranjevanja dokumentov o posebni obravnavi dijaka)
Dokumenti o posebni obravnavi dijaka se hranijo v naslednjih rokih:
-       
dokumenti o postopku vzgojnega ukrepanja se hranijo do konca šolskega
leta, v katerem je bil ukrep izrečen, razen v primeru izključitve, ko se
dokumenti hranijo še eno leto po izteku obdobja izključitve. Če vzgojni ukrep
ni izrečen ali izvršen, se ti dokumenti hranijo še šest mesecev po dokončnosti
postopka;
-       
dokumenti o pravicah dijaka, ki jih ureja pravilnik o prilagoditvah
šolskih obveznosti dijaku v srednji šoli se hranijo leto dni po prenehanju
pravice oziroma dokončnosti postopka o dodelitvi pravice in vnosu podatkov v
ustrezne evidence šole;
-       
dokumenti o pohvalah, nagradah, priznanjih in podobnem se hranijo eno
leto po vnosu podatkov v ustrezne evidence šole.
39. člen
(arhiviranje)
(1) Ne glede na roke shranjevanja, določene s tem
pravilnikom, je šola dolžna v rokih in po navodilih pristojnega arhiva odbrati
gradivo iz šolske dokumentacije, ki je arhivskega pomena.
(2) Za dokumente, ki imajo s tem pravilnikom čas
hranjenja določen v letih, začne čas teči od 1. januarja naslednjega leta.
(3) Dokumentacijo, ki jo šola trajno hrani, in
dokumentacijo, ki jo hrani kot arhivsko gradivo do izročitve pristojnemu
arhivu, mora šola arhivirati in varovati po predpisih o arhivskem gradivu in
varstvu osebnih podatkov.
(4) Šola lahko v soglasju z ustanoviteljem zagotovi in
organizira arhiviranje in shranjevanje dokumentacije zunaj svojih prostorov ali
pa v skupnih prostorih za več šol na določenem območju.
(5) Elektronsko gradivo, ki je nastalo v elektronski
obliki oziroma je bilo kasneje digitalizirano (skeniranje) se arhivira na
elektronski strežnik pod pogoji, ki jih določajo predpisi za elektronsko hrambo
v digitalni obliki.
40. člen
(prenosi dokumentacije in arhivov)
(1) Če šola spremeni sedež ali dejavnost oziroma preneha
opravljati dejavnost, v zvezi s katero vodi in hrani šolsko dokumentacijo, ali
preneha kot pravna oseba, mora ob prenehanju oziroma drugi spremembi sama
oziroma njen ustanovitelj, stečajni upravitelj ali druga pooblaščena oseba
zagotoviti varen prenos oziroma izročitev šolske dokumentacije in arhivskega
gradiva na določen nov sedež oziroma v upravljanje pravnemu nasledniku ali pa
pristojnemu arhivu v skladu s predpisi o arhivskem gradivu.
(2) Če pristojni organ ne določi pravnega naslednika
šole oziroma njene šolske dokumentacije in arhivskega gradiva, je šola oziroma
njen ustanovitelj dolžan ob prenehanju izročiti to dokumentacijo pristojnemu
arhivu.
41. člen
(ravnanje ob uničenju, izgubi ali odtujitvi dokumentacije)
Če pride do uničenja ali odtujitve evidenc in drugih
dokumentov z osebnimi podatki iz šolske dokumentacije, mora šola oziroma njen
pravni naslednik ali ustanovitelj oziroma upravitelj dokumentacije na zahtevo
osebe, ki izkaže pravni interes po pridobitvi podatka iz evidenc oziroma izdaji
ustrezne listine, v skladu z zakonom o upravnem postopku ugotoviti dejansko stanje
in odločiti o pravici posredovanja podatkov oziroma izdaji ustrezne listine.
42. člen
(postopek po prenehanju shranjevanja podatkov)
(1) Šola je dolžna zbrisati oziroma uničiti osebne
podatke oziroma dokumente z osebnimi podatki, ki jim je potekel predpisani rok
hranjenja, tako da ni več mogoče ugotoviti njihove vsebine oziroma jih ponovno
uporabljati v skladu s predpisi o varovanju osebnih podatkov.
(2) Fizično uničenje se izvede komisijsko, o čemer se
sestavi zapisnik o načinu uničenja, času in kraju ter predmetu uničenja ter
navzočih članih komisije, ki je to izvedla.
(3) Šola na enak način, kot je naveden v prejšnjih
odstavkih tega člena, uniči tudi neveljavno, neuporabno oziroma poškodovano
dokumentacijo.
43. člen
(pogoji in ukrepi varovanja podatkov)
(1) Šola je dolžna varovati šolsko dokumentacijo in
osebne podatke, vsebovane v evidencah, pri njihovem nastajanju, zbiranju,
obdelovanju, shranjevanju, uporabi in posredovanju kot zaupno gradivo proti
poškodovanju ali odtujitvi oziroma nepooblaščenemu dostopu in uporabi podatkov
iz te dokumentacije v skladu s predpisi o varovanju osebnih podatkov in
arhivskem gradivu.
(2) Za uresničevanje varovanja podatkov iz prvega
odstavka tega člena šola s posebnim notranjim zaupnim aktom določit osebe,
pooblaščene za ravnanje s temi podatki, prostore in naprave, postopke in ukrepe
ter opredeli način izvedbe varovanja teh podatkov v skladu s predpisi o varstvu
osebnih podatkov.
44. člen
(shranjevanje in varovanje obrazcev dokumentacije)
Šola obrazce predpisane dokumentacije, določene s posebnim predpisom,
hrani kot strogo zaupno gradivo. O porabi obrazcev šola vodi natančno evidenco.
45. člen
(uporaba pravilnika)
Ta pravilnik se uporablja tudi za dijake v izrednem
izobraževanju oziroma udeležence izobraževanja odraslih, ki se izobražujejo v
programih za pridobitev javno veljavne izobrazbe razen, če s tem pravilnikom ni
drugače določeno.

Pravilnik o šolski dokumentaciji v
srednješolskem izobraževanju (Uradni list RS, št. 30/18) vsebuje naslednjo prehodno in
končno določbo:
»VI. PREHODNA IN KONČNA DOLOČBA
46. člen
(prenehanje veljavnosti)
Z dnem začetka uporabe tega pravilnika preneha veljati
Pravilnik o šolski dokumentaciji v srednješolskem izobraževanju (Uradni list
RS, št. 96/99, 108/99, 97/06 in 59/12).
47. člen
(uveljavitev pravilnika)
Ta pravilnik začne veljati naslednji dan po objavi v Uradnem listu
Republike Slovenije, uporabljati pa se začne 1. septembra 2018, razen prve
in druge alineje 2. točke 19. člena, ki se začneta uporabljati
1. septembra 2019.«.

Pravilnik o spremembah in dopolnitvah
Pravilnika o šolski dokumentaciji v srednješolskem izobraževanju (Uradni list
RS, št. 70/19) vsebuje naslednjo končno določbo:
»KONČNA DOLOČBA
7. člen
(uveljavitev pravilnika)
Ta pravilnik začne veljati naslednji dan po objavi v Uradnem
listu Republike Slovenije.«.