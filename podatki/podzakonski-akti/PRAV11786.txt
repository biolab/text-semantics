I. SPLOŠNE DOLOČBE
1. člen
S tem pravilnikom se ureja organizacija in
način delovanja izvedenskih organov Zavoda za pokojninsko in invalidsko
zavarovanje Slovenije (v nadaljnjem besedilu: Zavod), postopek pri podaji
izvedenskega mnenja, seznam obvezne medicinske dokumentacije in sestavine
popolne delovne dokumentacije, ki je potrebna za podajo izvedenskega mnenja v
postopku za uveljavljanje pravic iz pokojninskega in invalidskega zavarovanja
ter po drugih predpisih.
2. člen
(1) Izvedenski organi Zavoda dajejo v
postopkih na I. in na II. stopnji izvedenska mnenja o invalidnosti, preostali
delovni zmožnosti in ustreznosti drugega delovnega mesta, telesni okvari,
potrebi po stalni pomoči in postrežbi drugega, nezmožnosti za delo vdove ali
vdovca oziroma drugih zavarovančevih družinskih članov, o potrebi po
prilagoditvi prostorov in delovnih sredstev v zvezi s poklicno rehabilitacijo
oziroma premestitvijo na drugo delo ter dodatnih usposabljanj, o okoliščinah iz
138. člena Zakona o pokojninskem in invalidskem zavarovanju (Uradni list RS,
št. 96/12 in 39/13; v nadaljnjem besedilu: ZPIZ-2), ki še niso ugotovljene in
za njihovo ugotovitev ni pristojen kakšen drug organ in o drugih dejstvih,
pomembnih za pridobitev pravic iz pokojninskega in invalidskega zavarovanja.
(2) Izvedenski organi Zavoda dajejo
izvedenska mnenja tudi na zahtevo tujih nosilcev pokojninskega in invalidskega
zavarovanja, drugih organov, skupnosti ter oseb, če tako določajo drugi
predpisi, mednarodni sporazumi ali posebne pogodbe, sklenjene z Zavodom.
II. IZVEDENSKI ORGANI ZAVODA
3. člen
Izvedenski organi Zavoda so organizirani v
invalidskih komisijah I. in II. stopnje v sektorju za izvedenstvo (v nadaljnjem
besedilu: sektor) in sicer:
-       
senati invalidskih komisij I. stopnje in izvedenci zdravniki
posamezniki, ki delujejo v okviru službe za izvedenstvo I. stopnje (v
nadaljnjem besedilu: izvedenski organ I. stopnje) in
-       
senati invalidske komisije II. stopnje in izvedenci zdravniki
posamezniki, ki delujejo v okviru službe za izvedenstvo II. stopnje (v
nadaljnjem besedilu: izvedenski organ II. stopnje).
III. POSTOPEK IMENOVANJA IN RAZREŠITVE IZVEDENCEV ZAVODA
4. člen
(1) Predsednike invalidskih komisij in
izvedence imenuje in razrešuje Svet Zavoda na predlog generalnega direktorja
Zavoda.
(2) Svet Zavoda imenuje izvedenca za
dobo štirih let z možnostjo ponovnega imenovanja, če tako predlaga generalni
direktor Zavoda.
(3) Svet Zavoda imenuje izvedenca, ki
je starostno upokojen, tudi za krajše obdobje z možnostjo ponovnega imenovanja,
če tako predlaga generalni direktor Zavoda.
(4) V primeru ponovnega imenovanja
izvedenca javni razpis po 6. členu tega pravilnika ni potreben.
(5) Izvedence, ki so v delovnem
razmerju pri Zavodu, imenuje Svet Zavoda za čas trajanja te zaposlitve.
5. člen
(1) Za izvedenca je lahko imenovan
zdravnik specialist ustrezne usmeritve z veljavno licenco Zdravniške zbornice
Slovenije, z najmanj dveletnimi delovnimi izkušnjami v svoji specialistični
dejavnosti, ki je praviloma v rednem delovnem razmerju ali je samozaposlen, in
strokovnjak nemedicinske stroke z najmanj visoko izobrazbo, ki je praviloma v
rednem delovnem razmerju ali samozaposlen, z najmanj dveletnimi strokovnimi
izkušnjami, ki omogočajo ocenjevanje invalidnosti in drugih dejstev za
pridobitev pravic po ZPIZ-2 in drugih predpisih s področja socialne varnosti in
invalidskega varstva.
(2) Za predsednika invalidske komisije
je lahko imenovan zdravnik specialist, praviloma specialist medicine dela, ki
ima najmanj štiri leta delovnih izkušenj v svoji specialistični dejavnosti in
je redno zaposlen pri Zavodu.
(3) Izvedenca s področja pokojninskega
in invalidskega zavarovanja se izbere in imenuje praviloma izmed delavcev,
zaposlenih pri Zavodu.
(4) Izvedencu, zdravniku specialistu
ustrezne usmeritve, ki že sodeluje v izvedenskih organih zavoda najmanj pet let
in se izobražuje v skladu s pogoji, ki se zahtevajo za licenco pri Zdravniški
zbornici Slovenije, licenca Zdravniške zbornice Slovenije ni pogoj za
nadaljevanje opravljanja izvedenskega dela.
6. člen
(1) Sklep o potrebi po novem izvedencu
iz 4. člena tega pravilnika sprejme direktor sektorja na predlog vodje službe
za izvedenstvo.
(2) Javni razpis za pridobitev
izvedenca se objavi v sredstvih javnega obveščanja, v strokovnih revijah ali na
spletni strani Zavoda in vsebuje:
-       
naziv invalidske komisije, ki potrebuje izvedence,
-       
specialnost izvedenca in število potrebnih izvedencev,
-       
s tem pravilnikom določene pogoje za imenovanje izvedenca,
-       
pogoje dela izvedenca in
-       
rok za prijavo in rok, v katerem bodo prijavljeni kandidati obveščeni o
izbiri.
(3) Za izvedenca s področja
pokojninskega in invalidskega zavarovanja se opravi interni razpis v okviru
Zavoda.
7. člen
Predlog za imenovanje izvedenca iz 4. člena
tega pravilnika poda Svetu Zavoda generalni direktor Zavoda na pobudo
direktorja sektorja.
8. člen
(1) Kandidate za izvedence se o
imenovanju ali neimenovanju obvesti z dopisom.
(2) En izvod sklepa o imenovanju
izvedenca se posreduje:
-       
sektorju, kjer se vodi evidenca vseh izvedencev in
-       
organizacijski enoti, ki je pristojna za kadrovske zadeve.
9. člen
(1) Svet zavoda razreši izvedenca:
-       
če ne izpolnjuje svojih dolžnosti,
-       
če nima več potrebne veljavne licence Zdravniške zbornice Slovenije ali
najmanj pet let sodelovanja v izvedenskih organih zavoda,
-       
če se ne izobražuje v skladu s četrtim odstavkom 5. člena tega
pravilnika,
-       
če pri svojem delu ne upošteva strokovno dogovorjenih meril in kriterijev
ocenjevanja,
-       
če krši kodeks izvedencev ter splošna in etična načela stroke,
-       
če se ne udeležuje usposabljanj, ki jih za izvedence organizira Zavod
ali
-       
iz drugih utemeljenih razlogov (na primer želja izvedenca po razrešitvi,
odklanjanje sodelovanja v izvedenskih organih Zavoda, neprimeren odnos do
zavarovancev oziroma ostalih sodelujočih v procesu dela v izvedenskih organih
Zavoda in drugo).
(2) Predlog za razrešitev izvedenca
poda generalni direktor na pobudo direktorja sektorja.
IV. PRISTOJNOSTI ORGANIZACIJSKIH ENOT
10. člen
Vodstvo sektorja opravlja naslednje naloge:
-       
organizira, vodi in koordinira delo v sektorju,
-       
proučuje doktrino ocenjevanja delazmožnosti in oblikuje predloge
temeljnih izrekov za ocenjevanje,
-       
svetuje na področju invalidskega zavarovanja, izvedenstva in delovanja
izvedenskih organov,
-       
vodi strokovna posvetovanja invalidskih komisij najmanj enkrat letno z
namenom, da se usklajujejo skupni kriteriji za izvedenska mnenja in zagotovi
uporabo sodobnih dosežkov na področju zdravljenja, rehabilitacije in
proučevanja delovne zmožnosti,
-       
predlaga generalnemu direktorju Zavoda ukrepe za usklajeno delo
invalidskih komisij,
-       
spremlja in analizira gibanja na področju medicinskega izvedenstva
Zavoda in predlaga ustrezne ukrepe,
-       
pripravlja poročila o delu invalidskih komisij za vodstvo Zavoda in
organ upravljanja,
-       
analizira delo in proučuje problematiko dela invalidskih komisij,
-       
racionalizira in informacijsko podpira delo invalidskih komisij,
-       
sodeluje na strokovnih posvetih s področja pokojninskega in invalidskega
zavarovanja in
-       
opravlja druga dela v skladu z navodili generalnega direktorja.
11. člen
Služba za izvedenstvo I. stopnje opravlja
naslednje naloge:
-       
nadzira delo invalidskih komisij I. stopnje in opravlja notranjo
kontrolo izvedenskih mnenj I. stopnje,
-       
usklajuje delo invalidskih komisij I. stopnje na strokovnem,
organizacijskem, tehničnem, administrativnem in kadrovskem področju,
-       
pripravlja polletna poročila in izpostavlja problematiko invalidskih
komisij I. stopnje za vodstvo sektorja,
-       
skrbi za kvalitetno in ažurno delo invalidskih komisij I. stopnje,
-       
organizira in vodi strokovna posvetovanja z izvedenci I. stopnje ter
skrbi za izvajanje sprejetih kriterijev, v sodelovanju z vodjo službe za
izvedenstvo II. stopnje,
-       
sodeluje na pogovorih, ki jih organizirajo predstavniki združenj
delodajalcev ali reprezentativnih sindikatov,
-       
sodeluje s službo za izvedenstvo II. stopnje, z območnimi enotami Zavoda
in z zunanjimi institucijami,
-       
opravlja kontrolo seznamov za izplačilo izvedencev, ki jih posreduje direktorju
sektorja ter
-       
opravlja druga dela v skladu z navodili vodstva sektorja.
12. člen
Služba za izvedenstvo II. stopnje opravlja
naslednje naloge:
-       
nadzira delo invalidske komisije II. stopnje in opravlja notranjo
kontrolo izvedenskih mnenj II. stopnje,
-       
usklajuje delo invalidske komisije II. stopnje na strokovnem,
organizacijskem, tehničnem, administrativnem in kadrovskem področju,
-       
analizira in poroča o delu in problematiki dela invalidske komisije II.
stopnje,
-       
oblikuje polletna poročila o rezultatih revizijskih mnenj in pritožbenih
postopkov ter ga posreduje službi za izvedenstvo I. stopnje in vodstvu
sektorja,
-       
organizira in vodi strokovna posvetovanja z izvedenci Zavoda,
-       
sodeluje na pogovorih, ki jih organizirajo združenja delodajalcev ali
reprezentativnih sindikatov,
-       
oblikuje in usklajuje kriterije za podajo izvedenskih mnenj iz 2. člena
tega pravilnika,
-       
skrbi za prenos novih znanj na področju zdravljenja in rehabilitacije,
-       
pripravlja gradiva, izdaja priporočila, obvezna strokovna mnenja in
navodila, ki se vodijo v posebni zbirki izvedenske prakse Zavoda in jih
posreduje vodstvu sektorja v izvedbo,
-       
sodeluje z drugimi sektorji Zavoda in z zunanjimi institucijami,
-       
opravlja kontrolo seznamov za izplačilo izvedencev, ki jih posreduje
direktorju sektorja ter
-       
opravlja druga dela v skladu z navodili vodstva sektorja.
V. PRISTOJNOSTI IZVEDENCEV ZAVODA
13. člen
(1) Izvedenski organi Zavoda dajejo
izvedenska mnenja o vseh dejstvih, potrebnih za odločitev o pravicah iz
pokojninskega in invalidskega zavarovanja, na zahtevo tujih nosilcev
pokojninskega in invalidskega zavarovanja ter drugih organov, skupnosti ter
oseb, če tako določajo drugi predpisi, mednarodni sporazumi ali posebne
pogodbe, sklenjene z Zavodom.
(2) Izvedenec zdravnik posameznik
lahko daje izvedenska mnenja:
-       
o osebnih okoliščinah iz 138. člena ZPIZ-2, zaradi katerih je
zavarovanec upravičen do prištete dobe za pridobitev in odmero pravic,
-       
o vzroku, vrsti in stopnji telesne okvare,
-       
o potrebi po stalni pomoči in postrežbi,
-       
o tem ali se na podlagi iste bolezni zavarovanca lahko začne nov
postopek zaradi bistvenih sprememb v zdravstvenem stanju zavarovanca, ki
vplivajo na njegovo delovno zmožnost, čeprav je bil postopek za uveljavljaje
pravic iz invalidskega zavarovanja že uveden, pa o zavarovančevih pravicah še
ni bilo pravnomočno odločeno, kar mora tudi ustrezno obrazložiti in
-       
drugih dejstvih, če tako odredi predsednik pristojne komisije.
14. člen
Izvedenski organi so pri podajanju
izvedenskega mnenja dolžni upoštevati:
-       
določbe ZPIZ-2, tega pravilnika in drugih splošnih aktov Zavoda,
-       
seznam telesnih okvar in seznam poklicnih bolezni,
-       
priročnik za ocenjevanje invalidnosti in izvedensko prakso Zavoda,
-       
kodeks izvedencev ter splošna in etična načela stroke,
-       
določbe zakona, ki ureja splošni upravni postopek, če z ZPIZ-2 ni
drugače določeno,
-       
določbe drugih predpisov, po katerih so za podajo izvedenskega mnenja
pristojni izvedenski organi Zavoda in
-       
navodila ter priporočila vodstva sektorja.
15. člen
(1) Izvedenec je pri svojem delu
samostojen.
(2) Izvedenec je pri svojem delu vezan
na pravila stroke in doktrino pri podajanju izvedenskih mnenj o dejstvih iz
2. člena tega pravilnika.
(3) Glede upoštevanja dogovorjenih
kriterijev ter enotne prakse Zavoda je izvedenec odgovoren pristojnemu
predsedniku invalidske komisije.
(4) Izvedenec se je dolžan udeleževati
usposabljanj, ki jih za izvedence organizira Zavod.
16. člen
(1) Delo invalidske komisije vodi in
organizira predsednik, ki ima naslednje naloge:
-       
organizira, usmerja in usklajuje delo senatov in izvedencev zdravnikov
posameznikov ter administrativnega kadra na invalidski komisiji,
-       
obvesti vodjo službe za izvedenstvo o potrebi po novem izvedencu v
skladu s 6. členom tega pravilnika oziroma po ponovnem imenovanju izvedenca v
skladu s 4. členom tega pravilnika ter o potrebi po administrativnem kadru na
invalidski komisiji,
-       
pripravlja poročila in izpostavlja problematiko dela invalidske komisije
službi za izvedenstvo,
-       
skrbi za strokovno in enotno izvajanje dela v skladu z ZPIZ-2, tem
pravilnikom in stroko,
-       
pripravlja sezname za izplačilo izvedencev, ki jih posreduje vodji
službe za izvedenstvo,
-       
kot zdravnik izvedenec obravnava medicinsko in delovno dokumentacijo,
daje strokovna in izvedenska mnenja ter
-       
opravlja druga dela v skladu z navodili vodstva sektorja.
(2) Če predsednik invalidske komisije
v podanem izvedenskem mnenju ugotovi nepravilnost ali pomanjkljivost, opozori
predsednika senata ali izvedenca zdravnika posameznika, da nepravilnost oziroma
pomanjkljivost odpravi ali predlaga dopolnitev izvedenskega mnenja.
VI. DELO IN SESTAVA SENATA INVALIDSKE KOMISIJE
17. člen
(1) Izvedensko mnenje poda senat v
sestavi dveh izvedencev. Senat vodi predsednik senata, ki je zdravnik izvedenec
in ga določi predsednik invalidske komisije.
(2) Senat lahko izjemoma poda
izvedensko mnenje tudi v širši sestavi, če je to po mnenju predsednika
invalidske komisije ali senata potrebno glede na zahtevnost primera, naravo
zavarovančevih bolezni, zdravstvenih okvar ali pri uvajanju novih izvedencev,
in o tem obvesti vodjo službe za izvedenstvo.
(3) Senat lahko izjemoma poda
izvedensko mnenje o telesni okvari in potrebi po stalni pomoči in postrežbi ali
drugih dejstvih, če tako določi predsednik pristojne invalidske komisije.
(4) Izvedenski organ poda izvedensko
mnenje v roku 40 dni od dneva, ko je postopek uveden po četrtem odstavku
20. člena tega pravilnika ali od dneva prejema popolne dokumentacije in v roku
60 dni od prejema popolne dokumentacije, ko gre za zahtevke po mednarodnih
predpisih.
18. člen
Izvedenci, ki so redno zaposleni pri
Zavodu, podajajo mnenja kot izvedenci zdravniki posamezniki in sodelujejo v
senatih v rednem delovnem času, izven rednega delovnega časa pa le, če tega ni
mogoče zagotoviti s prerazporeditvijo rednega delovnega časa ali iz drugih
utemeljenih razlogov.
19. člen
(1) Pri podaji izvedenskega mnenja ne
smeta sodelovati izvedenec, ki je zavarovanca zdravil oziroma sodeloval v
procesu zdravljenja zavarovančevih glavnih bolezni, na podlagi katerih
uveljavlja ustrezne pravice, in izvajalec medicine dela zavarovančevega delodajalca
ali če so podani razlogi za izločitev po zakonu, ki ureja splošni upravni
postopek.
(2) V senatu invalidske komisije II.
stopnje ne more sodelovati izvedenec invalidske komisije I. stopnje in obratno.
VII. POSTOPEK PRED PODAJO IZVEDENSKEGA MNENJA
1. Uvedba postopka
20. člen
(1) Zavarovančev osebni zdravnik ali
imenovani zdravnik ali izvajalec medicine dela v soglasju z osebnim zdravnikom
lahko predlaga začetek postopka za uveljavljanje pravic iz invalidskega
zavarovanja ko ugotovi, da sprememb v zdravstvenem stanju ni mogoče odpraviti z
zdravljenjem in ukrepi medicinske rehabilitacije.
(2) Če se postopek začne na zahtevo
zavarovanca ali njegovega zakonitega zastopnika in zahtevi ni priložena
medicinska dokumentacija, mora uradna oseba Zavoda (v nadaljnjem besedilu:
uradna oseba) v roku 15 dni od prejema zadeve zahtevati od zavarovanca ali
njegovega zakonitega zastopnika, da dopolni zahtevo v skladu z 22. členom tega
pravilnika.
(3) Delovno dokumentacijo zbere uradna
oseba.
(4) Postopek za uveljavljanje pravic
iz invalidskega zavarovanja po prvem in drugem odstavku tega člena je uveden,
ko Zavod prejme zahtevo s popolno delovno dokumentacijo zavarovanca ter obvezno
medicinsko dokumentacijo o zavarovančevem zdravstvenem stanju in njegovi
delovni zmožnosti.
21. člen
Postopek za podajo izvedenskega mnenja o
trajni nezmožnosti za delo, nujni pomoči drugega, ki je osnova za povečanje
denarne socialne pomoči ali varstvenega dodatka za dodatek za pomoč in
postrežbo oziroma osnova za dodelitev dodatka za tujo nego in pomoč, o
ugotavljanju upravičenosti do izbire družinskega pomočnika ter o primernosti
izbranega družinskega pomočnika in o drugih okoliščinah na podlagi drugih
predpisov, ki zahtevajo podajo izvedenskega mnenja, se začne na zahtevo
organov, ki jih ti predpisi določajo kot pristojne.
2. Obvezna zdravstvena in delovna
dokumentacija
22. člen
(1) Predlog za uvedbo postopka za
uveljavljanje pravic iz invalidskega zavarovanja poda osebni zdravnik
zavarovanca ali imenovani zdravnik ali izvajalec medicine dela v soglasju z
osebnim zdravnikom na predpisanem obrazcu, ki ga izda generalni direktor
Zavoda, izpolni pa ga osebni zdravnik zavarovanca.
(2) Obrazec iz prejšnjega odstavka se
objavi v Uradnem listu Republike Slovenije.
(3) Predlog iz prvega odstavka tega
člena se poda zaradi ocene invalidnosti, telesne okvare, dodatka za pomoč in
postrežbo ali za ugotovitev drugih dejstev za pridobitev pravic iz
pokojninskega in invalidskega zavarovanja, ki še niso ugotovljena in za njihovo
ugotovitev ni pristojen kakšen drug organ.
(4) Predlogu za uvedbo postopka iz
drugega odstavka tega člena se priloži:
1.     
Za ugotovitev invalidnosti in za ugotovitev drugih dejstev za pridobitev
pravic iz pokojninskega in invalidskega zavarovanja:
- 
obvezna medicinska dokumentacija, ki je nujna
za pravilno oceno delovne zmožnosti v obsegu in vsebini, kot je določena v
Seznamu obvezne medicinske dokumentacije za uveljavljanje pravic na podlagi
invalidnosti in preostale delovne zmožnosti, ki je kot priloga sestavni del
tega pravilnika, in iz katere je razvidno, da z zdravljenjem in ukrepi
medicinske rehabilitacije ni mogoče odpraviti sprememb v zdravstvenem stanju
zavarovanca, ter
- 
delovna dokumentacija, kot je določena v 25.
členu tega pravilnika.
2.     
Za ugotovitev telesne okvare:
- 
medicinska dokumentacija zdravnika ustrezne
specialnosti.
3.     
Za ugotovitev potrebe po stalni pomoči in postrežbi drugega:
- 
medicinska dokumentacija zdravnika ustrezne
specialnosti.
(5) Predlogu iz prvega odstavka tega
člena se priloži samo tista medicinska dokumentacija, ki je pomembna za
pravilno oceno invalidnosti, telesne okvare in potrebe po stalni pomoči in
postrežbi drugega.
23. člen
(1) Pri oceni invalidnosti ali potrebe
po stalni pomoči in postrežbi zaradi kontrolnega pregleda v skladu s 94. členom
ZPIZ-2 uradna oseba zahteva od zavarovanca, da v roku 60 dni predloži
medicinsko dokumentacijo o zdravljenju po zadnji oceni invalidske komisije.
(2) Po predložitvi medicinske
dokumentacije ali po preteku roka uradna oseba zadevo pošlje predsedniku
invalidske komisije.
(3) Če zavarovanec brez upravičenega
razloga v določenem roku ne predloži zahtevane medicinske dokumentacije in se
ne odzove na vabilo na kontrolni pregled, predsednik invalidske komisije ali
zdravnik izvedenec, ki ga določi predsednik, zadevo vrne uradni osebi.
24. člen
Medicinska dokumentacija so originalni
izvidi ali reprodukcija le-teh, vendar s potrdilom izvajalca zdravstvene
dejavnosti, da je reprodukcija avtentična.
25. člen
Delovna dokumentacija praviloma vsebuje:
-       
naziv delodajalca, pri katerem je zavarovanec zaposlen ali je bil
zaposlen,
-       
naziv in opis delovnega mesta, na katerem zavarovanec dela ali je delal,
-       
zahtevano strokovno izobrazbo,
-       
dejansko strokovno izobrazbo zavarovanca,
-       
dodatne usposobljenosti in delovne izkušnje,
-       
šifro dejavnosti,
-       
šifro in opis dejavnosti pri zavarovancih iz 15. do 17. člena
ZPIZ-2
-       
registrsko številko zavezanca za prispevek,
-       
število vseh zaposlenih pri delodajalcu,
-       
delovni čas pri delodajalcu,
-       
prihod na delo,
-       
obremenitve in škodljivosti na delovnem mestu, zdravstvene in psihofizične
zahteve delovnega mesta, oceno obremenjenosti, stopnje zdravstvene ogroženosti
in stopnje tveganja za nezgode,
-       
opise vseh del oziroma delovnih mest pri delodajalcu, na katerih bi
zavarovanec lahko delal,
-       
mnenje delodajalca in zavarovanca o možnostih premestitve in smotrnosti
poklicne rehabilitacije,
-       
mnenje delodajalca o potrebi po dodatnem usposabljanju zavarovanca z
namenom ohranitve zaposlitve ali premestitve na drugo delovno mesto ter
-       
druge podatke, ki so pomembni za oceno invalidnosti.
3. Pripravljalni postopek
26. člen
(1) Delovno dokumentacijo pripravijo:
delodajalec, uradna oseba v sodelovanju z zavarovancem oziroma Zavodom
Republike Slovenije za zaposlovanje.
(2) Če delodajalec zavarovanca ne
obstaja več, pripravi delovno dokumentacijo uradna oseba v sodelovanju z
zavarovancem oziroma Zavodom Republike Slovenije za zaposlovanje.
27. člen
Predlog za uvedbo postopka z medicinsko
dokumentacijo in zbrano delovno dokumentacijo pošlje uradna oseba invalidski
komisiji I. stopnje.
28. člen
(1) Predsednik invalidske komisije I.
stopnje ali zdravnik izvedenec, ki ga določi predsednik, pregleda zbrano
dokumentacijo in oceni, ali je ta popolna in zadostna za podajo izvedenskega
mnenja glede na predlagateljev predlog za uvedbo postopka za uveljavljanje
pravic iz obveznega pokojninskega in invalidskega zavarovanja ter pravic iz 21.
člena tega pravilnika.
(2) Če medicinska dokumentacija ni
popolna ali ni v skladu z določbami tega pravilnika, predsednik invalidske
komisije I. stopnje ali zdravnik izvedenec zahteva od predlagatelja, da jo v
roku 15 dni dopolni z navodilom, kaj je treba dopolniti, in obvestilom, da
postopek ni uveden.
(3) Če medicinska dokumentacija ni
popolna ali ni v skladu z določbami tega pravilnika v postopkih uveljavljanja
pravice do invalidske pokojnine iz držav Evropske Unije ali po sporazumih o
socialnem zavarovanju, predsednik invalidske komisije I. stopnje ali zdravnik
izvedenec zahteva od uradne osebe, da jo dopolni z navodilom, kaj je treba
dopolniti.
(4) Če delovna dokumentacija ni
popolna ali ni pripravljena v skladu z določbami tega pravilnika, zahteva
predsednik invalidske komisije I. stopnje ali zdravnik izvedenec, da jo uradna
oseba dopolni v roku 15 dni od prejema zadeve.
29. člen
(1) Predstavnik delodajalca je dolžan
v postopku za podajo izvedenskega mnenja uradni osebi v roku 15 dni posredovati
vse podatke, ki so potrebni za podajo izvedenskega mnenja o invalidnosti.
(2) Predstavnik delodajalca ima
pravico uradni osebi posredovati vse podatke in predloge, za katere meni, da so
potrebni za pravilno oceno zavarovančeve delovne zmožnosti.
(3) V primeru, da ima delodajalec
zaposlenih manj kot pet delavcev, mora uradna oseba pridobiti opise vseh
obstoječih delovnih mest pri tem delodajalcu.
30. člen
(1) Predsednik invalidske komisije,
zdravnik izvedenec, člani senata in uradna oseba si pri delodajalcu, praviloma
v prisotnosti izvajalca medicine dela, lahko ogledajo posamezna delovna mesta
oziroma delovni proces, če je to potrebno zaradi ocene invalidnosti.
(2) Zavarovanec, predstavnik delodajalca,
predsednik invalidske komisije, zdravnik izvedenec ali predsednik senata lahko
predlagajo ogled delovnega mesta iz prejšnjega odstavka.
(3) Ogled delovnega mesta se opravi po
predhodni odločitvi predsednika invalidske komisije I. stopnje.
(4) O ugotovitvah ogleda iz prvega
odstavka tega člena se sestavi zapisnik, ki je sestavni del delovne
dokumentacije iz 25. člena tega pravilnika.
31. člen
Če predsednik invalidske komisije I.
stopnje ali zdravnik izvedenec, ki ga določi predsednik ugotovi, da bi bila pri
zavarovancu smotrna poklicna rehabilitacija ali v primeru izbirne pravice
zavarovanca do poklicne rehabilitacije, se o možnosti, vsebini in obliki
poklicne rehabilitacije, ob sodelovanju delodajalca in zavarovanca, pridobi
mnenje pooblaščene strokovne institucije s področja medicine dela oziroma
poklicne rehabilitacije, ki je podlaga za izvedensko mnenje senata invalidske
komisije I. stopnje. Z vsebino mnenja predsednik invalidske komisije I. stopnje
ali zdravnik izvedenec, ki ga določi predsednik, seznani uradno osebo Zavoda.
32. člen
Način vodenja pripravljalnega postopka pred
podajo izvedenskega mnenja I. stopnje se podrobneje določi v organizacijskem
navodilu Pripravljalni postopek in poklicna rehabilitacija, ki ga izda
generalni direktor Zavoda.
33. člen
Izvedenski organi in uradne osebe
sodelujejo v postopku pred izdajo izvedenskega mnenja z zavarovančevim osebnim
zdravnikom, imenovanim zdravnikom, službo medicine dela, specialistično službo
oziroma z zavodi za usposabljanje invalidnih oseb, z delodajalci in njihovimi
izvajalci medicine dela ter strokovnimi inštitucijami s področja medicine dela
in poklicne rehabilitacije.
VIII. IZVEDENSKO MNENJE
34. člen
(1) Senat invalidske komisije I.
stopnje poda izvedensko mnenje o invalidnosti na podlagi popolne medicinske in
delovne dokumentacije ter osebnega pregleda zavarovanca.
(2) Če se zavarovanec kljub izkazanemu
vabilu neupravičeno ne odzove na osebni pregled, lahko senat invalidske
komisije I. stopnje poda izvedensko mnenje na podlagi zbrane dokumentacije.
(3) Če se predstavnik delodajalca seje
senata kljub izkazanemu vabilu ne udeleži, se mnenje poda brez njegove
udeležbe.
(4) S predstavnikom delodajalca
opravijo pogovor vsi člani senata. Podpisana izjava predstavnika delodajalca se
zapiše v izvedensko mnenje kot priloga.
(5) Izvid osebnega pregleda
zavarovanca se vpiše v izvedensko mnenje.
(6) Izvedenski organ lahko poda
izvedensko mnenje o telesni okvari, potrebi po stalni pomoči in postrežbi
drugega, obstoju okoliščin iz 138. člena ZPIZ-2 ter pravic iz 21. člena tega
pravilnika na podlagi popolne medicinske dokumentacije in osebnega pregleda, če
je ta za pravilno oceno potreben.
(7) Če zavarovanec zaradi okvare
svojega zdravstvenega stanja ne more priti na sedež invalidske komisije, lahko
opravi zdravnik izvedenec osebni pregled zavarovanca na domu ali v ustrezni
ustanovi.
35. člen
(1) Izvedenski organ I. stopnje lahko
poda izvedensko mnenje samo na podlagi popolne medicinske in delovne
dokumentacije, če:
-       
pregled zavarovanca iz objektivnih razlogov ni mogoč,
-       
zavarovanec uveljavlja pravice iz pokojninskega in invalidskega
zavarovanja na podlagi mednarodnih sporazumov ali stalno prebiva v tujini in
-       
v drugih primerih, v skladu s predpisi in tem pravilnikom.
(2) Izvedensko mnenje o telesni
okvari, potrebi po stalni pomoči in postrežbi ter o osebnih okoliščinah iz 138.
člena ZPIZ-2 izvedenski organ I. stopnje lahko poda samo na podlagi popolne
medicinske dokumentacije, če ta zadostuje za oceno.
36. člen
(1) Izvedenski
organ II. stopnje poda izvedensko mnenje v pritožbenem postopku ob upoštevanju
medicinske in delovne dokumentacije, zbrane v postopku za uveljavljanje pravic
iz pokojninskega in invalidskega zavarovanja, pri čemer upošteva tudi dodatno
medicinsko in delovno dokumentacijo, ki je bila zbrana v postopku v zvezi s
pritožbo do datuma obravnave na senatu invalidske komisije II. stopnje.
(2) Predsednik invalidske komisije II.
stopnje ali zdravnik izvedenec, ki ga določi ta predsednik ali predsednik
senata, lahko v pritožbenem postopku določi osebni pregled zavarovanca.
37. člen
Vsako izvedensko mnenje mora biti jasno,
popolno in izčrpno obrazloženo ter mora obsegati vse elemente, določene z
ZPIZ-2 in tem pravilnikom, ki so pomembni za odločitev o zavarovančevih
pravicah.
38. člen
(1) Zavarovanec in delodajalec imata
pravico po izdaji odločbe o priznani pravici na podlagi II. ali III. kategorije
invalidnosti zaprositi za podajo dopolnilnega izvedenskega mnenja o:
-       
ustreznosti ponujenega delovnega mesta,
-       
ustreznosti poklicne rehabilitacije,
-       
prilagoditvi prostorov in delovnih sredstev v zvezi s pravico do
premestitve zavarovanca ter
-       
potrebi dodatnega usposabljanja zavarovanca z namenom ohranitve
zaposlitve.
(2) Dopolnilno izvedensko mnenje poda
predsednik invalidske komisije I. stopnje ali zdravnik izvedenec, ki ga določi
predsednik.
IX. POSTOPEK PRI PODAJI IZVEDENSKEGA MNENJA I. STOPNJE
39. člen
Ko sta medicinska in delovna dokumentacija
popolni, predsednik invalidske komisije I. stopnje ali zdravnik izvedenec, ki
ga določi predsednik, ugotovi datum uvedbe postopka, določi ustrezno sestavo
senata glede na zdravstveno prizadetost zavarovanca in dan obravnave zahtevka
na senatu.
40. člen
(1) Na seji senata invalidske komisije
I. stopnje morajo biti prisotni vsi člani senata.
(2) Predsednik senata preuči izvid in
mnenje zavarovančevega osebnega zdravnika z zbrano medicinsko in delovno
dokumentacijo, rehabilitacijsko poročilo ustrezne strokovne institucije v
primeru predvidene poklicne rehabilitacije ter o tem poroča na seji senata.
(3) Po poročilu predsednika senata iz
prejšnjega odstavka člani senata opravijo pogovor z zavarovancem in osebni
pregled zavarovanca, pri katerem sodelujejo samo zdravniki izvedenci.
(4) ) Člani senata opravijo pogovor s
predstavnikom delodajalca, ki poda dodatne informacije v zvezi z delom
zavarovanca. Izjava predstavnika delodajalca je kot priloga sestavni del
izvedenskega mnenja.
41. člen
Pri obravnavanju in ugotavljanju
invalidnosti izvedenski organ I. stopnje poda mnenje, da:
-       
obstaja invalidnost, določi kategorijo, datum in vzrok nastanka ter
ugotovi preostalo delovno zmožnost, če le ta še obstaja,
-       
je potrebna poklicna rehabilitacija, določi obliko in način poklicne
rehabilitacije,
-       
je potrebna prilagoditev delovnega mesta, delovnih prostorov in delovnih
sredstev v okviru poklicne rehabilitacije in njen obseg,
-       
je za premestitev na drugo delo potrebna prilagoditev delovnih prostorov
in delovnih sredstev ter njen obseg,
-       
je za delo s krajšim delovnim časom od polnega na drugem delu potrebna
prilagoditev delovnih prostorov in delovnih sredstev ter njen obseg,
-       
je za premestitev potrebno dodatno usposabljanje,
-       
je za delo s krajšim delovnim časom od polnega na drugem delu potrebno
dodatno usposabljanje,
-       
je potreben kontrolni pregled in določi datum ali, da kontrolni pregled
ni potreben,
-       
ni invalidnosti,
-       
ni invalidnosti ali spremembe kategorije invalidnosti, ker je potrebno
nadaljnje zdravljenje ali ukrepi medicinske rehabilitacije, ki lahko vplivajo
na spremembe v zdravstvenem stanju zavarovanca, ter poda mnenje o potrebi
nadaljnjega zdravljenja oziroma medicinske rehabilitacije,
-       
delodajalec, ki ima zaposlenih manj kot pet delavcev, utemeljeno ne more
zagotoviti pravice do premestitve na drugo delo brez ali po končani poklicni
rehabilitaciji oziroma pravice do dela s krajšim delovnim časom od polnega.
42. člen
Pri obravnavanju in ugotavljanju obstoja
telesne okvare iz seznama telesnih okvar, izdanim na podlagi 403. člena ZPIZ-2,
izvedenski organ I. stopnje lahko poda izvedensko mnenje, da:
-       
obstaja telesna okvara po seznamu telesnih okvar ter določi njeno višino
po točki ustreznega poglavja, datum in vzrok nastanka,
-       
obstaja več telesnih okvar po seznamu telesnih okvar, za vsako telesno
okvaro določi višino po točki ustreznega poglavja, datum in vzrok nastanka ter
po točki ustreznega poglavja določi skupno višino telesne okvare, vzrok in
datum nastanka,
-       
gre za izgubo posameznega dela telesa ali trajno prizadetost funkcije,
ki pa glede na ugotovljeni obseg prizadetosti ne dosega višine, po kateri je po
seznamu mogoče določiti telesno okvaro,
-       
telesne okvare še ni mogoče oceniti, ker zdravljenje in rehabilitacija
še nista zaključena in
-       
telesna okvara iz predloga za oceno ni navedena v seznamu telesnih
okvar.
43. člen
Pri obravnavanju in ugotavljanju potrebe po
stalni pomoči in postrežbi izvedenski organ I. stopnje poda izvedensko mnenje,
da:
-       
so nastale trajne spremembe v zdravstvenem stanju zavarovanca, zaradi
katerih ne more zadovoljevati vseh ali večine osnovnih življenjskih potreb niti
ob osebnih prizadevanjih in ob pomoči ortopedskih pripomočkov, ter določi
datum, od kdaj je pomoč in postrežba potrebna,
-       
potrebe po stalni pomoči in postrežbi še ni mogoče ugotoviti, ker
zdravljenje in rehabilitacija še nista zaključena,
-       
pri zavarovancu obstaja zmanjšana zmožnost premikanja najmanj za 70 % in
od kdaj,
-       
je zavarovanec ali uživalec pokojnine slep oziroma zavarovanec
slaboviden in določi datum nastanka slepote oziroma slabovidnosti,
-       
je oseba, ki je zdravstveno zavarovana po drugem zavarovancu Zavoda
oziroma upokojencu, slepa in določi datum nastanka slepote,
-       
je zavarovancu potrebno stalno nadzorstvo in od kdaj,
-       
je zavarovancu nujno potrebna stalna pomoč pri zadovoljevanju vseh
osnovnih življenjskih potreb ter da potrebuje 24-urni nadzor svojca in obvezno
strokovno pomoč za stalno izvajanje zdravstvene nege in od kdaj in
-       
pri zavarovancu niso podana dejstva iz prejšnjih alinej tega člena.
44. člen
Pri obravnavanju in ugotavljanju drugih
okoliščin na podlagi drugih predpisov izvedenski organ I. stopnje poda
izvedensko mnenje, da:
-       
se oseba zmore ali ne zmore usposobiti za samostojno življenje in delo,
vzrok za to in od kdaj prizadetost obstaja,
-       
gre za invalidno osebo, ki potrebuje pomoč pri opravljanju vseh osnovnih
življenjskih potreb,
-       
gre za invalidno osebo, ki ne potrebuje pomoči pri opravljanju vseh
osnovnih življenjskih potreb,
-       
ne gre za invalidno osebo,
-       
je kandidat primeren za družinskega pomočnika ali za to ni primeren in
zakaj ne,
-       
je oseba trajno nezmožna za delo ali je zmožna za delo z omejitvami pri
opravljanju dela,
-       
je oseba zmožna ali ni zmožna zaradi zdravstvenih težav obdelovati
kmetijsko zemljišče ter časovno obdobje, v katerem takšna nezmožnost obstaja,
-       
so nastale trajne spremembe v zdravstvenem stanju osebe, zaradi katerih
ne more zadovoljevati vseh ali večine osnovnih življenjskih potreb, ter določi
datum, od kdaj je pomoč in postrežba potrebna, ali da takšna potreba ne obstaja
in
-       
gre za resno in trajno zmanjšanje življenjskih funkcij kot posledica
strokovne nepravilnosti pri cepljenju ali neustrezne kakovosti cepiva ali da
tako stanje ne obstaja.
45. člen
(1) Izvedenski organ I. stopnje
ugotovi dejansko stanje in poda izvedensko mnenje.
(2) Obrazložitev je sestavni del
izvedenskega mnenja in praviloma vsebuje:
-       
opis zdravstvenih okvar in njihov vpliv na delovno zmožnost,
-       
utemeljitev omejitev,
-       
utemeljitev ocene invalidnosti, datuma in vzroka nastanka invalidnosti,
-       
utemeljitev kontrolnega pregleda v skladu s 94. členom ZPIZ-2,
-       
ugotovitev, da delodajalec, ki ima zaposlenih manj kot pet delavcev,
utemeljeno ne more zagotoviti pravice do premestitve na drugo delovno mesto
brez ali po končani poklicni rehabilitaciji oziroma pravice do dela s krajšim
delovnim časom od polnega,
-       
utemeljitev dodatnih usposabljanj za ohranitev zaposlitve,
-       
utemeljitev ocene telesne okvare, datuma in vzroka nastanka telesne
okvare,
-       
utemeljitev ocene potrebe po stalni pomoči in postrežbi drugega, datuma
nastanka in obsega potrebe in
-       
utemeljitev izvedenskih mnenj, podanih na osnovi zahtevkov iz 21. člena
tega pravilnika.
46. člen
(1) Izvedensko mnenje I. stopnje
podpiše izvedenec zdravnik posameznik ali člani senata. Dosje se pošlje z vso
dokumentacijo uradni osebi ali drugemu upravnemu organu, ki vodi postopek.
(2) Zaradi varovanja osebnih podatkov
je delodajalec seznanjen z izvedenskim mnenjem samo v obsegu, ki je povzet v
odločbi o priznanju ali zavrnitvi pravice iz invalidskega zavarovanja.
X. POSTOPEK PRI PODAJI IZVEDENSKEGA MNENJA II. STOPNJE
47. člen
Izvedenski organ II. stopnje opravlja
revizijo izvedenskih mnenj invalidskih komisij I. stopnje, daje izvedenska
mnenja v pritožbenih in v drugih postopkih, določenih s posebnimi predpisi.
1. Postopek v zvezi z revizijo
48. člen
(1) V postopkih uveljavljanja pravic
iz invalidskega zavarovanja predloži predsednik invalidske komisije I. stopnje
izvedenskemu organu II. stopnje v revizijo mnenja I. stopnje o ugotovljeni
invalidnosti I. kategorije, v drugih primerih, pri obstoju potrebe po stalni
pomoči in postrežbi ter pri osebnih okoliščinah iz 138. člena ZPIZ-2 pa po
načelu naključne izbire v skladu z navodilom direktorja sektorja. O odstopu
izvedenskega mnenja v revizijo se obvesti zavarovanca.
(2) Izvedenski organ II. stopnje
opravi revizijo v roku 40 dni od prejema zadeve.
49. člen
(1) Izvedenski organ II. stopnje lahko
izvedensko mnenje I. stopnje potrdi, spremeni ali ga vrne v ponovno obravnavo
izvedenskemu organu I. stopnje.
(2) Izvedenski organ II. stopnje
presodi izvedensko mnenje I. stopnje na podlagi dokumentacije, zbrane v
postopku za uveljavljanje pravic.
(3) V primeru, da je po podaji
izvedenskega mnenja invalidske komisije I. stopnje, vse do izdaje
odločbe, predložena nova medicinska dokumentacija, ki bi lahko vplivala na
vsebino izvedenskega mnenja, izvedenski organ II. stopnje zadevo vrne v ponovno
obravnavo izvedenskemu organu I. stopnje.
(4) Z izvedenskim mnenjem, podanim v reviziji,
se morajo seznaniti izvedenec zdravnik posameznik oziroma člani senata, ki so
podali izvedensko mnenje na I. stopnji.
50. člen
(1) V reviziji zdravnik izvedenec
pregleda zbrano dokumentacijo v dosjeju ter izvedensko mnenje I. stopnje. Če
meni, da je izvedensko mnenje pravilno in utemeljeno, ga potrdi z žigom in
podpisom.
(2) Če zdravnik izvedenec meni, da
izvedensko mnenje I. stopnje ni pravilno, predlaga predsedniku invalidske
komisije II. stopnje, da ga predloži v obravnavo senatu invalidske komisije II.
stopnje z ustrezno sestavo.
(3) V primeru spremembe izvedenskega
mnenja I. stopnje ali vrnitve v ponovno obravnavo, mora senat II. stopnje svoje
izvedensko mnenje natančno obrazložiti oziroma izvedenskemu organu I. stopnje
posredovati ustrezne napotke, predloge in pojasnila za ponovno podajo
izvedenskega mnenja.
51. člen
(1) Če izvedenski organ II. stopnje
vrne izvedensko mnenje izvedenskemu organu I. stopnje v ponovno obravnavo, mora
ta podati novo izvedensko mnenje.
(2) Pri podaji novega izvedenskega
mnenja po prejšnjem odstavku mora izvedenski organ I. stopnje dosledno
upoštevati predloge in napotke senata II. stopnje.
52. člen
Izvedensko mnenje II. stopnje podpišejo vsi
člani senata. Dosje se z vso dokumentacijo pošlje predsedniku invalidske komisije
I. stopnje, ki po pregledu dosje odstopi uradni osebi.
53. člen
Pri podaji izvedenskega mnenja II. stopnje
se smiselno uporabljajo določbe tega pravilnika o sestavi senata, delu in
postopku pri podaji izvedenskega mnenja I. stopnje.
2. Postopek v zvezi s pritožbo
54. člen
(1) Če zavarovanec ali delodajalec v
pritožbi izpodbija odločbo prvostopenjskega organa, ki temelji na izvedenskem
mnenju I. ali II. stopnje, poda izvedensko mnenje izvedenski organ II. stopnje.
(2) Če vloži pritožbo zavarovanec, uradna
oseba o pritožbi obvesti delodajalca. Če jo vloži delodajalec, uradna oseba
seznani zavarovanca.
(3) Zavarovanec ali delodajalec lahko
predlagata osebni pregled na senatu invalidske komisije II. stopnje. O predlogu
odloči predsednik invalidske komisije II. stopnje ali predsednik senata.
55. člen
(1) Izvedenski organ II. stopnje poda
izvedensko mnenje v pritožbenem postopku na zaprosilo uradne osebe.
(2) Uradna oseba pošlje izvedenskemu organu
II. stopnje pritožbo skupaj z vso dokumentacijo, zbrano v postopku za
uveljavitev pravic iz pokojninskega in invalidskega zavarovanja in tudi
dokumentacijo, ki je bila zbrana v postopku v zvezi s pritožbo do datuma
obravnave na senatu invalidske komisije II. stopnje, ter natančno navedbo, o
čem naj izvedenski organ II. stopnje poda izvedensko mnenje.
56. člen
Predsednik invalidske komisije II. stopnje
ali zdravnik izvedenec, ki ga določi predsednik pregleda poslano medicinsko,
delovno in drugo dokumentacijo ter določi sestavo senata ali izvedenca
zdravnika posameznika, ki bo zadevo obravnaval.
57. člen
(1) Pri podaji izvedenskega mnenja II.
stopnje v zvezi s pritožbo se smiselno uporabljajo določbe tega pravilnika o
sestavi in delu senata ter o postopku pri podaji izvedenskega mnenja v zvezi z
zahtevkom za uveljavitev pravic.
(2) Izvedensko mnenje II. stopnje mora
biti jasno in natančno obrazloženo. Obrazložitev mora vsebovati odgovore na vse
navedbe v pritožbi glede zdravstvenega stanja in delovnega mesta.
58. člen
(1) Izvedensko mnenje II. stopnje
podpišejo vsi člani senata. Dosje se z vso dokumentacijo pošlje uradni osebi,
ki vodi postopek.
(2) Zaradi varovanja osebnih podatkov
je delodajalec seznanjen z izvedenskim mnenjem samo v obsegu, ki je povzet v
odločbi o priznanju ali zavrnitvi pravice iz invalidskega zavarovanja.
3. Postopek v sodnih postopkih
59. člen
(1) Izvedenski organ II. stopnje daje
dopolnilna izvedenska mnenja v sodnih postopkih.
(2) Izvedenski organ II. stopnje daje
pripombe oziroma mnenja na izvedenska mnenja sodnih izvedencev medicinske
stroke v sodnih postopkih.
XI. PLAČILO IZVEDENCEV
60. člen
(1) Izvedenci Zavoda so upravičeni do
plačila za opravljeno delo v skladu z določili in normativi tega pravilnika.
(2) Podlaga za izplačilo je sklep
Sveta Zavoda o imenovanju izvedencev, avtorska pogodba, ki jo sklene direktor
sektorja z izvedencem ter pisno poročilo z dokazili o opravljenem delu, ki jo
pripravi predsednik invalidske komisije v skladu s šesto alinejo prvega
odstavka 16. člena tega pravilnika.
(3) Za izvedence, ki so zaposleni v
Zavodu, veljata prvi in drugi odstavek tega člena le za delo, ki ga v skladu z
18. členom tega pravilnika opravijo izven rednega delovnega časa.
61. člen
Normativi za delo izvedencev se določajo v
točkah glede na zahtevnost izvedenskega dela za podajo mnenja, in so:
1.     
Normativi za delo izvedencev invalidskih komisij I. stopnje
A)  
Ocena invalidnosti (delovne zmožnosti)
1.  
Pripravljalni postopek                                                                           25
točk 
2.  
Pripravljalni postopek za poklicno rehabilitacijo                                   40
točk
3.  
Pregled zadeve in priprava za senat                                                    60
točk
4.  
Izvedensko mnenje na senatu                                                              65
točk
5.  
Izvedenec nemedicinske stroke                                                           40
točk
6.  
Ogled delovnega mesta                                                                        60
točk
B)  
Dopolnilno mnenje
1.  
Pripravljalni postopek                                                                           10
točk
2.  
Pregled zadeve in priprava za senat                                                    10
točk
3.  
Podaja mnenja na senatu                                                                     30
točk
4.  
Izvedenec nemedicinske stroke                                                           30
točk
C)  
Ocena dodatka za pomoč in postrežbo ali prištete dobe
1.  
Pripravljalni postopek                                                                           15
točk 
2.  
Pregled zadeve in priprava za senat                                                    30
točk 
3.  
Izvedensko mnenje                                                                              35
točk
4.  
Osebni pregled                                                                                     20
točk
5.  
Osebni pregled v domu starejših občanov in izvedensko mnenje      90
točk
6.  
Osebni pregled na domu in izvedensko mnenje                                  100
točk
D)  
Ocena telesne okvare
1.  
Pripravljalni postopek                                                                           20
točk 
2.  
Pregled zadeve in priprava za senat                                                    45
točk 
3.  
Izvedensko mnenje                                                                              35
točk
4.  
Osebni pregled                                                                                     20
točk
E)  
Izvedensko mnenje na podlagi tuje medicinske dokumentacije
1.  
Pripravljalni postopek                                                                            20
točk 
2.  
Pregled zadeve s prevodom in priprava za senat                                160
točk 
3.  
Pregled zadeve brez prevoda in priprava za senat                         40
točk
4.  
Izvedensko mnenje na senatu                                                              65
točk 
5.  
Izvedenec nemedicinske stroke                                                           40
točk 
6.  
 Prevod tuje medicinske dokumentacije                                              110
točk
F)   
Izvedensko mnenje v zvezi z družinskim pomočnikom (v nadaljnjem
besedilu: DP)
1.  
Pripravljalni postopek v zvezi z oceno primernosti DP                                  20
točk
2.  
Izvedensko mnenje na senatu v zvezi z oceno primernosti DP                    55
točk
3.  
Izvedenec nemedicinske stroke v zvezi z oceno primernosti DP                 35
točk
4.  
Pripravljalni postopek pri izdelavi mnenja o upravičencu do DP                   10
točk
5.  
Pregled zadeve in priprava na senat pri
izdelavi mnenja o upravičencu do DP     15 točk
6.  
Osebni pregled na domu in izvedensko mnenje o upravičencu do DP        75
točk
7.  
Izvedensko mnenje na senatu o upravičencu do DP                                    30
točk
2.     
Normativi za delo izvedencev invalidskih komisij II. stopnje
A)  
Ocena invalidnosti (delovne zmožnosti)
1.  
Pripravljalni postopek                                                                           25
točk 
2.  
Pregled zadeve in priprava za senat                                                    75
točk 
3.  
Izvedensko mnenje na senatu                                                             95
točk 
4.  
Za osebni pregled zavarovanca se doda                                             40
točk 
5.  
Izvedenec nemedicinske stroke                                                           60
točk 
6.  
Ogled delovnega mesta                                                                       85
točk 
B)  
Ocena telesne okvare, dodatka za pomoč in postrežbo ali prištete dobe
1.  
Pripravljalni postopek                                                                           15
točk 
2.  
Pregled zadeve in priprava za senat                                                    45
točk 
3.  
Izvedensko mnenje samo na osnovi dokumentacije v spisu               55
točk 
4.  
Za osebni pregled zavarovanca se doda                                             40
točk 
5.  
Osebni pregled v domu starejših občanov in izvedensko mnenje      115
točk 
6.  
Osebni pregled na domu in izvedensko mnenje                                  130
točk 
C)  
Izvedensko mnenje na podlagi tuje medicinske dokumentacije
1.  
Pripravljalni postopek                                                                           20
točk 
2.  
Pregled zadeve s prevodom in priprava za senat                                160
točk 
3.  
Pregled zadeve brez prevoda in priprava za senat                         50
točk 
4.  
Izvedensko mnenje                                                                              95
točk 
5.  
Izvedenec nemedicinske stroke                                                          60
točk 
6.  
Prevod tuje medicinske dokumentacije                                               110
točk 
D)  
Izvedensko mnenje v sodnih postopkih
1.  
Izvedensko mnenje v sodnih postopkih                                               200
točk 
2.  
Dodatno mnenje izvedenca zdravnika posameznika                          90
točk
E)  
Izvedensko mnenje v zvezi z DP
1.  
Pripravljalni postopek v zvezi z oceno primernosti DP                                  20
točk 
2.  
Izvedensko mnenje na senatu v zvezi z oceno primernosti DP                    60
točk 
3.  
Izvedenec nemedicinske stroke v zvezi z oceno primernosti DP                 40
točk
4.  
Pripravljalni postopek pri izdelavi mnenja o upravičencu do DP                   10
točk
5.  
Pregled zadeve in priprava na senat pri
izdelavi mnenja o upravičencu do DP     15 točk
6.  
Osebni pregled na domu in izvedensko mnenje o upravičencu do DP        85
točk
7.  
Izvedensko mnenje na senatu o upravičencu do DP                                     35
točk 
3.     
Normativi za delo invalidske komisije I. in II. stopnje
A)  
Priprava in izdelava obrazcev za tuje nosilce zavarovanja
1.  
Pripravljalni postopek                                                                           40
točk 
2.  
Pregled zadeve in priprava za senat                                                    55
točk 
3.  
Obravnava na senatu z osebnim pregledom                                  140
točk 
B)  
Dodatno porabljen čas za delo na terenu, za udeležbo na sestankih in
senatih invalidskih komisij po nalogu vodje službe oziroma vodstva sektorja
1.  
Za vsako uro dodatno porabljenega časa                                       60
točk.
62. člen
Vrednost bruto točke, določene s tem
pravilnikom, znaša:
-       
za predsednika senata in zdravnika izvedenca posameznika od 1. maja 2022
0,39 eura in
-       
za člana senata od 1. maja 2022 0,32 eura.
63. člen
Seznam izvedencev za plačilo o opravljenem
delu posreduje predsednik invalidske komisije vodji pristojne službe za izvedenstvo.
Ta po proučitvi dokumentacije seznam posreduje direktorju sektorja, ki ga po
pregledu posreduje Avtorski agenciji za Slovenijo. Predsednik invalidske
komisije je odgovoren za nadzor ter pravilnost, verodostojnost in točnost
seznama.
64. člen
(1) Imenovani izvedenci nadaljujejo z
delom do izteka obdobja, za katerega so bili imenovani.
(2) Za njihovo ponovno imenovanje se
uporabljajo določbe tega pravilnika.

Priloga:
Seznam obvezne medicinske dokumentacije za uveljavljanje pravic na podlagi
invalidnosti in preostale delovne zmožnosti po 22. členu Pravilnika o
organizaciji in načinu delovanja izvedenskih organov Zavoda za pokojninsko in
invalidsko zavarovanje Slovenije

Pravilnik o organizaciji in načinu delovanja
izvedenskih organov Zavoda za pokojninsko in invalidsko zavarovanje Slovenije
(Uradni list RS, št. 60/13) vsebuje naslednje prehodne in končne
določbe:
»XII. PREHODNE IN KONČNE DOLOČBE
65. člen
V postopkih za uveljavljanje pravic iz
invalidskega zavarovanja, ki so se začeli pred uveljavitvijo ZPIZ-2, v skladu s
390. členom ZPIZ-2, se uporablja Pravilnik o organizaciji in načinu delovanja
invalidskih komisij ter drugih izvedenskih organov Zavoda za pokojninsko in
invalidsko zavarovanje Slovenije (Uradni list RS, št. 118/05 in 17/07).
66. člen
V postopkih za uveljavljanje pravic iz
invalidskega zavarovanja, ki so se začeli pred uveljavitvijo tega pravilnika,
se uporabljajo določbe Pravilnika o organizaciji in načinu delovanja
invalidskih komisij ter drugih izvedenskih organov Zavoda za pokojninsko in
invalidsko zavarovane Slovenije (Uradni list RS, št. 118/05 in 17/07) in Sklepa
o izdaji obrazcev za uveljavljanje pravic iz obveznega invalidskega zavarovanja
in obrazcev delovne dokumentacije (Uradni list RS, št. 113/02 in 118/05),
v kolikor niso v nasprotju z ZPIZ-2.
67. člen
Do ureditve v zakonu, ki ureja zaposlitveno
rehabilitacijo in zaposlovanje invalidov, imata zavarovanec in delodajalec, ki
ima zaposlenih manj kot pet delavcev ob vložitvi zahteve, v primerih, ko se
ugotavljajo okoliščine iz prvega odstavka 102. člena v skladu z drugim
odstavkom 103. člena ZPIZ-1, pravico po dokončnosti odločbe o priznani pravici
na podlagi II. ali III. kategorije invalidnosti zaprositi za podajo
dopolnilnega izvedenskega mnenja o tem, ali delodajalec utemeljeno ne more
zagotoviti pravice do premestitve na drugo delovno mesto brez ali po končani
poklicni rehabilitaciji oziroma pravice do dela s krajšim delovnim časom od
polnega.
68. člen
Z dnem uveljavitve tega pravilnika se
prenehata uporabljati Pravilnik o organizaciji in načinu delovanja invalidskih
komisij in drugih izvedenskih organov Zavoda (Uradni list RS, št. 118/05, 17/07
in 96/12 – ZPIZ-2) in Sklep o izdaji obrazcev za uveljavljanje pravic iz
obveznega invalidskega zavarovanja in obrazcev delovne dokumentacije (Uradni
list RS, št. 113/02, 118/05 in 96/12 – ZPIZ-2).
69. člen
Ta pravilnik začne veljati naslednji dan po
objavi v Uradnem listu Republike Slovenije.«.

Spremembe in dopolnitve Pravilnika o
organizaciji in načinu delovanja izvedenskih organov Zavoda za pokojninsko in
invalidsko zavarovanje Slovenije (Uradni list RS, št. 6/15) vsebujejo naslednjo končno določbo:
»3. člen
Te spremembe in dopolnitve pravilnika
začnejo veljati naslednji dan po objavi v Uradnem listu Republike Slovenije,
uporabljajo pa se od 1. februarja 2015 dalje.«.

Pravilnik o spremembah Pravilnika o
organizaciji in načinu delovanja izvedenskih organov Zavoda za pokojninsko in
invalidsko zavarovanje Slovenije (Uradni list RS, št. 49/18) vsebuje naslednjo končno določbo:
»KONČNA DOLOČBA
4. člen
Ta pravilnik začne veljati 1. avgusta 2018.«.

Pravilnik o spremembah in dopolnitvah
Pravilnika o organizaciji in načinu delovanja izvedenskih organov Zavoda za
pokojninsko in invalidsko zavarovanje Slovenije (Uradni list RS, št. 38/20) vsebuje naslednjo končno določbo:
»KONČNA DOLOČBA
6. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah Pravilnika o
organizaciji in načinu delovanja izvedenskih organov Zavoda za pokojninsko in
invalidsko zavarovanje Slovenije (Uradni list RS, št. 60/22) vsebuje naslednjo končno določbo:
»KONČNA DOLOČBA
3. člen
Ta pravilnik začne veljati naslednji dan po
objavi v Uradnem listu Republike Slovenije.«.