1. SPLOŠNE DOLOČBE
1. člen
Fakulteta za zdravstvo Jesenice je nastala
s preoblikovanjem Visoke šole za zdravstveno nego Jesenice v fakulteto na
podlagi Odloka o preoblikovanju samostojnega visokošolskega zavoda Visoke šole
za zdravstveno nego Jesenice v Fakulteto za zdravstvo Jesenice (Uradni list RS,
št. 41/14). Fakulteta za zdravstvo Jesenice je samostojni visokošolski zavod,
katerega ustanoviteljica je Občina Jesenice.
Fakulteta za zdravstvo Jesenice (v
nadaljevanju: FZJ) izvaja dejavnosti, ki so usklajene z nacionalnim programom
visokega šolstva in nacionalnim programom izobraževalnega, raziskovalnega in
razvojnega dela, študijsko, znanstveno-raziskovalno, mednarodno in
izobraževalno dejavnost s področja zdravstva in družboslovja v povezavi z
zdravstvom.
FZJ je samostojna pravna oseba in izvaja
dejavnost iz prejšnjega odstavka po načelu avtonomije stroke.
2. člen
Ime visokošolskega zavoda je: FAKULTETA ZA
ZDRAVSTVO JESENICE.
Skrajšano ime zavoda je: FZJ.
Sedež zavoda je: Spodnji Plavž 3, Jesenice.
Zavod lahko spremeni ime in sedež ob
soglasju z ustanoviteljem.
Visokošolski zavod v mednarodnem poslovanju
uporablja naslednje ime: FACULTY OF HEALTHCARE JESENICE.
Skrajšano ime v angleščini je: FHCJ.
FZJ ima akreditirano dislocirano enoto,
Študijsko središče Ljubljana, s sedežem na Letališki cesti 16.
3. člen
FZJ ima svoj zaščitni znak in enotno
grafično podobo. Enotna podoba se uredi s pravilnikom, ki ga sprejme Senat
visokošolskega zavoda.
FZJ ima pečat okrogle oblike s premerom 35
mm in napisom »Fakulteta za zdravstvo Jesenice« ter grbom Republike Slovenije.
Pečat uporablja FZJ v pravnem prometu za
žigosanje vseh aktov, dokumentov in dopisov, ki jih pošilja ali izdaja organom,
organizacijam in drugim osebam ter za žigosanje finančne in knjigovodske
dokumentacije.
V mednarodnem poslovanju FZJ uporablja
pečat z mednarodnim imenom »Faculty of Health Care Jesenice«. Pod grbom Republike
Slovenije je navedeno ime države »Slovenia«.
4. člen
FZJ izvaja nacionalni program visokega
šolstva na področju akreditiranih programov in nacionalni
znanstveno-raziskovalni in razvojni program ter opravlja druge, z zakonom in
odlokom, določene dejavnosti.
FZJ izvaja pedagoško, izobraževalno in
znanstvenoraziskovalno ter razvojno in svetovalno delo z zaposlenimi na FZJ ter
pogodbeni sodelavci.
Z besedo »Zaposleni« se v tem Statutu
označujejo vsi delavci FZJ, ki imajo z FZJ sklenjeno pogodbo o zaposlitvi v
skladu z delovnopravno zakonodajo (zaposleni za polni delovni čas, dopolnilno
zaposleni, zaposleni za nedoločen čas in zaposleni za določen čas).
»Pogodbeni sodelavci« se v tem Statutu
označujejo vsi sodelavci FZJ s katerimi FZJ sodeluje na podlagi obligacijskih
pogodb (mandatne pogodbe, avtorske pogodbe, podjemne pogodbe …) in s FZJ
nimajo sklenjene pogodbe o zaposlitvi.
5. člen
FZJ je pri izvajanju svoje dejavnosti
avtonomna.
Svojo avtonomijo uresničuje s tem, da v
izvajanju študijske, znanstveno-raziskovalne, izobraževalne in
razvojno-inovacijske dejavnosti samostojno:
-       
oblikuje strategijo svojega razvoja,
-       
določa pravila svoje notranje organizacije in delovanja,
-       
oblikuje in sprejema študijske in znanstveno raziskovalne programe ter
določa način njihovega izvajanja,
-       
sprejema merila za izvolitev v naziv visokošolskih učiteljev,
znanstvenih delavcev in visokošolskih sodelavcev,
-       
izvaja izobraževalno, raziskovalno in razvojno delo,
-       
odloča o vključevanju visokošolskih učiteljev, znanstvenih delavcev in
visokošolskih sodelavcev v delo visokošolskega zavoda,
-       
odloča o oblikah študijske, znanstveno-raziskovalnega in
pedagoško-izobraževalnega sodelovanja z drugimi organizacijami,
-       
odloča o volitvah, imenovanjih in odpoklicu organov v skladu s statutom
in pravilniki visokošolskega zavoda,
-       
upravlja s premoženjem v skladu z določili področne zakonodaje ter
sklenjene pogodbe o upravljanju.
2. DEJAVNOSTI FZJ
6. člen
Glavno študijsko področje delovanja FZJ po
ISCED klasifikaciji je zdravstvo (72). Strategija razvoja študijskih programov,
znanstveno raziskovalnega in razvojnega dela FZJ je tesno povezana z družbenimi
(31) in upravnimi (34) vedami.
Glavna znanstvena disciplina po
Frascatijevi klasifikaciji je medicinska veda (3), vendar je znanstveno
raziskovalno in razvojno delo FZJ interdisciplinarno z družboslovnimi vedami (5).
Dejavnost FZJ obsega:
-       
visokošolsko izobraževanje na vseh bolonjskih stopnjah izobraževanja, v
skladu z akreditiranimi študijskimi programi fakultete, ki jih izvaja sama ali
v sodelovanju z drugimi visokošolskimi zavodi v Sloveniji in tujini;
-       
dejavnost znanstvenega, raziskovalnega (temeljnega in aplikativnega) in
razvojnega dela z enega ali več sorodnih oziroma med seboj povezanih
znanstvenih področij, disciplin in strok;
-       
dejavnost mednarodnega delovanja (izmenjave študentov, učiteljev,
raziskovalcev, raziskovalni projekti, razvojni projekti, skupni študijski
programi, mednarodni študijski programi idr.);
-       
dejavnost podiplomskega profesionalnega izobraževanja na področju
zdravstva in v povezavi z družboslovjem z ekspertnim svetovanjem, organizacijo
strokovnih in znanstvenih srečanj;
-       
informacijska in dokumentacijska dejavnost;
-       
založniška dejavnost;
-       
druge dejavnosti, ki povezujejo visokošolsko izobraževanje, kontinuirano
profesionalno izobraževanje z raziskovalno in inovacijsko dejavnostjo na vseh
nivojih terciarnega izobraževanja.
FZJ izvaja javna pooblastila v skladu z
zakoni.
Za izvajanje študijskih programov in
znanstveno raziskovalnega dela ter drugih navedenih dejavnosti se FZJ neposredno
povezuje z zdravstvenimi zavodi doma in v tujini, visokimi šolami, fakultetami,
univerzami in raziskovalnimi zavodi.
7. člen
Dejavnost zavoda je v skladu s predpisom o
standardni klasifikaciji dejavnosti naslednja:
58.1          Izdajanje knjig, periodike in
drugo založništvo
58.110      Izdajanje knjig
58.130      Izdajanje časopisov
58.140      Izdajanje revij in druge
periodike
58.190      Drugo založništvo
47.621
     Trgovina drobno v specializiranih prodajalnah s papirjem in pisalnimi
potrebščinami
56.102      Okrepčevalnice in podobni obrati
68.200      Oddajanje in obratovanje lastnih
ali najetih nepremičnin
77.330      Dajanje pisarniške opreme in
računalniških naprav v najem in zakup
77.390      Dajanje drugih strojev, naprav in
opredmetenih sredstev v najem in zakup
63.110      Obdelava podatkov in s tem povezane
dejavnosti
63.1          Obdelava podatkov in s tem
povezane dejavnosti; obratovanje spletnih portalov
63.120      Obratovanje spletnih portalov
63.12        Obratovanje spletnih portalov
70.220      Drugo podjetniško in poslovno
svetovanje
72.1          Raziskovalna in razvojna
dejavnost na področju naravoslovja in tehnologije
72.190      Raziskovalna in razvojna
dejavnost na področju naravoslovja in tehnologije
72.200      Raziskovalna in razvojna
dejavnost na področju družboslovja in humanistike
73.200      Raziskovanje trga in javnega
mnenja
73.1          Oglaševanje
74.300      Prevajanje in tolmačenje
82.190      Fotokopiranje, priprava
dokumentov in druge posamične pisarniške dejavnosti
82.110      Nudenje celovitih pisarniških
storitev
82.300      Organiziranje razstav, sejmov,
srečanj
82.9          Druge spremljajoče dejavnosti
za poslovanje
85.422      Visokošolsko izobraževanje
85.5          Drugo izobraževanje,
izpopolnjevanje in usposabljanje
85.590      Drugje nerazvrščeno
izobraževanje, izpopolnjevanje in usposabljanje
85.600      Pomožne dejavnosti za
izobraževanje
94.120      Dejavnost strokovnih združenj
94.9          Dejavnost drugih članskih
organizacij
91.011      Dejavnost knjižnic
93.190      Druge športne dejavnosti.
8. člen
FZJ lahko ustanovi dislocirane enote v
Sloveniji ali izven, kjer izvaja akreditirane študijske programe na terciarnem
nivoju izobraževanja, druge oblike kontinuiranega profesionalnega izobraževanja
in znanstveno raziskovalno ter razvojno delo.
O ustanovitvi dislociranih enot izven
sedeža FZJ mora FZJ pridobiti predhodno soglasje ustanovitelja. Pred njihovo
akreditacijo razpravljata in odločata tudi Senat in Upravni odbor FZJ.
Dislocirane enote niso pravne osebe in nimajo pooblastil v pravnem prometu.
FZJ lahko v okviru svoje dejavnosti ter po
predhodnem soglasju ustanovitelja ustanovi zavod, gospodarsko družbo, ustanovo
ali drugo pravno osebo, če je to v interesu nadaljnjega razvoja FZJ in razvoja
visokega šolstva in znanstveno raziskovalnega dela v regiji in širše. Predhodno
o tem razpravljata in odločata Senat in Upravni odbor FZJ, ki podata predlog
ustanovitelju.
3. PRAVNA SPOSOBNOST FZJ
9. člen
FZJ je samostojni visokošolski zavod, ki
izvaja dejavnost v okviru nacionalnega programa visokega šolstva in
nacionalnega raziskovalnega in razvojnega programa in v pravnem prometu nastopa
v imenu in za račun FZJ.
10. člen
Pri izvajanju dejavnosti, za katere
Republika Slovenija ne zagotavlja sredstev, nastopa FZJ v svojem imenu in za
svoj račun. Za obveznosti, ki nastanejo z opravljanjem te dejavnosti, odgovarja
FZJ.
Za izvajanje dejavnosti iz prvega odstavka
tega člena, zaposluje FZJ pedagoško, izobraževalno-raziskovalno, raziskovalno
in drugo osebje v skladu s Statutom in Aktom o sistemizaciji.
4. ORGANI FZJ
11. člen
Organi FZJ so:
-       
Dekan
-       
Senat
-       
Akademski zbor
-       
Upravni odbor
-       
Študentski svet.
4.1 Dekan
12. člen
Dekan FZJ zastopa, vodi in predstavlja fakulteto.
Dekan je poslovodni organ in strokovni vodja šole.
Dekana med njegovo odsotnostjo nadomešča
eden od prodekanov ali oseba, ki jo Dekan posebej pooblasti za zastopanje v
posameznih zadevah iz njegove pristojnosti. V primeru daljše odsotnosti lahko
Dekan izda tudi generalno pooblastilo.
13. člen
Naloge Dekana so zlasti:
-       
predstavlja in zastopa FZJ;
-       
organizira, vodi in usklajuje pedagoško-izobraževalno,
znanstveno-raziskovalno, mednarodno dejavnost, razvojno delo ter poslovanje
FZJ;
-       
usklajuje in nadzira organiziranost dela in poslovanje FZJ skladno s
sprejetim razvojnim programom in letnimi načrti;
-       
samostojno odloča o razpolaganju s sredstvi v skladu s sprejetim letnim
finančnim načrtom, ki ga potrdi Upravni odbor FZJ. S sredstvi pridobljenimi na
osnovi koncesijske pogodbe ravna v skladu z določili le te;
-       
skrbi za spremljanje, ugotavljanje in zagotavljanje kakovosti dela na
študijskih programih, raziskovalnem, razvojnem in strokovnem delu;
-       
odgovarja za pripravo letnega poročila o kakovosti (samoevalvacija);
-       
v skladu s svojimi pooblastili skrbi in odgovarja za zakonitost dela;
-       
predlaga temelje razvojne in poslovne politike;
-       
predlaga ustanavljanje ali ukinjanje organizacijskih enot znotraj FZJ in
dislociranih enot FZJ;
-       
odloča o izvrševanju tistih opravil s področja materialnega poslovanja,
ki so potrebna za tekoče in nemoteno izvajanje sprejetih programov iz
nacionalnega programa visokega šolstva;
-       
najmanj enkrat letno poroča o delu Senatu, Akademskemu zboru in
ustanovitelju;
-       
izdaja interna pravila;
-       
sklicuje in vodi seje Senata in kolegije Dekana;
-       
nadzira izvrševanje sklepov Senata in Upravnega odbora;
-       
predlaga Senatu kandidate za prodekane, člane komisij in druga delovna
telesa Senata;
-       
s soglasjem Senata FZJ imenuje prodekane, predstojnike kateder in
komisije ter druga delovna telesa na področju delovanja Senata;
-       
imenuje: predstojnike oddelkov, inštitutov, centrov visokošolskega
zavoda, vodjo knjižnice, tajnika in odloča o delovnih razmerjih drugih delavcev
visokošolskega zavoda;
-       
kot prvostopenjski organ odloča o vlogah in pritožbah študentov
visokošolskega zavoda v študijskih zadevah, če ni drugače določeno;
-       
podpisuje diplome in druga potrdila o uspešno opravljenih obveznostih po
programih izobraževanja in usposabljanja na visokošolskem zavodu;
-       
predlaga letni načrt dela Senatu in Upravnemu odboru;
-       
opravlja druge naloge v skladu z zakonom, ustanovitvenim aktom, Statutom
in drugimi splošnimi akti visokošolskega zavoda;
-       
sprejema splošne akte FZJ, potrebne za izboljšanje sistema vodenja;
-       
razpisuje volitve v organe šole.
Dekana izvoli Senat na predlog Akademskega
zbora izmed visokošolskih učiteljev visokošolskega zavoda, ki so se prijavili
na razpis, za dobo 4 let.
Dekan je lahko po poteku mandata ponovno
izvoljen.
Postopek za imenovanje Dekana se začne šest
mesecev pred iztekom mandata Dekana. Sklep o začetku postopka sprejme Senat ter
imenuje volilno komisijo, ki opravlja naloge:
-       
izdela poročilo o tem, ali predlagani kandidati izpolnjujejo pogoje za
funkcijo Dekana;
-       
obvesti predlagane kandidate, da predložijo pisno soglasje h
kandidaturi;
-       
pozove Študentski svet FZJ, da predloži mnenje o kandidatih za Dekana,
-       
skrbi za pripravo in izvedbo volitev Dekana.
V sklepu od začetka postopka za izvolitev
Dekana, Senat FZJ določi rok za vložitev kandidatur, ki ne sme biti krajši od
15 dni in daljši od 30 dni od dneva izdaje sklepa.
Pogodbo o zaposlitvi sklene z Dekanom
predsednik Upravnega odbora FZJ.
14. člen
Kandidate za Dekana predlaga Senatu
Akademski zbor visokošolskega zavoda.
Kandidat za Dekana FZJ mora izpolnjevati
naslednje pogoje:
-       
da je habilitiran v naziv visokošolskega učitelja docent, izredni
profesor, redni profesor ali ekvivalentni raziskovalni naziv;
-       
da je član Akademskega zbora in je zaposlen na FZJ kot visokošolski
učitelj;
-       
da se je v okviru dodiplomskega študija izobraževal na programih s
področja zdravstva;
-       
da v okviru svoje profesionalne kariere dokazuje aktivno delo na
področju zdravstva, zdravstvene nege, visokega šolstva in raziskovanja;
-       
da ima 15 let delovnih izkušenj, od tega najmanj 4 leta vodstvenih
izkušenj.
Sejo Akademskega zbora, na kateri poteka
glasovanje o predlogih kandidatov za Dekana, skliče predsednik Akademskega
zbora najkasneje v dveh mesecih po začetku postopka za izvolitev Dekana.
Kandidaturo za dekana lahko vloži
visokošolski učitelj, ki je na FZJ zaposlen. Kandidate za Dekana FZJ, o katerih
bo glasoval Akademski zbor, lahko predlagajo katedre FZJ ali najmanj 5 članov
akademskega zbora s pravico glasovanja.
Kandidature morajo biti vložene pisno,
najkasneje sedem dni pred dnevom seje akademskega zbora. Kandidaturi mora biti
predloženo pisno soglasje predlaganega kandidata, v kolikor so predlagatelji
katedre ali člani akademskega zbora. Kandidat mora predložiti v vlogi za
razpisano delovno mesto Dekana FZJ predložiti:
-       
program dela za mandatno obdobje,
-       
bibliografijo,
-       
sklep o izvolitvi v naziv visokošolskega učitelja,
-       
utemeljitev izpolnjevanja pogojev za Dekana,
-       
življenjepis,
-       
dokazila o izpolnjevanju pogojev.
Kandidature pregleda volilna komisija in
izdela poročilo o tem, ali predlagani kandidati izpolnjujejo pogoje za funkcijo
Dekana.
Sejo akademskega zbora na kateri se izvede
glasovanje o kandidatu za Dekana, vodi najstarejši visokošolski učitelj, član
akademskega zbora s pravico glasovanja.
O predlaganih kandidatih Akademski zbor
glasuje na tajnem glasovanju. Na seji mora biti prisotna večina vseh članov
akademskega zbora s pravico glasovanja.
Akademski zbor predlaga Senatu tiste
kandidate, za katere je glasovala večina navzočih članov akademskega zbora. Če
v prvem krogu glasovanja noben kandidat ne dobi zadostnega števila glasov, se v
drugem krogu glasuje o dveh kandidatih, ki sta v prvem krogu dobila največ
glasov. Če nihče od predlaganih kandidatov ni dobil potrebnega števila glasov,
se postopek kandidiranja in glasovanja ponovi, pri čemer mora biti nova seja
akademskega zbora sklicana najkasneje v enem mesecu po neuspešnem glasovanju.
15. člen
Sejo Senata na kateri se voli Dekana, vodi
najstarejši član Senata, ki ni kandidat za Dekana. Na seji mora biti prisotna
večina vseh članov Senata.
Kandidati za Dekana Senatu predstavijo
program dela v prihodnjem obdobju.
O kandidatih glasuje Senat na tajnem
glasovanju tako, da lahko vsak član Senata glasuje za enega kandidata.
Senat FZJ imenuje dekana FZJ, če ta prejme
večino glasov na seji, na kateri je prisotna večina vseh članov Senata FZJ.
Če med več kandidati nihče od kandidatov ni
dobil večine glasov vseh članov Senata prisotnih na seji, se glasovanje ponovi
o dveh kandidatih, ki sta v prvem krogu dobila največ glasov. Če dobi v prvem
krogu več kandidatov enako število glasov, se glasovanje ponovi.
Senat FZJ lahko imenovanje Dekana zavrne. V
tem primeru mora Akademski zbor ponovno izvesti postopek. Če Senat FZJ do
izteka mandata dotedanjega Dekana ne imenuje Dekana FZJ, imenuje Senat FZJ
vršilca dolžnosti Dekana za dobo največ šest mesecev izmed visokošolskih
učiteljev, ki so člani Senata.
Mandat Dekana traja štiri leta z možnostjo
ponovne izvolitve. Novoizvoljeni Dekan nastopi svojo funkcijo z dnem prenehanja
funkcije prejšnjemu Dekanu.
16. člen
Dekanu FZJ preneha funkcija: s potekom
mandata, s prenehanjem delovnega razmerja na FZJ, z odstopom, z razrešitvijo.
Dekan je lahko razrešen pred potekom
mandata:
-       
iz razlogov določenih v področnih predpisih,
-       
če neutemeljeno ne uresničuje sklepov organov visokošolskega zavoda,
-       
če ne ravna po veljavnih predpisih in notranjih aktih visokošolskega
zavoda,
-       
če z nepravilnim in nevestnim delom povzroči visokošolskemu zavodu večjo
škodo,
-       
če zanemarja ali malomarno opravlja svoje naloge tako, da nastanejo ali
bi lahko nastale hujše motnje pri opravljanju dejavnosti FZJ.
17. člen
Senat, ki je Dekana izvolil, mora pred
sklepom o razrešitvi pridobiti predhodno mnenje Akademskega zbora za razrešitev
ter seznaniti Dekana o razlogih za razrešitev in mu dati možnost, da se o njih izjavi.
Obrazloženi sklep Senata o predčasni razrešitvi Dekana mora biti sprejet z
večino vseh članov Senata.
Akademski zbor je dolžan dati svoje mnenje
v roku 30 dni od dne prejema zaprosila v obliki obrazloženega sklepa, ki
mora biti sprejet z večino glasov vseh članov Akademskega zbora. Pobudo za
razrešitev lahko Akademskemu zboru podajo katedre FZJ ali najmanj polovica
visokošolskih učiteljev ali znanstvenih delavcev, zaposlenih na FZJ.
18. člen
Če Dekanu predčasno preneha mandat oziroma,
če nihče izmed prijavljenih kandidatov za Dekana ni imenovan, do imenovanja
novega Dekana, opravlja naloge Dekana vršilec dolžnosti Dekana za dobo največ
šest mesecev, ki ga imenuje Senat iz vrst prodekanov FZJali članov Senata.
4.1.1 Prodekani FZJ
19. člen
Prodekani pomagajo Dekanu pri opravljanju
njegovih nalog s posameznega področja za katerega so imenovani.
FZJ ima prodekane za naslednja področja:
-       
prodekan za izobraževanje;
-       
prodekan za raziskovanje in razvoj;
-       
prodekan za kakovost in evalvacije.
FZJ ima lahko tudi prodekane za druga
področja. Posamezen prodekan lahko pokriva tudi več področij. Obseg dela
prodekanov je lahko od 0,2 do 1 FTE. Število prodekanov in njihove naloge
določi s soglasjem Senata Dekan, s sklepom o imenovanju prodekana.
20. člen
Dekan FZJ imenuje prodekane FZJ iz vrst
visokošolskih učiteljev, ki so zaposleni na FZJ, potem ko pridobi o kandidatih
za prodekane soglasje Senata FZJ.
Prodekani so imenovani za dobo dveh let in
so lahko ponovno imenovani. Senat lahko prodekana razreši s sklepom, ki je bil
sprejet z večino vseh članov, pred iztekom njegovega mandata, na temelju
obrazloženega predloga Dekana.
Z izvolitvijo novega Dekana FZJ in z
imenovanjem novih prodekanov prenehajo funkcije dotedanjih prodekanov.
21. člen
Prodekan za izobraževanje je odgovoren za
sistemsko ureditev vprašanj, ki se nanašajo na pedagoški proces in študente, na
študijske programe in za ostale oblike izobraževanja, ter za urejanje tekoče
problematike s teh področij.
Naloge so:
-       
organiziranje, usklajevanje in spremljanje izvajanja študijske
dejavnosti na vseh stopnjah visokošolskega izobraževanja ter vseh drugih oblik
kontinuiranega profesionalnega izobraževanja;
-       
daje pobude za spremembe obstoječih in za pripravo novih študijskih
programov;
-       
usklajuje delo za pridobivanje akreditacij za nove študijske programe,
-       
usklajuje delo kateder in organizacijskih enot s področja študijske
dejavnosti;
-       
usklajevanje, načrtovanje, izvajanje in nenehno izboljševanje aktivnosti
na področju celovitega obvladovanja sistema vodenja kakovosti na področju
delovanja prodekana;
-       
odgovornost za urejenost evidenc in pripravo postopkov za ponovno
akreditacijo študijskih programov;
-       
usklajuje in nadzira vključevanje gostujočih učiteljev in strokovnjakov
iz zdravstva in širše v pedagoški proces;
-       
usklajuje in nadzira vključevanje visokošolskih učiteljev in študentov
iz tujine v pedagoški proces na FZJ;
-       
usklajuje in nadzira vključevanje visokošolskih učiteljev in študentov
na tujih visokošolskih zavodih v pedagoški proces v okviru mednarodnih
izmenjav;
-       
ustvarjanje povezav in mrež na področju izvajanja študijske dejavnosti
in razvojnega dela v RS in EU;
-       
prevzema programsko odgovornost za izvedbo strokovnih in razvojnih
dogodkov ter izobraževanje kliničnih mentorjev v učnih bazah;
-       
opravlja strokovno delo v zvezi z izvrševanjem pravilnikov na področju
študijske dejavnosti in drugega izobraževanja;
-       
daje Dekanu predloge v zvezi s študijsko odsotnostjo učiteljev in
sodelavcev in opravljanjem pedagoškega in razvojnega dela zaposlenih ter
njihovim kariernim razvojem;
-       
sodeluje pri delu organov FZJ v okviru svoje pristojnosti;
-       
po pooblastilu Dekana opravlja dela in naloge iz njegove pristojnosti;
-       
opravlja druge naloge po navodilih Dekana FZJ.
22. člen
Prodekan za raziskovanje in razvoj je
odgovoren za sistemsko ureditev znanstvenega in raziskovalnega dela ter
mednarodnega sodelovanja FZJ.
Naloge so:
-       
priprava načrta znanstveno-raziskovalnega in razvojnega dela;
-       
organiziranje in usklajevanje znanstveno-raziskovalnega in razvojnega
dela raziskovanih skupin FZJ;
-       
priprava načrta vsebinskih in terminskih prijav na letni ravni na
razpise za področje raziskovanja in razvoja v RS in EU, spremljanje razpisov in
vodenje postopkov prijave na razpise za področje raziskovalnega in razvojnega
dela ter mednarodnega sodelovanja;
-       
usklajevanje, načrtovanje, izvajanje in nenehno izboljševanje aktivnosti
na področju celovitega obvladovanja sistema vodenja kakovosti na področju
delovanja prodekana;
-       
ustvarjanje povezav in mrež na področju znanstveno raziskovalnega in
razvojnega dela v RS in EU;
-       
usklajuje delo organizacijskih enot s področja raziskovalne, razvojne in
mednarodne dejavnosti;
-       
odgovornost za urejenost evidenc, izpolnjevanje pogodbenih obveznosti na
raziskovalnih projektih in pripravo dokazil za ponovno akreditacijo zavoda in
študijskih programov;
-       
daje predloge v zvezi z znanstveno-raziskovalnim in razvojnim delom;
-       
spodbuja uvajanje in vključevanje študentov v raziskovalno delo;
-       
organiziranje, usklajevanje in vodenje mednarodnega sodelovanja šole;
-       
daje Dekanu predloge v zvezi z opravljanjem znanstveno-raziskovalnega in
razvojnega dela zaposlenih ter njihovega kariernega razvoja na tem področju;
-       
usklajuje in nadzira vključevanje visokošolskih učiteljev in študentov
iz tujine v znanstveno raziskovalno delo na FZJ;
-       
usklajuje in nadzira vključevanje visokošolskih učiteljev in študentov
na tujih visokošolskih zavodih v znanstveno raziskovalno delo v okviru
mednarodnih izmenjav;
-       
prevzema programsko odgovornost za izvedbo znanstvenih in strokovnih
konferenc, šol raziskovanja;
-       
sodeluje pri delu organov FZJ v okviru svoje pristojnosti;
-       
po pooblastilu Dekana opravlja dela in naloge iz njegove pristojnosti;
-       
opravlja druge naloge po navodilih Dekana FZJ.
23. člen
Prodekan za kakovost in evalvacije je
odgovoren za sistemsko ureditev spremljanja kakovosti, evalvacij in akreditacij
FZJ.
Naloge so:
-       
usklajuje načrtovanje, izvajanje in nenehno izboljševanje aktivnosti na
področju celovitega obvladovanja kakovosti sistema vodenja FZJ, študijskih
programov ter znanstveno-raziskovalnega in razvojnega dela,
-       
zagotavlja, da so procesi, potrebni za sistem vodenja kakovosti,
vzpostavljeni, se izvajajo in vzdržujejo,
-       
poroča Senatu FZJ o delovanju sistema vodenja kakovosti in kakršni koli
potrebi za njegovo izboljševanje,
-       
zagotavlja dvigovanje zavesti o zahtevah odjemalcev (študenti,
naročniki) FZJ,
-       
koordinira in izvaja letno samoevalvacijo ter pripravo na zunanjo
evalvacijo,
-       
opravlja strokovno delo v zvezi z načrtovanjem, oblikovanjem ter
obvladovanjem dokumentacije sistema vodenja kakovosti FZJ,
-       
daje Dekanu FZJ predloge za nenehno izboljševanje sistema vodenja
kakovosti,
-       
spodbuja uvajanje načel celovite kakovosti pri delu celotnega osebja in
študentov FZJ,
-       
po pooblastilu Dekana FZJ opravlja dela in naloge iz njegove
pristojnosti,
-       
opravlja druge naloge določene v tem Statutu in druge naloge po
navodilih Dekana FZJ.
24. člen
Za učinkovitejše izvajanje svojega
poslanstva ima visokošolski zavod vodstvo. Vodstvo visokošolskega zavoda
sestavljajo Dekan, prodekani in tajnik visokošolskega zavoda. Na kolegij Dekana
so glede na dnevni red kolegija vabljeni še vodje organizacijskih enot FZJ.
4.1.2 Tajnik FZJ
25. člen
Tajnik FZJ organizira in nadzira upravno
administrativne in strokovno-tehnične naloge in druge skupne naloge fakultete,
zlasti na naslednjih področjih:
-       
referat za področje študijskih in študentskih zadev (administrativne in
strokovno-tehnične naloge za potrebe izobraževalnega dela na področjih, ki jih
izvaja FZJ),
-       
referat na področju splošnih zadev (upravno administrativne, kadrovske
zadeve, upravljanje izdatkov, informacijska in vzdrževalna idr.),
-       
dekanat,
-       
knjižnica (knjižničarska, informacijska in dokumentacijska dejavnost za
potrebe znanstveno-raziskovalnega in izobraževalnega dela na področjih, ki jih
razvija FZJ).
Tajnika FZJ imenuje Dekan na podlagi
javnega razpisa, za dobo dveh let. Imenovanje se lahko ponovi.
Če tajnik ni imenovan, vodi tajništvo
dekan, ki ga lahko začasno ali za posamezne naloge nadomešča prodekan, ki ga
dekan za to pooblasti.
Naloge glavnega tajnika so:
-       
vodenje upravno-gospodarskega poslovanja visokošolskega zavoda;
-       
spremljanje finančnega in strokovnega poslovanja visokošolskega zavoda;
-       
načrtovanje, organiziranje, vodenje, kontroliranje in usklajevanje dela
notranjih organizacijskih enot ter poslovne, upravne, administrativne,
kadrovske, finančne in organizacijske dejavnost FZJ;
-       
kontroliranje določenih stroškov in zagotavljanje učinkovite porabe
sredstev;
-       
zastopanje FZJ pri poslovanju z visokošolskimi učitelji, z učnimi bazami
šole in zunanjimi partnerji iz vidika priprave pogodb in njihove realizacije;
-       
vodenje pravnih in upravnih postopkov, priprava osnov za splošne akte
šole, priprava strokovnih gradiv za upravne zadeve, seje organov FZJ;
-       
sodelovanje pri delu organov FZJ;
-       
izvršuje navodila in odredbe Dekana in organov fakultete;
-       
pripravlja pogodbe z zunanjimi sodelavci ter pregled in obračun
opravljenega dela;
-       
ureja delovna razmerja in odgovarja za zakonitost na tem področju;
-       
priprava osnov za splošne akte šole, priprava strokovnih gradiv za
upravne zadeve;
-       
nadzoruje izdajo potrdil iz evidenc, ki jih vodi FZJ o študentih;
-       
je neposredni vodja zaposlenih v nepedagoški dejavnosti FZJ;
-       
izvaja ukrepe za varno in zdravo delo zaposlenih na FZJ;
-       
opravlja druge naloge, ki izhajajo iz predpisov in Statuta ter drugih
aktov, ter naloge, za katere ga Dekan pooblasti s pisnim pooblastilom.
4.2 Senat FZJ
26. člen
Senat je najvišji strokovni organ FZJ, ki
ga izvoli Akademski zbor.
Senat sestavljajo visokošolski učitelji in
znanstveni delavci, ki so v visokošolskem zavodu v rednem ali dopolnilnem
delovnem razmerju in so nosilci ali sonosilci predmetov, tako, da so enakomerno
zastopane vse znanstvene discipline in strokovna področja, v okviru katerih FZJ
izvaja svoje študijske programe. Člane Senata izvoli Akademski zbor. Predstavnike
študentov izvoli Študentski svet. Način volitev članov Senata FZJ iz vrst študentov
določa Pravilnik o volitvah organov.
Dekan je član Senata po funkciji, v kolikor
ni voljen član. V kolikor prodekani niso člani Senata, so na seje Senata
vabljeni. Študenti imajo v Senatu najmanj petino voljenih članov.
Mandatna doba članov Senata je štiri leta,
predstavnikov študentov pa dve leti, brez omejitve za ponovno imenovanje.
Senat FZJ ima devet voljenih članov, sedem
iz vrst visokošolskih učiteljev ali znanstvenih delavcev in dva iz vrst
študentov. Devet članov Senata iz vrst visokošolskih učiteljev, znanstvenih
delavcev in študentov je v naslednji sestavi:
-       
trije visokošolski učitelji iz modula zdravstvena nega,
-       
dva visokošolska učitelja iz modula temeljne vede,
-       
dva visokošolska učitelja iz modula družbene vede,
-       
dva študenta.
Način izvolitev opredeli Senat s sklepom ob
pričetku kandidacijskega postopka. Sklep o začetku postopka kandidiranja članov
Senata FZJ, o sestavi Senata in o izvedbi volitev članov Senata sprejme Senat
FZJ na predlog Dekana najkasneje 3 mesece pred potekom mandata dotedanjemu Senatu,
pri čemer je treba zagotoviti enakopravno zastopanost vseh znanstvenih
disciplin ter strokovnih področij FZJ.
Kandidate za člane Senata predlagajo
katedre FZJ ali najmanj trije visokošolski učitelji ali znanstveni delavci, ki
so člani Akademskega zbora.
Za člana Senata FZJ je lahko izvoljen član
Akademskega zbora z doktoratom znanosti, z nazivom najmanj docent oziroma z
ekvivalentnim raziskovalnim nazivom. Za področje zdravstvena nega je izjemoma
lahko član Senata višji predavatelj, ker je to znanstvena disciplina v RS, ki v
Sloveniji še nima izgrajene vertikale na terciarnem izobraževanju.
Akademski zbor FZJ voli člane Senata
veljavno, če je na seji Akademskega zbora prisotna večina članov Akademskega
zbora z volilno pravico. Volitve so tajne.
Za člana Senata je/so izvoljen/i tisti
kandidat/i iz vrst visokošolskih učiteljev oziroma znanstvenih delavcev, ki
je/so prejel/i največ glasov Akademskega zbora.
27. člen
V primeru, da član Senata FZJ iz vrst
visokošolskih učiteljev oziroma znanstvenih delavcev odstopi oziroma prekine
sodelovanje z FZJ, mu preneha tudi članstvo v Senatu.
V primeru, da član Senata FZJ iz vrst
študentov odstopi oziroma preneha biti študent FZJ, mu preneha tudi članstvo v
Senatu.
V teh primerih Senat FZJ izda sklep o
nadomestnih volitvah člana Senata FZJ. Nadomestnemu članu Senata FZJ poteče
mandat hkrati z ostalimi člani Senata FZJ.
28. člen
Senat FZJ se konstituira na seji, ki jo po
izvedenih volitvah na Akademskem zboru FZJ skliče Dekan FZJ. Pogoj za sklic
prve seje Senata je, da sta izvoljeni vsaj dve tretjini članov Senata. Do
takrat deluje dotedanji Senat FZJ.
29. člen
Seje Senata sklicuje in vodi Dekan, ki je
član Senata po položaju. V njegovi odsotnosti vodi sejo eden od prodekanov, ki
ga za vodenje seje pooblasti dekan FZJ.
Senat odloča na sejah, ki so sklicane
najmanj enkrat mesečno in vsaj desetkrat na leto, po vnaprej določenem načrtu
sej za študijsko leto. Sklic seje Senata izven načrtovanih terminov lahko
predlaga 1/3 članov Senata, Upravni odbor, Dekan in Študentski svet.
Seje so sklepčne, če je navzoča večina
voljenih članov Senata. Senat odloča z javnim glasovanjem razen, če s posebnim
sklepom ne odloči drugače.
Na sejah Senata lahko sodelujejo brez
pravice glasovanja tudi:
-       
predstojniki kateder, ki niso člani Senata,
-       
predsednik Akademskega zbora, če ni član Senata.
Senat sprejema sklepe z večino glasov
navzočih članov Senata s pravico glasovanja, razen če ni drugače določeno. Za
svoje delo sprejme Senat poslovnik.
Senat FZJ lahko s sklepom sejo ali del seje
Senata zapre za javnost.
30. člen
Senat razpravlja in sklepa o strokovnih
vprašanjih s področja izobraževalnega, znanstveno-raziskovalnega in razvojnega
dela visokošolskega zavoda.
Pristojnosti Senata so naslednje:
-       
po predhodnem soglasju ustanovitelja sprejema Statut FZJ in spremembe
Statuta;
-       
sprejema notranje akte visokošolskega zavoda;
-       
sprejema predloge študijskih programov na vseh bolonjskih stopnjah ter
predloge programov za kontinuiran profesionalni razvoj;
-       
sprejema program znanstveno-raziskovalnega in razvojnega dela;
-       
sprejema izvedbene načrte izvajanja študijske dejavnosti in znanstveno
raziskovalnega ter razvojnega dela;
-       
obravnava in sprejema poročila o učinkovitosti študija in poročila o
izvedbi znanstveno-raziskovalnega in razvojnega dela visokošolskega zavoda;
-       
določa število vpisnih mest na akreditiranih študijskih programih;
-       
izvoli Dekana visokošolskega zavoda;
-       
v postopku izvolitve v naziv visokošolskega učitelja, znanstvenega
delavca in visokošolskega sodelavca imenuje po tri poročevalce o
usposobljenosti kandidata;
-       
voli visokošolske učitelje, znanstvene delavce in visokošolske sodelavce
v naziv;
-       
določa način sprejemanja tem diplomskih in magistrskih del in
znanstvenih del;
-       
imenuje komisijo za oceno primernosti teme doktorske disertacije in na
podlagi ocene te komisije odloča o potrditvi teme doktorske disertacije;
-       
imenuje komisije in delovna telesa Senata ter spremlja njihovo delo;
-       
potrjuje dokončne sklepe komisij Senata;
-       
kot drugostopenjski organ dokončno odloča o pritožbah študentov v
študijskih zadevah, ko gre za pritožbo zoper odločbo organa na prvi stopnji;
-       
obravnava in odloča o mnenjih in predlogih študentskega sveta s področja
njegove pristojnosti;
-       
skrbi za spremljanje kakovosti izobraževalnega, raziskovalnega in
razvojnega dela ter sprejema samoevalvacijsko poročilo;
-       
oblikuje predloge za priznanja in nagrade;
-       
predlaga imenovanja predstavnikov FZJ v strokovne organizacije in organe
zunaj FZJ;
-       
na predlog Dekana sprejema letni delovni načrt visokošolskega zavoda v
okviru svojih pristojnosti;
-       
na predlog Dekana daje soglasje k imenovanju predstojnikov kateder,
inštitutov/razvojnih centrov,
-       
na predlog Dekana daje soglasje k imenovanju prodekanov FZJ;
-       
opravlja druge naloge, če je tako določeno z zakonom, ustanovitvenim
aktom, ali drugimi splošnimi akti in s tem statutom.
31. člen
Članu Senata preneha mandat s potekom
mandata, oziroma je lahko razrešen pred potekom mandata za katerega je
imenovan, če:
-       
sam zahteva razrešitev,
-       
se neopravičeno ne udeleži štirih od desetih sej na letni ravni,
-       
če mu preneha delovno razmerje na FZJ.
4.2.1 Delovna telesa – komisije Senata
32. člen
Za proučitev vprašanj iz svojega delovnega
področja ter za pripravo gradiv za sejo Senata ima lahko Senat naslednja
delovna telesa:
-       
komisijo za študijske in študentske zadeve (KŠŠZ);
-       
komisijo za znanstveno-raziskovalno in razvojno dejavnost (KZRD);
-       
komisijo za izvolitve v nazive (KIN);
-       
komisijo za kakovost in evalvacije (KKE);
-       
komisijo za diplomske zadeve (KDZ);
-       
komisija za magistrske zadeve (KMZ);
-       
komisija za tutorstvo (KT);
-       
komisija za publikacije (KP);
-       
komisija za disciplinske zadeve (KD).
Senat FZJ lahko po potrebi ustanovi še
druga delovna telesa.
33. člen
Delovna telesa štejejo od tri do pet
članov. Sestava in število članov delovnih teles, njegove naloge in pooblastila
ter trajanje mandata določi na predlog Dekana Senat FZJ s sklepom o
ustanovitvi, v kolikor ni to določeno v teh pravilih. Mandatna doba delovnih
teles traja dve leti.
Delovna telesa sprejemajo sklepe na prvi
stopnji, o sklepih poročajo Senatu.
Na seji delovnega telesa mora biti prisotna
več kot polovica članov, sklepe se sprejema z navadno večino glasov.
Delovna telesa vodijo pristojni prodekani
oziroma imenovani predsedniki, ki obravnavajo in sklepajo o vprašanjih, vsak s
svojega delovnega področja na sejah, ki jih sklicuje predsednik.
Zoper sklep delovnega telesa na prvi
stopnji, se lahko študent v postopku pritoži na organ druge stopnje – Senat
FZJ.
34. člen
V delovna telesa, ki se ukvarjajo s
študijsko problematiko, lahko Senat FZJ imenuje, na predlog študentskega sveta,
tudi predstavnika študentov.
35. člen
Komisija za študijske in študentske zadeve
(KŠŠZ)
Komisijo za študijske in študentske zadeve
sestavljajo:
-       
predsednik;
-       
trije visokošolski učitelji;
-       
en predstavnik študentov.
Predsednika in člane komisije imenuje Senat
FZJ. Komisija za študijske in študentske zadeve ima pet članov, eden od njih je
prodekan za izobraževanje. Mandatna doba traja dve leti.
Komisija za študijske in študentske zadeve
razpravlja in sklepa o strokovnih vprašanjih s področja pedagoškega dela ter
pravic in dolžnosti študentov, ki izhajajo iz zakona in študijskih programov
visokošolskega zavoda in sprejema sklepe na prvi stopnji. O sprejetih sklepih
seznanja Senat FZJ.
Komisija za študijske in študentske zadeve
obravnava in sklepa o vprašanjih s svojega področja na sejah, kadar je
zagotovljena sklepčnost, tj. če je na seji navzočih več kot polovica članov, sklepe
pa sprejema z navadno večino glasov. Pri delu komisije sodeluje strokovni
sodelavec referata za študijske in študentske zadeve.
V primeru nesklepčnosti, lahko predsednik
Komisije za študijske in študentske zadeve izvede korespondenčno sejo komisije.
Zoper sklep Komisije za študijske in
študentske zadeve na prvi stopnji, se lahko študent v postopku pritoži na organ
druge stopnje – Senat FZJ.
36. člen
Komisija za znanstveno-raziskovalno in
razvojno dejavnost (KZRD)
Komisija za znanstveno-raziskovalno in razvojno
dejavnost ima tri člane, eden od njih je prodekan za raziskovanje in razvoj.
Pogoj za članstvo v komisiji je habilitacija visokošolskega učitelja (naziv
najmanj docent) ali raziskovalca (naziv najmanj znanstveni sodelavec) in
članstvo v raziskovalni skupini FZJ.
Predsednika in člane komisije imenuje Senat
FZJ. Mandatna doba članov komisije je dve leti.
Komisija za znanstveno-raziskovalno delo in
razvojno dejavnost razpravlja in sklepa na področju znanstveno-raziskovalnega
dela, razvojnega in mednarodnega sodelovanja, ki je povezano z delom na
visokošolskem zavodu, v skladu s področno zakonodajo in sprejema sklepe na prvi
stopnji.
Naloge in pristojnosti Komisije za
znanstveno-raziskovalno in razvojno dejavnost so:
-       
usklajuje in spremlja prijave in izvedbo raziskovalnih programov in
projektov, razvojnih projektov in mednarodnih projektov,
-       
obravnava zadeve, povezane z magistrskimi deli in z doktorati znanosti
na področju dovoljenj za raziskovalno delo na FZJ, ter predlaga Senatu FZJ
ustrezne sklepe v skladu s pravilniki FZJ,
-       
spremlja razvoj znanstveno-raziskovalnega in razvojnega dela ter
znanstvenega kadra na znanstvenih področjih FZJ,
-       
obravnava in posreduje Senatu FZJ v sprejem načrt in poročilo o
znanstveno-raziskovalnem in razvojnem delu,
-       
ocenjuje raziskovalno delo kandidatov za vpis v študijske programe za
pridobitev doktorata znanosti,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZJ, s splošnimi akti FZJ in s
sklepi Senata FZJ.
Komisija obravnava in sklepa o vprašanjih s
svojega delovnega področja na sejah, kadar je zagotovljena sklepčnost, tj. če
je na seji navzočih več kot polovica članov, sklepe pa sprejema z večino
glasov.
Pri delu komisije glede na dnevni red seje
sodelujejo zaposleni na področju uprave FZJ (odgovorna oseba za mednarodno
sodelovanje, odgovorna oseba za administrativno vodenje raziskovalnih pogodb,
odgovorna oseba referata za študijske in študentske zadeve).
V primeru nesklepčnosti, lahko predsednik
Komisije za znanstveno-raziskovalno in razvojno dejavnost izvede korespondenčno
sejo komisije.
Zoper sklep Komisije za
znanstveno-raziskovalno in razvojno dejavnost na prvi stopnji, se lahko študent
v postopku pritoži na organ druge stopnje – Senat FZJ.
37. člen
Komisija za izvolitve v nazive (KIN)
Komisijo za izvolitve v nazive sestavljajo
trije visokošolski učitelji z veljavnimi habilitacijskimi nazivi na FZJ,
najmanj dva od njih morata imeti habilitacijski naziv docent ali več.
Predsednika in člane komisije imenuje Senat FZJ. Mandatna doba traja dve leti.
Komisija za izvolitve v nazive razpravlja
in sklepa na področju habilitacijskih zadev in zagotavlja enotno uporabo meril
za izvolitev v naziv visokošolskih učiteljev, znanstvenih delavcev in
visokošolskih sodelavcev ter predlaga Senatu FZJ sprejem ustreznih sklepov.
Druge naloge:
-       
vodi postopke za izvolitve visokošolskih učiteljev, znanstvenih delavcev
in visokošolskih sodelavcev,
-       
predlaga Senatu FZJ strokovno komisijo za oceno usposobljenosti za
izvolitev v naziv kandidata,
-       
po končanem postopku za izvolitev v naziv predlaga Senatu FZJ sklep o
izvolitvi v naziv,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZJ, s splošnimi akti na
področju izvolitve v naziv in s sklepi Senata FZJ.
Komisija obravnava in sklepa o vprašanjih s
svojega delovnega področja na sejah, kadar je zagotovljena sklepčnost, tj. če
je na seji navzočih več kot polovica članov, sklepe pa sprejema z večino
glasov. Pri delu komisije sodeluje strokovni sodelavec, ki je odgovoren za
področje izvolitev v naziv na FZJ.
38. člen
Komisija za kakovost in evalvacije (KKE)
Komisijo za kakovost in evalvacije
sestavlja pet članov: trije visokošolski učitelji, en član iz upravne
dejavnosti FZJ in en predstavnik študentov. Predsednika in člane komisije
imenuje Senat FZJ.
Naloge in pristojnosti Komisije za kakovost
in evalvacije so:
-       
obravnava poročila FZJ o spremljanju, ugotavljanju in zagotavljanju
kakovosti s področja zavoda kot celote, izobraževanja in raziskovanja,
-       
obravnava predloge izboljšav na področju delovanja komisije,
-       
obravnava predlog kazalcev in standardov ter postopkov za spremljanje
učinkovitosti po pomembnejših področjih dejavnosti FZJ,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZJ, s splošnimi akti FZJ in s
sklepi Senata FZJ.
39. člen
Komisija za diplomske zadeve (KDZ)
Komisija za diplomske zadeve šteje pet
članov. Člani komisije za diplomske zadeve so: prodekan za izobraževanje ali
visokošolski učitelj, ki je znanstveno raziskovalno aktiven na FZJ (1),
predstojniki kateder (3), visokošolski učitelj iz področja zdravstvene nege
(1).
Predsednika in člane komisije imenuje Senat
FZJ. Mandat članov komisije za diplomske zadeve je 2 leti. Mandat članov
komisije, ki so imenovani po funkciji, preneha z dnem, ko prenehajo z
opravljanjem dela na imenovani funkciji.
Naloge Komisije za diplomske zadeve so:
-       
pripravi seznam mentorjev za diplomska dela za tekoče študijsko leto;
-       
potrjuje predloge naslovov diplomskih del, ki jih podajo visokošolski
učitelji – mentorji;
-       
potrjuje dispozicije diplomskih del;
-       
imenuje mentorje in somentorje diplomskih del;
-       
imenuje recenzente diplomskih del;
-       
predlaga spremembe aktov, ki urejajo področje delovanja komisije;
-       
izvaja druge naloge v zvezi s postopkom priprave in zagovorom
diplomskega dela.
Komisija za diplomske zadeve sprejema
sklepe na prvi stopnji. O sprejetih sklepih seznanja Senat FZJ.
Komisija za diplomske zadeve obravnava in
sklepa o vprašanjih s svojega področja na sejah, kadar je zagotovljena
sklepčnost, tj. če je na seji navzočih več kot polovica članov (3), sklepe
pa sprejema z navadno večino glasov prisotnih članov. V primeru nesklepčnosti,
lahko predsednik Komisije za diplomske zadeve izvede korespondenčno sejo
komisije. Komisija se praviloma sestaja enkrat na mesec, po terminskem planu,
ki se objavi na začetku študijskega leta. Pri delu komisije sodeluje strokovni
sodelavec Referata za študijske in študentske zadeve.
Zoper sklep Komisije za diplomske zadeve na
prvi stopnji, se lahko študent v postopku pritoži na organ druge stopnje –
Senat FZJ.
40. člen
Komisija za magistrske zadeve
Komisijo za magistrske zadeve imenuje Senat
in šteje pet članov. Člani komisije za magistrske zadeve so visokošolski
učitelji, ki so znanstveno aktivni, z nazivom redni profesor, izredni profesor
ali docent ali enakovrednimi raziskovalnimi nazivi.
Predsednika in člane komisije imenuje Senat
FZJ. Mandat članov komisije za magistrske zadeve je 2 leti. Mandat članov
komisije, ki so imenovani po funkciji, preneha z dnem, ko prenehajo z
opravljanjem dela na imenovani funkciji.
Naloge Komisije za magistrske zadeve so:
-       
pripravi seznam mentorjev za magistrska dela za tekoče študijsko leto;
-       
potrjuje predloge naslovov in dispozicije magistrskih del;
-       
potrjuje somentorje magistrskih del na predlog mentorja magistrskega
dela;
-       
imenuje recenzente magistrskih del;
-       
predlaga spremembe aktov, ki urejajo področje delovanja komisije;
-       
izvaja druge naloge v zvezi s postopkom priprave in zagovorom magistrskega
dela.
Komisija za magistrske zadeve sprejema
sklepe na prvi stopnji. O sprejetih sklepih seznanja Senat FZJ.
Komisija za magistrske zadeve obravnava in
sklepa o vprašanjih s svojega področja na sejah, kadar je zagotovljena
sklepčnost, tj. če je na seji navzočih več kot polovica članov (3), sklepe
pa sprejema z navadno večino glasov prisotnih članov. V primeru nesklepčnosti,
lahko predsednik Komisije za magistrske zadeve izvede korespondenčno sejo
komisije. Komisija se praviloma sestaja enkrat na mesec, po terminskem planu,
ki se objavi na začetku študijskega leta. Pri delu komisije sodeluje strokovni
sodelavec Referata za študijske in študentske zadeve.
Zoper sklep Komisije za magistrske zadeve
na prvi stopnji, se lahko študent v postopku pritoži na organ druge stopnje –
Senat FZJ.
41. člen
Komisija za tutorstvo (KT)
Komisijo za tutorstvo sestavlja pet članov.
To so: koordinator tutorjev študentov, koordinator tutorjev učiteljev, predstavnik
študentskega sveta FZJ, predstavnik visokošolskih učiteljev in sodelavcev,
predstavnik strokovnih služb, zaposlenih na področju študijskih dejavnosti.
Mandat članov komisije za tutorstvo je 2 leti. Predsednika in člane komisije
imenuje Senat FZJ.
Komisija za tutorstvo:
-       
načrtuje, izvaja in vrednosti tutorsko dejavnost na FZJ,
-       
razpisuje mesta za nove tutorje študente in koordinatorje tutorjev
študentov,
-       
sodeluje pri organizaciji izobraževanja tutorjev,
-       
pripravlja letno poročilo o tutorski dejavnosti na VŠZNJ in ga pošlje
Senatu VŠZNJ,
-       
predlaga spremembe aktov, ki urejajo področje delovanja komisije,
-       
Senatu VŠZNJ daje predloge in pobude v zvezi z delovanjem tutorskega
sistema na VŠZNJ.
42. člen
Komisija za publikacije (KP)
Komisijo za publikacije (KP) sestavljajo
štirje člani, trije od njih so visokošolski učitelji oziroma raziskovalci.
Predsednika in člane komisije imenuje Senat
FZJ.
Naloge in pristojnosti Komisije za
publikacije so:
-       
predlaga člane uredniškega odbora znanstvene/strokovne revije,
-       
vodi postopek izdajanja strokovnega in znanstvenega gradiva, ki se
uporablja v študijskih programih, raziskovalnih in razvojnih projektih, iz
vidika njegove strokovne in znanstvene ustreznosti ter imenuje recenzente teh
publikacij,
-       
daje predloge in letno poroča Senatu o svojem delu,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZJ, s splošnimi akti FZJ in s
sklepi Senata FZJ.
43. člen
Komisija za disciplinske zadeve (KD)
O disciplinski odgovornosti študentov
odločajo disciplinski organi šole. Disciplinski organi šole so:
-       
Komisija za disciplinske zadeve na prvi stopnji,
-       
Senat visokošolskega zavoda na drugi stopnji.
Disciplinsko odgovornost na I. stopnji
ugotavlja s strani Senata FZJ imenovana Komisija za disciplinske zadeve, ki
šteje tri člane in odloča tudi o povrnitvi škode, ki je nastala s kršitvami
študijskih obveznosti. Komisijo za disciplinske zadeve na I. stopnji
sestavljata dva visokošolska učitelja (predsednik in član). Tretji član je
imenovan iz vrst študentov. Predsednika in člane komisije imenuje Senat FZJ, predstavnika
študentov pa Študentski svet FZJ. Mandatna doba članov in namestnikov traja 2
leti z možnostjo ponovnega imenovanja.
Kršitve študijskih obveznosti določajo
zakon, statut FZJ, pravila FZJ, Pravilnik o disciplinski odgovornosti študentov
in drugi splošni akti FZJ. Kršitve so lahko hujše ali lažje. Študent je
odgovoren, če je dejanje storil z naklepom ali iz velike malomarnosti.
Komisija za disciplinske zadeve vodi
disciplinski postopek v skladu s Pravilnikom o disciplinski odgovornosti študentov.
Pobudo za uvedbo disciplinskega postopka lahko da Dekan, delavci šole in
študenti visokošolskega zavoda (posameznik ali skupina). Pobuda mora biti pisno
utemeljena.
Disciplinski ukrep za lažje kršitve
odgovornosti študenta na kliničnem usposabljanju izreče in odloča o ukrepu
Katedra za zdravstveno nego FZJ.
4.3 Akademski zbor
44. člen
Akademski zbor sestavljajo vsi zaposleni
visokošolski učitelji, znanstveni delavci, visokošolski in raziskovalni sodelavci
ter pogodbeni sodelavci v smislu 4. člena tega Statuta, ki v tekočem študijskem
letu opravljajo pedagoško ali znanstveno-raziskovalno delo FZJ.
Volilno pravico imajo zaposleni
visokošolski učitelji, zaposleni znanstveni delavci, zaposleni visokošolski in
raziskovalni sodelavci in izvoljeni predstavniki študentov s strani
Študentskega sveta.
Akademski zbor je sestavljen tudi iz
predstavnikov študentov. Predstavniki študentov morajo predstavljati najmanj
eno petino vseh članov akademskega zbora.
Predsednik akademskega zbora na prvi seji
akademskega zbora v študijskem letu ugotovi število članov akademskega zbora,
nato pa določi število predstavnikov študentov za tekoče študijsko leto.
Predstavnike študentov v Akademskem zboru
voli Študentski svet tako, da so enakovredno zastopani študenti vseh študijskih
programov in načinov študija. Mandatna doba predstavnikov študentov v
Akademskem zboru je eno leto. Način volitev predstavnikov študentov, ki
sodelujejo v Akademskem zboru, določa Pravilnik o volitvah organov.
45. člen
Akademski zbor izmed svojih članov izvoli
predsednika in namestnika. Predsednik sklicuje in vodi seje, v njegovi
odsotnosti pa namestnik. Mandat predsedujočega in namestnika traja dve leti.
Akademski zbor se sestane vsaj enkrat
letno. Sklic Akademskega zbora lahko predlaga tudi 1/3 članov Akademskega zbora
ali Dekan FZJ.
Na seje Akademskega zbora so vabljeni člani
Senata, zaposleni visokošolski učitelji in sodelavci, znanstveni delavci,
visokošolski in raziskovalni sodelavci ter pogodbeni sodelavci FZJ, ki v
tekočem študijskem letu opravljajo pedagoško ali znanstveno-raziskovalno delo.
Pogodbeni visokošolski sodelavci nimajo
pravice glasovanja, lahko pa dajejo pobude in razpravljajo pri vseh točkah
dnevnega reda.
Akademski zbor je sklepčen, če je navzoča
večina članov s pravico glasovanja.
Akademski zbor sprejema odločitve z večino
glasov navzočih članov s pravico glasovanja, ki lahko odločajo o posameznem
vprašanju.
Akademski zbor FZJ obravnava in sklepa o
vprašanjih iz svoje pristojnosti na javnih sejah. Akademski zbor lahko seje za
javnost zapre.
46. člen
Akademski zbor:
-       
izvoli Senat visokošolskega zavoda,
-       
obravnava poročilo Dekana o delu FZJ,
-       
daje predloge in pobude Senatu,
-       
predlaga Senatu kandidata za Dekana,
-       
opravlja druge naloge določene z odlokom, statutom in drugim splošnim
aktom visokošolskega zavoda.
Člani akademskega zbora, ki so v
visokošolskem zavodu zaposleni, lahko predlagajo Senatu kandidate za Dekana.
Predstavniki študentov lahko akademskemu zboru posredujejo svoje mnenje o
kandidatih za Dekana.
4.4 Upravni odbor
47. člen
Visokošolski zavod upravlja Upravni odbor,
ki ga sestavlja 8 članov. Upravni odbor sestavljajo:
-       
4 predstavniki ustanovitelja,
-       
2 predstavnika delavcev, ki opravljajo visokošolsko dejavnost in sta
zaposlena na FZJ,
-       
1 predstavnik študentov,
-       
1 predstavnik nepedagoških delavcev visokošolskega zavoda, ki je
zaposlen na FZJ.
Mandatna doba članov upravnega odbora s
strani ustanovitelja je 4 leta, s strani predstavnikov visokošolskega zavoda 2
leti in s strani študentov 2 leti z možnostjo ponovnega imenovanja.
Na seje Upravnega odbora sta vabljena Dekan
in glavni tajnik šole. O sejah upravnega odbora se piše zapisnik, ki ga podpiše
predsednik upravnega odbora.
48. člen
Upravni odbor odloča o zadevah materialne
narave in skrbi za nemoteno materialno poslovanje visokošolskega zavoda, ne
more pa sklepati pravnih poslov pridobivanja in razpolaganja z nepremičnim
premoženjem, ki je dano v upravljanje visokošolskemu zavodu s strani
ustanovitelja ob ustanovitvi.
Naloge upravnega odbora so zlasti da:
-       
sprejema splošne akte in odločitve, s katerimi se določa uporaba
prihodkov FZJ,
-       
sprejema letni poslovni in finančni načrt, letno poročilo in poslovno
poročilo,
-       
nadzira upravljanje s premoženjem visokošolskega zavoda in sprejema
temeljne odločitve,
-       
odloča o odtujitvi opreme večje vrednosti, ki je v lasti FZJ,
-       
določa oziroma oblikuje predloge za prispevke za študij in druge
storitve, če niso ali so samo deloma financirane v okviru nacionalnega
programa,
-       
določa cenik storitev za dejavnosti FZJ,
-       
odloča o prošnjah študentov za oprostitev plačila šolnin in drugih
prispevkov za študij oziroma odloči o plačevanju v obrokih ter hkrati določi
vir iz katerega se bo pokril izpad dohodka iz tega naslova,
-       
odloča o drugih zadevah gospodarske in materialne narave ter skrbi za
nemoteno poslovanje FZJ,
-       
sprejema sklepe o načinu financiranja pedagoškega dela, ki ni
financirano iz nacionalnega programa visokega šolstva,
-       
sprejema načrt investicijskih vlaganj in nadzira uresničevanje tega
načrta,
-       
skrbi za smotrno porabo sredstev, s katerimi razpolaga FZJ,
-       
daje soglasje k sistemizaciji delovnih mest,
-       
potrdi predlog letnega načrta dela in ga predloži v soglasje
ustanovitelju.
49. člen
Predstavnike ustanovitelja imenuje Občinski
svet Občine Jesenice na predlog Komisije za mandatna vprašanja, volitve in
imenovanja Občine Jesenice. Mandat predstavnikov ustanovitelja traja štiri
leta, z možnostjo ponovnega imenovanja.
Predstavnike delavcev, ki opravljajo
visokošolsko dejavnost in predstavnike drugih delavcev FZJ, izvolijo delavci
visokošolskega zavoda izmed sebe.
Volitve vodi 3 (tri) članska volilna
komisija, ki jo imenuje Dekan. Volilna komisija najkasneje 60 dni pred iztekom
mandata določi rokovnik za izvedbo volitev.
Posameznega kandidata predlagajo najmanj
trije delavci. Kandidate lahko predlagajo tudi reprezentativni sindikati FZJ.
Volitve so veljavne, če se jih udeleži večina vseh zaposlenih z volilno pravico
v visokošolskem zavodu.
Volilno pravico za volitve predstavnika
delavcev, ki opravljajo visokošolsko dejavnost (pedagoška, izobraževalna in
raziskovalna dejavnost), imajo samo zaposleni delavci, ki opravljajo
visokošolsko dejavnost.
Volilno pravico za volitve predstavnika
drugih delavcev imajo vsi tisti, ki so zaposleni v visokošolskem zavodu, vendar
ne opravljajo visokošolske dejavnosti (zaposleni v upravni dejavnosti FZJ).
Delavci glasujejo za vsakega kandidata
posebej. Izvoljen je tisti kandidat, ki dobi največ opredeljenih glasov delavcev
visokošolskega zavoda, ki so se udeležili volitev.
Dekan na podlagi poročila volilne komisije,
s sklepom ugotovi izid glasovanja ter kateri predstavnik delavcev je bil
izvoljen v Upravni odbor.
Mandat voljenih članov upravnega odbora je
dve leti, z možnostjo ponovnega imenovanja.
Predstavnika študentov izvoli Študentski
svet za dobo dveh let z možnostjo ponovnega imenovanja.
Prvo konstitutivno sejo Upravnega odbora
skliče Dekan v roku 30 dni po imenovanju oziroma izvolitvi članov Upravnega
odbora. Na prvi konstitutivni seji člani izmed sebe izvolijo predsednika in
namestnika.
50. člen
Članu Upravnega odbora preneha mandat s
potekom mandata, oziroma je lahko razrešen pred potekom mandata za katerega je
imenovan, če:
-       
sam zahteva razrešitev,
-       
se neopravičeno ne udeleži dveh sej zaporedoma,
-       
pri svojem delu v upravnem odboru krši veljavno zakonodajo ter notranje
akte zavoda,
-       
ne opravlja svojih nalog, oziroma jih ne opravlja strokovno,
-       
če ga odpokliče organ, ki ga je imenoval,
-       
če članu upravnega odbora – predstavniku delavcev, preneha delovno
razmerje na FZJ.
Član upravnega odbora iz vrst ustanovitelja
se razreši po enakem postopku, kot je bil imenovan.
51. člen
V primeru predčasne razrešitve člana
Upravnega odbora, se za čas do izteka mandata imenuje oziroma izvoli nov član
po enakem postopku, kot je bil imenovan oziroma izvoljen razrešeni član.
Nadomestno imenovanje oziroma izvolitev
novega člana Upravnega odbora ni potrebno, če je mandat prenehal enemu članu in
se bo mandat upravnega odbora iztekel v roku 6 mesecev od dne prenehanja.
52. člen
Upravi odbor FZJ sprejema odločitve iz
svoje pristojnosti na sejah.
Seje sklicuje predsednik Upravnega odbora,
v njegovi odsotnosti pa namestnik predsednika. Predsednik Upravnega odbora mora
sklicati sejo, če to zahtevajo Dekan, večina članov Senata, večina članov
Akademskega zbora ali večina članov Študentskega sveta.
4.5 Študentski svet
53. člen
Študentski svet visokošolskega zavoda je
organ študentov. Študentski svet volijo študenti visokošolskega zavoda in ima
pet članov, tako da so v njem predstavniki študentov na programih prve in druge
stopnje.
Študentski svet vsako leto v prvi polovici
oktobra razpiše volitve v Študentski svet na podlagi sklepa Dekana FZJ.
Študentski svet mora seznaniti Dekana z rezultati volitev ter ga obvestiti o
članih Študentskega sveta in predstavnikih študentov v drugih organih, v
katerih sodelujejo študentje FZJ, do 15. novembra istega leta.
Člane študentskega sveta izvolijo izmed
sebe študentje visokošolskega zavoda. Član študentskega sveta je lahko ponovno
izvoljen.
Na podlagi poročila o izidu volitev v
Študentski svet, Dekan skliče konstitutivno sejo, kjer do izvolitve novega predsednika
sejo vodi dotedanji predsednik Študentskega sveta.
Mandat članov študentskega sveta je eno
leto.
54. člen
Študentski svet deluje na sejah, ki jih
sklicuje predsednik. Seja študentskega sveta je sklepčna, če je navzoča večina
članov, sklepe pa sprejema z večino navzočih članov.
O sejah se piše zapisnik, ki ga podpiše
predsednik Študentskega sveta. Zapisnik seje Študentskega sveta se posreduje v
vednost Dekanu, prodekanu za izobraževanje in glavnemu tajniku FZJ.
55. člen
Študentski svet razpravlja o vseh zadevah,
ki se nanašajo na pravice in dolžnosti študentov, voli člane delovnih teles in
organov FZJ iz vrst študentov, kadar je tako določeno s Statutom FZJ, obravnava
in sprejema program in poročilo o obštudijskih dejavnostih.
Študentski svet obravnava spremembe Statuta
visokošolskega zavoda in daje o njem mnenje pristojnim organom. Študentski svet
daje mnenje o pedagoškem delu v postopkih izvolitve v naziv visokošolskih
učiteljev in sodelavcev. Študentski svet lahko daje tudi mnenje o kandidatu za
Dekana in prodekana visokošolskega zavoda ter sprejema in izvaja program
interesnih dejavnosti študentov v sodelovanju s skupnostjo študentov.
Če mnenje študentskega sveta prejšnjega
odstavka ni bilo upoštevano, lahko Študentski svet zahteva, da Senat FZJ takšno
zadevo ponovno obravnava in o njej še enkrat odloča.
5. ORGANIZACIJSKE ENOTE FZJ
56. člen
Organizacijske enote FZJ so:
-       
oddelki,
-       
katedre,
-       
inštituti/razvojni centri,
-       
tajništvo FZJ.
Organizacijske enote se organizirajo tako,
da omogočajo učinkovito izvajanje študijskih programov, drugih dejavnosti in
projektov FZJ. Organizacijske enote se ustanovijo ali ukinjajo z namenom
hitrega prilagajanja razvojnim zahtevam.
57. člen
Finančna sredstva za izvajanje pedagoške,
izobraževalne, raziskovalne, razvojne, svetovalne ali kake druge dejavnosti
FZJ, ki se opravlja v organizacijski enoti, se lahko vodijo ločeno tako, da je
razviden finančni obračun za posamezno organizacijsko enoto.
58. člen
V okviru FZJ se oblikujejo organizacijske
enote, ki tvorijo organizacijsko strukturo FZJ.
Senat FZJ lahko na predlog Dekana
organizacijsko enoto ustanovi ali ustanovljeno enoto spremeni, ali pa sklene,
da organizacijska enota preneha delovati. Za ustanovitev, spremembo ali
ukinitev organizacijske enote, katere dejavnost je neposredno vezana na
študijsko in znanstveno-raziskovalno dejavnost FZJ, je potrebna večina glasov
navzočih članov Senata FZJ.
Organizacijske enote niso pravne osebe in
nimajo pooblastil v pravnem prometu.
59. člen
Vodstvo FZJ sestavljajo Dekan, prodekani in
tajnik.
Posvetovalni organ Dekana je kolegij.
Kolegij vodi Dekan in je sestavljen iz vodstva. Na seje kolegija Dekana so
glede na dnevni red vabljeni še predstojniki oddelkov, predstojniki kateder,
predstojniki inštitutov, predstojniki centrov, vodja knjižnice in vodje
referatov.
5.1 Oddelki
60. člen
Oddelek je organizacijska enota, ki je
odgovorna za izvedbo posameznega študijskega programa.
Oddelki se lahko ustanovijo tudi na
področju raziskovalne, razvojne in upravne dejavnosti FZJ.
61. člen
Naloge oddelkov na področju študijskih
programov so zlasti:
-       
izvajanje pedagoškega procesa akreditiranih študijskih programov;
-       
priprava novih študijskih programov oddelka;
-       
odgovornost za razvoj oddelka;
-       
spremljanje kakovosti izvajanja akreditiranih študijskih programov in
odgovornost za uvajanje izboljšav;
-       
usklajevanje predlogov kateder na vsebinskih področjih programov in
znanstveno raziskovalnega dela;
-       
predlaganje izobraževanja in strokovnega izpopolnjevanja visokošolskih
učiteljev in visokošolskih sodelavcev na oddelku za kakovostno izvedbo
obstoječih programov, razvoj novih programov in za znanstveno in raziskovalno
delo;
-       
pripravljanje letnih delovnih načrtov s svojega področja;
-       
priprava letnega poročila o delovanju oddelka;
-       
izvajanje drugih nalog v zvezi z izvedbo študijskega procesa.
Glavna naloga oddelka je skrb za snovanje,
usklajevanje, kakovostno izvajanje in evalvacijo posameznega študijskega
programa FZJ.
FZJ smiselno oblikuje oddelke glede na
število študijskih programov in število vpisanih študentov.
62. člen
Oddelek vodi predstojnik, ki ga imenuje
Dekan na svoj predlog ali na predlog članov oddelka.
Mandatna doba predstojnika oddelka je
praviloma dve leti z možnostjo ponovnega imenovanja. Predstojnika oddelka lahko
Dekan razreši predčasno, če ne želi več opravljati funkcije, če ne more več
opravljati funkcije ali če ne opravlja funkcije.
Predstojnik oddelka skrbi za realizacijo
nalog oddelka in je za delo odgovoren Dekanu. Delo oddelkov, ki so ustanovljeni
na področju študijske dejavnosti, usklajuje prodekan za izobraževanje, delo
oddelkov na področju raziskovalne in razvojne dejavnosti usklajuje prodekan za
raziskovanje in razvoj, delo oddelkov na področju upravne dejavnosti usklajuje
tajnik FZJ.
63. člen
Senat FZJ (za področje pedagoške,
izobraževalne in raziskovalne dejavnosti) in Upravni odbor FZJ (za področje
upravne dejavnosti) lahko na predlog Dekana ustanovita nove oddelke ali ukine
delovanje obstoječih oddelkov ali ustanovljen oddelek spremeni. Za ustanovitev,
spremembo ali ukinitev oddelka je potrebna večina glasov vseh članov Senata
oziroma Upravnega odbora.
Sklep o ustanovitvi novega oddelka sprejme
Senat (oziroma Upravni odbor) visokošolskega zavoda na predlog Dekana z večino
glasov vseh članov. Enak postopek je predviden za ukinitev oddelka.
5.2 Katedre
64. člen
V okviru FZJ so organizirane katedre kot
oblika strokovnega povezovanja in usklajevanja pedagoškega dela in s pedagoškim
delom povezanega znanstveno-raziskovalnega in razvojnega dela visokošolskih
učiteljev, visokošolskih sodelavcev in znanstvenih delavcev. Katedra je
zadolžena za razvijanje znanstvenih disciplin in strok s področja delovanja.
Znanstveno-raziskovalno in razvojno delo je
poleg pedagoškega dela obvezna sestavina dela visokošolskih učiteljev in
sodelavcev in je opredeljeno z nacionalnim programom visokega šolstva, z
nacionalnim raziskovalnim in razvojnim programom, s študijskimi programi FZJ, z
raziskovalnimi programi in projekti ter razvojnimi projekti in je del dela
kateder FZJ.
Katedra združuje enega ali več vsebinsko in
smiselno združljivih predmetov študijskih programov visokošolskega zavoda.
Člani katedre so zaposleni visokošolski učitelji, ki so nosilci posameznega
predmeta, zaposleni visokošolski učitelji in strokovni sodelavci – na predmetih
katedre, zaposleni znanstveni delavci, vključeni v izvajanje predmetov katedre.
Našteti člani katedre so lahko člani več kateder, vendar imajo volilno pravico
le v eni katedri, v kateri lahko tudi kandidirajo v primeru volitev za članstvo
v Senatu FZJ.
Pogodbeni sodelavci katedre so visokošolski
učitelji, znanstveni delavci, visokošolski in raziskovalni sodelavci, ki so
vključeni v izvedbo pedagoške in znanstveno raziskovalne dejavnosti posamezne
katedre, vendar niso zaposleni na FZJ in jih katedra povabi k sodelovanju.
Lahko so pogodbeni sodelavci več kateder.
Vsak študijski predmet sodi le v eno
katedro. Dekan na predlog prodekana za izobraževanje s sklepom določi, kateri
učni načrti predmetov, ki se izvajajo na FZJ, vsebinsko sodijo v posamezne
katedre. O predlogu razpravlja Senat FZJ.
65. člen
FZJ ima za izvedbo programov na prvi in
drugi stopnji študija naslednje katedre:
-       
katedra za zdravstveno nego;
-       
katedra za temeljne vede;
-       
katedra za družbene vede.
FZJ lahko ustanovi nove katedre, ko so za
to izpolnjeni pogoji.
66. člen
Katedra se ustanavlja, ukinja, deli ali
združuje v skladu z zahtevami in potrebami raziskovalnega, pedagoškega in
izobraževalnega dela ter v skladu z razvojnimi usmeritvami FZJ.
Katedro s sklepom ustanovi Senat na predlog
Dekana, če so vanjo vključeni vsaj trije zaposleni visokošolski učitelji. Če ni
pogojev za ustanovitev, se nosilci predmetov vključijo v delo sorodne katedre.
67. člen
Naloge in pristojnosti kateder so:
-       
usklajevanje vsebin učnih načrtov predmetov s področja, ki ga pokriva
katedra;
-       
razvoj znanstveno-raziskovalne dejavnosti, posebej s temeljnimi
raziskavami, razvijanje znanstvene discipline, na katerih temelji študijski
program, ter znanstvene discipline sorodnih ali interdisciplinarno povezanih
področij;
-       
skrbijo, da se znanstveno-raziskovalni dosežki in nova spoznanja
prenašajo v izobraževalni proces in vnašajo v študijske programe na vseh ravneh
študija;
-       
sodelujejo pri pripravi študijskih programov in programov raziskovalnega
dela;
-       
obravnavajo vprašanja in probleme, ki nastajajo pri izvajanju študijskih
programov, ter usmerjajo in usklajujejo izobraževalno ter
znanstveno-raziskovalno delo s področja katedre;
-       
obravnavajo načrte in poročila o izvedbi predmetov za posamezno
študijsko leto;
-       
spremljajo in analizirajo študijske dosežke in dosežke na znanstveno-raziskovalnem
področju članov in sodelavcev katedre ter predlagajo predloge izboljšav;
-       
obravnavajo analize študentskih anket in pripravljajo predloge izboljšav
izobraževalnega dela;
-       
skrbijo za strokovni in znanstveni razvoj članov in sodelavcev katedre;
-       
predlaganje ustrezne kadrovske zasedbe članov katedre za predmetna
področja, ki jih pokriva katedra;
-       
v sodelovanju z drugimi katedrami goji interdisciplinarnost;
-       
pripravljajo program dela posamezne katedre za naslednje leto;
-       
opravljanje drugih nalog, povezanih s študijskim in raziskovalnim delom.
68. člen
Katedro vodi predstojnik katedre, ki ga na
predlog članov katedre, izmed visokošolskih učiteljev imenuje Dekan šole za
dobo dveh let in je lahko ponovno imenovan. O predlogu za predstojnika katedre
razpravlja Senat.
Predstojnik katedre je visokošolski
učitelj, ki je prepoznan strokovnjak na področju, ki ga katedra pokriva.
Predstojnik katedre:
-       
skrbi za realizacijo nalog katedre;
-       
organizira in vodi delo katedre;
-       
izvršuje sklepe Senata FZJ in Dekana FZJ, ki se nanaša na delo katedre;
-       
skrbi za realizacijo načrta dela za tekoče leto.
O svojem delu obvešča prodekana za
izobraževanje. Za svoje delo je odgovoren Dekanu.
Katedra odloča na sejah. Seja je sklepčna,
če pri odločanju sodeluje večina članov katedre. Sklep je sprejet, če zanj
glasuje večina navzočih članov.
Predstojnika katedre lahko Dekan razreši
predčasno, če ne želi več opravljati funkcije, če ne more več opravljati funkcije
ali če ne opravlja funkcije.
Delo kateder usklajuje prodekan za
izobraževanje.
69. člen
Katedro ukine Senat na predlog Dekana, če
ugotovi, da ni več pogojev za njeno delo ter prerazporedi nosilce predmetov v
ustrezne druge katedre.
5.3 Inštituti/razvojni centri
70. člen
V okviru FZJ se lahko za smotrnejšo
organizacijo in koordinacijo znanstveno-raziskovalnega in razvojnega dela
organizirajo inštituti/razvojni centri (inštituti) kot notranje organizacijske
enote.
Inštitut ustanovi Senat na predlog Dekana
FZJ. Inštitut povezuje visokošolske učitelje, znanstvene delavce in
visokošolske strokovne sodelavce v okviru raziskovalnega, strokovnega in
razvojnega dela na področju znanstvenih disciplin in razvojnih področij, ki jih
razvija visokošolski zavod.
Inštitut na svojem področju:
-       
izvaja znanstveno-raziskovalno delo in razvojno delo v okviru
nacionalnega raziskovalnega in razvojnega programa;
-       
izvaja projekte in programe za naročnike zunaj nacionalnega
raziskovalno-razvojnega programa;
-       
izvaja svetovalno in drugo strokovno delo ter kontinuirano profesionalno
izobraževalno dejavnost;
-       
soorganizira posvete, konference idr.;
-       
skrbi za zgodovinsko dediščino in razvoj strokovne terminologije;
-       
obvešča javnost o rezultatih raziskav.
71. člen
Delo inštituta vodi predstojnik, ki ga
imenuje Senat FZJ na predlog Dekana FZJ za dobo dveh let. Predstojnik inštituta
mora imeti doktorat znanosti. Za svoje delo je odgovoren Dekanu. Predstojnik
inštituta je lahko ponovno imenovan. Delo inštitutov usklajuje prodekan za
raziskovanje in razvoj.
Predstojnika inštituta lahko Dekan razreši
predčasno, če ne želi več opravljati funkcije, če ne more več opravljati funkcije
ali če ne opravlja funkcije.
S sklepom o ustanovitvi inštituta se določi
namen njegove ustanovitve. Inštitut ukine Senat na predlog Dekana, če ugotovi,
da ni več pogojev za delo inštituta.
Znanstveno-raziskovalna in razvojna
dejavnost posameznega inštituta je stroškovno ločena od ostalih dejavnosti FZJ.
5.4 Tajništvo FZJ
72. člen
Tajništvo FZJ izvaja
upravno-administrativne, finančno-gospodarske in strokovno-tehnične naloge. V
okviru tajništva delujejo dekanat, referati in knjižnica, ki izvajajo predvsem
naslednje naloge:
-       
Referat za študijske in študentske zadeve (administrativne in
strokovno-tehnične naloge za potrebe pedagoškega in izobraževalnega dela na
področjih, ki jih izvaja FZJ),
-       
Referat za splošne zadeve (kadrovsko poslovanje in arhivi, spremljanje
objav javnih razpisov in sodelovanje pri pripravi javnih razpisov, skrb za
izvajanje in upoštevanje določil varstva pri delu, sodelovanje na področju
računovodskih in finančnih zadev, koordinacija vzdrževalnih del in zunanjih
pogodbenih izvajalcev),
-       
Knjižnica (knjižničarska, informacijska in dokumentacijska dejavnost za
potrebe znanstveno-raziskovalnega in izobraževalnega dela na področjih, ki jih
razvija FZJ).
FZJ ima strokovno knjižnico, ki opravlja
knjižnično dejavnost za potrebe pedagoškega in raziskovalnega dela šole.
Knjižnica je namenjena visokošolskim učiteljem, znanstvenim delavcem in
sodelavcem, študentom FZJ.
V tem okviru ima sledeče naloge:
-       
pridobiva, obdeluje, hrani in posreduje knjižnično gradivo za študij in
strokovno delo za področje izobraževanja in raziskovanja, ki se izvaja na FZJ;
-       
pridobiva, posreduje in omogoča dostop do bibliografskih in drugih
informacijskih proizvodov in storitev, potrebnih za delo učiteljev, znanstvenih
delavcev in sodelavcev FZJ;
-       
uvaja študente v iskanje informacij in knjižničnega gradiva potrebnega
za študijski proces;
-       
sodeluje pri koordinaciji nabave revij;
-       
vnaša bibliografije visokošolskih učiteljev, znanstvenih delavcev in
visokošolskih sodelavcev šole;
-       
spremlja novosti na področju založniške dejavnosti doma in v tujini in
jih posreduje Dekanu šole;
-       
izvaja medknjižnično izmenjavo gradiva z ostalimi knjižnicami;
-       
opravlja še druga dela, ki so opredeljena v zakonu o knjižničarstvu
oziroma poslovanju knjižnic.
Delo knjižnice vodi in koordinira vodja
knjižnice.
Podrobna organizacijska struktura tajništva
FZJ in število potrebnih delovnih mest za opravljanje nalog tajništva se določi
v Aktu o sistemizaciji delovnih mest FZJ za izvajanje nalog nacionalnega
programa visokega šolstva in nacionalnega raziskovalnega-razvojnega programa.
Tajništvo FZJ vodi tajnik, ki ga na podlagi
javnega razpisa imenuje Dekan. Podrobnejša delitev dela, pristojnost in
odgovornost delavcev tajništva je določena v sistemizaciji delovnih mest visokošolskega
zavoda.
Za svoje delo je tajnik odgovoren Dekanu
FZJ.
Če tajnik ni imenovan, vodi tajništvo
dekan, ki ga lahko začasno ali za posamezne naloge nadomešča prodekan, ki ga
dekan za to pooblasti.
73. člen
Za večjo učinkovitost izvajanja nalog se v
okviru visokošolskega zavoda lahko oblikujejo projektne skupine. Za področje
izvajanja znanstveno raziskovalnih projektov se imenujejo raziskovalne skupine.
Člani projektnih in raziskovalnih skupin so
zaposleni FZJ, študenti FZJ in zunanji partnerji.
Kot projekt se šteje raziskovalno-razvojna
in svetovalna dejavnost, ki je opredeljena s pogodbo med projektnimi partnerji
in traja pogodbeno določen čas.
Projektne in raziskovalne skupine vodijo
vodje, ki jih imenuje Dekan.
Mandatna doba vodje projekta je praviloma
enaka času trajanja projekta, kot je sklenjeno po pogodbi o pridobitvi
projekta.
6. ORGANIZACIJA IN IZVAJANJE PEDAGOŠKEGA IN
IZOBRAŽEVALNEGA DELA
74. člen
FZJ izvaja pedagoško in izobraževalno delo:
-       
po študijskih programih za pridobitev izobrazbe na vseh treh bolonjskih
stopnjah,
-       
po študijskih programih za izpopolnjevanje,
-       
po skupnih študijskih programih,
-       
po študijskih programih v okviru transnacionalnega izobraževanja,
-       
po delih študijskih programov,
-       
z izvedbo posameznih predmetov študijskih programov,
-       
z izvedbo mednarodne poletne šole in
-       
z izvedbo različnih oblik vseživljenjskega profesionalnega učenja.
Druge oblike pedagoškega izobraževanja so:
izobraževanje za listino, programi za specializacije, programi vseživljenjskega
učenja in izobraževanja, ki ne pomenijo pridobitev stopnje izobrazbe ter druge
oblike izobraževanja, ki jih definira ZVIS.
Programi za pridobitev stopnje izobrazbe in
drugi programi za izobraževanje (kadar je to predpisano) se izvajajo, ko so
akreditirani na NAKVIS-u in vpisani v razvid na ministrstvu za področje
visokega šolstva.
6.1 Organiziranost in izvajanje študijskih
programov za pridobitev izobrazbe
75. člen
Študij poteka po študijskih programih, ki
jih je sprejel Senat FZJ in potrdil NAKVIS.
Študijski programi FZJ morajo biti ovrednoteni
v skladu s kreditnim sistemom ECTS (European Credit Transfer Scheme) in
usklajeni s področnimi direktivami EU ter Zakonom za visoko šolstvo.
Študijski programi za pridobitev izobrazbe
prve in druge stopnje imajo naslednje obvezne sestavine:
-       
splošne podatke o programu (ime, stopnja, vrsta, trajanje),
-       
opredelitev temeljnih ciljev programa oziroma splošnih ter
predmetno-specifičnih kompetenc, ki se s programom pridobijo,
-       
podatke o mednarodni primerljivosti programa,
-       
podatke o mednarodnem sodelovanju visokošolskega zavoda,
-       
predmetnik s kreditnim ovrednotenjem študijskih obveznosti po Evropskem
prenosnem kreditnem sistemu (v nadaljnjem besedilu: ECTS) in opredelitvijo
deleža izbirnosti v programu,
-       
pogoje za vpis in merila za izbiro ob omejitvi vpisa,
-       
merila za priznavanje znanja in spretnosti, pridobljenih pred vpisom v
program,
-       
načine ocenjevanja,
-       
pogoje za napredovanje po programu,
-       
pogoje za prehajanje med programi,
-       
način izvajanja študija,
-       
pogoje za dokončanje študija,
-       
pogoje za dokončanje posameznih delov programa, če jih program vsebuje,
-       
strokovni naslov, tvorjen v skladu z zakonom.
Doktorski študijski programi so podlaga za
pripravo študijskega in raziskovalnega programa posameznega študenta. V
doktorskem študijskem programu se smiselno opredelijo obvezne sestavine iz
prejšnjega odstavka, razen sestavin iz osme, enajste, trinajste in štirinajste
alinee. Te se v programu opredelijo, če je tako določeno s statutom
visokošolskega zavoda. S predmetnikom se določijo vsebinska področja in
kreditno ovrednotene obveznosti, ki se lahko razporejajo v študijski in
raziskovalni program posameznega študenta (skupinske oblike študijskega dela,
skupinsko ali individualno raziskovalno delo). Organizirane oblike študija po
doktorskem študijskem programu obsegajo najmanj 60 kreditnih točk. Z doktorskim
študijskim programom se določi tudi znanstveni naslov, oblikovan v skladu z
zakonom.
Študijski programi za pridobitev izobrazbe
imajo lahko tudi druge sestavine, določene s statutom visokošolskega zavoda.
Obvezne sestavine študijskih programov za
izpopolnjevanje so:
-       
splošni podatki o programu (ime, vrsta, trajanje),
-       
opredelitev temeljnih ciljev programa oziroma splošnih ter
predmetno-specifičnih kompetenc, ki se s programom pridobijo,
-       
predmetnik s kreditnim ovrednotenjem študijskih obveznosti po ECTS in
opredelitvijo deleža izbirnosti v programu,
-       
pogoji za vpis in merila za izbiro ob omejitvi vpisa,
-       
merila za priznavanje znanja in spretnosti, pridobljenih pred vpisom v
program,
-       
načini ocenjevanja,
-       
pogoji za napredovanje po programu,
-       
način izvajanja študija,
-       
pogoji za dokončanje študija.
Študijski programi za izpopolnjevanje imajo
lahko tudi druge sestavine, določene s statutom visokošolskega zavoda.
Pri obveznih sestavinah študijskega
programa se ob akreditaciji programa opredelijo tudi druge oblike izvajanja
študijskega programa in njegovih delov, kot so študij na daljavo, e
izobraževanje, e študij.
Pri obveznih sestavinah študijskega
programa se ob akreditaciji programa opredeli tudi možnost vpisa po veljavnih
Merilih za prehode med študijskimi programi.
76. člen
Študijske obveznosti se v študijskih
programih ovrednotijo s kreditnimi točkami po ECTS. Posamezni letnik študijskega
programa obsega 60 kreditnih točk.
Visokošolski strokovni študijski programi
in univerzitetni študijski programi obsegajo od 180 do 240 kreditnih točk in
trajajo tri do štiri leta.
Magistrski študijski programi obsegajo 60
do 120 kreditnih točk in trajajo eno do dve leti, vendar tako, da na istem
strokovnem področju skupaj s študijskim programom prve stopnje trajajo pet let.
Magistrski študijski programi, ki obsegajo 60 kreditnih točk, omogočajo
študentom, ki so na prvi stopnji končali študij, ovrednoten s 180 kreditnimi
točkami, dodatni letnik, tako da si skupaj pridobijo 120 kreditnih točk,
potrebnih za dokončanje magistrskega študijskega programa.
Enoviti magistrski študijski programi
obsegajo 300 kreditnih točk in trajajo pet let.
Doktorski študijski programi obsegajo 180
kreditnih točk in trajajo tri leta.
Študij po študijskih programih prve in druge
stopnje se lahko izvaja tudi po delih, določenih s programom.
Študijski programi za izpopolnjevanje
obsegajo najmanj 10 in največ 60 kreditnih točk.
Trajanje študija po študijskih programih,
ki izobražujejo za poklice, urejene z direktivami Evropske unije, mora biti
usklajeno s temi direktivami.
77. člen
Pogoje za vpis v posamezni program sprejme
Senat FZJ in so opredeljeni v akreditacijah študijskih programih in so javno
objavljeni.
Če število prijavljenih kandidatov za vpis
bistveno presega število razpisanih vpisnih mest glede na prostorske in
kadrovske zmogljivosti FZJ, Senat FZJ ob soglasju Vlade Republike Slovenije
omeji vpis v študijski program za koncesionirane programe. Na nekoncesioniranih
programih se kandidati za študij razvrščajo skladno z merili, ki jih za omejitev
predvideva zakon in študijski program.
Študenti imajo pravico do vpisa in
izobraževanja pod enakimi, z zakonom, statutom in študijskim programom določenimi
pogoji. Pri tem:
-       
se ob rednem napredovanju izobražujejo in dokončajo študij pod pogoji,
ki so veljali ob vpisu,
-       
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnji smeri ali študijskem
programu,
-       
se lahko izobražujejo po več študijskih programih (vzporedno
izobraževanje), po interdisciplinarnih ali po individualnih študijskih
programih, ki jih izvaja eden ali več visokošolskih zavodov,
-       
lahko napredujejo in dokončajo študij v krajšem času, kot je predvideno
s študijskim programom.
Senat FZJ sprejme postopke pravila za
podrobnejšo ureditev postopkov in pravil, zlasti o:
-       
študijskem koledarju,
-       
vpisnih postopkih,
-       
izpitnem režimu,
-       
napredovanju, vključno s pogoji za hitrejše napredovanje,
-       
dokončanju izobraževanja,
-       
prehodih med študijskimi programi,
-       
ponavljanju letnika oziroma pogojnem napredovanju,
-       
nadaljevanju študija po prekinitvi,
-       
vzporednem, interdisciplinarnem in individualnem študiju,
-       
priznavanju izpitov in drugih študijskih obveznostih, opravljenih na
različnih visokošolskih zavodih.
Senat FZJ sprejme postopke in pravila za
podrobnejšo ureditev:
-       
vrste dokumentov, ki se študentom izdajajo na podlagi evidenc iz 81.
člena ZVIS,
-       
postopek za uveljavljanje varstva pravic študentov,
-       
organi, pristojni za vodenje postopkov in odločanje,
-       
disciplinska odgovornost in pravice ter dolžnosti študentov v
disciplinskem postopku in
-       
druga pravila, povezana s pravicami in dolžnostmi študentov.
78. člen
Učni jezik na FZJ je slovenščina.
Učni jezik v mednarodnem študijskem
programu je angleščina. O tem sprejme sklep Senat FZJ, ki mora pri tem
upoštevati jezikovno znanje študentov in predavateljev.
Študijski programi, ki se izvajajo kot
javna služba, se lahko izvajajo v tujem jeziku v naslednjih primerih:
-       
ko gre za programe tujih jezikov,
-       
če pri njihovem izvajanju sodelujejo gostujoči visokošolski učitelji iz
tujine,
-       
če je vanje vpisano večje število tujih študentov,
-       
če se ti programi izvajajo tudi v slovenskem jeziku.
O izvajanju študijskih programov v tujem
jeziku sprejme sklep Senat FZJ. Senat FZJ mora informacijo o izvajanju študijskega
programa v tujem jeziku navesti v predlogu besedila razpisa za vpis.
Študijski programi vseh treh stopenj se
lahko na FZJ izvajajo v tujem jeziku v obsegu, kot ga predpisuje zakon.
79. člen
Študij se na vseh bolonjskih stopnjah
izvaja kot redni in izredni.
Študij se organizira kot izredni, kadar to
dopuščajo lastne kadrovske in prostorske možnosti visokošolskega zavoda, ki
program izvaja, in če narava študija dopušča, da se del študija izvaja z
zmanjšano osebno navzočnostjo študenta, ne da bi zaradi tega trpela njegova
kakovost.
V primeru, ko se izvaja program študija kot
izredni študij, je šola dolžna organizirati za študente izrednega študija
oblike pedagoškega dela (predavanja, seminarje, klinične vaje in klinično
prakso ipd.) v skladu z veljavnim študijskim programom in v skladu z zakonom.
80. člen
Izredni študij mora biti po vsebini in
zahtevnosti enak rednemu. Neposredna pedagoška obveznost se izvede v zmanjšanem
obsegu, vendar ne manj, kot v 50 % rednega programa. Senat za vsako študijsko
leto določi delež ur izvedbe izrednega programa, vendar nikoli manj kot v 50 %
ur rednega programa. Senat pri tem upošteva zakon.
Če se v okviru rednega študija zahtevajo
posebni pogoji za pristop k izpitu ali za zagovor diplomskega dela, velja to
tudi za izredni študij iste smeri.
Študent izrednega študija, se lahko pod
pogoji, ki jih predpiše FZJ s pravili, prepiše iz izrednega na redni študij. O
prošnji za prehod odloča Dekan FZJ na predlog Komisije za študijske in
študentske zadeve, ki pri predlogu upošteva povprečne ocene kandidata in
število prostih vpisnih mest za posamezni letnik rednega študija. Če je prijav
več, kot je razpoložljivih vpisnih mest, komisija opravi izbor na podlagi
povprečne ocene študija in opravljenih študijskih obveznosti študentov.
Študent rednega študija se lahko pod
pogoji, ki jih predpiše FZJ, prepiše iz rednega na izredni študij. Študent se
vpiše v letnik, za katerega izpolnjuje pogoje za vpis.
81. člen
Oblike in načini preverjanja znanja pri
posameznem predmetu so določeni s študijskim programom.
Uspešnost študenta pri izpolnjevanju
obveznosti iz študijskega programa se ugotavlja s preverjanjem in ocenjevanjem
znanja.
Področje preverjanja in ocenjevanja znanja
študentov natančneje urejata Pravilnik o preverjanju in ocenjevanja znanja na
študijskem programu prve stopnje Zdravstvena nega in Pravilnik o preverjanju in
ocenjevanja znanja na študijskem programu druge stopnje Zdravstvena nega.
Napredovanje v višji letnik je urejeno v
akreditaciji posameznega študijskega programa, natančneje napredovanje v višji
letnik urejujejo Pravila za napredovanje v višji letnik.
82. člen
Študij po programu za pridobitev izobrazbe
traja v skladu z opredelitvijo časa trajanja študija v akreditaciji programa in
v skladu z zakonom.
83. člen
Študijsko leto se začne 1. oktobra in
konča 30. septembra. Organizirane oblike izobraževanja (predavanja,
seminarji, seminarske vaje, kabinetne vaje, klinična praksa) potekajo 30
tednov, klinična praksa pa 42 tednov v študijskem letu. Obremenitev študenta
mora biti v skladu z zakonom.
Študijski koledar sprejme Senat FZJ
najpozneje 4 mesece pred začetkom študijskega leta. Študijski koledar za
posamezno študijsko leto določa:
-       
razpored organiziranega izobraževalnega dela,
-       
izpitna obdobja,
-       
izobraževalnega procesa prosti dnevi,
-       
drugi pomembni dnevi oziroma jubileji šole.
Izpitna obdobja so razporejena tako, da se
ne pokrivajo z organiziranim izobraževalnim delom na rednem študiju, izjema je
klinična praksa.
Študijski koledar za posamezno študijsko
leto sprejme Senat.
84. člen
Študentu, ki pri študiju izkazuje
nadpovprečne študijske rezultate, se lahko omogoči hitrejše napredovanje v
skladu s študijskim programom, če je to glede na študijski proces mogoče. Sklep
o hitrejšem napredovanju študenta sprejme Senat FZJ na podlagi prošnje
kandidata in mnenja Komisije za študijske in študentske zadeve. S sklepom
Komisije za študijske in študentske zadeve se določi način hitrejšega
napredovanja. Hitrejše napredovanje se omogoči študentu tako, da lahko vpiše in
opravlja predmete višjih letnikov.
85. člen
Študent, ki je prej študiral oziroma
opravil določene izpite ali druge študijske obveznosti v drugem študijskem programu
(v Sloveniji ali v tujini), lahko zaprosi za priznanje opravljenih izpitov in
drugih študijskih obveznosti v programu FZJ, v katerega je vpisan.
Postopek priznanja izpitov in drugih
študijskih obveznosti iz prejšnjega odstavka je določen v Pravilih za priznavanje
znanj in spretnosti in v Pogojih za vpis in merilih za izbiro ob omejitvi vpisa
in poteka preko Komisije za študijske in študentske zadeve.
86. člen
Študent FZJ lahko zaprosi za priznavanje
znanja in spretnosti, pridobljenih v času študija v okviru neformalnega
profesionalnega izobraževanja in izkustvenega profesionalnega učenja.
Kandidat za kontinuirano profesionalno
izobraževanje lahko zaprosi za priznavanje znanja in spretnosti, pridobljenih
pred vpisom v okviru neformalnega profesionalnega izobraževanja in izkustvenega
profesionalnega učenja.
Postopek priznavanja in merila za
priznavanje iz prejšnjih odstavkov so določena v študijskih programih in
Pravilih za priznavanje znanj in spretnosti.
87. člen
Študentu začne teči prekinitev študija z
dnem, ko je izgubil status študenta.
Če študent prekine študij za manj kot dve
leti, ga lahko nadaljuje in konča po istem študijskem programu, po katerem se
je vpisal.
Če sta minili več kot dve leti od
prekinitve študija, mora študent, če želi nadaljevati študij, vložiti prošnjo.
Dekan FZJ lahko na predlog Komisije za študijske in študentske zadeve študentu
določi diferencialne izpite ali druge dodatne obveznosti za nadaljevanje
študija.
Ne šteje se, da je študent prekinil študij,
ki je v času pred izgubo statusa študenta opravil vse izpite in druge, s
študijskim programom predvidene obveznosti, ni pa še prijavil teme diplomskega
dela.
6.2 Diplome in potrdila
89. člen
Potek diplomiranja in zagovore diplomskih
in magistrskih del ter potek priprave doktorske disertacije in zagovore le te
urejata Pravilnik o postopku priprave in zagovora diplomskega dela na
študijskem programu prve stopnje Zdravstvena nega in Pravilnik o postopku
priprave in zagovora magistrskega dela na študijskem programu druge stopnje
Zdravstvena nega, ki jih sprejme Senat FZJ.
90. člen
Kdor uspešno konča študij, pridobi
strokovni ali znanstveni naslov v skladu z zakonom in študijskim programom.
91. člen
Študijski program za pridobitev izobrazbe
se izkazuje z diplomo FZJ, ki vsebuje v skladu z merili NAKVIS:
-       
naslov programa, trajanje študija in strokovni naslov ali znanstveni
naslov, ki se pridobi z uspešno opravljenim študijem po programu,
-       
pogoje za vpis,
-       
predmetnik,
-       
študijske obveznosti,
-       
pogoje za napredovanje v višji letnik in pogoje za dokončanje študija,
-       
načine in oblike izvajanja študija,
-       
ovrednotenje s kreditnim sistemom.
92. člen
Po opravljenih študijskih obveznostih izda
FZJ diplomantu diplomo za pridobljen naziv. Diploma je javna listina.
Sestavni del listine je Priloga k diplomi,
izdana v slovenskem in v angleškem jeziku, izdelana na podlagi usmeritev
ministrstva, ki je pristojno za visoko šolstvo in zakona.
Po opravljenih študijskih obveznostih se
diplomantu še pred podelitvijo diplome lahko izda potrdilo o izpolnjenih vseh
obveznostih. Potrdilo je javna listina.
Poleg diplome izdaja FZJ študentom na
podlagi svojih evidenc še naslednje listine:
-       
potrdilo o vpisu,
-       
potrdilo o opravljenih študijskih obveznostih,
-       
potrdilo o pridobljenem nazivu po končanem študiju.
Kandidatu, ki je opravil vse obveznosti po
študijskem programu za izpopolnjevanje, ki ga je sprejel Senat FZJ in h
kateremu je dal soglasje NAKVIS, se izda potrdilo, ki je javna listina.
Oblika ter postopek izdaje diplom in
potrdil se uredi s posebnim pravilnikom.
93. člen
FZJ lahko izvaja mednarodne poletne šole,
znanstvene konference, strokovne simpozije in posvete, šole mentorstva in druge
različne oblike vseživljenjskega profesionalnega učenja za izpopolnjevanje
znanja na izbranih področjih po programu, ki ga sprejme Senat FZJ. O tem se
udeležencem izda potrdilo, ki je javna listina.
Obvezne sestavine potrdila so: podatki o
udeležencu izobraževanja, naslov programa izobraževanja, število ECTS točk,
zaporedna številka, datum izdaje, žig FZJ ter podpis Dekana FZJ.
7. ZNANSTVENO RAZISKOVALNA IN RAZVOJNA DEJAVNOST
94. člen
FZJ izvaja raziskovalne programe, temeljno,
aplikativno ter drugo znanstveno-raziskovalno in razvojno delo v skladu z
nacionalnim raziskovalnim in razvojnim programom in skladno z usmeritvami
znanstveno-raziskovalnega dela, ki ga sprejme Senat FZJ.
FZJ izvaja tudi drugo
znanstveno-raziskovalno, razvojno in svetovalno delo po naročilu tretjih oseb.
Kot naročnik raziskovalnega in razvojnega
dela lahko nastopa tudi FZJ.
Znanstveno-raziskovalno delo je
organizirano v okviru inštitutov in na projektni osnovi v okviru raziskovalnih
skupin in je temelj za kakovostno izvajanje študijskih programov FZJ in razvoj
novih programov. Izvaja se v povezavi z drugimi institucijami.
95. člen
Temeljni in aplikativni
znanstveno-raziskovalni in razvojni programi in projekti na FZJ potekajo v
okviru registriranih raziskovalnih skupin znotraj inštitutov ali na projektni
osnovi.
Senat FZJ sprejme pravila o načrtovanju,
organiziranju in financiranju dejavnosti inštitutov in projektov.
Znanstvenoraziskovalno delo poteka v skladu
z zakonom, ki ureja raziskovalno dejavnost, ter z izhodišči, ki jih sprejme
Senat FZJ.
Raziskovalna in razvojna dejavnost je
vodena stroškovno ločeno od ostalih dejavnosti visokošolskega zavoda.
Vključevanje visokošolskih učiteljev,
visokošolskih sodelavcev in znanstvenih delavcev v raziskovalne projekte lahko
podrobneje urejajo Pravilniki o znanstveno-raziskovalnem, razvojnem in
svetovalnem delu, ki jih sprejme Senat FZJ.
96. člen
Visokošolski učitelji, visokošolski
sodelavci, znanstveni delavci ter raziskovalni sodelavci, ki redno in v celoti
opravljajo svoje izobraževalne in znanstveno-raziskovalne obveznosti, lahko
opravljajo znanstveno-raziskovalno in svetovalno delo za zunanje naročnike v
okviru in za račun FZJ.
Visokošolski učitelj, znanstveni delavec,
visokošolski in raziskovalni sodelavec je dolžan zaprositi Dekana FZJ za
soglasje k delu za zunanje naročnike tako na področju pedagoškega kot
raziskovalnega dela.
Pogodbeni sodelavci, ki so vključeni v
znanstveno-raziskovalno in razvojno delo na FZJ, so dolžni pristojnim
strokovnim službam posredovati podatke o svojem znanstveno-raziskovalnem in
razvojnem delu, ki so potrebni za sprotno vodenje raziskovalnih in drugih
evidenc.
97. člen
FZJ lahko skladno s sprejetim letnim
programom in s finančnim načrtom nameni določen znesek svojih sredstev za
financiranje znanstveno-raziskovalnega in razvojnega dela. Ta sredstva so
namenjena za sofinanciranje:
-       
priprave prijav projektov na nacionalne in mednarodne razpise,
-       
znanstveno-raziskovalnih in razvojnih projektov FZJ,
-       
mednarodnih projektov,
-       
individualnega raziskovalnega dela.
8. VISOKOŠOLSKI UČITELJI, ZNANSTVENI DELAVCI,
VISOKOŠOLSKI IN RAZISKOVALNI SODELAVCI IN DRUGI ZAPOSLENI FZJ
98. člen
Zaposleni na FZJ so:
-       
visokošolski učitelji in visokošolski sodelavci;
-       
znanstveni delavci (raziskovalci);
-       
nepedagoški delavci: delavci tajništva, oddelkov, inštitutov/razvojnih
centrov idr.
Pogoj za opravljanje dela iz prve in druge
alineje prvega odstavka tega člena je izvolitev v naziv.
Zaposleni, ki ni obnovil izvolitve v naziv,
ne more več opravljati del na delovnem mestu, na katerega je razporejen in za
katerega se zahteva kot poseben pogoj ustrezna izvolitev. Za pravočasno oddajo
vloge za izvolitev v naziv je odgovoren zaposleni.
Dekan FZJ je dolžan v teh primerih sprožiti
ustrezne postopke v skladu z zakonom o delovnih razmerjih.
Visokošolski zavod lahko v skladu s
potrebami študijskega programa in znanstveno raziskovalnega dela povabi k
sodelovanju pri obravnavanju posameznih sklopov predmeta priznane strokovnjake
iz prakse, tudi če nimajo ustreznega naziva.
99. člen
Merila in postopek izvolitve v naziv na FZJ
določajo Merila za izvolitve v naziv visokošolskih učiteljev, znanstvenih
delavcev in visokošolskih sodelavcev FZJ (Merila za izvolitve), ki so usklajena
z minimalnimi standardi NAKVIS.
Merila za izvolitve sprejme Senat FZJ.
Merila za izvolitve se javno objavijo.
Senat sprejme tudi navodila za izvajanje
Meril za izvolitve.
100. člen
Zaposleni na FZJ morajo za delo nad polnim
delovnim časom zunaj FZJ ali za delo za zunanje naročnike pridobiti dovoljenje
Dekana FZJ. Taka njihova dejavnost ne sme motiti njihovih rednih obveznosti na
FZJ.
101. člen
Visokošolski učitelji so docent, izredni
profesor in redni profesor ter lektor.
Visokošolski učitelji v visokošolskih
strokovnih programih so tudi predavatelji in višji predavatelji.
Visokošolski učitelji so nosilci izobraževalnega,
umetniškega in raziskovalnega programa.
Pri svojem delu sledijo in prispevajo k
razvoju znanosti, umetnosti in stroke na področju, za katerega so izvoljeni,
samostojno razvijajo določeno področje znanosti, umetnosti oziroma stroke in
skrbijo za prenos tega znanja.
Znanstveni delavci so znanstveni sodelavec,
višji znanstveni sodelavec in znanstveni svetnik.
Znanstveni delavci izvajajo
znanstveno-raziskovalni program.
Visokošolski sodelavci so: asistent,
bibliotekar, strokovni svetnik, višji strokovni sodelavec, strokovni sodelavec
in učitelj veščin.
Visokošolski sodelavci sodelujejo pri
izvajanju izobraževalnega, znanstveno-raziskovalnega in umetniškega dela.
102. člen
Merila za izvolitev v naziv visokošolskih
učiteljev, znanstvenih delavcev in visokošolskih sodelavcev določi Senat FZJ v
skladu z zakonom in standardi NAKVIS.
Merila iz prejšnjega odstavka morajo biti
mednarodno primerljiva in se javno objavijo.
103. člen
Študijske programe lahko kot nosilci
predmetov izvajajo samo visokošolski učitelji, ki imajo naziv:
-       
predavatelj (samo za visokošolski strokovni program prve stopnje in
programe za izpopolnjevanje),
-       
višji predavatelj (samo za visokošolski strokovni program prve stopnje
in programe za izpopolnjevanje),
-       
docent,
-       
izredni profesor,
-       
redni profesor.
Znanstveni delavci so: znanstveni
sodelavec, višji znanstveni sodelavec in znanstveni svetnik. Znanstveni delavci
izvajajo znanstvenoraziskovalni program in ne morejo biti nosilci predmetov,
lahko pa se v izvajanje predmetov vključujejo.
Visokošolski zavodi lahko za določen čas
povabijo k sodelovanju za izvajanje posameznih delov predmeta oziroma
predmetnega področja priznane učitelje, znanstvenike, strokovnjake in umetnike,
ne glede na pogoje, ki so določeni za izvolitev v naziv.
104. člen
Visokošolski učitelji in znanstveni delavci
delujejo po načelih avtonomije, svobode znanstvenega ustvarjanja in poučevanja,
humanizma in znanstvene etike.
Zaposleni visokošolski učitelji,
visokošolski sodelavci in znanstveni delavci so dolžni:
-       
izvajati delovne naloge, ki so sestavljene iz neposredne in posredne
pedagoške obveze, raziskovalnega in strokovnega dela ter sodelovanja pri
upravljanju FZJ;
-       
izvajati pedagoški proces v skladu s sprejetimi programi in sklepi
Senata;
-       
opravljati znanstveno-raziskovalno delo, povezano z razvojem
izobraževalnih vsebin;
-       
vključevati študente v svoje znanstveno-raziskovalno in razvojno delo;
-       
objavljati rezultate raziskovalnega dela v domači in mednarodni
javnosti;
-       
aktivno delovati v katedrah in komisijah Senata, inštitutih, centrih
FZJ;
-       
načrtovati izvedbo predmeta in izdelati poročilo o izvedbi predmeta;
-       
pripravljati in izvajati predavanja, seminarje, vaje, klinično prakso in
druge oblike izobraževalnega dela;
-       
biti dostopni študentom v skladu s pravili FZJ;
-       
izvajati preverjanje in ocenjevanje znanja študentov v skladu s
študijskim programom in s sprejetimi pravili FZJ;
-       
pripravljati ustrezna študijska gradiva za svoje predmete v skladu s
sklepi Senata FZJ;
-       
opravljati mentorstvo pri diplomskih, magistrskih in doktorskih delih
ter pri raziskovalnem delu študentov;
-       
imeti vsaj eno uro na teden pogovorne ure za študente;
-       
izvajanje tutorstva in tutorskih ur za študente v času posredne
pedagoške obveznosti;
-       
zagotoviti nemoten potek izpitov v razpisanih izpitnih rokih;
-       
uresničevati program mednarodnega sodelovanja FZJ (izmenjave, znanstveno
raziskovalno in razvojno delo);
-       
sodelovati pri upravljanju FZJ.
Vsi zaposleni na FZJ so dolžni:
-       
spoštovati načela stroke, sprejete akte in sklepe organov FZJ;
-       
sodelovati v organih in telesih FZJ;
-       
strokovno opravljati zaupane naloge;
-       
s svojim delom in rezultati dela utrjevati ugled FZJ.
105. člen
Pri izvajanju pedagoškega, izobraževalnega
in znanstveno-raziskovalnega ter razvojnega in svetovalnega dela lahko
sodelujejo tudi visokošolski strokovni sodelavci, ki imajo ustrezen naziv v
skladu z zakoni in pravili, ki urejajo raziskovalno in visokošolsko dejavnost.
106. člen
Neposredna pedagoška obveznost v času
organiziranega študijskega procesa v visokošolskem izobraževanju, ki se izvaja
kot javna služba, znaša:
-       
za docenta, izrednega in rednega profesorja pet do sedem ur tedensko,
-       
za višjega predavatelja, predavatelja in lektorja devet ur tedensko,
-       
za asistenta deset ur tedensko,
-       
za visokošolskega sodelavca šestnajst ur tedensko.
Neposredno tedensko pedagoško obveznost in
njene oblike določi Dekan FZJ s posebnim predpisom in si zanj pridobi soglasje
ministra, pristojnega za visoko šolstvo.
Če z neposredno tedensko pedagoško
obveznostjo, določeno v prejšnjih odstavkih, ni mogoče izvesti študijskih
programov, lahko pristojni organ FZJ visokošolskemu učitelju oziroma sodelavcu
določi dodatno tedensko pedagoško obveznost, in sicer največ:
-       
dve uri docentu, izrednemu in rednemu profesorju,
-       
tri ure višjemu predavatelju, predavatelju in lektorju,
-       
štiri ure asistentu,
-       
štiri ure visokošolskemu sodelavcu.
Neposredno tedensko pedagoško obveznost in
največ štiri ure dodatne tedenske pedagoške obveznosti za druge visokošolske
sodelavce določi Dekan FZJ s posebnim predpisom.
Dodatna tedenska pedagoška obveznost se
obračuna enako kot neposredna pedagoška obveznost.
Glede na število študentov v skupini pri
predmetu se docentu, izrednemu profesorju, rednemu profesorju, višjemu
predavatelju, predavatelju in lektorju neposredna tedenska pedagoška obveznost
lahko zmanjša za največ dve uri.
Docentu, izrednemu profesorju, rednemu
profesorju, višjemu predavatelju, predavatelju in lektorju, ki opravljajo za
delodajalca tudi raziskovalno in razvojno delo, se lahko neposredna tedenska
pedagoška obveznost iz prejšnjih odstavkov sorazmerno zmanjša.
Merila za zmanjšanje neposredne pedagoške
obveznosti določi Dekan FZJ. K merilom mora Dekan FZJ pridobiti soglasje
ministra, pristojnega za visoko šolstvo.
Docent, izredni profesor, redni profesor,
višji predavatelj, predavatelj, lektor, asistent in drugi visokošolski
sodelavci lahko, če so za to zagotovljena sredstva, izjemoma na teden
opravljajo pedagoško, znanstveno-raziskovalno, umetniško ali strokovno delo še
največ 20?% % polnega delovnega časa tudi pri istem delodajalcu (FZJ).
107. člen
Postopke, pogoje in merila za izvolitve v
znanstveno-raziskovalne in raziskovalno-razvojne nazive podrobneje določajo
Merila za izvolitve, ki se morajo dopolnjevati glede na zakon in standarde
NAKVIS.
Pravila za določitev neposredne in posredne
pedagoške obveznosti na FZJ se morajo dopolnjevati glede na zakon in
podzakonske akte.
108. člen
Visokošolski učitelj (redni profesor,
izredni profesor, docent) in znanstveni delavec ima po najmanj šestih študijskih
letih dela na FZJ pravico do odsotnosti do največ šestih mesecev (en semester)
za poglobljeno izpopolnjevanje doma ali v tujini. S tem določilom FZJ
uresničuje pravico do sobotnega leta. Izpopolnjevanje se načrtuje na
visokošolskih zavodih, kjer ima FZJ interese za sodelovanje. Sobotno delo na
FZJ ureja pravilnik.
Visokošolskemu učitelju se v primeru iz
prejšnjega odstavka pedagoška obveznost prerazporedi.
Visokošolski učitelj oziroma znanstveni
delavec mora pisno vlogo predložiti Dekanu FZJ najkasneje do konca marca za
naslednje študijsko leto. Pisna vloga mora vsebovati načrt dela za čas
sobotnega leta in predvideno obliko nadomeščanja.
Visokošolski učitelj oziroma znanstveni
delavec mora v roku 30 dni po vrnitvi oddati Dekanu FZJ poročilo o izpopolnjevanju.
109. člen
Za uresničevanje pravic, dolžnosti in
odgovornosti delavcev FZJ se uporabljajo določbe delovno-pravne zakonodaje,
Zakona o upravnem postopku in Zakona o pravdnem postopku ter ustreznih
kolektivnih pogodb in tega Statuta.
110. člen
FZJ vabi k sodelovanju priznane
visokošolske učitelje, znanstvene delavce in druge strokovnjake tujih univerz
in raziskovalnih institucij kot tudi priznane strokovnjake iz zdravstva in
širše za izvajanje posameznih predmetov študijskih programov, delov predmeta
ali raziskovalnega programa.
Vabljeni lahko sodeluje pri delu organov,
komisij in delovnih teles.
9. ŠTUDENTI
111. člen
Študent je oseba, ki je vpisana v študijske
programe na podlagi razpisa za vpis in se izobražuje po razpisanih in
javnoveljavnih študijskih programih na vseh treh bolonjskih stopnjah za
pridobitev izobrazbe na FZJ. Svoj status izkazuje z izkaznico študenta.
Status študenta preneha, če študent:
-       
diplomira,
-       
ne diplomira na študijskem programu prve stopnje v 12 mesecih po
zaključku zadnjega semestra,
-       
se izpiše,
-       
se med študijem ne vpiše v naslednji letnik oziroma semester,
-       
je bil izključen,
-       
dokonča podiplomski študij,
-       
ne dokonča podiplomskega študija druge stopnje po magistrskem študijskem
programu v 12 mesecih po zaključku zadnjega semestra,
-       
ne dokonča podiplomskega študija druge stopnje po enovitem magistrskem
študijskem programu v 12 mesecih po zaključku zadnjega semestra,
-       
ne dokonča podiplomskega študija tretje stopnje v ustreznem, s statutom
predpisanem roku.
Ne glede na drugo in sedmo alineo
prejšnjega odstavka študentu status preneha ob zaključku zadnjega semestra, če
je v času študija ponavljal letnik ali spremenil študijski program ali smer.
V primerih iz druge, četrte, sedme in osme
alinee drugega odstavka ter tretjega odstavka tega člena, se študentu iz
upravičenih razlogov status študenta lahko tudi podaljša, vendar največ za eno
leto.
Študentke matere, ki v času študija rodijo,
imajo pravico do podaljšanja študentskega statusa za eno leto za vsakega živo
rojenega otroka.
112. člen
Oseba, ki ji preneha status študenta po
določilih iz druge, četrte, sedme in osme alineje prejšnjega člena, obdrži
pravico do opravljanja izpitov in drugih študijskih obveznosti po študijskem
programu, po katerem se izobražuje.
Senat FZJ določi in javno objavi pogoje,
pod katerimi lahko oseba, ki ji je prenehal status študenta, uresniči to
pravico, če se študijski program ne izvaja več.
Pravico do opravljanja izpitov iz prvega
odstavka tega člena lahko uveljavlja še pet let od dneva prenehanja izvajanja
oziroma spremembe programa.
113. člen
Status študenta športnika in status
študenta priznanega umetnika dobi študent, ki mu Senat FZJ na predlog Komisije
za študijske in študentske zadeve s sklepom podeli ta status.
Status študenta s posebnimi potrebami dobi
študent, ki ob vpisu predloži ustrezno mnenje pristojne strokovne komisije za
razvrščanje otrok in mladostnikov z motnjami v duševnem in telesnem razvoju ali
mnenje invalidske komisije.
Za študente iz tega člena FZJ s pravilnikom
opredeli način opravljanja študijskih obveznosti in pogoje za prehod v višji
letnik.
114. člen
Študentke matere, ki v času študija rodijo,
imajo pravico do podaljšanja študentskega statusa za eno leto za vsakega živo
rojenega otroka. Smiselno s tem se obravnava tudi varstveni dopust, ki ga
koristi študent oče.
Študentom, ki imajo status študenta športnika,
status študenta priznanega umetnika, status študenta s posebnimi potrebami, in
študentom, ki zaradi svojega obštudijskega delovanja, bolezni ali okvare ne
morejo v roku opravljati študijskih obveznosti, se lahko izjemoma podaljša
status študenta.
Študentu miruje status študenta v času
bolniške odsotnosti, daljše od enega leta.
Študent, ki meni, da so mu bile kršene
pravice, ima pravico pritožbe na Senat.
115. člen
Študenti imajo pravico do vpisa in
izobraževanja pod enakimi, z Zakonom o visokem šolstvu, s Statutom FZJ in s
študijskim programom določenimi pogoji. Pri tem:
a.     
se ob rednem napredovanju izobražujejo in dokončajo študij pod pogoji,
ki so veljali ob vpisu,
b.     
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnji smeri ali v
študijskem programu,
c.     
se lahko izobražujejo po več študijskih programih (vzporedni študij),
d.     
se lahko izobražujejo po individualnem programu (več študijskih
programov enega ali več visokošolskih zavodov), ko to omogoča študijski program
FZJ,
e.     
lahko napredujejo in dokončajo študij v krajšem času, kot je predvideno
s študijskim programom.
Vpisna mesta za vzporedni študij FZJ določi
posebej. Število vpisnih mest pri posameznem študijskem programu je praviloma 5 %
glede na razpisano število mest za vpis v prvi letnik študija.
Pri individualnem študiju se organizirane
oblike visokošolskega izobraževalnega dela pri izvajanju študijskih programov
(predavanja, seminarji, vaje) nadomeščajo z individualnimi konzultacijami.
Študijski programi se izvajajo kot
individualni študij, če se v študijski program ne vpiše dovolj študentov.
Študenti imajo pravico do vpisa in
izobraževanja po individualnih študijskih programih, ki jih izvaja eden ali več
visokošolskih zavodov, če to omogoča študijski program.
Študenti, ki se izobražujejo po
interdisciplinarnih programih ali hkrati po več študijskih programih, ki ga
izvaja dvoje ali več fakultet oziroma visokih strokovnih šol, uveljavljajo
svoje pravice predvsem na tisti fakulteti oziroma visoki strokovni šoli, ki se
šteje kot matična.
Če interdisciplinarne študijske programe
izvajata dve ali več fakultet, izvaja vsaka fakulteta predmete iz svojih predmetnih
področij.
Vsaka fakulteta odgovarja za del
študijskega programa, ki ga izvaja.
S posebnim splošnim aktom fakultete in na
njegovi osnovi s posebnimi sporazumi se urejajo vprašanja vpisa, razporeda
predavanj in drugih oblik pedagoškega dela, izpitov, vodenja evidence,
mentorstva pri diplomskih delih, materialnih in drugih stroškov in druga
vprašanja izvedbe interdisciplinarnega študija.
Študentom, ki dosegajo nadpovprečne uspehe,
se omogoči, da končajo izobraževanje v krajšem času, kot je določeno s
študijskim programom.
Študentu se omogoči hitrejše napredovanje,
če je nadpovprečno opravljal vse svoje študijske obveznosti ter izpite iz
predmetov nižjih letnikov in bil ocenjen s povprečno oceno najmanj osem.
Hitrejše napredovanje se omogoči študentom
tako, da lahko še pred zaključkom predavanj opravljajo izpite iz določenih
predmetov ali da z opravljanjem izpitov in drugih oblik preverjanja znanja pri
posameznih predmetih v enem letniku izpolnijo obveznosti iz vsebin enega ali
več predmetov dveh ali več letnikov.
O hitrejšem napredovanju odloča na prošnjo
študenta Komisija za študijske zadeve Senata FZJ.
116. člen
Pravice in dolžnosti študentov so:
a.     
obiskovanje predavanj, seminarjev, vaj, klinične prakse ter drugih oblik
študijskih izvedbe programov,
b.     
aktivno sodelovanje pri pedagoškem, izobraževalnem, raziskovalnem in
razvojnem delu,
c.     
sodelovanje prek svojih predstavnikov pri delu organov FZJ,
d.     
dajanje pobud, mnenj in sprejemanje odločitev v skladu s Statutom FZJ.
117. člen
Slovenci brez slovenskega državljanstva se
lahko izobražujejo po javno veljavnih dodiplomskih in podiplomskih študijskih
programih in po programih za izpopolnjevanje pod enakimi pogoji kot državljani
Republike Slovenije.
Državljani članic Evropske unije imajo
pravico do izobraževanja po javno veljavnih dodiplomskih in podiplomskih
študijskih programih in po programih za izpopolnjevanje pod enakimi pogoji kot
državljani Republike Slovenije.
118. člen
Študent ima pravico do ugovora zoper
sklepe, ki jih organi FZJ sprejemajo o njegovih pravicah, obveznostih in
odgovornostih.
Študent, ki meni, da so bile kršene njegove
pravice, ima pravico do ugovora ali pritožbe v roku 15 dni od dneva, ko mu je
bil vročen sklep. Kot prvostopenjski organ odloča o vlogah študentov v
študijskih zadevah Dekan FZJ, kot drugostopenjski organ pa odloča o pritožbah
študentov v študijskih zadevah Senat FZJ. Zoper dokončno odločitev v zadevah v
zvezi s študijem lahko študent sproži upravni spor.
10. DISCIPLINSKA ODGOVORNOST
119. člen
Disciplinsko odgovornost delavcev
visokošolskega zavoda, ureja Pravilnik o disciplinski odgovornosti delavcev, ki
ga sprejme Senat FZJ.
120. člen
Disciplinsko odgovornost študentov FZJ
ureja Pravilnik o disciplinski odgovornosti študentov, ki ga sprejme Senat FZJ.
Pred sprejemom Pravilnika o disciplinski odgovornosti študentov mora Senat FZJ
pridobiti mnenje študentskega sveta visokošolskega zavoda.
121. člen
Študenti so disciplinsko odgovorni za
kršitve dolžnosti in neizpolnjevanje obveznosti po Statutu FZJ in po študijskem
programu ter za namerno in iz malomarnosti povzročeno škodo. Kršitve so lahko
hujše ali lažje. Študent je odgovoren, če je dejanje storil z naklepom ali iz
velike malomarnosti.
Kršitve so:
-       
neprimerno vedenje, ki škoduje ugledu FZJ,
-       
neprimeren odnos do študentov, učiteljev in sodelavcev pri izvajanju
študijskega programa ter drugih delavcev FZJ,
-       
dajanje lažnih podatkov, da bi tako pridobil neupravičene koristi zase
ali za drugega,
-       
prevara pri preverjanju znanja,
-       
hujše kršitve reda in discipline pri izobraževalnem procesu in v
prostorih FZJ,
-       
povzročanje materialne škode v prostorih FZJ oziroma tam, kjer se izvaja
izobraževalni proces,
-       
neizpolnjevanje dolžnosti, ki so opredeljene s statutom in v drugih
internih pravnih aktih šole,
-       
kršitve avtorskih pravic v obliki uporabe plagiatov pri preverjanju
znanja ali drugih študijskih nalogah, kot so seminarske naloge ter diplomska,
magistrska in druga dela,
-       
kršitve, ki so opredeljene kot take v internih pravnih aktih
organizacij, kjer se izvaja klinična praksa, in je bil študent v okviru
klinične prakse z njimi seznanjen,
-       
prihajanje v šolo pod vplivom alkohola ali mamil oziroma uživanje
alkohola ali mamil ter kajenje v prostorih šole ali na kraju, kjer se izvajata
pedagoški proces in klinična praksa,
-       
zlonamerno zavajanje študentov ali drugih oseb znotraj šole z namenom
finančnega ali premoženjskega okoriščanja,
-       
diskriminacija drugega študenta na podlagi različne vere, spola, rase,
invalidnosti, statusa, starosti, spolne usmerjenosti ali političnega
prepričanja,
-       
verbalno in neverbalno nasilje nad visokošolskimi učitelji in sodelavci
ter nepedagoški delavci.
Za kršitev dolžnosti in neizpolnjevanje
obveznosti se lahko študentom izrečejo naslednji ukrepi: opomin, ukor, prepoved
opravljanja izpita za določeno dobo, izključitev iz šole za dobo do dveh let,
izključitev iz šole za nedoločeno časovno obdobje, naznanitev študenta organom
pregona za dejanja, ki imajo znake kaznivih dejanj. Disciplinsko odgovornost
študentov FZJ, kršitve dolžnosti in neizpolnjevanje predpisanih obveznosti
ureja Pravilnik o disciplinski odgovornosti študentov. Postopek ugotavljanja
disciplinske odgovornosti, disciplinske ukrepe in načine njihovega izvrševanja
izreka Komisija za disciplinske zadeve.
11. PRIZNANJA
122. člen
FZJ podeljuje posameznikom ali
organizacijam nagrade, priznanja in pohvale za izjemne uspehe in dosežke na
znanstveno-raziskovalnem in izobraževalnem področju.
Vrste nagrad, priznanj in pohval ter
načela, kriterije in postopke za izbor določa Pravilnik o nagradah, priznanjih
in pohvalah. Postopek izbora vodi Komisija za znanstveno-raziskovalno in
razvojno dejavnost.
12. FINANCIRANJE
123. člen
FZJ je samostojna pravna oseba, ki nastopa
v pravnem prometu v okviru svoje dejavnosti samostojno, z vsemi pravicami in
obveznostmi, v svojem imenu in za svoj račun, razen če ustanovitveni akt ne
določa drugače.
S sredstvi, ki jih prejme iz koncesij za izvajanje
študijskih programov ravna v skladu s koncesijsko pogodbo in veljavno
zakonodajo za javne visokošolske zavode.
124. člen
Sredstva za izvajanje
pedagoško-izobraževalne in znanstveno-raziskovalne dejavnosti pridobiva FZJ iz:
-       
sredstev državnega proračuna RS,
-       
sredstev ustanovitelja,
-       
iz šolnin in drugih prispevkov za študij,
-       
iz razpisov v RS in EU,
-       
s plačili za opravljene storitve,
-       
donacij,
-       
sredstev evropskih skladov in drugih nepovratnih sredstev,
-       
in drugih virov v skladu z zakonom.
125. člen
Višina šolnine in drugih prispevkov za
študij se določa glede na dejanske stroške v skladu s Pravilnikom o prispevkih
in vrednotenju stroškov, ki ga sprejme Upravni odbor FZJ. Ta pravilnik določa
tudi načine zaračunavanja šolnin in drugih prispevkov.
FZJ odloča o prispevkih za študij in drugih
storitvah FZJ, če niso ali so samo deloma financirane v okviru nacionalnega
programa, zlasti za:
-       
stroške izbirnega in vpisnega postopka,
-       
storitve, ki so del potrjenega študijskega programa (stroški strokovnih
ekskurzij ipd.),
-       
izvolitve v nazive kandidatov, ki niso v delovnem razmerju na FZJ,
-       
izdajo potrdil, dvojnikov, prepisov in izpisov iz dokumentacije FZJ,
-       
stroške četrtega in nadaljnjih opravljanj izpita,
-       
stroške sprejemnih, diferencialnih, komisijskih in drugih izpitov,
-       
stroške rednega študija pri nekoncesioniranih ali delno koncesioniranih
programih,
-       
stroške izrednega študija,
-       
druge storitve, predvidene s sklepom, ki ga sprejme Upravni odbor FZJ.
126. člen
FZJ odgovarja za svoje obveznosti z vsemi
sredstvi s katerimi razpolaga.
Ustanovitelj odgovarja za obveznosti FZJ do
višine sredstev, ki so v proračunu občine za posamezno leto namenjene za
dejavnost FZJ. Za druge obveznosti FZJ ustanovitelj odgovarja samo, če tako
določa zakon ali pogodba.
127. člen
FZJ ima v upravljanju stvarno premoženje
(nepremično in premično premoženje), katerega lastnica je Občina Jesenice in je
omogočilo zagon dejavnosti prej VŠZNJ, ki se je preoblikovala v FZJ. Med FZJ in
Občino Jesenice je sklenjena pogodba o upravljanju VŠZNJ/FZJ s premoženjem Občine
Jesenice.
FZJ je tudi lastnica premoženja,
pridobljenega na osnovi izvajanja rednih dejavnosti in pridobljenih drugih
virov in je odraz razvojnega dela FZJ. Premoženje pridobljeno na osnovi
izvajanja rednih dejavnosti in pridobljenih drugih virov se v knjigovodskih in
računovodskih evidencah vodi ločeno od premoženja, ki je v lasti Občine
Jesenice in ga ima FZJ v upravljanju.
128. člen
Presežek prihodkov nad odhodki sme FZJ
uporabiti le za opravljanje dejavnosti zavoda in njegovega razvoja. O načinu razpolaganja
s presežkom odloča Upravni odbor na predlog Dekana. V primerih, ko presežek
predstavljajo tudi sredstva, ki jih je FZJ pridobil od ustanovitelja, mora
ustanovitelj podati soglasje k razpolaganju s presežkom.
129. člen
FZJ je dolžna obveščati ustanovitelja o
izvrševanju letnega programa dela, o rezultatih poslovanja ter mu omogočiti
vpogled v poslovne knjige. FZJ je dolžna ustanovitelju predložiti strateški
načrt dela za obdobje petih let ter letni program dela.
130. člen
FZJ lahko opravlja gospodarsko dejavnost,
če je ta namenjena opravljanju dejavnosti, za katero je zavod ustanovljen.
131. člen
Ustanovitelj ima v razmerju do FZJ
naslednje pravice:
-       
spremlja skladnost porabe sredstev, ki jih pridobi FZJ z letnimi
programi in finančnimi načrti,
-       
daje soglasje k programu dela in k finančnemu načrtu,
-       
daje soglasje k aktu o sistemizaciji FZJ,
-       
do obveščenosti o celotnem postopku izvolitve Dekana pred dokončno
izvolitvijo,
-       
daje soglasje k statutu, vendar lahko soglasje odreče samo v primeru, če
statut ni v skladu z ustanovitvenim aktom in z zakonodajo, ki ureja delovanje
FZJ,
-       
opravlja druge zadeve v skladu z zakonom, ustanovitvenim aktom in
drugimi predpisi.
132. člen
FZJ upravlja s premičnim in nepremičnim
premoženjem, ki je v lasti ustanovitelja in je namenjeno opravljanju dejavnosti
visokošolskega zavoda.
Ustanovitelj daje visokošolskemu zavodu v
upravljanje poslovno stavbo v izmeri 1.212,61 m2 s pripadajočim funkcionalnim
zemljiščem v skupni približni izmeri 2.334 m2, ki stoji na zemljišču s parc.
št. 27/11, 27/12, 27/13, 89, 90/1, 90/4, 90/5, 90/6, vse k.o. Jesenice.
Ustanovitelj daje visokošolskemu zavodu v
upravljanje tudi vso opremo v stavbi, ki je potrebna za opravljanje dejavnosti
visokošolskega zavoda.
Visokošolski zavod upravlja s premoženjem
kot dober gospodar. Premoženje s katerim visokošolski zavod upravlja je last
Občine Jesenice.
Visokošolski zavod s tem nepremičnim
premoženjem ne razpolaga. Vsi pravni posli, katerih predmet je nepremično
premoženje, ki je dano v upravljanje visokošolskemu zavodu, so v izključni
pristojnosti Občne Jesenice.
S premičnim premoženjem upravlja
visokošolski zavod samostojno v skladu z veljavnimi predpisi.
133. člen
Medsebojne pravice in obveznosti
ustanovitelj in FZJ urejata s Pogodbo o upravljanju in s pogodbo o financiranju.
Pogodbo o financiranju skleneta za vsako posamezno obdobje financiranja.
134. člen
Ustanoviteljske pravice izvršuje župan
Občine Jesenice razen:
-       
sprejem ustanovitvenega akta,
-       
sprejemanje sprememb in dopolnitev ustanovitvenega akta,
-       
imenovanje predstavnikov ustanovitelja v Upravni odbor visokošolskega
zavoda.
13. SPLOŠNI AKTI
135. člen
Splošne akte sprejemajo posamezni organi
FZJ v skladu s Statutom FZJ in z zakonodajo.
Sistem obvladovanja splošnih aktov, ki mora
opredeljevati izdelavo, pregled in odobritev, izdajanje, spreminjanje in
hranjenje dokumentacije, se podrobno opredeli v Poslovniku kakovosti FZJ.
14. VAROVANJE PODATKOV
136. člen
Zbiranje in varstvo osebnih podatkov,
sezname evidenc z osebnimi podatki in uporabo evidenc z osebnimi podatki poteka
skladno s področno zakonodajo ter Pravilnikom o zavarovanju osebnih podatkov ki
ga sprejme Senat FZJ.
137. člen
Zaupnost podatkov v okviru razvojnih
projektov se ureja s pogodbo o varovanju poslovne skrivnosti, ki jo sklene
Dekan FZJ s pogodbenim partnerjem.
15. PREHODNE IN KONČNE DOLOČBE
138. člen
Z uveljavitvijo tega Statuta preneha
veljati Statut Visoke šole za zdravstveno nego Jesenice.
139. člen
V Statutu uporabljeni izrazi, zapisani v
moški slovnični obliki, so uporabljeni kot nevtralni za moške in ženske.
140. člen
Statut začne veljati, ko ga po predhodnem
soglasju ustanovitelja, v enakem besedilu sprejeme Senat FZJ z večino glasov
vseh članov Senata in ko je objavljen v Uradnem listu Republike Slovenije.
141. člen
Če Študentski svet sprejme v roku 7 dni od
sprejema Statuta negativno mnenje o Statutu, je Senat FZJ dolžan še enkrat
razpravljati in glasovati o Statutu FZJ.
Uradno prečiščeno besedilo statuta FZJ
začne veljati naslednji dan po objavi v Uradnem listu Republike Slovenije.
Št. 1-06/2006-II
Ljubljana, dne 18. junija 2014
izr. prof. dr. Brigita Skela Savič l.r.
Dekanja