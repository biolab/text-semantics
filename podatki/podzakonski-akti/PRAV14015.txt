I. SPLOŠNE DOLOČBE
1. člen
(1) Ta pravilnik podrobneje določa:
-       
vsebino in postopek vpisa in izbrisa iz registra izvajalcev v dejavnosti
zdravstvene ali babiške nege (v nadaljnjem besedilu: register),
-       
način, organe, evidenco in postopek pri odločanju o podelitvi,
podaljšanju in odvzemu licence izvajalcem v dejavnosti zdravstvene ali babiške
nege (v nadaljnjem besedilu: izvajalci) in
-       
vsebino, roke in postopke preizkusa strokovne usposobljenosti, če
izvajalec, ki za samostojno delo potrebuje licenco, ne izpolnjuje pogojev za
podaljšanje licence.
(2) Za izvajanje postopkov na podlagi tega pravilnika je
pristojna Zbornica zdravstvene in babiške nege Slovenije – Zveza strokovnih
društev medicinskih sester, babic in zdravstvenih tehnikov Slovenije (v
nadaljnjem besedilu: Zbornica – Zveza).
II. IZVAJALCI ZDRAVSTVENE IN BABIŠKE NEGE
2. člen
(1) Izvajalec, ki mora biti vpisan v register, je:
-       
tehnik zdravstvene nege/tehnica zdravstvene nege, zdravstveni
tehnik/zdravstvena tehnica, medicinska sestra/medicinski tehnik,
-       
medicinska sestra babica,
-       
bolničar-negovalec/bolničarka-negovalka,
-       
profesor zdravstvene vzgoje/profesorica zdravstvene vzgoje.
(2) Izvajalec, ki mora biti vpisan v register in imeti
veljavno licenco, je:
-       
višja medicinska sestra/višji medicinski tehnik/višji zdravstveni
tehnik,
-       
diplomirana medicinska sestra/diplomirani zdravstvenik,
-       
diplomirana babica/diplomirani babičar.
(3) Izvajalec, ki mora biti vpisan v register in imeti
veljavno licenco za strokovno področje iz 11. člena tega pravilnika, je:
-       
medicinska sestra/medicinski tehnik, zdravstvena tehnica/zdravstveni
tehnik in tehnica zdravstvene nege/tehnik zdravstvene nege iz prvega in drugega
odstavka 38. člena Zakona o spremembah in dopolnitvah Zakona o zdravstveni
dejavnosti (Uradni list RS, št. 64/17; v nadaljnjem besedilu: ZZDej-K).
III. REGISTER
1. Splošno
3. člen
Register se vodi v elektronski obliki.
4. člen
(1) Register vsebuje naslednje podatke o izvajalcu:
1.     
osebno ime,
2.     
datum in kraj rojstva,
3.     
stalno oziroma začasno prebivališče,
4.     
enotna matična številka občana,
5.     
državljanstvo,
6.     
podatke o listini, s katero dokazuje zaključeno izobraževanje,
7.     
podatke o listini, s katero dokazuje opravljen strokovni izpit,
8.     
podatke o specializaciji in pridobljenih dodatnih znanjih,
9.     
datum in področje o pridobljenih znanstvenih in pedagoških nazivih,
10.  
podatke o izrečenih ukrepih na podlagi izvedenega strokovnega nadzora s
svetovanjem,
11.  
podatke o delodajalcu izvajalca in delovnem mestu,
12.  
datum vpisa in izbrisa iz registra,
13.  
članstvo v domačih in tujih strokovnih združenjih,
14.  
izjavo o uveljavljanju pravice do ugovora vesti,
15.  
podatke o izvajalcu iz kazenske evidence,
16.  
za izvajalce iz drugega in tretjega odstavka 2. člena tega pravilnika
podatke o licenci in njeni veljavnosti, z navedbo strokovnega področja
podeljene licence in licenčnih točk (število zbranih licenčnih točk po
posameznih strokovnih vsebinah, datum pridobitve licenčnih točk in skupno
število zbranih licenčnih točk) ter podatek o opravljenem preizkusu strokovne
usposobljenosti iz 39. člena tega pravilnika.
(2) O vsaki spremembi podatkov iz prejšnjega odstavka
izvajalec obvesti Zbornico – Zvezo najpozneje v 30 dneh po veljavnosti
spremembe. Spremembe podatkov in datum sprememb se vpišejo v register.
2. Pogoji za vpis v register
5. člen
(1) Pogoji za vpis v register za tehnika zdravstvene
nege/tehnico zdravstvene nege, zdravstvenega tehnika/zdravstveno tehnico,
medicinsko sestro so:
-       
pridobljeno zaključno spričevalo srednje strokovne šole s področja
zdravstvene nege v Republiki Sloveniji ali v nekdanji Socialistični federativni
republiki Jugoslaviji pred 25. junijem 1991 ali nostrificirano spričevalo s
področja zdravstvene nege oziroma priznana enakovrednost tujega strokovnega
naslova s slovenskim strokovnim naslovom, pridobljena na podlagi zakona, ki
ureja priznavanje in vrednotenje izobraževanja oziroma odločba Ministrstva za
zdravje o pristopu k opravljanju pripravništva in strokovnega izpita, izdana na
podlagi pravilnika, ki ureja pripravništvo in strokovne izpite zdravstvenih
delavcev in zdravstvenih sodelavcev na področju zdravstvene dejavnosti, in
potrdilo izobraževalnega zavoda o uspešno opravljenih dopolnilnih obveznostih
študijskega programa,
-       
opravljen strokovni izpit in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(2) Pogoji za vpis v register za medicinsko sestro babico so:
-       
pridobljeno zaključno spričevalo srednje strokovne šole s področja
babiške nege v Republiki Sloveniji najpozneje do 31. 8. 1981 ali v nekdanji
Socialistični federativni republiki Jugoslaviji pred 25. junijem 1991 ali
nostrificirano spričevalo s področja babiške nege oziroma priznana enakovrednost
tujega strokovnega naslova s slovenskim strokovnim naslovom, pridobljena na
podlagi zakona, ki ureja priznavanje in vrednotenje izobraževanja oziroma
odločba Ministrstva za zdravje o pristopu k opravljanju pripravništva in
strokovnega izpita, izdana na podlagi pravilnika, ki ureja pripravništvo in
strokovne izpite zdravstvenih delavcev in zdravstvenih sodelavcev na področju
zdravstvene dejavnosti, in potrdilo izobraževalnega zavoda o uspešno
opravljenih dopolnilnih obveznostih študijskega programa,
-       
opravljen strokovni izpit in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(3) Pogoji za vpis v register za
bolničarja-negovalca/bolničarko-negovalko so:
-       
pridobljeno zaključno spričevalo nižje poklicne izobrazbe s področja
zdravstvene nege, pridobljene od leta 1987 do leta 2001 ali srednje poklicne
šole s področja zdravstvene nege v Republiki Sloveniji ali v nekdanji
Socialistični federativni republiki Jugoslaviji pred 25. junijem 1991 ali
nostrificirano spričevalo s področja zdravstvene nege oziroma priznana
enakovrednost tujega strokovnega naslova s slovenskim strokovnim naslovom,
pridobljena na podlagi zakona, ki ureja priznavanje in vrednotenje
izobraževanja oziroma odločba Ministrstva za zdravje o pristopu k opravljanju
pripravništva in strokovnega izpita, izdana na podlagi pravilnika, ki ureja
pripravništvo in strokovne izpite zdravstvenih delavcev in zdravstvenih
sodelavcev na področju zdravstvene dejavnosti, in potrdilo izobraževalnega
zavoda o uspešno opravljenih dopolnilnih obveznostih študijskega programa,
-       
opravljen strokovni izpit in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(4) Pogoji za vpis v register za profesorja zdravstvene
vzgoje/profesorico zdravstvene vzgoje so:
-       
diploma fakultete s področja zdravstvene nege Republike Slovenije,
pridobljena najpozneje do 30. septembra 2002 ali v nekdanji Socialistični
federativni republiki Jugoslaviji pred 25. junijem 1991, ali nostrificirana
diploma s področja zdravstvene nege oziroma priznana enakovrednost tujega
strokovnega naslova s slovenskim strokovnim naslovom, pridobljena na podlagi
zakona, ki ureja priznavanje in vrednotenje izobraževanja oziroma odločba
Ministrstva za zdravje o pristopu k opravljanju pripravništva in strokovnega
izpita, izdana na podlagi pravilnika, ki ureja pripravništvo in strokovne
izpite zdravstvenih delavcev in zdravstvenih sodelavcev na področju zdravstvene
dejavnosti, in potrdilo izobraževalnega zavoda o uspešno opravljenih
dopolnilnih obveznostih študijskega programa,
-       
opravljen strokovni izpit in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(5) Vlogi za vpis v register izvajalec iz prvega, drugega,
tretjega in četrtega odstavka tega člena priloži:
-       
dokazilo o zaključenem šolanju ali o zaključenem študijskem programu s
področja zdravstvene ali babiške nege v Republiki Sloveniji ali v nekdanji
Socialistični federativni republiki Jugoslaviji pred 25. junijem 1991 ali v
tretji državi ali nostrificirano spričevalo oziroma diplomo s področja
zdravstvene ali babiške nege,
-       
dokazilo o opravljenem strokovnem izpitu v Republiki Sloveniji ali v
nekdanji Socialistični federativni republiki Jugoslaviji pred 25. junijem 1991
ali v tretji državi, če je izvajalec v tretji državi opravil strokovni izpit,
-       
dokazilo o opravljenem strokovnem izpitu pri Ministrstvu za zdravje na
podlagi pravilnika, ki ureja pripravništvo in strokovne izpite zdravstvenih
delavcev in zdravstvenih sodelavcev na področju zdravstvene dejavnosti, če je
izvajalec izobrazbo oziroma kvalifikacijo pridobil v tretji državi,
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(6) Dokazila iz prve, druge in četrte alineje prejšnjega
odstavka, ki so v tujem jeziku, se predložijo v overjenem prevodu v slovenski
jezik.
(7) Ne glede na prvi, drugi, tretji in četrti odstavek tega
člena je pogoj za vpis v register za izvajalca, ki ima pridobljeno
kvalifikacijo v državi Evropske unije, državi Evropskega gospodarskega prostora
ali v Švicarski konfederaciji:
-       
priznana poklicna kvalifikacija za opravljanje poklica iz prvega,
drugega, tretjega ali četrtega odstavka tega člena v skladu z zakonom, ki ureja
postopek priznavanja poklicnih kvalifikacij,
-       
potrdilo pristojnega organa države članice Evropske unije, držav
Evropskega gospodarskega prostora ali Švicarske konfederacije o nekaznovanosti
in potrdilo, iz katerega izhaja registracija pri pristojnem organu, da ni v
disciplinskem ali drugem postopku, iz katerega izhaja prepoved opravljanja
poklica oziroma izrečena prepoved opravljanja poklica, ki nista starejši od
treh mesecev in
-       
dokazilo o zaključeni srednji šoli v slovenskem jeziku v Republiki
Sloveniji ali dokazilo pooblaščene izobraževalne ustanove o uspešno opravljenem
preizkusu znanja slovenskega jezika na ravni B2 Skupnega evropskega jezikovnega
okvira v skladu z zakonom, ki ureja zdravstveno dejavnost.
(8) Vlogi za vpis v register izvajalec iz prejšnjega odstavka
priloži:
-       
dokazilo o pridobljeni kvalifikaciji s področja zdravstvene ali babiške
nege v državi članici Evropske unije, državi Evropskega gospodarskega prostora
ali v Švicarski konfederaciji,
-       
dokazilo Ministrstva za zdravje o priznani kvalifikaciji v skladu z
zakonom, ki ureja postopek priznavanja poklicnih kvalifikacij,
-       
potrdilo pristojnega organa države članice Evropske unije, držav
Evropskega gospodarskega prostora ali Švicarske konfederacije o nekaznovanosti
in potrdilo, iz katerega izhaja registracija pri pristojnem organu, da ni v
disciplinskem ali drugem postopku, iz katerega izhaja prepoved opravljanja
poklica oziroma izrečena prepoved opravljanja poklica, ki nista starejši od
treh mesecev,
-       
dokazilo o zaključeni srednji šoli v slovenskem jeziku v Republiki
Sloveniji ali dokazilo pooblaščene izobraževalne ustanove o uspešno opravljenem
preizkusu znanja slovenskega jezika na ravni B2 Skupnega evropskega jezikovnega
okvira v skladu z zakonom, ki ureja zdravstveno dejavnost.
(9) Dokazila iz prve in tretje alineje prejšnjega odstavka,
ki so v tujem jeziku, se predložijo v overjenem prevodu v slovenski jezik.
(10) Dokazila iz petega in osmega odstavka tega člena morajo
biti v izvirniku ali overjenem prevodu, Zbornica – Zveza pa lahko po vpogledu
izvirnika na listini s podpisom ali žigom potrdi verodostojnost kopije.
6. člen
(1) Zbornica – Zveza ravna s podatki iz registra v skladu z
zakonom, ki ureja varstvo osebnih podatkov, in z zakonom, ki ureja dostop do
informacij javnega značaja.
(2) Podatki v registru niso javni, razen podatkov o osebnem
imenu, datumu vpisa v register, datumu izdane oziroma podaljšane licence,
strokovnem področju izdane licence in veljavnosti izdane licence, ki se lahko
objavijo na spletni strani Zbornice – Zveze.
lV. ZAČASNI VPIS V REGISTER
7. člen
(1) Izvajalec državljan države članice Evropske unije, države
Evropskega gospodarskega prostora ali Švicarske konfederacije, ki opravlja svoj
poklic v skladu s predpisi države sedeža (v nadaljnjem besedilu: ponudnik
storitev), ki v Republiki Sloveniji opravlja svoj poklic občasno ali začasno,
se začasno vpiše v register na podlagi popolne prijave, ki jo Zbornici – Zvezi
v skladu z zakonom, ki ureja zdravstveno dejavnost, pošlje Ministrstvo za
zdravje.
(2) Začasna registracija velja za čas veljavnosti prijave
ponudnika storitev, vendar najdlje eno leto.
(3) Ne glede na določbe tega člena se za izvajalce iz prvega
in tretjega odstavka 2. člena tega pravilnika pred prvim opravljanjem storitev
preverja poklicna kvalifikacija.
V. POSTOPEK VPISA V REGISTER IZVAJALCEV, KI ZA SAMOSTOJNO
DELO NE POTREBUJEJO LICENCE
8. člen
(1) Izvajalec iz prvega odstavka 2. člena tega pravilnika po
opravljenem strokovnem izpitu vloži vlogo za vpis v register na obrazcu, ki ga
določi Zbornica – Zveza in se objavi na njeni spletni strani.
(2) Če so izpolnjeni pogoji za vpis v register, Zbornica –
Zveza izvajalcu izda odločbo, na podlagi katere ga vpiše v register.
VI. LICENCA
9. člen
(1) Licenca je dovoljenje za samostojno opravljanje
dejavnosti zdravstvene ali babiške nege v Republiki Sloveniji.
(2) Licenca se podeli v obliki odločbe za obdobje sedem let
(v nadaljnjem besedilu: licenčno obdobje).
(3) Na prošnjo izvajalca se lahko izda licenčna listina.
Vzorec licenčne listine se objavi na spletni strani Zbornice – Zveze. Strošek
izdaje licenčne listine krije izvajalec sam. Stroške določi Zbornica – Zveza v
soglasju z ministrom, pristojnim za zdravje (v nadaljnjem besedilo: minister).
1. Pogoji za vpis v register in podelitev licence
10. člen
(1) Pogoji za vpis v register in podelitev licence so:
1.     
za diplomirane medicinske sestre, diplomirane zdravstvenike, diplomirane
babice in diplomirane babičarje, ki so končali najmanj triletni ali 4.600 ur
trajajoči študij s teoretičnim in praktičnim izobraževanjem:
- 
pridobljena diploma visoke strokovne šole ali fakultete s področja
zdravstvene ali babiške nege v Republiki Sloveniji ali nostrificirana diploma s
področja zdravstvene ali babiške nege oziroma priznana enakovrednost tujega
strokovnega naslova s slovenskim strokovnim naslovom, pridobljena na podlagi
zakona, ki ureja priznavanje in vrednotenje izobraževanja oziroma odločba
Ministrstva za zdravje o pristopu k opravljanju pripravništva in strokovnega
izpita, izdana na podlagi pravilnika, ki ureja pripravništvo in strokovne
izpite zdravstvenih delavcev in zdravstvenih sodelavcev na področju zdravstvene
dejavnosti, in potrdilo izobraževalnega zavoda o uspešno opravljenih
dopolnilnih obveznostih študijskega programa,
- 
opravljen strokovni izpit pri Ministrstvu za zdravje na podlagi
pravilnika, ki ureja pripravništvo in strokovne izpite zdravstvenih delavcev in
zdravstvenih sodelavcev na področju zdravstvene dejavnosti, če je izvajalec
izobrazbo ali kvalifikacijo pridobil v tretji državi, in
- 
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev;
2.     
za diplomirane medicinske sestre, diplomirane zdravstvenike, diplomirane
babice, diplomirane babičarje, višje medicinske sestre, višje zdravstvene
tehnike in višje medicinske tehnike, razen za diplomirane medicinske sestre,
diplomirane zdravstvenike, diplomirane babice in diplomirane babičarje iz
prejšnje točke:
- 
pridobljena diploma visoke oziroma višje strokovne šole ali fakultete s
področja zdravstvene ali babiške nege v Republiki Sloveniji ali v nekdanji
Socialistični federativni republiki Jugoslaviji pred 25. junijem 1991 ali nostrificirana
diploma s področja zdravstvene ali babiške nege oziroma priznana enakovrednost
tujega strokovnega naslova s slovenskim strokovnim naslovom, pridobljena na
podlagi zakona, ki ureja priznavanje in vrednotenje izobraževanja, oziroma
odločba Ministrstva za zdravje o pristopu k opravljanju pripravništva in
strokovnega izpita, izdana na podlagi pravilnika, ki ureja pripravništvo in
strokovne izpite zdravstvenih delavcev in zdravstvenih sodelavcev na področju
zdravstvene dejavnosti, in potrdilo izobraževalnega zavoda o uspešno
opravljenih dopolnilnih obveznostih študijskega programa,
- 
opravljen strokovni izpit in
- 
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(2) Vlogi za vpis v register in podelitev licence izvajalec
iz 1. točke prejšnjega odstavka priloži:
-       
dokazilo o pridobljeni diplomi s področja zdravstvene ali babiške nege
visoke strokovne šole ali fakultete v Republiki Sloveniji ali v tretji državi
ali nostrificirano diplomo s področja zdravstvene ali babiške nege,
-       
dokazilo o opravljenem strokovnem izpitu v tretji državi, če je
izvajalec v tretji državi opravil strokovni izpit,
-       
dokazilo o opravljenem strokovnem izpitu pri Ministrstvu za zdravje na
podlagi pravilnika, ki ureja pripravništvo in strokovne izpite zdravstvenih
delavcev in zdravstvenih sodelavcev na področju zdravstvene dejavnosti, če je
izvajalec izobrazbo oziroma kvalifikacijo pridobil v tretji državi, in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(3) Dokazila iz prve, druge in četrte alineje prejšnjega
odstavka, ki so v tujem jeziku, se predložijo v overjenem prevodu v slovenski
jezik.
(4) Vlogi za vpis v register in podelitev licence izvajalec
iz 2. točke prvega odstavka tega člena priloži:
-       
dokazilo o pridobljeni diplomi s področja zdravstvene ali babiške nege
visoke strokovne šole ali fakultete v Republiki Sloveniji ali v nekdanji
Socialistični federativni republiki Jugoslaviji pred 25. junijem 1991 ali v
tretji državi ali nostrificirano diplomo s področja zdravstvene ali babiške
nege,
-       
dokazilo o opravljenem strokovnem izpitu v Republiki Sloveniji ali v
nekdanji Socialistični federativni republiki Jugoslaviji pred 25. junijem 1991
ali v tretji državi, če je izvajalec v tretji državi opravil strokovni izpit,
-       
dokazilo o opravljenem strokovnem izpitu pri Ministrstvu za zdravje na
podlagi pravilnika, ki ureja pripravništvo in strokovne izpite zdravstvenih
delavcev in zdravstvenih sodelavcev na področju zdravstvene dejavnosti, če je
izvajalec izobrazbo oziroma kvalifikacijo pridobil v tretji državi, in
-       
potrdilo pristojnega organa države, v kateri ima izvajalec pridobljeno
kvalifikacijo, o nekaznovanosti, in potrdilo, iz katerega izhaja registracija
pri pristojnem organu, da ni v disciplinskem ali drugem postopku, iz katerega
izhaja prepoved opravljanja poklica oziroma izrečena prepoved opravljanja
poklica, ki nista starejši od treh mesecev.
(5) Dokazila iz prve, druge in četrte alineje prejšnjega
odstavka, ki so v tujem jeziku, se predložijo v overjenem prevodu v slovenski
jezik.
(6) Ne glede na prvi odstavek tega člena sta pogoja za
izvajalca, ki ima pridobljeno kvalifikacijo v državi članici Evropske unije,
državi Evropskega gospodarskega prostora ali v Švicarski konfederaciji:
-       
priznana poklicna kvalifikacija za opravljanje poklica iz 1. ali 2.
točke prvega odstavka tega člena v skladu z zakonom, ki ureja postopek
priznavanja kvalifikacij,
-       
potrdilo pristojnega organa države članice Evropske unije, države
Evropskega gospodarskega prostora ali Švicarske konfederacije o nekaznovanosti
in potrdilo, iz katerega izhaja registracija pri pristojnem organu, da ni v
disciplinskem ali drugem postopku, iz katerega izhaja prepoved opravljanja
poklica oziroma izrečena prepoved opravljanja poklica, ki nista starejši od treh
mesecev in
-       
dokazilo o zaključeni srednji šoli v slovenskem jeziku v Republiki
Sloveniji ali potrdilo pooblaščene izobraževalne ustanove o uspešno opravljenem
preizkusu znanja slovenskega jezika na ravni C1 Skupnega evropskega jezikovnega
okvira v skladu z zakonom, ki ureja zdravstveno dejavnost.
(7) Vloga za vpis v register in podelitev licence za
izvajalca iz prejšnjega odstavka vsebuje:
-       
dokazilo o pridobljeni kvalifikaciji s področja zdravstvene ali babiške
nege v državi članici Evropske unije, držav Evropskega gospodarskega prostora
ali v Švicarski konfederaciji,
-       
dokazilo Ministrstva za zdravje o priznani kvalifikaciji v skladu z
zakonom, ki ureja postopek priznavanja poklicnih kvalifikacij,
-       
potrdilo pristojnega organa države članice Evropske unije, države
Evropskega gospodarskega prostora ali Švicarske konfederacije o nekaznovanosti
in potrdilo, iz katerega izhaja registracija pri pristojnem organu, da ni v
disciplinskem ali drugem postopku, iz katerega izhaja prepoved opravljanja
poklica oziroma izrečena prepoved opravljanja poklica, ki nista starejši od
treh mesecev,
-       
dokazilo o zaključeni srednji šoli v slovenskem jeziku v Republiki
Sloveniji ali potrdilo pooblaščene izobraževalne ustanove o uspešno opravljenem
preizkusu znanja slovenskega jezika na ravni C1 Skupnega evropskega jezikovnega
okvira v skladu z zakonom, ki ureja zdravstveno dejavnost.
(8) Dokazila iz prve in tretje alineje prejšnjega odstavka,
ki so v tujem jeziku, se predložijo v overjenem prevodu v slovenski jezik.
(9) Dokazila iz drugega, četrtega in sedmega odstavka tega
člena morajo biti v izvirniku ali overjenem prepisu, Zbornica – Zveza pa lahko
po vpogledu izvirnika na listini s podpisom ali žigom potrdi verodostojnost
kopije.
2. Pogoji za podelitev licence za strokovna področja
11. člen
(1) Izvajalcem iz tretjega odstavka 2. člena tega pravilnika,
ki so na podlagi prvega ali drugega odstavka 38. člena ZZDej-K sklenili pogodbo
o zaposlitvi za delovno mesto diplomirane medicinske sestre, se licenca podeli
za strokovna področja, na katerih izvajajo poklicne kompetence in aktivnosti
diplomirane medicinske sestre oziroma diplomiranega zdravstvenika.
(2) Izvajalci iz tretjega odstavka 2. člena tega pravilnika,
ki v skladu z drugim odstavkom 38. člena ZZDej-K v postopku pridobitve licence
za strokovna področja opravijo poseben preizkus strokovne usposobljenosti,
opravijo preizkus strokovne usposobljenosti iz 39. člena tega pravilnika.
Izvajalec Zbornici – Zvezi posreduje izpolnjeno prijavnico za preizkus
strokovne usposobljenosti, izjavo izvajalca zdravstvene dejavnosti iz tretjega
odstavka tega člena in potrdilo o plačilu stroškov preizkusa strokovne
usposobljenosti oziroma izjavo izvajalca zdravstvene dejavnosti o kritju
stroškov preizkusa strokovne usposobljenosti.
(3) Vlogi za podelitev licence za strokovna področja
izvajalec iz tretjega odstavka 2. člena tega pravilnika priloži izjavo
izvajalca zdravstvene dejavnosti, ki je z izvajalcem sklenil pogodbo o
zaposlitvi za delovno mesto diplomirane medicinske sestre, o izpolnjevanju
pogojev za priznavanje poklicnih kompetenc in aktivnosti iz prvega ali drugega
odstavka 38. člena ZZDej-K.
(4) Seznam strokovnih področij iz prvega odstavka tega člena
je v Prilogi, ki je sestavni del tega pravilnika. Obrazec prijavnice za
preizkus strokovne usposobljenosti iz drugega odstavka tega člena in obrazec
izjave izvajalca zdravstvene dejavnosti iz prejšnjega odstavka določi Zbornica
– Zveza in se objavita na njeni spletni strani.
VII. POSTOPEK VPISA V REGISTER OZIROMA PODELITVE LICENCE
12. člen
(1) Izvajalec iz drugega in tretjega odstavka 2. člena tega
pravilnika vloži vlogo za vpis v register in podelitev licence oziroma vlogo za
podelitev licence pri Zbornici – Zvezi na obrazcu, ki ga določi Zbornica –
Zveza in se objavi na njeni spletni strani.
(2) Zbornica – Zveza najpozneje v 30 dneh po vložitvi popolne
vloge izda odločbo, s katero odloči o vpisu v register oziroma o podelitvi
licence.
Vlll. IZDAJA POTRDILA O VPISU V REGISTER
13. člen
(1) Potrdilo o vpisu v register se izvajalcu izda na njegovo
zahtevo. V potrdilu so navedeni naslednji podatki o izvajalcu:
-       
osebno ime,
-       
datum rojstva,
-       
strokovni naslov,
-       
poklic,
-       
številka in datum odločbe, na podlagi katere je bil vpisan v register,
-       
številka vpisa v register.
(2) Poleg podatkov iz prejšnjega odstavka se v potrdilu za
izvajalce iz drugega in tretjega odstavka 2. člena tega pravilnika navede tudi
številka in datum odločbe o podelitvi oziroma podaljšanju licence oziroma
strokovno področje podeljene licence.
(3) Stroške izdaje potrdila o vpisu v register določi Zbornica
– Zveza v soglasju z ministrom.
IX. IZBRIS IZ REGISTRA
14. člen
(1) Izbris iz registra se opravi:
1.     
če izvajalec izjavi, da ne želi biti več vpisan v register,
2.     
v primeru odvzema licence,
3.     
ob smrti izvajalca,
4.     
po poteku časa začasnega vpisa v register iz 7. člena tega pravilnika,
5.     
če postane trajno nesposoben za opravljanje zdravstvenega poklica,
6.     
po prenehanju veljavnosti licence.
(2) Izbris izvajalca iz registra se opravi tudi:
1.     
če se ugotovi, da izvajalec s svojim delom ogroža zdravje ali življenje
pacienta – do sedmih let;
2.     
če se ugotovi, da je ravnanje izvajalca zaradi večje strokovne
pomanjkljivosti ali napake pri delu povzročilo trajne hujše posledice za
zdravje ali smrt pacienta − do sedmih let;
3.     
če je izvajalcu izrečen začasni varnostni ukrep prepovedi opravljanja
dejavnosti zdravstvene ali babiške nege ali poklica − za čas izrečenega ukrepa;
4.     
če je izvajalec obsojen za naklepno kaznivo dejanje, ki se preganja po
uradni dolžnosti, na nepogojno kazen zapora šestih mesecev ali na hujšo kazen −
za čas izrečene kazni;
5.     
če izvajalec ni pridobil dokazil o izpolnjevanju pogojev za vpis v
register, za podelitev ali podaljšanje licence na zakonit način oziroma je za
vpis v register, za podelitev ali podaljšanje licence navedel lažne podatke −
do štirih let;
6.     
če je izvajalec obsojen za naklepno kaznivo dejanje, ki se preganja po
uradni dolžnosti, v povezavi z opravljanjem dejavnosti zdravstvene ali babiške
nege − za čas izrečene kazni.
15. člen
(1) V primeru iz 1. točke prvega odstavka prejšnjega člena
izvajalec vloži vlogo za izbris iz registra, v kateri navede razlog za izbris.
V primerih iz 2., 3., 4., 5. in 6. točke prvega odstavka in iz drugega odstavka
prejšnjega člena se izbris iz registra opravi po uradni dolžnosti.
(2) V primeru izbrisa iz registra oziroma odvzema licence je
treba v register vpisati datum izbrisa z navedbo razloga za izbris. O izbrisu
iz registra se obvesti delodajalca izvajalca.
16. člen
Po pravnomočnosti odločbe o izbrisu iz registra izvajalec ne
sme opravljati dejavnosti zdravstvene ali babiške nege.
17. člen
(1) Izvajalec iz prvega odstavka 2. člena tega pravilnika, ki
je bil izbrisan iz registra na lastno zahtevo, se lahko na podlagi vloge iz 8.
člena tega pravilnika ponovno vpiše v register, če izpolnjuje pogoje za vpis.
(2) Po poteku časa za izbris iz registra oziroma po poteku
časa za odvzem licence lahko izvajalec ponovno zaprosi za vpis v register
oziroma za podelitev licence.
(3) Izvajalec iz drugega in tretjega odstavka 2. člena tega
pravilnika, ki je bil izbrisan iz registra na lastno zahtevo ali ker mu je bila
licenca odvzeta ali mu je licenca potekla, je lahko na podlagi vloge iz 12.
člena tega pravilnika ponovno vpisan v register in se mu ponovno podeli
licenca, če v sedmih letih do podaje vloge izpolni pogoje za podaljšanje
licence iz 18. in 19. člena tega pravilnika oziroma če opravi dodatno strokovno
izpopolnjevanje ali preizkus strokovne usposobljenosti.
(4) Kadar od izbrisa do podaje vloge za ponovni vpis
pretečejo več kot tri leta ali kadar omenjeno obdobje preteče od izpolnitve
pogojev za vpis v register oziroma podelitev licence do podaje vloge za vpis v
register oziroma podelitve licence, lahko Zbornica – Zveza izvajalcu naloži
dodatno strokovno izpopolnjevanje oziroma mu predpiše preizkus strokovne
usposobljenosti.
(5) V sklepu o napotitvi na dodatno strokovno izpopolnjevanje
oziroma preizkusu strokovne usposobljenosti iz tretjega ali četrtega odstavka
tega člena Zbornica – Zveza določi vsebino in trajanje dodatnega strokovnega
izpopolnjevanja oziroma določi, da mora izvajalec za ponovni vpis v register
oziroma podelitev licence opraviti preizkus strokovne usposobljenosti.
X. PODALJŠANJE LICENCE
1. Splošno
18. člen
(1) Izvajalcu se licenca podaljša za licenčno obdobje na
podlagi dokazil o strokovni usposobljenosti za nadaljnje delo v dejavnosti
zdravstvene ali babiške nege.
(2) Preverjanje strokovne usposobljenosti izvajalca se za
posamezno licenčno obdobje ugotavlja z licenčnimi točkami in opravljenimi
obveznimi vsebinami, ki jih pridobi izvajalec s stalnim strokovnim
izpopolnjevanjem. Za podaljšanje licence mora izvajalec v iztekajočem se
licenčnem obdobju zbrati najmanj 70 licenčnih točk iz vsebin s področja zdravstvene
ali babiške nege in imeti opravljene vse obvezne vsebine stalnega strokovnega
izpopolnjevanja iz 19. člena tega pravilnika.
2. Stalno strokovno izpopolnjevanje in njegovo vrednotenje
19. člen
(1) Obvezne vsebine stalnega strokovnega izpopolnjevanja v posameznem
licenčnem obdobju se nanašajo na:
-       
zakonodajo s področja zdravstva in poklicno etiko: v trajanju najmanj 6
ur;
-       
temeljne postopke oživljanja: v trajanju najmanj 6 ur;
-       
kakovost in varnost v zdravstvu: v trajanju najmanj 6 ur.
(2) Podrobnejše navodilo za vrednotenje programov stalnih
strokovnih izpopolnjevanj in pogoji za priznavanje obveznih vsebin stalnega
strokovnega izpopolnjevanja iz prejšnjega odstavka določi Zbornica – Zveza v
soglasju z ministrom in objavi na svoji spletni strani.
20. člen
Za stalno strokovno izpopolnjevanje se šteje:
-       
udeležba na strokovnem srečanju (aktivna ali pasivna, doma ali v
tujini);
-       
objava strokovnega članka v strokovni literaturi doma ali v tujini (npr.
v reviji, zborniku, knjigi ali monografiji);
-       
strokovno izpopolnjevanje pri izvajalcih zdravstvene dejavnosti;
-       
uredništvo zbornikov in recenzija strokovnih člankov, revij, zbornikov,
knjig in drugih publikacij,
-       
samoizpopolnjevanje s pomočjo multimedijskih programov za učenje na
daljavo.
21. člen
Vlogo za priznanje strokovnega srečanja in oceno programa
strokovnega srečanja kot stalnega strokovnega izpopolnjevanja za pridobitev
licenčnih točk na Zbornico – Zvezo poda organizator strokovnega srečanja (v
nadaljnjem besedilu: organizator).
22. člen
(1) Organizator za izvedbo strokovnega izpopolnjevanja
izpolnjuje naslednje pogoje:
-       
je izvajalec zdravstvene dejavnosti oziroma, če gre za drugo pravno ali
fizično osebo, je registrirana za opravljanje dejavnosti izobraževanja;
-       
ima organizacijske in strokovne kadre za izvedbo strokovnega srečanja,
ki izpolnjujejo pogoje iz pravilnika, ki ureja strokovno izpopolnjevanje
zdravstvenih delavcev in zdravstvenih sodelavcev,
-       
ima določene odgovorne osebe za zagotavljanje izvajanja programa
strokovnega srečanja,
-       
ima izdelan sistem beleženja prisotnosti in morebitnega preverjanja
znanja udeležencev,
-       
hrani dokumentacijo o udeležbi na stalnem strokovnem izpopolnjevanju in
jo na zahtevo posreduje Zbornici – Zvezi.
(2) Pogoje za organiziranje in priznavanje strokovnega
samoizpopolnjevanja s pomočjo multimedijskih programov za učenje na daljavo iz
pete alineje 20. člena tega pravilnika ter vsebino vloge organizatorja in
izvajalca za vrednotenje multimedijskih programov za učenje na daljavo se
določijo v navodilu iz drugega odstavka 19. člena tega pravilnika.
23. člen
(1) Organizator vlogo za priznanje strokovnega srečanja in
oceno programa ter dodelitev licenčnih točk posreduje Zbornici – Zvezi najmanj
30 dni pred začetkom strokovnega srečanja.
(2) Vloga vsebuje najmanj:
1.     
ime oziroma naziv in naslov ter kratek opis organizatorja,
2.     
naslov strokovnega srečanja, datum, kraj in trajanje,
3.     
osebno ime in kontaktni naslov odgovornega nosilca in drugih članov
organizacijskega odbora strokovnega srečanja,
4.     
osebno ime in kontaktni naslov osebe, odgovorne za organizacijo
srečanja,
5.     
obliko strokovnih vsebin,
6.     
časovno opredeljen program, iz katerega so razvidni predavatelji in
cilji strokovnega srečanja,
7.     
ciljno populacijo udeležencev,
8.     
način preverjanja udeležbe,
9.     
način morebitnega preverjanja znanja,
10.  
jezik, v katerem bo potekalo strokovno srečanje,
11.  
izjavo iz tretjega odstavka 25. člena tega pravilnika,
12.  
dodatna dokazila o izpolnjevanju pogojev za priznavanje obveznih vsebin
stalnega strokovnega izpopolnjevanja, ki so določena v navodilu iz drugega
odstavka 19. člena tega pravilnika.
(3) Zbornica – Zveza obrazec vloge iz prejšnjega odstavka
objavi na svoji spletni strani.
24. člen
(1) Licenčne točke za strokovno srečanje se podelijo, če:
-       
organizator ni podjetje s področja farmacevtske in sorodne industrije
ali industrije medicinske opreme;
-       
je financiranje strokovnega srečanja zagotovljeno, tako da je preprečen
kakršenkoli vpliv na program, posamezne sklope strokovnega srečanja, teme za
razpravo, vsebino ali na izbiro članov organizacijskega odbora;
-       
izobraževalni materiali, s katerimi se neposredno podajo strokovne
vsebine, ne vsebujejo promocijskega materiala ali drugih oblik vplivanja na
udeležence;
-       
ime sponzorja ali njegov logotip nista prikazana v naslovu ali pri
izvajanju izobraževalnega dela strokovnega srečanja, njegovih posameznih
sklopov ali znanstvenega predavanja.
(2) Če imajo strokovne vsebine dele programa, ki so neodvisni
od farmacevtske in druge sorodne industrije ali industrije medicinske opreme
oziroma jih ta industrija sponzorira, tako da to ne vpliva na program, in dele,
ki jih ta industrija neposredno sponzorira, se točke podelijo za tisti del
programa strokovnih vsebin, ki ni neposredno sponzoriran. Neposredno
sponzorirani deli programa so jasno označeni.
25. člen
(1) Organizator podpiše pisno izjavo o potencialnem ali
dejanskem nasprotju interesov, ki se nanaša na finančno razmerje. Izjava
vsebuje podatke o plačilu, nadomestilu, honorarju ali dogovoru o povračilu
stroškov v povezavi s strokovnim srečanjem.
(2) Organizator zagotovi, da ne obstaja nasprotje interesov
organizatorja, odgovorne osebe, organizacijskega odbora in avtorjev prispevkov.
(3) Obrazec izjave, s katero organizator potrjuje
izpolnjevanje pogojev iz prvega odstavka prejšnjega člena ter prvega in drugega
odstavka tega člena, se objavi na spletni strani Zbornice – Zveze.
26. člen
(1) Po izvedbi strokovnega srečanja organizator udeležencem
izda potrdila o udeležbi.
(2) Organizator Zbornici – Zvezi najpozneje v 15 dneh od
izvedbe strokovnega srečanja pošlje seznam aktivnih in pasivnih udeležencev, ki
vsebuje naslednje podatke o udeležencih:
-       
osebno ime,
-       
naslov,
-       
številko odločbe o vpisu v register ali številko odločbe o podelitvi
oziroma podaljšanju licence,
-       
način udeležbe (pasivno ali aktivno),
-       
podpis udeležencev in delež udeležbe posameznega udeleženca pri celotnem
programu strokovnega srečanja, če to traja več dni, na podlagi katerega
Zbornica – Zveza vnese pridobljeno število licenčnih točk posameznega
udeleženca v register.
(3) Zbornica – Zveza obrazec seznama iz prejšnjega odstavka
objavi na svoji spletni strani.
27. člen
(1) Vlogo za priznanje določenega števila licenčnih točk za
stalno strokovno izpopolnjevanje, ki ni bilo opravljeno pri organizatorju iz
23. člena tega pravilnika, Zbornici – Zvezi predloži izvajalec.
(2) Za priznanje stalnega strokovnega izpopolnjevanja iz prve
ali tretje alineje 20. člena tega pravilnika izvajalec predloži:
1.     
potrdilo o udeležbi oziroma dokazilo o strokovnem izpopolnjevanju v
zdravstveni ali drugi organizaciji, ki ga podpiše odgovorna oseba organizacije,
2.     
ime in naslov pravne ali fizične osebe, ki je organizirala strokovno
izpopolnjevanje,
3.     
naslov programa strokovnega izpopolnjevanja,
4.     
datum in kraj izvedbe programa strokovnega izpopolnjevanja ter čas
trajanja,
5.     
način udeležbe (aktivna ali pasivna),
6.     
časovno opredeljen program srečanja oziroma vrsta strokovnega
izpopolnjevanja,
7.     
dodatna dokazila o izpolnjevanju pogojev za priznavanje obveznih vsebin
stalnega strokovnega izpopolnjevanja, ki so opredeljena v navodilu iz drugega
odstavka 19. člena tega pravilnika.
(3) Zbornica – Zveza obrazec vloge iz prejšnjega odstavka
objavi na svoji spletni strani.
28. člen
(1) Za priznanje objave strokovnega članka iz druge alineje
20. člena tega pravilnika ter za priznanje uredništva in recenzije strokovnih
člankov, revij, zbornikov, knjig in drugih publikacij iz četrte alineje 20.
člena tega pravilnika izvajalec predloži:
-       
naslovno stran objave članka oziroma publikacije z vsebino in prvo stran
članka,
-       
kataloški vpis,
-       
kazalo in
-       
povezavo na vir, če je objava citirana v eni od uveljavljenih
bibliografskih zbirk (npr. COBISS, PUBMED).
(2) Zbornica – Zveza obrazec vloge iz prejšnjega odstavka
objavi na svoji spletni strani.
29. člen
(1) Zbornica – Zveza najpozneje v 60 dneh po prejemu popolne
vloge iz 21. člena, drugega odstavka 22. člena, 27. ali 28. člena tega
pravilnika ter na podlagi ocene o ustreznosti programa oziroma strokovnega
izpopolnjevanja in določitve števila licenčnih točk, vnese licenčne točke v
register.
(2) Organizatorja se v roku iz prejšnjega odstavka obvesti o
oceni ustreznosti programa oziroma strokovnega izpopolnjevanja in določitvi
števila licenčnih točk na elektronski naslov, ki ga je organizator navedel v
vlogi iz 21. ali drugega odstavka 22. člena tega pravilnika.
(3) Izvajalec, ki je podal vlogo iz drugega odstavka 22.
člena, 27. ali 28. člena tega pravilnika, se s pridobljenimi licenčnimi točkami
iz prvega odstavka tega člena seznani z vpogledom v register na spletni strani
Zbornice – Zveze. Izvajalca se v roku iz prvega odstavka tega člena obvesti o
ocenjeni neustreznosti programa oziroma stalnega strokovnega izpopolnjevanja na
elektronski naslov, ki ga je navedel v vlogi, lahko pa se obvestilo pošlje tudi
z navadno pošto, če je izvajalec tako izrecno zahteval v vlogi.
(4) Oceno o ustreznosti programa oziroma strokovnega
izpopolnjevanja in določitev števila licenčnih točk iz prvega odstavka tega
člena pripravi komisija Zbornice – Zveze, sestavljena iz strokovnjakov s
področja zdravstvene in babiške nege.
(5) Stroške dela Zbornice – Zveze v zvezi z oceno ustreznosti
programa oziroma strokovnega izpopolnjevanja in določitvijo števila licenčnih
točk plača organizator ali izvajalec. Stroške določi Zbornica – Zveza v
soglasju z ministrom.
30. člen
(1) Pri vrednotenju stalnega strokovnega izpopolnjevanja iz
20. člena tega pravilnika in določitvi licenčnih točk se upoštevajo naslednja
merila:
1.     
Strokovna srečanja (pasivna udeležba)

-       
  nacionalni kongresi, učne delavnice,               seminarji,
  simpoziji itd.

1
  ura = 1 licenčna točka


-       
  mednarodni kongresi, šole, učne delavnice, seminarji, simpoziji itd.

1
  ura = 1 licenčna točka


-       
  drugo strokovno usposabljanje

5
  licenčnih točk/teden


-       
  vsebine, ki jih ni mogoče opredeliti kot   strokovno izpopolnjevanje s
  področja klinične prakse, pripomorejo pa k bolj kakovostni, varni in
  strokovni zdravstveni obravnavi

1
  ura = 0,5 licenčne točke do 15 % vseh licenčnih točk v licenčnem obdobju

2.     
Aktivna udeležba

(predavanje/predstavitev/poster)
  

4
  licenčne točke

3.     
Znanstvena ali strokovna objava 

-       
  članek v reviji, ki je uvrščena v Science    Citation Index

20
  licenčnih točk
 

-       
  članek v recenzirani znanstveni oziroma    strokovni reviji

10
  licenčnih točk
 

-       
  prispevek v recenzirani publikaciji (zbornik, učbenik itd.)

5
  licenčnih točk
 

-       
  članek v strokovni reviji

2
  licenčni točki
 

-       
  članek v poljudno-znanstveni reviji

2
  licenčni točki
 

4.     
  Recenzent knjige, učbenika, priročnika in drugo s strokovnega področja

5 licenčnih točk


Recenzent
  strokovnega članka

1
  licenčna točka

5.     
Uredništvo publikacij

-       
     urednik knjige, učbenika, priročnika in drugo s strokovnega
  področja zdravstvene ali babiške nege

5
  licenčnih točk


-       
  urednik knjige, učbenika, priročnika in drugo s področja zdravstva

3
  licenčne točke

V primeru več urednikov se število licenčnih
točk deli s številom urednikov.
6.     
Samoizpopolnjevanje s pomočjo
multimedijskih programov za učenje na daljavo

-       
  samoizpopolnjevanje v skladu s pogoji
  iz navodila iz drugega odstavka 19. člena tega pravilnika

do 15 % vseh licenčnih točk v licenčnem obdobju

(2) Za uro strokovnega izpopolnjevanja se šteje 45 minut.
(3) Za vrednotenje stalnih strokovnih izpopolnjevanj iz
četrte alineje 1. točke prvega odstavka tega člena se število licenčnih točk
določi tako, da se število licenčnih točk aktivnega oziroma pasivnega
udeleženca pomnoži z 0,5.
(4) Podrobnejša merila za vrednotenje strokovnih
izpopolnjevanj določi Zbornica – Zveza v navodilu iz drugega odstavka 19. člena
tega pravilnika.
31. člen
Pasivni udeleženci, ki se niso udeležili celotnega programa
večdnevnega strokovnega izpopolnjevanja, so upravičeni do sorazmernega deleža
licenčnih točk strokovnega izpopolnjevanja glede na udeležbo po posameznih
dneh.
32. člen
Zbornica – Zveza obvesti izvajalca najpozneje 12 mesecev pred
potekom veljavnosti licence o datumu poteka veljavnosti licence, skupnem
številu licenčnih točk, zbranih v tekočem licenčnem obdobju, in opravljenih
obveznih vsebinah ter ga pozove, da najmanj 90 dni pred potekom veljavnosti
licence predloži še morebitna dodatna dokazila o strokovnem izpopolnjevanju.
33. člen
Izvajalcu, ki je zbral zadostno število licenčnih točk in ima
opravljene vse obvezne vsebine, Zbornica – Zveza po uradni dolžnosti v 30 dneh
pred potekom veljavnosti licence izda odločbo o podaljšanju licence.
XI. NAPOTITEV NA DODATNO STROKOVNO USPOSABLJANJE IN STROKOVNO
IZPOPOLNJEVANJE
1. Splošno
34. člen
(1) Če izvajalec v iztekajočem se licenčnem obdobju ne
pridobi potrebnega števila licenčnih točk za podaljšanje licence oziroma nima
opravljenih vseh obveznih vsebin stalnega strokovnega izpopolnjevanja iz 19.
člena tega pravilnika, ga najpozneje 45 dni pred datumom poteka veljavnosti
licence Zbornica – Zveza napoti na dodatno strokovno izpopolnjevanje ali, če
presodi, da dodatno strokovno izpopolnjevanje ne bi zadoščalo, na preizkus
strokovne usposobljenosti.
(2) Ne glede na prejšnji odstavek lahko Zbornica – Zveza
izvajalcu s sklepom podaljša licenco za obdobje 12 mesecev in izvajalca ne
napoti na dodatno strokovno izpopolnjevanje, če izvajalec ni izpolnil
obveznosti stalnega strokovnega izpopolnjevanja za podaljšanje licence iz
drugega odstavka 18. člena tega pravilnika zaradi večkratne odsotnosti z dela
zaradi poroda oziroma nege in varstva otroka, dlje časa trajajoče bolezni ali
poškodbe ali drugih upravičenih razlogov, ki so nastopili zlasti v zadnjih dveh
letih pred potekom licence, če izvajalec najpozneje v 90 dneh pred potekom
licence Zbornici – Zvezi posreduje prošnjo za podaljšanje licence z ustreznimi
dokazili o razlogih, ki so onemogočali izpolnitev obveznosti stalnega
strokovnega izpopolnjevanja. O upravičenosti razlogov odloča predsednik
Zbornice – Zveze.
(3) Ne glede na drugi odstavek 18. člena tega pravilnika
izvajalcu, ki v iztekajočem se licenčnem obdobju ni delal v dejavnosti
zdravstvene ali babiške nege vsaj tri leta, Zbornica – Zveza naloži dodatno
strokovno usposabljanje pri njegovem delodajalcu pod strokovnim spremljanjem
oziroma dodatno strokovno izpopolnjevanje ali, če presodi, da dodatno strokovno
usposabljanje oziroma dodatno strokovno izpopolnjevanje ne bi zadoščalo,
preizkus strokovne usposobljenosti.
(4) Če mora izvajalec za podaljšanje licence opraviti dodatno
strokovno izpopolnjevanje iz prvega odstavka tega člena ali dodatno strokovno
usposabljanje oziroma strokovno izpopolnjevanje iz tretjega odstavka tega
člena, se mu licenca podaljša za obdobje, ki je potrebno za izpolnitev tega
pogoja oziroma najdlje za obdobje 12 mesecev.
(5) Če je izvajalec s sklepom napoten na preizkus strokovne
usposobljenosti iz prvega ali tretjega odstavka tega člena, mu Zbornica – Zveza
podaljša licenco za obdobje devetih mesecev z namenom opravljanja preizkusa
strokovne usposobljenosti.
(6) Za postopek napotitve na dodatno strokovno
izpopolnjevanje iz prvega in tretjega odstavka tega člena se uporablja 36. člen
tega pravilnika.
2. Napotitev na dodatno strokovno usposabljanje
35. člen
(1) V sklepu, s katerim Zbornica ‒ Zveza izvajalca napoti na
dodatno strokovno usposabljanje, se določijo:
-       
trajanje usposabljanja,
-       
področje usposabljanja pri delodajalcu, pri katerem je izvajalec
zaposlen,
-       
odgovorni izvajalec pri delodajalcu, ki strokovno spremlja potek
usposabljanja.
(2) Dodatno strokovno usposabljanje lahko traja največ devet
mesecev. Po zaključku dodatnega strokovnega usposabljanja delodajalec Zbornici
– Zvezi predloži poročilo o poteku dodatnega strokovnega usposabljanja.
(3) Če Zbornica – Zveza na podlagi poročila iz prejšnjega
odstavka presodi, da dodatno strokovno usposabljanje ni uspešno, mu Zbornica –
Zveza naloži preizkus strokovne usposobljenosti.
(4) O neuspešnem preizkusu strokovne usposobljenosti oziroma
če se izvajalec ne odzove na napotitev naopravljanje preizkusa strokovne
usposobljenosti, Zbornica – Zveza obvesti delodajalca izvajalca.
(5) Stroške dela Zbornice – Zveze v zvezi z napotitvijo na
dodatno strokovno izpopolnjevanje oziroma dodatno strokovno usposabljanje plača
izvajalec. Stroške določi Zbornica – Zveza v soglasju z ministrom.
3. Napotitev na dodatno strokovno izpopolnjevanje
36. člen
(1) V sklepu, s katerim se izvajalca napoti na dodatno
strokovno izpopolnjevanje, Zbornica – Zveza določi vsebino in trajanje
dodatnega strokovnega izpopolnjevanja ter rok za njegovo izvedbo. Izvajalec v
roku pridobi tudi manjkajoče število licenčnih točk oziroma opravi manjkajoče
obvezne vsebine za podaljšanje licence iz 19. člena tega pravilnika.
(2) Izvajalcu iz prejšnjega odstavka se licenčno obdobje
podaljša najdlje za obdobje 12 mesecev. Obveznost dodatnega strokovnega
izpopolnjevanja mora izvajalec izpolniti najpozneje v roku 90 dni pred potekom
podaljšanega licenčnega obdobja.
(3) Če izvajalec zaradi večkratne odsotnosti z dela zaradi
poroda oziroma nege in varstva otroka, dlje časa trajajoče bolezni ali poškodbe
ali drugih upravičenih razlogov ni izpolnil obveznosti dodatnega strokovnega
izpopolnjevanja iz prvega odstavka tega člena, ki mu je bila naložena, lahko
Zbornica – Zveza izvajalcu s sklepom ponovno podaljša licenco najdlje za
obdobje 12 mesecev, če izvajalec najpozneje v 90 dneh pred potekom podaljšanega
licenčnega obdobja iz drugega odstavka tega člena Zbornici – Zvezi posreduje
prošnjo za podaljšanje licence z ustreznimi dokazili o razlogih, ki so
onemogočali izpolnitev obveznosti dodatnega strokovnega izpopolnjevanja.
Izvajalec obveznost dodatnega strokovnega izpopolnjevanja po tem odstavku
izpolni v roku 90 dni pred potekom podaljšanega licenčnega obdobja. O
upravičenosti razlogov odloča predsednik Zbornice – Zveze.
(4) Stroške dela Zbornice – Zveze v zvezi z napotitvijo na
dodatno strokovno izpopolnjevanje in ugotavljanjem, ali je izvajalec izpolnil
svoje obveznosti iz prvega in tretjega odstavka tega člena, plača izvajalec.
Stroške določi Zbornica – Zveza v soglasju z ministrom.
37. člen
(1) Zbornica – Zveza po poteku roka za izpolnitev obveznosti
dodatnega strokovnega izpopolnjevanja iz drugega ali tretjega odstavka
prejšnjega člena preveri, ali je izvajalec izpolnil obveznost dodatnega
strokovnega izpopolnjevanja.
(2) Če izvajalec ni izpolnil obveznosti iz prejšnjega
odstavka, se izvajalcu posredujeta prijavnica za preizkus strokovne
usposobljenosti in obvestilo, da izvajalec v 15 dneh po prejemu obvestila
Zbornici – Zvezi posreduje izpolnjeno prijavnico in potrdilo o plačilu stroškov
preizkusa strokovne usposobljenosti.
(3) Zbornica – Zveza v 30 dneh po prejemu prijavnice in
potrdila o plačilu stroškov preizkusa iz prejšnjega odstavka izda sklep o
napotitvi na preizkus strokovne usposobljenosti, s katerim izvajalcu podaljša
licenco z namenom opravljanja preizkusa strokovne usposobljenosti.
XII. PREIZKUS STROKOVNE USPOSOBLJENOSTI
38. člen
(1) Preizkus strokovne usposobljenosti poteka pred tričlansko
komisijo Zbornice – Zveze, sestavljeno iz predsednika in dveh članov (v
nadaljnjem besedilu: komisija).
(2) Za člana komisije se lahko imenuje oseba, ki izpolnjuje
naslednje pogoje:
-       
ima najmanj izobrazbo s področja zdravstvene oziroma babiške nege,
pridobljeno po študijskih programih za pridobitev izobrazbe prve stopnje
oziroma raven izobrazbe, pridobljene po študijskih programih, ki v skladu z
zakonom ustrezajo izobrazbi prve stopnje,
-       
ima najmanj deset let delovnih izkušenj v zdravstveni oziroma babiški
negi.
(3) Komisija lahko pred preizkusom strokovne usposobljenosti
pridobi naslednje podatke o izvajalcu:
-       
strokovni usposobljenosti,
-       
številu pridobljenih licenčnih točk v licenčnem obdobju,
-       
morebitni ugotovljeni strokovni pomanjkljivosti oziroma izrečenih
ukrepih.
(4) Stroške preizkusa strokovne usposobljenosti plača
izvajalec. Stroške določi Zbornica – Zveza v soglasju z ministrom.
39. člen
(1) Preizkus strokovne usposobljenosti obsega pisno, ustno
oziroma praktično preverjanje znanja izvajalca s strokovnega področja
zdravstvene oziroma babiške nege in obveznih vsebin stalnega strokovnega
izpopolnjevanja iz prvega odstavka 19. člena tega pravilnika.
(2) Pisno preverjanje znanja traja največ 120 minut in je
uspešno opravljeno, če izvajalec doseže vsaj 60-odstotni uspeh. Uspešno
opravljen pisni del preverjanja znanja je pogoj za pristop k ustnemu oziroma
praktičnemu preverjanju znanja izvajalca, ki traja največ 30 minut in je
uspešno opravljeno, če izvajalec doseže vsaj 75-odstotni uspeh.
(3) Po opravljenem preverjanju znanja komisija brez
prisotnosti izvajalca sprejme odločitev o tem, ali je izvajalec opravil
preizkus. Uspeh izvajalca na preizkusu strokovne usposobljenosti se ocenjuje z
»opravil« ali »ni opravil«.
(4) Predsednik komisije ustno razglasi rezultat preizkusa
strokovne usposobljenosti in izvajalca seznani s pravico do ugovora na oceno
komisije in možnostjo vpogleda v pisni del preizkusa strokovne usposobljenosti,
ki ju izvajalec lahko poda takoj po razglasitvi uspeha.
(5) Potrdilo o opravljenem preizkusu strokovne
usposobljenosti se izvajalcu vroči najpozneje v osmih dneh po opravljenem
preizkusu strokovne usposobljenosti.
40. člen
(1) O poteku in vsebini preizkusa strokovne usposobljenosti,
o uspehu izvajalca se vodi zapisnik, ki ga podpišejo predsednik in člana
komisije. Kadar izvajalec v skladu s četrtim odstavkom prejšnjega člena vloži
ugovor ali zahteva vpogled v pisni del preizkusa strokovne usposobljenosti,
zapisnik podpiše tudi on.
(2) O ugovoru v 15 dneh odloči komisija, ki je imenovana v
skladu z 38. členom tega pravilnika, v njej pa ne smejo sodelovati predsednik
in člani komisije, zoper katerih odločitev izvajalec vlaga ugovor.
(3) Če je ugovor izvajalca utemeljen, v 15 dneh ponovno
opravlja preizkus strokovne usposobljenosti pred komisijo iz prejšnjega
odstavka. Zoper oceno nove komisije ni ugovora.
41. člen
(1) Če izvajalec v roku iz drugega odstavka 37. člena tega
pravilnika brez upravičenega razloga ne posreduje prijavnice na preizkus
strokovne usposobljenosti in potrdila o plačilu stroškov preizkusa strokovne
usposobljenosti ali brez upravičenega razloga v roku ne pristopi ali odstopi
med opravljanjem preizkusa strokovne usposobljenosti, se šteje, da preizkusa
strokovne usposobljenosti ni opravil.
(2) Izvajalec lahko Zbornici – Zvezi posreduje predlog za
določitev novega datuma preizkusa strokovne usposobljenosti, skupaj z dokazili
o upravičenosti izostanka, najpozneje tri delovne dni pred dnem preizkusa
strokovne usposobljenosti, če to iz posebej upravičenih razlogov ni mogoče, pa
takoj, ko razlogi prenehajo. O upravičenosti razlogov odloča predsednik
Zbornice – Zveze.
(3) Kot upravičeni razlogi se štejejo bolezen, poškodbe
oziroma drugi razlogi objektivne narave, ki onemogočajo pristop oziroma
opravljanje preizkusa strokovne usposobljenosti. Nenačrtovane osebne ali
službene obveznosti se ne štejejo niti kot upravičeni razlogi niti kot razlogi
objektivne narave.
42. člen
(1) Za naslednji preizkus strokovne usposobljenosti izvajalec
vloži izpolnjeno prijavnico na preizkus strokovne usposobljenosti in potrdilo o
plačilu stroškov preizkusa strokovne usposobljenosti.
(2) Zbornica – Zveza v 30 dneh po prejemu prijavnice na
preizkus strokovne usposobljenosti in potrdila o plačilu stroškov preizkusa
strokovne usposobljenosti izvajalca obvesti o datumu in kraju preizkusa
strokovne usposobljenosti.
(3) Če izvajalec v roku iz petega odstavka 34. člena tega
pravilnika ne opravi preizkusa strokovne usposobljenosti, ga Zbornica – Zveza
izbriše iz registra zaradi prenehanja veljavnosti licence.
(4) O neopravljenem preizkusu strokovne usposobljenosti
oziroma če se izvajalec brez upravičenega razloga ne odzove na obvestilo za
opravljanje preizkusa strokovne usposobljenosti ali odstopi od preizkusa
strokovne usposobljenosti, Zbornica – Zveza o tem obvesti delodajalca
izvajalca.
XIII. ODVZEM LICENCE
43. člen
(1) Izvajalcu lahko Zbornica – Zveza odvzame licenco.
(2) Postopek odvzema se lahko začne po uradni dolžnosti, na
predlog delodajalca ali na predlog Ministrstva za zdravje.
44. člen
Licenca se odvzame v naslednjih primerih:
1.     
če se ugotovi, da izvajalec s svojim delom ogroža zdravje ali življenje
pacienta − do sedmih let;
2.     
če se ugotovi, da je ravnanje izvajalca zaradi večje strokovne
pomanjkljivosti ali napake pri delu povzročilo trajne hujše posledice za
zdravje ali smrt pacienta − do sedmih let;
3.     
če je izvajalcu izrečen začasni varnostni ukrep prepovedi opravljanja
dejavnosti zdravstvene ali babiške nege ali poklica − za čas izrečenega ukrepa;
4.     
če je izvajalec obsojen za naklepno kaznivo dejanje, ki se preganja po
uradni dolžnosti, na nepogojno kazen zapora šestih mesecev ali na hujšo kazen −
za čas izrečene kazni;
5.     
če izvajalec ni pridobil dokazil o izpolnjevanju pogojev za pridobitev
ali podaljšanje licence na zakonit način oziroma je za pridobitev ali
podaljšanje licence navedel lažne podatke − do štirih let;
6.     
če je izvajalec obsojen za naklepno kaznivo dejanje, ki se preganja po
uradni dolžnosti, v povezavi z opravljanjem dejavnosti zdravstvene ali babiške
nege − za čas izrečene kazni.

Priloga:
Seznam strokovnih področij podeljene licence

Pravilnik o registru in licencah izvajalcev v
dejavnosti zdravstvene ali babiške nege (Uradi list RS, št. 152/20) vsebuje naslednje prehodne in
končne določbe:
XIV. PREHODNE IN KONČNE DOLOČBE
45. člen
Izvajalec iz četrte alineje prvega odstavka 2. člena tega
pravilnika se v register vpiše v dveh letih od uveljavitve tega pravilnika.
46. člen
Postopki vpisa in izbrisa iz registra izvajalcev oziroma
podelitve licence, podaljšanje licence in dodelitve licenčnih točk, postopek
napotitve na dodatno strokovno izpopolnjevanje oziroma preizkus strokovne
usposobljenosti, ki so se začeli pred uveljavitvijo tega pravilnika, se
dokončajo po določbah tega pravilnika.
47. člen
Z dnem uveljavitve tega pravilnika preneha veljati Pravilnik
o registru in licencah izvajalcev v dejavnosti zdravstvene ali babiške nege
(Uradni list RS, št. 3/16 in 62/16).
48. člen
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembi Pravilnika o registru in
licencah izvajalcev v dejavnosti zdravstvene ali babiške nege (Uradni list RS,
št. 195/21) vsebuje naslednjo končno določbo:
»KONČNA DOLOČBA
2. člen
Ta pravilnik začne veljati naslednji dan po objavi v Uradnem
listu Republike Slovenije.«.