I. SPLOŠNE DOLOČBE
1. člen
(vsebina)
(1) Ta uredba v skladu z Direktivo
2000/76/ES Evropskega parlamenta in Sveta z dne 4. decembra 2000 o
sežiganju odpadkov (UL L št. 332 z dne 28. 12. 2000, str. 91) (v
nadaljnjem besedilu: Direktiva 2000/76/ES) določa ukrepe, obvezna ravnanja,
prepovedi in druge pogoje za sosežiganje in sežiganje odpadkov ter pogoje in
ukrepe glede obratovanja naprav za sosežig odpadkov (v nadaljnjem besedilu:
naprava za sosežig) in sežigalnic odpadkov (v nadaljnjem besedilu: sežigalnica)
z namenom, da se preprečijo ali omejijo škodljivi učinki na okolje, zlasti
onesnaževanje z emisijo snovi v zrak, tla, površinsko vodo in podzemno vodo,
kolikor je to izvedljivo, ter posledično na tveganje za zdravje ljudi.
(2) Za vprašanja glede ravnanja z
odpadki, ki niso posebej urejeni s to uredbo, se uporablja predpis, ki ureja
ravnanje z odpadki.
2. člen
(uporaba)
(1) Ta uredba se uporablja za vse
naprave za sosežig in sežigalnice.
(2) Ne glede na določbo prejšnjega
odstavka se ta uredba ne uporablja za:
1.    
naprave, ki s sežiganjem obdelujejo samo:
-  
rastlinske odpadke iz kmetijstva in gozdarstva,
-  
rastlinske odpadke iz živilsko-predelovalne
industrije, če se s sežiganjem pridobljena toplota uporabi,
-  
vlaknate rastlinske odpadke iz proizvodnje
primarne papirne kaše in proizvodnje papirja iz papirne kaše, če gre za sosežig
odpadkov na kraju nastanka teh odpadkov in se s sosežiganjem pridobljena
toplota uporabi,
-  
odpadke iz lesa, razen tistih, ki se zaradi
obdelave lesa z zaščitnimi sredstvi in s premazi, ki vsebujejo halogenirane
organske spojine ali težke kovine, ali kot odpadni les pri graditvi ali rušenju
objektov uvrščajo med onesnaženo biomaso v skladu s predpisom, ki ureja
predelavo nenevarnih odpadkov v trdno gorivo,
-  
odpadke iz plute,
-  
radioaktivne odpadke ali
-  
odpadke, nastale pri iskanju in izkoriščanju
virov nafte in plina na vrtalnih ploščadih, kadar se sežigajo na teh ploščadih;
2.    
eksperimentalne naprave, ki se uporabljajo za raziskave, razvoj in za
preskušanje za namen izboljšanja postopkov sežiganja, če je letna količina s
sežiganjem obdelanih odpadkov manjša od 50 ton.
(3) Ne glede na določbo prvega
odstavka tega člena se v sežigalnicah in napravah za sosežig lahko sežigajo
živalski stranski proizvodi ali živalske beljakovine in masti, pridobljene s
toplotno obdelavo živalskih stranskih proizvodov, če je tako sežiganje v skladu
z Uredbo (ES) št. 1774/2002 Evropskega parlamenta in Sveta z dne
3. oktobra 2002 o določitvi zdravstvenih pravil za živalske stranske
proizvode, ki niso namenjeni prehrani ljudi (UL L št. 273 z dne 10. 10. 2002,
str. 1; v nadaljnjem besedilu: Uredba 1774/2002/ES), zadnjič spremenjeno z
Uredbo Komisije (ES) št. 437/2008 z dne 21. maja 2008 o spremembi prilog
VII, X in XI k Uredbi (ES) št. 1774/2002 Evropskega parlamenta in Sveta glede
zahtev za predelavo mleka in mlečnih izdelkov, opredeljenih kot snovi
kategorije 3 (UL L št. 132 z dne 22. 5. 2008, str. 7), ter v skladu s
predpisi, ki urejajo zdravstvena pravila za živalske stranske proizvode, ki
niso namenjeni prehrani ljudi v Republiki Sloveniji.
(4) Določbe te uredbe, ki se nanašajo
posebej na nevarne odpadke, se ne uporabljajo za naslednje nevarne odpadke:
1.    
gorljive tekoče odpadke, vključno z odpadnimi olji v skladu s predpisom,
ki ureja odstranjevanje odpadnih olj:
-  
če vsebujejo skupaj do 10 mg polikloriranih
bifenilov (PCB) ali pentaklorfenolov (PCP) ali drugih polikloriranih aromatskih
ogljikovodikov na kg odpadnega olja,
-  
če ne vsebujejo drugih nevarnih snovi, na
podlagi katerih se v skladu s predpisom, ki ureja ravnanje z odpadki, uvrščajo
med nevarne odpadke,
-  
če je njihova kurilna vrednost najmanj 30
MJ/kg;
2.    
katerekoli gorljive tekoče odpadke, ki v zgorevalnih plinih, ki
nastanejo zaradi njihovega sežiganja, ne povzročajo emisije drugih snovi ali
večje emisije snovi v zrak kot uporaba ekstra lahkega kurilnega olja za gorivo
v skladu s predpisom, ki ureja kakovost tekočih goriv.
3. člen
(izrazi)
Izrazi, uporabljeni v tej uredbi, imajo
naslednji pomen:
1.    
odpadki so katerikoli trdni ali tekoči odpadki v skladu s predpisom, ki
ureja ravnanje z odpadki;
2.    
nevarni odpadki so katerikoli trdni ali tekoči odpadki, ki so nevarni
odpadki v skladu s predpisom, ki ureja ravnanje z odpadki;
3.    
mešani komunalni odpadki so odpadki iz gospodinjstev in odpadki iz
trgovine, industrije in ustanov, ki so zaradi svoje narave in sestave podobni
odpadkom iz gospodinjstev, razen ločeno zbranih frakcij, ki se v skladu s
predpisom, ki ureja ravnanje z odpadki, uvrščajo v podskupino 20 01 iz
klasifikacijskega seznama odpadkov in drugih odpadkov, ki se uvrščajo v
podskupino 20 02 iz klasifikacijskega seznama odpadkov;
4.    
sežigalnica je katerakoli nepremična ali premična naprava, namenjena
toplotni obdelavi odpadkov z izkoriščanjem pridobljene zgorevalne toplote ali
brez nje. Toplotna obdelava odpadkov vključuje sežig z oksidacijo odpadkov, pa
tudi pirolizo, uplinjanje, obdelavo v plazmi ali druge postopke toplotne
obdelave, če se snovi, ki nastanejo pri obdelavi, pozneje sežgejo. Sežigalnica
vključuje območje in celotno napravo za sežiganje odpadkov, vključno z vsemi
linijami za sežiganje, sprejemom odpadkov, skladiščem, napravami za
predobdelavo na kraju samem, sistemi za oskrbo z odpadki, gorivom in zrakom,
kotlom, napravami za čiščenje odpadnih plinov, napravami za obdelavo ali
skladiščenje ostankov in odpadne vode na kraju samem, odvodnikom, napravami in
sistemi za nadzor postopkov sežiganja, zapisovanja in spremljanja pogojev
sežiganja;
5.    
naprava za sosežig je katerakoli nepremična ali premična naprava, ki je
namenjena zlasti proizvodnji energije ali določenih izdelkov, v kateri se
odpadki uporabljajo običajno kot dodatno gorivo ali pa se toplotno obdelajo za
namen odstranjevanja. Če se v napravi sosežig odpadkov izvaja tako, da je
glavni namen toplotna obdelava odpadkov in ne proizvodnja energije ali
izdelkov, se naprava šteje za sežigalnico. Naprava za sosežig vključuje območje
in celotno napravo za sosežig, vključno z vsemi linijami za sosežig, sprejemom
odpadkov, skladiščem, napravami za predobdelavo na kraju samem, sistemi za
oskrbo z odpadki, gorivom in zrakom, kotlom, napravami za čiščenje odpadnih
plinov, napravami za obdelavo ali skladiščenje ostankov sežiganja in odpadne
vode na kraju samem, odvodnikom, napravami in sistemi za nadzor postopkov
sežiganja, zapisovanje in spremljanje pogojev sežiganja;
6.    
obstoječa sežigalnica ali obstoječa naprava za sosežig je sežigalnica
ali naprava za sosežig:
-  
ki obratuje in ima gradbeno dovoljenje, izdano
za napravo, v kateri se odpadki sežigajo, pred 28. decembrom 2002, ali
-  
ki je odobrena ali registrirana za sežig ali
sosežig v skladu z zakonom, ki ureja varstvo okolja, in ima gradbeno
dovoljenje, izdano pred 28. decembrom 2002, in sicer pod pogojem, da je naprava začela obratovati najpozneje 28. decembra 2003, ali
-  
za katero je bila po mnenju ministrstva,
pristojnega za okolje (v nadaljnjem besedilu: ministrstvo), pred 28. decembrom
2002 vložena popolna vloga za dovoljenje za sežig v skladu s predpisom, ki
ureja sežiganje odpadkov, ali za gradbeno dovoljenje, in sicer pod pogojem, da
je naprava začela obratovati najpozneje 28. decembra 2004;
7.    
okoljevarstveno dovoljenje je okoljevarstveno dovoljenje v skladu s
predpisom, ki ureja ravnanje z odpadki, za predelavo odpadkov po postopku
uporabe odpadkov kot gorivo ali za drugačno pridobivanje energije z oznako R1
ali za odstranjevanje odpadkov po postopku sežiganja odpadkov na kopnem z
oznako D10. Okoljevarstveno dovoljenje se lahko nanaša na eno ali več naprav
ali delov naprave na istem kraju, ki jih upravlja isti upravljavec;
8.    
istovrstni odpadki so odpadki istega imetnika odpadkov, ki nastajajo v
procesu brez bistvenih sprememb ali motenj, tako da se fizikalne, kemične ali
biokemične lastnosti odpadkov, pomembne za njihov sežig, bistveno ne
spreminjajo ter so uvrščeni v isto skupino na klasifikacijskem seznamu odpadkov
v skladu s predpisom, ki ureja ravnanje z odpadki;
9.    
pošiljka odpadkov je pošiljka odpadkov v skladu s predpisom, ki ureja
ravnanje z odpadki;
10.  obdelava
odpadkov je vsak fizikalni, termični, kemični ali biološki postopek, vključno z
razvrščanjem odpadkov, s katerim se spremenijo lastnosti odpadkov z namenom
zmanjšanja njihove prostornine ali nevarnih lastnosti, lažjega ravnanja z njimi
ali povečanja možnosti za njihovo nadaljnjo predelavo;
11.  reprezentativni
vzorec odpadkov je vzorec iz celotne količine odpadkov, ki ima enake lastnosti
kot povprečna sestava odpadkov, ki so predmet kemične analize;
12.  nazivna
zmogljivost sežiganja je največja zmogljivost naprave za sosežig ali
sežigalnice, ki jo opredeli proizvajalec naprave in jo zapiše v tehnično
dokumentacijo, namenjeno uporabnikom naprave. Nazivna zmogljivost sežiganja se
izraža v količini odpadkov, ki se sežgejo v 1 uri obratovanja naprave;
13.  upravljavec
naprave za sosežig ali upravljavec sežigalnice je katera koli pravna oseba ali
samostojni podjetnik posameznik, ki upravlja ali nadzoruje napravo za sosežig
ali sežigalnico, ali na katero je bilo preneseno pooblastilo za odločanje o
tehničnem delovanju naprave;
14.  imetnik
odpadkov je imetnik odpadkov v skladu s predpisom, ki ureja ravnanje z odpadki.
II. OKOLJEVARSTVENO DOVOLJENJE
4. člen
(pridobitev okoljevarstvenega dovoljenja)
(1) Za obratovanje naprave za sosežig
je treba pridobiti okoljevarstveno dovoljenje za:
-      
predelavo odpadkov po postopku z oznako R1, če
se odpadki uporabljajo kot običajno ali kot dodatno gorivo,
-      
odstranjevanje odpadkov po postopku z oznako
D10, če se odpadki toplotno obdelajo za namen odstranjevanja.
(2) Za obratovanje sežigalnice je
treba pridobiti okoljevarstveno dovoljenje za predelavo odpadkov po postopku z
oznako R1, če se trdni komunalni odpadki uporabljajo kot običajno ali kot
dodatno gorivo z veliko energetsko učinkovitostjo, v skladu s predpisom, ki
ureja ravnanje z odpadki, ali okoljevarstveno dovoljenje za odstranjevanje
odpadkov po postopku z oznako D10.
(3) Upravljavec naprave za sosežig ali
upravljavec sežigalnice mora k vlogi za pridobitev okoljevarstvenega dovoljenja
za obratovanje naprave za sosežig ali sežigalnice priložiti načrt ravnanja z
odpadki, ki mora biti izdelan v skladu s predpisom, ki ureja ravnanje z
odpadki. Načrt ravnanja z odpadki mora vsebovati tudi podatke o:
-      
napravi za sosežig ali sežigalnici in njeni
opremljenosti, iz katerih je razvidno, da naprava za sosežig ali sežigalnica
obratuje tako, da so ob upoštevanju vrste odpadkov, ki se nameravajo sosežigati
ali sežigati, izpolnjene zahteve te uredbe,
-      
izrabi toplote, pridobljene pri sosežigu ali
sežigu odpadkov, kot je soproizvodnja toplote ali elektrike, proizvodnja
procesne pare ali daljinsko ogrevanje,
-      
količini in škodljivosti ostankov sežiga in o
njihovi predelavi z recikliranjem, če je to tehnično izvedljivo in ekonomsko
upravičeno,
-      
odstranjevanju ostankov sežiga in
-      
programu obratovalnega monitoringa, ki ga
sestavljata program obratovalnega monitoringa emisije snovi v zrak v skladu s
predpisom, ki ureja emisijo snovi v zrak iz sežigalnic odpadkov in pri sosežigu
odpadkov, in program obratovalnega monitoringa emisije snovi v vode v skladu s
predpisom, ki ureja emisijo snovi pri odvajanju odpadne vode iz naprav za
čiščenje odpadnih plinov sežigalnice odpadkov in pri sosežigu odpadkov.
(4) Okoljevarstveno dovoljenje za
obratovanje naprave za sosežig ali sežigalnice se izda, če:
-      
emisija snovi in energije v zrak in vode ne
presega mejnih vrednosti, določenih v predpisu, ki ureja emisijo snovi v zrak
iz sežigalnic odpadkov in pri sosežigu odpadkov, in predpisu, ki ureja emisijo
snovi pri odvajanju odpadne vode iz naprav za čiščenje odpadnih plinov
sežigalnice odpadkov in pri sosežigu odpadkov,
-      
postopki in metode sosežiga ali sežiga odpadkov
ne povzročajo čezmernih obremenitev okolja in negativnih vplivov na krajino,
-      
so izpolnjene gradbene in druge tehnične
zahteve v skladu s to uredbo,
-      
je s sosežigom ali sežigom odpadkov pridobljena
toplota uporabljena za soproizvodnjo toplote ali elektrike, proizvodnjo pare,
daljinsko ogrevanje ali je drugače učinkovito uporabljena,
-      
so zagotovljeni ukrepi za zmanjšanje količine
ostankov sežiga odpadkov in njihove škodljivosti ter njihova predelava, če to
omogoča uporaba najboljših razpoložljih tehnik,
-      
je zagotovljeno odstranjevanje ostankov sežiga,
ki jih ni mogoče obdelati v napravi za sosežig ali sežigalnici, v skladu s to
uredbo in s predpisi, ki urejajo odstranjevanje odpadkov, in
-      
so zagotovljeni ukrepi varstva pred
nenadzorovanimi dogodki in za primer okoljske nesreče.
(5) Z okoljevarstvenim dovoljenjem se
poleg vsebin, ki so določene za okoljevarstveno dovoljenje v skladu s
predpisom, ki ureja ravnanje z odpadki, določi tudi:
-      
vrste odpadkov, ki se lahko sosežigajo ali
sežigajo, iz klasifikacijskega seznama odpadkov v skladu s predpisom, ki ureja
ravnanje z odpadki,
-      
letna količina obdelanih odpadkov in nazivna
zmogljivost sežiganja odpadkov v napravi za sosežig ali v sežigalnici,
-      
vsebina in obseg programa obratovalnega
monitoringa iz pete alinee tretjega odstavka tega člena,
-      
program preverjanja istovetnosti odpadkov ob
prevzemu in druge pogoje obratovanja,
-      
način predhodne obdelave ostankov sežiga
odpadkov pred njihovo predelavo ali odstranjevanjem, če je potrebna,
-      
način predelave ali odstranjevanja ostankov
sežiga odpadkov in
-      
obvezno ukrepanje ob okvarah na napravi za
sosežig ali sežigalnici ali ob tehnično neizogibnih ustavitvah ali motnjah v
delovanju čistilnih ali merilnih naprav v skladu s predpisom, ki ureja emisijo
snovi v zrak iz sežigalnic odpadkov in pri sosežigu odpadkov, in predpisom, ki
ureja emisijo snovi pri odvajanju odpadne vode iz naprav za čiščenje odpadnih
plinov sežigalnice odpadkov in pri sosežigu odpadkov.
(6) Če se sosežigajo ali sežigajo
nevarni odpadki, je treba v okoljevarstvenem dovoljenju poleg zahtev iz
prejšnjega odstavka določiti tudi:
-      
vrste in količine nevarnih odpadkov, ki se
lahko sosežigajo ali sežigajo,
-      
najmanjši in največji masni pretok nevarnih
odpadkov,
-      
najmanjšo in največjo kurilno vrednost nevarnih
odpadkov ter
-      
največjo vsebnost onesnaževal v nevarnih
odpadkih, na primer PCB, PCT, klora, fluora, žvepla in težkih kovin.
(7) Če je naprava za sosežig ali
sežigalnica opremljena z napravo za mokro čiščenje odpadnih plinov, se v
okoljevarstvenem dovoljenju določijo tudi:
-      
mejne vrednosti onesnaževal v odpadni vodi v
skladu s predpisom, ki ureja emisijo snovi pri odvajanju odpadne vode iz naprav
za čiščenje odpadnih plinov sežigalnice odpadkov in pri sosežigu odpadkov, in
-      
največje vrednosti nadzornih parametrov odpadne
vode, in sicer pH vrednosti, pretoka odpadne vode in temperature.
(8) Če se naprava za sosežig ali
sežigalnica uvršča med naprave, ki povzročajo onesnaževanje okolja večjega
obsega, se za njeno obratovanje izda okoljevarstveno dovoljenje v skladu s
predpisom, ki ureja vrste dejavnosti in naprav, ki lahko povzročajo
onesnaževanje okolja večjega obsega, če naprava obratuje v skladu s to uredbo.
(9) Če upravljavec naprave za sosežig
ali sežigalnice nenevarnih odpadkov načrtuje spremembo v obratovanju, ki bi
vključevala sežig ali sosežig nevarnih odpadkov, se to šteje za večjo spremembo
v skladu s predpisom, ki ureja obratovanje naprav, ki povzročajo onesnaževanje
večjega obsega.
III. PREVZEM ODPADKOV V SOSEŽIG ALI SEŽIG
5. člen
(zahteve za prevzem odpadkov)
(1) Na območju naprave za sosežig ali
sežigalnice morajo biti zagotovljene dovolj velike površine za izvajanje
prevzema in preverjanja dostavljenih odpadkov ter za parkiranje in obračanje
dostavnih vozil.
(2) Na vhodnem delu naprave za sosežig
ali sežigalnice mora biti nameščena tehtnica za odpadke. Tehtanje odpadkov se
lahko zagotovi tudi na tehtnicah zunaj območja naprave za sosežig ali
sežigalnice ali na vozilih za prevoz odpadkov.
(3) Naprava za sosežig ali sežigalnica
mora biti opremljena z opremo za preprečevanje prenašanja prahu in blata z
vozili iz območja naprave za sosežig ali sežigalnice na vozišča javnih cest.
(4) Če se v napravi za sosežig ali
sežigalnici začasno skladiščijo zavrnjene pošiljke odpadkov iz 9. člena te
uredbe, je treba zagotoviti, da se odpadki iz teh pošiljk ne mešajo z drugimi
odpadki, ki se skladiščijo v napravi za sosežig ali sežigalnici.
6. člen
(drugi ukrepi)
(1) Upravljavec naprave za sosežig ali
sežigalnice mora poleg ukrepov iz te uredbe sprejeti tudi druge ukrepe,
predvsem organizacijske v zvezi s prevzemom odpadkov, z namenom, da prepreči
ali omeji, kolikor je to izvedljivo, negativne učinke na okolje, zlasti
onesnaževanje zraka, tal, površinske vode in podzemne vode, pa tudi emisije
vonjav in hrup, ter neposredna tveganja za zdravje ljudi.
(2) Upravljavec naprave za sosežig ali
sežigalnice mora pred prevzemom odpadkov zagotoviti tehtanje po posameznih
vrstah odpadkov iz klasifikacijskega seznama odpadkov v skladu s predpisom, ki
ureja ravnanje z odpadki. Če upravljavec naprave za sosežig ali sežigalnice
sežiga samo lastne odpadke na kraju njihovega nastanka, lahko za ugotavljanje
mase odpadkov namesto tehtanja uporablja za to primerne podatke o drugih
parametrih nastajanja teh odpadkov.
(3) Upravljavec naprave za sosežig ali
sežigalnice lahko prevzame nevarne odpadke v obdelavo, če je izdelana ocena
njihovih za sežiganje pomembnih lastnosti (v nadaljnjem besedilu: ocena
nevarnih odpadkov), na podlagi katere lahko preveri skladnost z zahtevami iz
okoljevarstvenega dovoljenja.
7. člen
(ocena nevarnih odpadkov)
(1) Ocena nevarnih odpadkov mora
vsebovati:
-      
oznako, naziv, opis odpadkov in njihovih
fizikalnih in glavnih kemičnih lastnosti,
-      
opis nevarnih lastnosti odpadkov v skladu s
predpisom, ki ureja ravnanje z odpadki, in navedbo snovi, s katerimi se odpadki
ne smejo mešati,
-      
oceno dopustnosti in primernosti sežiganja
odpadkov v napravi za sosežig ali sežigalnici,
-      
opis predhodne obdelave odpadkov pred sežigom
ali sosežigom ali utemeljitev opustitve predhodne obdelave in
-      
navedbo potrebnih varnostnih ukrepov pri
ravnanju z odpadki pred sežigom ali sosežigom.
(2) Ocena nevarnih odpadkov mora biti
izdelana v obliki, ki jo ministrstvo objavi na svojih spletnih straneh, in ob
začetku sežiga ali sosežiga odpadkov ne sme biti starejša od dvanajstih
mesecev.
(3) Izdelavo ocene nevarnih odpadkov
mora zagotoviti imetnik nevarnih odpadkov.
(4) Ko imetnik odpadkov daljši čas
redno oddaja pošiljke istovrstnih nevarnih odpadkov v isto napravo za sosežig
ali sežigalnico, mora biti ocena nevarnih odpadkov izdelana pred sežigom ali
sosežigom prve oddane pošiljke, za naslednje pošiljke istovrstnih odpadkov pa
najmanj enkrat vsakih dvanajst mesecev.
(5) Ocena nevarnih odpadkov mora
temeljiti na kemični analizi odpadkov in mora obsegati vse parametre
onesnaženosti odpadkov iz ocene nevarnih odpadkov iz drugega odstavka tega
člena, razen tistih, ki nimajo pomembnega vpliva na okolje zaradi sežiga ali
sosežiga. Parametre, ki niso vključeni v kemično analizo odpadkov, je treba v
oceni nevarnih odpadkov posebej navesti ter obrazložiti razloge za njihovo
izključitev.
(6) V kemično analizo odpadkov je
treba poleg parametrov iz prejšnjega odstavka vključiti tudi druge parametre
onesnaženosti odpadkov, če pomembno vplivajo na okolje zaradi sežiga ali
sosežiga odpadkov. Če so odpadki zaradi izvora ali kraja nastanka neobičajno onesnaženi z nevarnimi snovmi, ki niso navedene v oceni nevarnih odpadkov iz
drugega odstavka tega člena, je treba to v oceni nevarnih odpadkov posebej
navesti.
(7) Kemična analiza odpadkov ne sme
biti starejša od dvanajstih mesecev, lahko pa je stara največ tri leta, če gre
za odpadke znanega povzročitelja odpadkov, pod pogojem, da v obdobju zadnjih
treh let ni bilo sprememb tehnološkega procesa, pri katerem odpadki nastajajo.
(8) Kadar odvzem reprezentativnega
vzorca ni mogoč zaradi nehomogenosti odpadkov, mora ocena nevarnih odpadkov
temeljiti na teoretičnih podatkih in empiričnih vrednostih ter na rezultatih
ocen podobnih vrst odpadkov.
(9) Če so nevarni odpadki ostanki
kemikalij ali neporabljene kemikalije ali embalaža, onesnažena s kemikalijami,
za katere je v skladu s predpisi, ki urejajo kemikalije, izdelan varnostni
list, se za izdelavo ocene nevarnih odpadkov namesto rezultatov kemične analize
odpadkov lahko uporabijo podatki o sestavi snovi iz varnostnega lista.
(10) Za vzorčenje odpadkov, merjenje
parametrov in drugih lastnosti nevarnih odpadkov v okviru kemične analize
odpadkov se uporabljajo postopki vzorčenja, določeni v prilogi 1, ki je
sestavni del te uredbe, in preizkusne metode za uvrščanje odpadkov med nevarne
ali nenevarne odpadke v skladu s predpisom, ki ureja ravnanje z odpadki, za določanje
celotnega organskega ogljika in žarilne izgube pa preizkusne metode v skladu s
predpisom, ki ureja odlaganje odpadkov na odlagališčih.
(11) V postopkih iz prejšnjega
odstavka se lahko uporabljajo tudi druge preizkusne metode, če so rezultati
validacij teh metod enaki rezultatom validacij metod iz prejšnjega odstavka.
(12) Oseba, ki pridobi pooblastilo
ministrstva za izdelavo ocene nevarnih odpadkov v skladu z 21. členom te
uredbe, mora izvajati vzorčenje odpadkov in izdelati oceno nevarnih odpadkov.
8. člen
(preverjanje odpadkov)
(1) Upravljavec naprave za sosežig ali
sežigalnice mora pred sosežigom ali sežigom odpadkov zagotoviti preverjanje
odpadkov, kar vključuje pregled predpisane spremljajoče dokumentacije o
odpadkih in ugotavljanje istovetnosti odpadkov glede na vrsto, količino in
njihove lastnosti. Preverjanje odpadkov je treba izvajati v skladu s programom
preverjanja istovetnosti odpadkov, ki je podrobneje določen v okoljevarstvenem
dovoljenju.
(2) Pri pregledu spremljajoče
dokumentacije mora upravljavec naprave za sosežig ali sežigalnice preveriti
njeno popolnost in veljavnost, še posebej pa mora preveriti oceno nevarnih
odpadkov.
(3) Istovetnost odpadkov se ugotavlja
z vizualnim pregledom odpadkov, istovetnost nevarnih odpadkov pa tudi s kontrolno
kemično analizo reprezentativnih vzorcev odpadkov.
(4) Posebno natančen pregled
istovetnosti odpadkov in njihove onesnaženosti mora biti opravljen pri pošiljki
nevarnih odpadkov, kadar v skladu s četrtim odstavkom prejšnjega člena zanjo ni
potrebna ocena nevarnih odpadkov.
(5) Upravljavec naprave za sosežig ali
sežigalnice mora pri prevzemu nevarnih odpadkov zaradi preverjanja njihove
istovetnosti s kontrolno kemično analizo odpadkov zagotoviti odvzem
reprezentativnih vzorcev naključno izbranih prevzetih odpadkov, razen kadar ni
mogoče, kot v primeru infektivnih odpadkov iz zdravstvene dejavnosti ali
podobnih odpadkov.
(6) Kadar je mogoče, je treba vzorce
iz prejšnjega odstavka odvzeti pred raztovarjanjem odpadkov, hraniti pa jih je
treba najmanj en mesec po izvedenem sosežigu ali sežigu.
(7) Kontrolno kemično analizo odpadkov
reprezentativnih vzorcev iz tretjega odstavka tega člena je treba zagotoviti za
najmanj 2% dostavljenih pošiljk nevarnih odpadkov, pri katerih je mogoč odvzem
reprezentativnega vzorca. Kontrolna kemična analiza odpadkov mora biti
pogosteje izvedena za pošiljke nevarnih odpadkov iz četrtega odstavka
prejšnjega člena in za pošiljke nevarnih odpadkov imetnikov, katerih odpadki v
preteklosti niso ustrezali podatkom v predloženi oceni nevarnih odpadkov.
(8) V okviru kontrolne kemične analize
odpadkov iz prejšnjega odstavka se preverjajo zlasti tisti parametri odpadkov,
na podlagi katerih se lahko ugotovi istovetnost oddanih odpadkov glede na
podatke v dokumentaciji in značilna ali verjetna vsebnost nevarnih snovi v
njih.
(9) Odvzem reprezentativnih vzorcev in
kontrolna kemična analiza odpadkov morata biti izvedena s preizkusnimi
metodami, določenimi v desetem in enajstem odstavku prejšnjega člena, izvesti
pa ju mora oseba, ki ima akreditacijo za izvajanje kemične analize odpadkov po
teh metodah za najmanj enega izmed organskih in enega izmed anorganskih
parametrov onesnaženosti.
(10) Ministrstvo lahko upravljavcu
naprave za sosežig ali sežigalnice, ki je hkrati edini povzročitelj odpadkov,
ki se sežigajo v njegovi napravi za sosežig ali sežigalnici, v okoljevarstvenem
dovoljenju dovoli poenostavitev preverjanja odpadkov iz prvega odstavka tega
člena, če je naprava za sosežig ali sežigalnica na kraju nastajanja odpadkov in
je zagotovljeno ugotavljanje istovetnosti odpadkov z drugimi postopki v okviru
organizacije dela na območju naprave za sosežig ali sežigalnice.
9. člen
(zavrnitev odpadkov za sosežig ali sežig)
(1) Upravljavec naprave za sosežig ali
sežigalnice ne sme sosežigati ali sežigati odpadkov, če:
1.    
sosežig ali sežig takih odpadkov ni v skladu z izdanim okoljevarstvenim
dovoljenjem, še posebej, če to izhaja iz ocene nevarnih odpadkov;
2.    
dvomi o istovetnosti odpadkov ali vsebnosti nevarnih snovi v njih;
3.    
ni izdelana predpisana ocena nevarnih odpadkov;
4.    
je ocena nevarnih odpadkov nepopolna ali nezadostna ali rezultati niso
dovolj jasni ali
5.    
ocena nevarnih odpadkov ni veljavna.
(2) Če upravljavec naprave za sosežig
ali sežigalnice zavrne prevzem nevarnih odpadkov v skladu z določbami 2., 4. ali
5. točke prejšnjega odstavka, lahko imetniku odpadkov dovoli, da se odpadki
začasno skladiščijo na območju naprave za sosežig ali sežigalnice za obdobje
največ štirih mesecev z namenom, da se ocena nevarnih odpadkov dopolni ali
ponovno izdela.
(3) Začetek začasnega skladiščenja iz
prejšnjega odstavka mora upravljavec naprave za sosežig ali sežigalnice vpisati
v obratovalni dnevnik.
(4) Upravljavec naprave za sosežig ali
sežigalnice mora pisno obvestiti pristojnega inšpektorja, če:
-      
ugotovi, da odpadki ne ustrezajo podatkom iz
predložene ocene nevarnih odpadkov, ali
-      
na podlagi 2. ali 4. točke iz prvega odstavka
tega člena zavrne prevzem teh odpadkov ali
-      
jih imetnik vzame nazaj.
(5) Pisno obvestilo iz prejšnjega
odstavka mora vsebovati podatke o imetniku odpadkov in osebi, ki je izdelala
oceno nevarnih odpadkov.
(6) Če upravljavec naprave za sosežig
ali sežigalnice zavrne prevzem pošiljke odpadkov iz drugih držav članic
Evropske unije ali iz tretjih držav, mora o tem obvestiti pristojnega
inšpektorja in pristojni organ za čezmejno pošiljanje odpadkov v skladu s
predpisom, ki ureja čezmejno pošiljanje odpadkov.
10. člen
(odgovorna oseba za prevzem odpadkov)
(1) Upravljavec naprave za sosežig ali
sežigalnice mora določiti osebo, ki je odgovorna za izvajanje predpisanih
postopkov preverjanja dostavljenih odpadkov iz 7. člena te uredbe, in njenega
namestnika.
(2) Odgovorna oseba ali njen namestnik
iz prejšnjega odstavka mora biti med prevzemanjem odpadkov navzoča na lokaciji
prevzema odpadkov.
IV. OBRATOVANJE NAPRAVE ZA SOSEŽIG IN SEŽIGALNICE
11. člen
(pogoji obratovanja)
(1) Upravljavec sežigalnice ne sme
sežigati odpadkov, če v nasprotju s predpisom, ki ureja emisijo snovi v zrak iz
sežigalnic odpadkov in pri sosežigu odpadkov:
1.    
ni dosežena stopnja sežiga, pri kateri je delež celotnega organskega
ogljika (TOC) v žlindri in pepelu manj kot 3% ali je žarilna izguba manj kot 5%
suhe teže materiala;
2.    
plin, ki nastane pri obdelavi odpadkov, po zadnjem dovodu zraka za sežig
odpadkov ni segret na nadzorovan in homogen način ter tudi v najbolj neugodnih
pogojih za dve sekundi na temperaturo 850 °C, merjeno blizu notranje stene ali na drugi reprezentativni točki sežigalne komore, če je tako določeno v
okoljevarstvenem dovoljenju;
3.    
temperatura iz prejšnje točke za vsaj dve sekundi ni najmanj 1.100 °C, če se sežigajo nevarni odpadki, ki vsebujejo več kot 1% halogeniranih organskih snovi,
izraženih kot klor;
4.    
vse linije sežigalnice niso opremljene z vsaj enim pomožnim gorilnikom
ali ta gorilnik ni samodejno vključen, kadar po zadnjem dovodu zraka za sežig
temperatura zgorevalnih plinov pade pod 850 °C oziroma 1.100 °C, ali ta gorilnik ni uporabljen ob zagonu in ustavljanju sežigalnice z namenom, da se temperatura
 850 °C oziroma 1.100 °C vzdržuje ves čas obdelave odpadkov in dokler so
nesežgani odpadki v sežigalni komori;
5.    
se za pomožni gorilnik ne uporablja gorivo, ki povzroča enako emisijo
kot ekstra lahko kurilno olje, med zagonom in ustavljanjem sežigalnice, ali ko
temperatura zgorevalnega plina pade pod 850 °C ali 1.100 °C.
(2) Upravljavec naprave za sosežig ne
sme sosežigati odpadkov, če v nasprotju s predpisom, ki ureja emisijo snovi v
zrak iz sežigalnic odpadkov in pri sosežigu odpadkov, plin, ki nastane pri
sosežigu odpadkov, na nadzorovan in homogen način ter tudi v najbolj neugodnih
pogojih ni segret za dve sekundi na 850 °C ali na 1.100 °C, če se sosežigajo nevarni odpadki, ki vsebujejo več kot 1% halogeniranih organskih snovi,
izraženih kot klor.
(3) Upravljavec naprave za sosežig ali
sežigalnice mora v skladu s predpisom, ki ureja emisijo snovi v zrak iz
sežigalnic odpadkov in pri sosežigu odpadkov, zagotoviti namestitev in uporabo
samodejnega sistema za preprečevanje doziranja odpadkov:
1.    
ob zagonu, dokler se ne doseže temperatura 850 °C ali 1.100 °C ali temperatura, določena v okoljevarstvenem dovoljenju v skladu s petim
odstavkom tega člena;
2.    
kadar se temperatura 850 °C ali 1.100 °C ali temperatura, določena v okoljevarstvenem dovoljenju v skladu s petim odstavkom tega člena, ne vzdržuje;
3.    
kadar neprekinjene meritve, določene v skladu s predpisom, ki ureja
emisijo snovi v zrak iz sežigalnic odpadkov in pri sosežigu odpadkov, kažejo,
da je zaradi motenj ali okvar čistilnih naprav odpadnih plinov presežena katera
koli mejna vrednost emisij.
(4) Ministrstvo lahko v skladu s
predpisom, ki ureja emisijo snovi v zrak iz sežigalnic odpadkov in pri sosežigu
odpadkov, za nekatere vrste odpadkov ali za nekatere postopke toplotne obdelave
v okoljevarstvenem dovoljenju odobri pogoje, ki se razlikujejo od pogojev iz
prvega odstavka tega člena in glede temperature iz tretjega odstavka tega
člena.
(5) Če se v celulozni in papirni
industriji sosežigajo lastni odpadki na kraju proizvodnje v obstoječih kotlih s
kuriščem na lubje, ministrstvo v okoljevarstvenem dovoljenju odobri pogoje iz
prejšnjega odstavka v skladu s predpisom, ki ureja emisijo snovi v zrak iz
sežigalnic odpadkov in pri sosežigu odpadkov.
(6) Ministrstvo mora o odobritvi
pogojev obratovanja naprav za sosežig iz prejšnjega odstavka ter sežigalnic iz
četrtega odstavka tega člena in rezultatih opravljenih preverjanj teh odobritev
poročati Evropski komisiji kot del podatkov v skladu z zahtevami o poročanju iz
22. člena te uredbe.
(7) Upravljavec naprave za sosežig ali
sežigalnice mora zagotoviti, da je s sosežigom ali sežigom odpadkov pridobljena
toplota učinkovito uporabljena v največjem mogočem obsegu.
12. člen
(sosežig neobdelanih komunalnih odpadkov)
(1) Upravljavec naprave za sosežig
mora zagotoviti, da pri sosežigu neobdelanih komunalnih odpadkov niso presežene
mejne vrednosti, ki so v skladu s predpisom, ki ureja emisijo snovi v zrak iz
sežigalnic odpadkov in pri sosežigu odpadkov, določene za emisijo snovi v zrak
iz sežigalnice.
(2) Za neobdelane mešane komunalne
odpadke štejejo katerekoli ločeno zbrane gorljive frakcije komunalnih odpadkov
ali njihove mešanice ali mešani komunalni odpadki, ki niso pripravljeni kot
trdno gorivo v skladu s predpisom, ki ureja predelavo nenevarnih odpadkov v
trdno gorivo.
13. člen
(odvajanje odpadne vode, nastale pri
čiščenju odpadnih plinov)
(1) Upravljavec naprave za sosežig ali
sežigalnice mora zagotoviti, da se odpadna voda, nastala pri čiščenju odpadnih
plinov, odvaja v vode ali javno kanalizacijo v skladu s predpisom, ki ureja
emisijo snovi pri odvajanju odpadne vode iz naprav za čiščenje odpadnih plinov
sežigalnice odpadkov in pri sosežigu odpadkov, ter pod pogoji iz
okoljevarstvenega dovoljenja.
(2) Na območju naprave za sosežig ali
sežigalnice in še posebej pri objektih za skladiščenje odpadkov je treba preprečiti
vsako izpuščanje snovi z odvajanjem odpadne vode v tla in površinske ali
podzemne vode, če to ni v skladu s pogoji iz okoljevarstvenega dovoljenja.
(3) Za odpadne padavinske vode in za
onesnaženo odpadno vodo, ki nastane zaradi razlitja ali pri gašenju požara, je
treba na območju naprave za sosežig ali sežigalnice zagotoviti lahko dostopne
in dovolj velike zbiralnike, kjer je pred odvajanjem odpadne vode v vode mogoče
preverjati vsebnost škodljivih snovi v teh odpadnih vodah in jih po potrebi
obdelati.
14. člen
(usposobljenost osebja)
(1) Upravljavec naprave za sosežig ali
sežigalnice mora določiti osebo, ki je odgovorna za izvajanje predpisanih
postopkov obratovanja naprave za sosežig ali sežigalnice, in njenega
namestnika.
(2) Upravljavec naprave za sosežig ali
sežigalnice mora zagotavljati ustrezno strokovno usposobljenost osebja
sežigalnice glede na najnovejšo preizkušeno in na trgu dostopno tehnologijo, da
se preverjanje odpadkov, vodenje obratovalnega dnevnika ter postopki glede
sosežiga ali sežiga odpadkov izvajajo zanesljivo in v skladu s to uredbo.
V. RAVNANJE Z OSTANKI SEŽIGA
15. člen
(ostanki sežiga)
(1) Upravljavec naprave za sosežig ali
sežigalnice mora zagotoviti, da se nastajanje ostankov sežiga in njihova
škodljivost zmanjšata na najmanjšo možno mero.
(2) Ostanke sežiga je treba na območju
naprave za sosežig ali sežigalnice ali zunaj nje v skladu s predpisom, ki ureja
odlaganje odpadkov na odlagališčih, obdelati, če to omogoča uporaba najboljših
razpoložljivih tehnik.
(3) Upravljavec naprave za sosežig ali
sežigalnice mora zaradi ugotovitve fizikalnih in kemičnih ter nevarnih
lastnosti ostankov sežiga pred določitvijo načina obdelave ali odstranjevanja
iz prvega odstavka tega člena zagotoviti izvedbo potrebnih analiz deleža topnih
spojin v njih, zlasti tistih, v katerih so vezane težke kovine.
(4) Izvedbo analiz iz prejšnjega
odstavka je treba vpisovati v obratovalni dnevnik, rezultate opravljenih analiz
pa mora upravljavec naprave za sosežig ali sežigalnice dostaviti ministrstvu
kot prilogo k letnemu poročilu o delovanju in spremljanju naprave za preteklo
koledarsko leto iz 17. člena te uredbe.
(5) Ostanke sežiga je treba glede na
njihovo predvideno predelavo ali odstranjevanje skladiščiti med seboj ločeno in
pri tem uporabiti postopke, ki omogočajo lažje ravnanje in čim večjo
učinkovitost v vseh nadaljnjih stopnjah predelave ali odstranjevanja.
(6) V napravi za sosežig ali
sežigalnici je treba zagotoviti, da se prah iz naprave za sosežig ali
sežigalnice, suhi ostanki čiščenja odpadnih plinov ali drugi suhi prašni
ostanki sežiga prevažajo in začasno skladiščijo v zaprtih posodah ali na drug
način, ki preprečuje razprševanje prahu v okolje.
VI. SPREMLJANJE STANJA OBRATOVANJA
16. člen
(obratovalni monitoring)
Za spremljanje parametrov, pogojev in
masnih koncentracij, pomembnih za sosežig ali sežig mora upravljavec naprave za
sosežig ali sežigalnice zagotoviti namestitev merilne opreme in uporabo
merilnih metod v skladu s predpisom, ki ureja emisijo snovi v zrak iz
sežigalnic odpadkov in pri sosežigu odpadkov, in predpisom, ki ureja emisijo
snovi pri odvajanju odpadne vode iz naprav za čiščenje odpadnih plinov
sežigalnice odpadkov in pri sosežigu odpadkov, ter s programom obratovalnega
monitoringa iz tretjega odstavka 4. člena te uredbe.
VII. SODELOVANJE JAVNOSTI
17. člen
(letno poročilo o delovanju in spremljanju
naprave za sosežig ali sežigalnice)
Upravljavec naprave za sosežig ali
sežigalnice mora zagotoviti, da je javnosti dostopno letno poročilo o delovanju
in spremljanju naprave za sosežig ali sežigalnice. Letno poročilo je
sestavljeno iz štirih poročil, in sicer iz poročil o:
1.    
obdelavi odpadkov s sežiganjem ali sosežiganjem v skladu s predpisom, ki
ureja ravnanje z odpadki,
2.    
emisiji snovi v zrak v skladu s predpisom, ki ureja prve meritve in obratovalni
monitoring emisije snovi v zrak iz nepremičnih virov onesnaževanja ter pogoje
za njegovo izvajanje,
3.    
emisiji snovi v vode v skladu s predpisom, ki ureja prve meritve in
obratovalni monitoring odpadnih vod ter pogoje za njegovo izvajanje,
4.    
analizi deleža topnih spojin v ostankih sežiga, zlasti tistih, v katerih
so vezane težke kovine.
VIII. OBRATOVANJE OB OKVARI NAPRAVE ZA SOSEŽIG ALI
SEŽIGALNICE
18. člen
(ukrepi ob okvarah)
(1) Upravljavec naprave za sosežig ali
sežigalnice mora zagotoviti, da ob okvarah naprave za sosežig ali sežigalnice
ali ob tehnično neizogibnih ustavitvah ali motnjah v delovanju čistilnih ali
merilnih naprav ni presežen čas, določen v okoljevarstvenem dovoljenju, v
katerem koncentracije nadzorovanih snovi v izpustih v zrak in očiščeni odpadni
vodi lahko presegajo mejne vrednosti emisije.
(2) Upravljavec naprave za sosežig ali
sežigalnice mora ob okvari naprave za sosežig ali sežigalnice, takoj ko je
mogoče, zmanjšati ali ustaviti njeno obratovanje do takrat, ko lahko ponovno
zagotovi njeno normalno obratovanje.
(3) Upravljavec naprave za sosežig ali
sežigalnice mora ob okvari iz prvega odstavka tega člena in o izvedenih ukrepih
za ponovno zagotovitev normalnega obratovanja naprave za sosežig ali
sežigalnice obvestiti pristojnega inšpektorja.
IX. POSLOVNIK IN VODENJE EVIDENC
19. člen
(poslovnik)
(1) Upravljavec naprave za sosežig ali
sežigalnice mora zagotoviti izdelavo poslovnika za obratovanje naprave za
sosežig ali sežigalnice.
(2) Poslovnik iz prejšnjega odstavka
obsega:
1.    
naziv upravljavca in opis naprave za sosežig ali sežigalnice,
2.    
vrste in količine odpadkov, ki se lahko sosežigajo ali sežigajo v skladu
z okoljevarstvenim dovoljenjem,
3.    
podatke o obratovanju naprave za sosežig ali sežigalnice, in sicer o:
- 
obratovalnem času,
- 
načinu prevzemanja in preverjanja odpadkov,
- 
načinu in metodah sežiga odpadkov,
- 
ravnanju z odpadnimi plini in odpadnimi vodami
in
- 
ravnanju z ostanki sežiga;
4.    
navodila za izvajanje postopkov preverjanja odpadkov,
5.    
navodila za ravnanje z odpadki med začasnim skladiščenjem,
6.    
navodila za vzdrževalna dela,
7.    
navodila za redne preglede tehničnih objektov in opreme,
8.    
navodila za nadzor obremenjevanja okolja in ukrepanje ob čezmernem
obremenjevanju okolja,
9.    
navodila za ukrepanje ob okoljskih nesrečah in
10.  navodila
za vodenje in shranjevanje obratovalnega dnevnika.
(3) Poslovnik iz prvega odstavka tega
člena mora imeti naslednje priloge:
-      
tehnološki projekt naprave za sosežig ali
sežigalnice, na podlagi katerega je izdano uporabno dovoljenje, in
-      
načrt ravnanja z odpadki iz tretjega odstavka
4. člena te uredbe.
20. člen
(vodenje evidence)
(1) Upravljavec naprave za sosežig ali
sežigalnice mora vodenje evidence, določene s predpisom, ki ureja ravnanje z
odpadki, zagotoviti v obliki obratovalnega dnevnika.
(2) V obratovalni dnevnik iz prejšnjega
odstavka se dnevno vpisujejo podatki o:
-      
količini, vrsti in imetniku prevzetih odpadkov,
-      
preverjanju odpadkov iz 8. člena te uredbe,
-      
ugotovitvah o pomanjkljivi ali napačni
dokumentaciji ali dvomljivi istovetnosti odpadkov,
-      
začasnem skladiščenju ali zavrnitvi odpadkov,
-      
količini in vrsti sosežganih in sežganih
odpadkov,
-      
količini in vrsti ostankov sežiga oziroma
sosežiga,
-      
opravljenih analizah ostankov sežiga oziroma
sosežiga,
-      
predelavi in odstranjevanju ostankov sežiga
oziroma sosežiga,
-      
opravljenih vzdrževalnih delih na napravi za
sosežig ali sežigalnici,
-      
izrednih in drugih pomembnih dogodkih glede
obratovanja naprave za sosežig ali sežigalnice, vključno z delovanjem naprav za
čiščenje odpadnih plinov in odpadnih voda, in
-      
izrednih dogodkih glede naprav za nadzor,
trajnega spremljanja in registriranja pogojev sosežiga ali sežiga.
(3) Obratovalni dnevnik je treba
voditi v skladu s poslovnikom iz 19. člena te uredbe ter ga hraniti do
prenehanja obratovanja naprave za sosežig ali sežigalnice, pri čemer je treba
zagotoviti da se dnevno v pisni obliki shranjujejo podatki o obratovanju
naprave za sosežig ali sežigalnice.
(4) Obratovalni dnevnik iz prejšnjega
odstavka lahko nadomesti računalniško vodena evidenca, če sta način vodenja in
način varstva podatkov računalniško vodene evidence določena v okoljevarstvenem
dovoljenju za obratovanje naprave.
X. POOBLASTILO ZA IZDELAVO OCENE NEVARNIH ODPADKOV
21. člen
(pooblastilo za izdelavo ocene nevarnih
odpadkov)
(1) Oseba, ki izdeluje oceno nevarnih
odpadkov, mora za to dejavnost imeti pooblastilo ministrstva (v nadaljnjem
besedilu: pooblastilo).
(2) Oseba iz prejšnjega odstavka mora
za pridobitev pooblastila izpolnjevati naslednje pogoje:
1.    
je gospodarska družba, zavod ali samostojni podjetnik posameznik in
2.    
ima akreditacijo SIST EN ISO/IEC 17020 za kontrolo odpadkov po postopkih
preizkušanja iz desetega ali enajstega odstavka 7. člena te uredbe, ki so za
posamezno vrsto nevarnih odpadkov potrebni glede na vrsto in vsebnost nevarnih
snovi.
(3) Oseba iz prvega odstavka tega člena
dobi pooblastilo na podlagi vloge pri ministrstvu.
(4) Vloga iz prejšnjega odstavka mora
vsebovati podatke o prosilcu za pooblastilo in navedbo o vrsti, področju in
obsegu izdelave ocene nevarnih odpadkov, za katerega prosilec želi pooblastilo.
Vlogi mora biti priložena akreditacijska listina s prilogami, iz katerih je
razviden obseg akreditacije.
(5) Pooblastilo se izda za nedoločen
čas.
(6) Ministrstvo lahko osebi iz prvega
odstavka tega člena odvzame pooblastilo pred iztekom njegove veljavnosti, če:
1.    
ne izpolnjuje več pogojev iz drugega odstavka tega člena ali
2.    
izdeluje ocene nevarnih odpadkov, za katere nima veljavnega pooblastila,
ali
3.    
ministrstvo ugotovi nepravilnosti pri izdelavi ocene nevarnih odpadkov
ali interpretaciji rezultatov ocene.
(7) Za potrebe izdelave ocen nevarnih
odpadkov ministrstvo vodi seznam izdelovalcev ocen nevarnih odpadkov, ki
vsebuje podatke o:
1.    
imenu in sedežu osebe,
2.    
vrsti, področju in obsegu izdelave ocen nevarnih odpadkov, za katero ima
pooblastilo.
(8) Standard, uporabljen v drugem odstavku
tega člena, je na voljo pri organu, pristojnem za standardizacijo.
XI. POROČANJE KOMISIJI
22. člen
(poročanje Evropski komisiji)
(1) Ministrstvo o izvajanju te uredbe
poroča Evropski komisiji vsaka tri leta.
(2) Poročilo se pripravi na podlagi
vprašalnika Evropske komisije in se pošlje Evropski komisiji najpozneje v
devetih mesecih po izteku triletnega obdobja, ki je zajeto v poročilu.
XII. NADZOR
23. člen
(inšpektorji)
Nadzor nad izvajanjem te uredbe opravljajo
inšpektorji, pristojni za varstvo okolja.
XIII. KAZENSKE DOLOČBE
24. člen
(prekrški)
(1) Z globo od 10.000 eurov do 40.000
eurov se za prekršek kaznuje upravljavec naprave za sosežig ali sežigalnice, ki
je pravna oseba ali samostojni podjetnik posameznik, če:
-      
v nasprotju s prvim odstavkom 4. člena te
uredbe nima okoljevarstvenega dovoljenja za obratovanje naprave za sosežig,
-      
v nasprotju z drugim odstavkom 4. člena te
uredbe nima okoljevarstvenega dovoljenja za obratovanje sežigalnice,
-      
načrtuje spremembo v obratovanju, ki bi
vključevala sežig ali sosežig nevarnih odpadkov in ne zagotovi, da se v skladu
z devetim odstavkom 4. člena te uredbe to šteje za večjo spremembo v skladu s
predpisom, ki ureja obratovanje naprav, ki povzročajo onesnaževanje večjega
obsega,
-      
na območju naprave za sosežig ali sežigalnice
ne zagotovi površin za izvajanje prevzema in preverjanja odpadkov ter za
parkiranje in obračanje dostavnih vozil v skladu s prvim odstavkom 5. člena te
uredbe,
-      
na vhodnem delu naprave za sosežig ali
sežigalnice ne namesti tehtnice za odpadke ali ne zagotovi tehtanja odpadkov na
tehtnicah zunaj naprave za sosežig ali sežigalnice ali na vozilih za prevoz
odpadkov v skladu z drugim odstavkom 5. člena te uredbe,
-      
ne opremi naprave za sosežig ali sežigalnice z
napravami za preprečevanje prenašanja prahu in blata s transportnimi vozili z
območja naprave za sosežig ali sežigalnice na vozišča javnih cest v skladu s
tretjim odstavkom 5. člena te uredbe,
-      
ne zagotovi, da se v skladu s četrtim odstavkom
5. člena te uredbe odpadki iz zavrnjenih pošiljk odpadkov ne mešajo z
drugimi odpadki, če se začasno skladiščijo v napravi za sosežig ali sežigalnici,
-      
pred prevzemom odpadkov ne zagotovi njihovega
tehtanja po posameznih vrstah odpadkov iz klasifikacijskega seznama odpadkov v
skladu z drugim odstavkom 6. člena te uredbe,
-      
v nasprotju s tretjim odstavkom 6. člena te
uredbe prevzame nevarne odpadke v obdelavo, ne da bi bila izdelana ocena
nevarnih odpadkov,
-      
v nasprotju z dvanajstim odstavkom 7. člena te
uredbe sprejme v obdelavo nevarne odpadke, za katere ocene nevarnih odpadkov ni
izdelala oseba, ki ima pooblastilo ministrstva za izdelavo ocen odpadkov,
pridobljeno v skladu z 21. členom te uredbe in akreditacijo za preizkusne
metode iz desetega odstavka 7. člena te uredbe,
-      
pred sosežigom ali sežigom odpadkov ne zagotovi
preverjanja prevzetih odpadkov v skladu s prvim odstavkom 8. člena te uredbe,
-      
v nasprotju s prvim odstavkom 9. člena te
uredbe sosežiga ali sežiga odpadke tako, da niso izpolnjeni pogoji za njihov
prevzem in sosežig ali sežig,
-      
v nasprotju s prvim odstavkom 11. člena te
uredbe sežiga odpadke, čeprav za njihov sežig niso izpolnjeni pogoji iz
predpisa, ki ureja emisijo snovi v zrak iz sežigalnic odpadkov in pri sosežigu
odpadkov,
-      
v nasprotju z drugim odstavkom 11. člena te
uredbe sosežiga nevarne odpadke, ki vsebujejo več kot 1% halogeniranih
organskih snovi, izraženih kot klor, čeprav plin, ki nastane pri sosežigu
odpadkov, na nadzorovan in homogen način ter tudi v najbolj neugodnih pogojih
ni segret za dve sekundi na 850 °C ali na 1.100 °C,
-      
ne zagotovi namestitve in uporabe samodejnega
sistema za preprečevanje doziranja odpadkov v skladu s tretjim odstavkom 11.
člena te uredbe,
-      
v skladu s prvim odstavkom 12. člena te uredbe
ne zagotovi, da pri sosežigu neobdelanih mešanih komunalnih odpadkov niso
presežene mejne vrednosti, ki so določene za emisijo snovi v zrak iz
sežigalnice,
-      
ne zagotovi, da se odpadna voda, nastala pri
čiščenju odpadnih plinov, odvaja v vode ali v javno kanalizacijo v skladu s
prvim odstavkom 13. člena te uredbe,
-      
v nasprotju z drugim odstavkom 13. člena te
uredbe na območju naprave za sosežig ali sežigalnice in še posebej pri objektih
za skladiščenje odpadkov ne prepreči izpuščanja snovi z odvajanjem odpadne vode
v tla in površinske ali podzemne vode, če to ni v skladu s pogoji iz
okoljevarstvenega dovoljenja,
-      
v nasprotju s tretjim odstavkom 13. člena te
uredbe ne zagotovi za odpadno padavinsko vodo in za onesnaženo odpadno vodo, ki
nastane zaradi razlitja ali pri gašenju požara, dostopnih in dovolj velikih
zbiralnikov, kjer je pred odvajanjem v vode mogoče preverjati vsebnost
škodljivih snovi v teh odpadnih vodah in jih po potrebi obdelati,
-      
ne zagotovi namestitve merilne opreme in
uporabe merilnih metod v skladu s 16. členom te uredbe,
-      
ne zagotovi, da v skladu s prvim odstavkom 18.
člena te uredbe ob okvarah na napravi za sosežig ali sežigalnici ali ob
tehnično neizogibnih ustavitvah ali motnjah v delovanju čistilnih naprav ali
merilnih naprav ni presežen čas, določen v okoljevarstvenem dovoljenju, v
katerem koncentracije nadzorovanih snovi v izpustih v zrak in očiščeni odpadni
vodi lahko presegajo mejne vrednosti emisije,
-      
ob okvari naprave za sosežig ali sežigalnice ne
zmanjša ali ne ustavi njenega obratovanja do takrat, ko lahko ponovno zagotovi
njeno normalno obratovanje, v skladu z drugim odstavkom 18. člena te uredbe,
ali
-      
ne obvesti pristojnega inšpektorja v skladu s
tretjim odstavkom 18. člena te uredbe.
(2) Z globo od 3.500 eurov do 10.000
eurov se za prekršek kaznuje upravljavec naprave za sosežig ali sežigalnice, ki
je pravna oseba ali samostojni podjetnik posameznik, če:
-      
pri pregledu predpisane spremljajoče
dokumentacije ne preveri njene popolnosti in veljavnosti ali ne preveri ocene
nevarnih odpadkov v skladu z drugim odstavkom 8. člena te uredbe,
-      
ne ugotavlja istovetnosti odpadkov v skladu s
tretjim odstavkom 8. člena te uredbe,
-      
ne izvaja natančnega vizualnega pregleda
istovetnosti odpadkov in njihove onesnaženosti pri določenih pošiljkah nevarnih
odpadkov v skladu s četrtim odstavkom 8. člena te uredbe,
-      
zaradi preverjanja istovetnosti nevarnih
odpadkov s kontrolno kemično analizo odpadkov ne zagotavlja odvzema
reprezentativnih vzorcev naključno izbranih prevzetih odpadkov v skladu s petim
odstavkom 8. člena te uredbe,
-      
ne hrani odvzetih vzorcev najmanj en mesec po
izvedenem sosežigu ali sežigu teh odpadkov v skladu s šestim odstavkom 8. člena
te uredbe,
-      
ne zagotavlja kontrolne kemične analize
reprezentativnih vzorcev za najmanj 2% dostavljenih pošiljk nevarnih odpadkov,
pri katerih je mogoč odvzem reprezentativnega vzorca, v skladu s sedmim
odstavkom 8. člena te uredbe,
-      
v skladu s sedmim odstavkom 8. člena te uredbe
ne zagotavlja kontrolne kemične analize odpadkov pogosteje za pošiljke nevarnih
odpadkov iz četrtega odstavka 7. člena te uredbe in za pošiljke nevarnih
odpadkov imetnikov, katerih odpadki v preteklosti najmanj enkrat niso ustrezali
podatkom v predloženi oceni nevarnih odpadkov,
-      
v okviru kontrolne kemične analize ne preverja
v skladu z osmim odstavkom 8. člena te uredbe zlasti tistih parametrov
odpadkov, na podlagi katerih se lahko ugotovi istovetnost odpadkov glede na
podatke iz njihove dokumentacije in tipična ali verjetna vsebnost nevarnih
snovi v njih,
-      
v nasprotju z devetim odstavkom 8. člena te
uredbe ne zagotovi, da sta odvzem reprezentativnih vzorcev in kontrolna kemična
analiza odpadkov izvedena s preizkusnimi metodami iz priloge 1 te uredbe in da
ju izvede oseba, ki ima akreditacijo nacionalne akreditacijske službe za
izvajanje kemične analize odpadkov po metodah iz priloge 1 te uredbe za najmanj
enega izmed organskih in enega izmed anorganskih parametrov onesnaženosti,
-      
ne vpiše začetka začasnega skladiščenja
odpadkov v obratovalni dnevnik v skladu s tretjim odstavkom 9. člena te uredbe,
-      
ne zavrne prevzema odpadkov ali o zavrnitvi ne
obvesti pristojnega inšpektorja v skladu s četrtim odstavkom 9. člena te
uredbe,
-      
ne zagotovi, da so na obvestilu podatki o
imetniku odpadkov in o osebi, ki je izdelala oceno nevarnih odpadkov, v skladu
s petim odstavkom 9. člena te uredbe,
-      
ne določi osebe, ki je odgovorna za izvajanje
predpisanih postopkov preverjanja odpadkov in njenega namestnika v skladu s
prvim odstavkom 10. člena te uredbe,
-      
ne zagotovi, da je odgovorna oseba ali njen
namestnik med prevzemanjem odpadkov navzoč na lokaciji naprave za sosežig ali
sežigalnici v skladu z drugim odstavkom 10. člena te uredbe,
-      
v nasprotju s prvim odstavkom 14. člena te
uredbe ne določi osebe, ki je odgovorna za izvajanje predpisanih postopkov
obratovanja naprave za sosežig ali sežigalnice, in njenega namestnika,
-      
ne zagotavlja strokovne usposobljenosti osebja
sežigalnice glede na najnovejšo preizkušeno in na trgu dostopno tehnologijo v
skladu z drugim odstavkom 14. člena te uredbe,
-      
ne zagotavlja, da se ostanki sežiga obdelajo v
skladu z drugim odstavkom 15. člena te uredbe,
-      
ne zagotavlja izvedbe potrebnih analiz deleža
topnih spojin v ostankih sežiga, zlasti tistih, v katerih so vezane težke
kovine, v skladu s tretjim odstavkom 15. člena te uredbe,
-      
ne vpiše rezultatov analiz v obratovalni
dnevnik ali ne dostavi rezultatov opravljenih analiz ministrstvu kot prilogo k
letnemu poročilu o delovanju in spremljanju naprave za preteklo koledarsko leto
v skladu s četrtim odstavkom 15. člena te uredbe,
-      
ne skladišči ostankov sežiga med seboj ločeno
in pri tem ne uporablja postopkov, ki omogočajo lažje ravnanje in čim večjo
učinkovitost v vseh nadaljnjih stopnjah predelave ali odstranjevanja, v skladu
s petim odstavkom 15. člena te uredbe,
-      
ne zagotovi, da se prah iz naprave za sosežig
ali sežigalnice, suhi ostanki čiščenja odpadnih plinov ali drugi suhi prašni
ostanki sežiga, prevažajo in vmesno hranijo v zaprtih posodah ali na drug
način, ki preprečuje razprševanje prahu v okolje, v skladu s šestim odstavkom
15. člena te uredbe,
-      
ne zagotovi, da je letno poročilo o delovanju
in spremljanju naprave dostopno javnosti, v skladu s 17. členom te uredbe,
-      
v nasprotju z 19. členom te uredbe nima
poslovnika za obratovanje naprave za sosežig ali sežigalnice ali poslovnik ni
izdelan v skladu z drugim ali tretjim odstavkom 19. člena te uredbe ali
-      
ne vodi evidence, določene s predpisom, ki
ureja ravnanje z odpadki, v obliki obratovalnega dnevnika v skladu z 20. členom
te uredbe.
(3) Z globo od 1.200 eurov do 4.100
eurov se za prekršek iz prvega in drugega odstavka tega člena kaznuje tudi
odgovorna oseba upravljavca naprave za sosežig ali sežigalnice.

Priloga 1: Vzorčenje odpadkov v okviru kemične analize
odpadkov

Uredba o sežiganju odpadkov (Uradni list RS,
št. 68/08)
vsebuje naslednjo prehodno in končni določbi:
»XIV. PREHODNA IN KONČNI DOLOČBI
25. člen
(veljavnost
izdanih okoljevarstvenih dovoljenj)
(1) Okoljevarstvena dovoljenja za
sosežig in sežig odpadkov, izdana v skladu s Pravilnikom o sežiganju odpadkov
(Uradni list RS, št. 32/00, 53/01, 81/02 in 41/04 – ZVO-1), ostanejo v veljavi
do izteka njihove veljavnosti.
(2) Postopki za pridobitev
okoljevarstvenega dovoljenja za sosežig ali sežig odpadkov, začeti pred
uveljavitvijo te uredbe, se končajo v skladu z določbami te uredbe.
(3) Osebe, ki so pridobile pooblastilo
za izdelavo ocen nevarnih odpadkov na podlagi Pravilnika o sežiganju odpadkov
(Uradni list RS, št. 32/00, 53/01, 81/02 in 41/04 – ZVO-1), lahko izdelujejo
ocene nevarnih odpadkov na podlagi tega pooblastila do izteka njegove
veljavnosti.
26. člen
(prenehanje
veljavnosti)
Z dnem uveljavitve te uredbe preneha
veljati Pravilnik o sežiganju odpadkov (Uradni list RS, št. 32/00, 53/01, 81/02
in 41/04 – ZVO-1).
27. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o sežiganju
odpadkov (Uradni list RS, št. 41/09) vsebuje naslednjo prehodno in
končno določbo:
»PREHODNA IN KONČNA DOLOČBA
7. člen
Osebe, ki so pridobile pooblastilo za
izdelavo ocen nevarnih odpadkov pred uveljavitvijo te uredbe, lahko izdelujejo
ocene nevarnih odpadkov na podlagi tega pooblastila do izteka njegove
veljavnosti, vendar ne več kot tri leta po uveljavitvi te uredbe.
8. člen
Ta uredba začne veljati petnajsti dan po
objavi v Uradnem listu Republike Slovenije.«.