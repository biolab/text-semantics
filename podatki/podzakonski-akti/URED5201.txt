I. SPLOŠNE DOLOČBE
1. člen
(vsebina)
(1) Ta uredba zaradi izboljšanja
okolju prijaznega delovanja baterij in akumulatorjev ter okoljevarstveno
učinkovitega ravnanja vseh, ki so vključeni v življenjski krog baterij in
akumulatorjev, od proizvajalcev in distributerjev do njihovih končnih
uporabnikov ter zlasti tistih udeležencev, ki neposredno sodelujejo pri
obdelavi in recikliranju odpadnih baterij in akumulatorjev določa:
1.    
pravila za dajanje baterij in akumulatorjev na
trg, zlasti še prepoved dajanja na trg baterij in akumulatorjev, ki vsebujejo
nevarne snovi,
2.    
posebna pravila za zbiranje, obdelavo,
recikliranje in odstranjevanje odpadnih baterij in akumulatorjev na področju
ravnanja z odpadki in
3.    
izhodišča za pripravo operativnih programov
varstva okolja v zvezi s spodbujanjem zbiranja in recikliranja odpadnih baterij
in akumulatorjev.
(2) S to uredbo se prenaša Direktiva
2006/66/ES Evropskega parlamenta in Sveta z dne 6. septembra 2006 o baterijah
in akumulatorjih ter odpadnih baterijah in akumulatorjih in razveljavitvi
Direktive 91/157/EGS (UL L št. 266 z dne 26. septembra 2006, str. 1), zadnjič
spremenjena z Direktivo (EU) 2018/849 Evropskega parlamenta in Sveta z dne 30.
maja 2018 o spremembi direktiv 2000/53/ES o izrabljenih vozilih, 2006/66/ES o
baterijah in akumulatorjih ter odpadnih baterijah in akumulatorjih ter
2012/19/EU o odpadni električni in elektronski opremi (UL L št. 150 z dne 14.
junija 2018, str. 93), (v nadaljnjem besedilu: Direktiva 2006/66/ES).
(3) Za
vprašanja v zvezi z zbiranjem, obdelavo, recikliranjem in odstranjevanjem
odpadnih baterij in akumulatorjev in v zvezi s splošnimi pogoji ravnanja z
odpadnimi baterijami in akumulatorji, ki niso posebej urejena s to uredbo, se
uporablja predpis, ki ureja ravnanje z odpadki.
2. člen
(uporaba)
(1) Določbe te uredbe se uporabljajo
za vse vrste baterij in akumulatorjev, ne glede na njihovo obliko, velikost,
težo, snovno sestavo ali uporabo, pri tem pa ta uredba ne posega v izvajanje
predpisa, ki ureja ravnanje z izrabljenimi vozili, in predpisa, ki ureja
ravnanje z odpadno električno in elektronsko opremo.
(2) Ta uredba se glede financiranja
zbiranja, obdelave in recikliranja odpadnih baterij in akumulatorjev, zbranih v
skladu s to uredbo, uporablja za vse odpadne baterije in akumulatorje, ne glede
na datum njihovega dajanja na trg.
(3) Ta uredba se ne uporablja za
baterije in akumulatorje v:
1.    
opremi, ki je povezana z zaščito bistvenih
varnostnih interesov države, orožju, strelivu in vojaškem materialu, razen za
proizvode, ki niso predvideni za izrecno vojaške namene;
2.    
opremi, namenjeni za uporabo v vesolju.
3. člen
(izrazi)
Izrazi, uporabljeni v tej uredbi, imajo
naslednji pomen:
1.    
baterija ali akumulator je kakršenkoli vir
električne energije, ki nastane z neposredno pretvorbo kemične energije in je
sestavljen iz ene ali več primarnih celic (ni možna ponovna polnitev) ali ene
ali več sekundarnih celic (možna ponovna polnitev);
2.    
baterijski sklop je kakršenkoli niz baterij ali
akumulatorjev, ki so medsebojno povezani oziroma zapečateni v zunanji ovoj,
tako da tvorijo sklenjeno enoto, ki je končni uporabnik ne more razdeliti ali
odpreti;
3.    
prenosna baterija ali akumulator je baterija,
gumbasta celica, baterijski sklop ali akumulator, ki:
- 
je zapečaten,
- 
je ročno prenosljiv in
- 
ni niti industrijska baterija ali akumulator
niti avtomobilska baterija ali akumulator;
4.    
gumbasta celica je majhna, okrogla prenosna baterija
ali akumulator, katere premer je večji od njene višine in ki se uporablja za
posebne namene, kakor je napajanje slušnih aparatov, ročnih ur, drobne prenosne
opreme in varnostno napajanje;
5.    
avtomobilska baterija ali akumulator je
baterija ali akumulator, ki se uporablja za avtomobilski zaganjalnik,
osvetlitev ali napajanje za vžig;
6.    
industrijska baterija ali akumulator je
baterija ali akumulator, ki je namenjen izključno za industrijsko ali
profesionalno uporabo ali se uporablja v vseh vrstah električnih vozil;
7.    
odpadna baterija ali akumulator je baterija ali
akumulator, ki se uvršča med odpadke v skladu s predpisom, ki ureja ravnanje z
odpadki;
8.    
recikliranje je postopek predelave odpadkov,
pri katerem se odpadni materiali v proizvodnem procesu predelajo za njihov
prvotni ali kakšen drug namen, razen za pridobivanje energije, v skladu s
predpisom, ki ureja ravnanje z odpadki;
9.    
odstranjevanje je katerikoli postopek
odstranjevanja odpadkov v skladu s predpisom, ki ureja ravnaje z odpadki;
10. 
obdelava je katerakoli dejavnost, opravljena na
odpadnih baterijah in akumulatorjih po oddaji v objekt za sortiranje ali v
objekt za pripravo sortiranih baterij in akumulatorjev za recikliranje ali
odstranjevanje;
11. 
naprava je električna ali elektronska oprema v
skladu s predpisom, ki ureja ravnanje z odpadno električno in elektronsko
opremo, v celoti ali delno napajana iz baterij ali akumulatorjev ali pa jo je
možno tako napajati;
12. 
proizvajalec je pravna oseba ali samostojni
podjetnik posameznik, ki ne glede na uporabljeno metodo prodaje, vključno s
prodajo preko svetovnega spleta v skladu z zakonom, ki ureja varstvo
potrošnikov, na ozemlju Republike Slovenije zaradi izvajanja svoje dejavnosti
daje prvič v promet baterije ali akumulatorje, vključno s tistimi, ki so
vgrajeni v naprave ali vozila. Za proizvajalca se šteje tudi pravna oseba ali
samostojni podjetnik posameznik, ki na ozemlju Republike Slovenije daje prvič v
promet baterije ali akumulatorje, pridobljene v drugih državah članicah
Evropske unije (v nadaljnjem besedilu: EU), uvožene iz tretjih držav ali
proizvedene na ozemlju Republike Slovenije, vključno s tistimi baterijami in
akumulatorji, ki so vgrajeni v naprave ali vozila;
13. 
izvorni proizvajalec baterij ali akumulatorjev
je pravna oseba ali samostojni podjetnik posameznik, ki proizvaja baterije ali
akumulatorje na ozemlju Republike Slovenije;
14. 
distributer je oseba, ki končnemu uporabniku v
okviru izvajanja svoje dejavnosti dobavlja baterije in akumulatorje;
15. 
dajanje v promet je dobava ali dajanje baterij
in akumulatorjev iz 2. člena te uredbe na voljo bodisi proti plačilu ali
brezplačno tretji osebi znotraj območja Skupnosti in vključuje uvoz v carinsko
območje Skupnosti;
16. 
brezžično električno orodje je ročno orodje, ki
se napaja iz baterije ali akumulatorja in je namenjeno za vzdrževanje, gradbena
dela ali vrtna opravila;
17. 
stopnja zbiranja za posamezno koledarsko leto
je odstotek, dobljen kot količnik med maso odpadnih prenosnih baterij in
akumulatorjev, zbranih v tem koledarskem letu v skladu s to uredbo in v skladu
s predpisom, ki ureja ravnanje z odpadno električno in elektronsko opremo, in
povprečno letno maso prenosnih baterij in akumulatorjev, ki so jih proizvajalci
prodali neposredno končnim uporabnikom ali tretjim osebam, da bi jih te prodale
končnim uporabnikom na ozemlju Republike Slovenije v tistem koledarskem letu in
v dveh poprejšnjih koledarskih letih (v nadaljnjem besedilu: stopnja zbiranja);
18. 
končni uporabnik je fizična ali pravna oseba,
pri kateri zaradi uporabe baterij ali akumulatorjev nastajajo odpadne baterije
ali akumulatorji;
19. 
končni uporabnik brez predhodnega dobavitelja
je pravna oseba ali samostojni podjetnik posameznik, ki sam uporabi baterije in
akumulatorje, katere sam pridobi v drugi državi članici EU ali uvozi iz tretje
države ali proizvede, vključno z vgrajenimi v naprave ali vozila;
20. 
zbiralec je pravna oseba ali samostojni
podjetnik posameznik, ki v skladu s to uredbo in v skladu s predpisom, ki ureja
ravnanje z odpadki, zbira odpadne baterije in akumulatorje;
21. 
najboljše razpoložljive tehnike so najboljše
razpoložljive tehnike v skladu z zakonom, ki ureja varstvo okolja;
22. 
izvajalec občinske javne službe (v nadaljnjem
besedilu: izvajalec javne službe) je izvajalec občinske gospodarske javne službe
zbiranja in prevoza komunalnih odpadkov v skladu z zakonom, ki ureja varstvo
okolja;
23. 
zbirni center odpadnih baterij in akumulatorjev
(v nadaljnjem besedilu: zbirni center) je objekt ali prostor v objektu, ki ga
upravlja zbiralec odpadnih baterij in akumulatorjev ter je urejen za zbiranje,
razvrščanje in predhodno skladiščenje odpadnih baterij in akumulatorjev pred
njihovo oddajo v obdelavo in recikliranje;
24. 
zbiralnica odpadnih baterij in akumulatorjev je
zabojnik za prepuščanje odpadnih baterij in akumulatorjev, ki je nameščen na
kraju, dostopnem končnim uporabnikom baterij in akumulatorjev, in ga upravlja
zbiralec odpadnih baterij in akumulatorjev;
25. 
nosilec skupnega načrta ravnanja z odpadnimi
baterijami in akumulatorji je pravna oseba ali samostojni podjetnik posameznik,
s katerim se proizvajalci, ki pristopajo k skupnemu načrtu ravnanja z odpadnimi
baterijami in akumulatorji, dogovorijo o njihovem zastopanju pri izvajanju
posameznih opravil pri ravnanju z odpadnimi baterijami in akumulatorji v skladu
s skupnim načrtom ravnanja z odpadnimi baterijami in akumulatorji in o drugih
zadevah v zvezi z njegovim izvajanjem;
26. 
pošiljka odpadnih baterij in akumulatorjev je
celotna količina odpadnih baterij in akumulatorjev, ki jih pri istem
distributerju ali istem izvajalcu javne službe prevzame zbiralec v največ 30
dneh. Pošiljka odpadnih baterij in akumulatorjev je tudi celotna količina
odpadnih baterij in akumulatorjev, ki jih zbiralec prevzame pri končnem
uporabniku ali ki jih zbiralec odda istemu predelovalcu ali odstranjevalcu
odpadnih baterij in akumulatorjev v enem dnevu;
27. 
gospodarski subjekti so vsi proizvajalci,
distributerji, zbiralci, izvajalci recikliranja in drugi izvajalci obdelave
odpadnih baterij in akumulatorjev;
28. 
vrsta baterij in akumulatorjev so prenosne
baterije in akumulatorji, industrijske baterije in akumulatorji ali
avtomobilske baterije in akumulatorji;
29. 
izvorni proizvajalec naprav je pravna oseba ali
samostojni podjetnik posameznik, ki na ozemlju Republike Slovenije proizvaja
naprave, ne glede na to, ali se naprave tržijo z vgrajenimi baterijami ali
akumulatorji ali brez njih;
30. 
uvoznik naprav je pravna oseba ali samostojni
podjetnik posameznik, ki na ozemlje Republike Slovenije uvaža iz tretjih držav
naprave, ki se tržijo z vgrajenimi baterijami ali akumulatorji ali brez njih.
4. člen
(okoljski cilji, določeni za zbiranje
odpadnih prenosnih baterij in akumulatorjev)
(1) V izračun stopnje zbiranja je, ne
glede na določbe predpisa, ki ureja ravnanje z odpadno električno in
elektronsko opremo, potrebno vključiti tudi količine zbranih odpadnih prenosnih
baterij in akumulatorjev ter količine prodanih prenosnih baterij in
akumulatorjev, ki so vgrajeni v naprave.
(2) Stopnja zbiranja ne sme biti
manjša od:
-      
25% do 26. septembra 2012;
-      
45% do 26. septembra 2016.
(3) Stopnjo zbiranja je treba
vrednotiti na podlagi izračuna iz preglednice »Spremljanje skladnosti s cilji
zbiranja« iz Priloge 1, ki je sestavni del te uredbe, pri čemer se letna
prodaja prenosnih baterij in akumulatorjev končnim uporabnikom v posameznem
letu izračuna v skladu z Odločbo Komisije z dne 29. septembra 2008 o
vzpostavitvi skupne metodologije za izračun letne prodaje prenosnih baterij in
akumulatorjev končnim uporabnikom v skladu z Direktivo 2006/66/ES Evropskega
parlamenta in Sveta (UL L št. 262 z dne 1. 10. 2008, str. 39; Odločba
2008/763/ES).
(4) Ministrstvo, pristojno za okolje
(v nadaljnjem besedilu: ministrstvo), o stopnji zbiranja iz prejšnjega odstavka
po elektronski poti poroča Evropski komisiji (v
nadaljnjem besedilu: Komisija) v osemnajstih mesecih po koncu koledarskega
leta, za katero poročilo velja, pri tem pa je treba navesti tudi način
pridobivanja podatkov, potrebnih za izračun stopnje zbiranja.
II. PROIZVODNJA IN DAJANJE BATERIJ IN AKUMULATORJEV V
PROMET
5. člen
(dajanje v promet)
(1) Ne glede na določbe predpisa, ki
ureja vsebnost nevarnih snovi v materialih in sestavnih delih motornih vozil,
je prepovedano dajati v promet:
-      
baterije ali akumulatorje, ne glede na to, ali
so vgrajene v naprave ali ne, ki vsebujejo več kakor 0,0005 % živega
srebra glede na celotno maso, in
-      
prenosne baterije ali akumulatorje, vključno z
vgrajenimi v naprave, ki vsebujejo več kakor 0,002 % kadmija glede na
celotno maso.
(2) Prepoved
iz druge alinee prvega odstavka tega člena se ne uporablja za prenosne baterije
in akumulatorje, namenjene za:
1.    
varnostne in alarmne sisteme, vključno z
zasilno razsvetljavo, in
2.    
medicinsko opremo.
(3) Proizvajalec
na zahtevo pristojnega inšpektorja omogoči vpogled v dokumentacijo o
izpolnjevanju zahtev iz prvega in drugega odstavka tega člena za baterije in
akumulatorje, ki jih daje prvič v promet na ozemlju Republike Slovenije.
(4) Za
uvožene baterije in akumulatorje njihov proizvajalec pridobi dokumentacijo iz
prejšnjega odstavka od izvornega proizvajalca baterij ali akumulatorjev iz
države uvoza in jo posreduje pristojnemu inšpektorju na njegovo zahtevo.
6. člen
(tehnični napredek)
(1) Pri proizvodnji baterij in
akumulatorjev je treba zagotavljati okolju prijaznejše delovanje v njihovi
celotni življenjski dobi, vključno s sodelovanjem v sistemu EU za
okoljevarstveno vodenje organizacij (EMAS). Pri razvoju in trženju baterij in
akumulatorjev je treba z uporabo najboljših razpoložljivih tehnik, ki
prispevajo k zmanjševanju nevarnih snovi v njih ali k nadomeščanju teh snovi z
manj škodljivimi za okolje, zagotoviti predvsem nadomestilo za živo srebro,
kadmij in svinec.
(2) Pri obdelavi in recikliranju
odpadnih baterij in akumulatorjev je treba slediti razvoju novih tehnologij ter
raziskavam na področju okolju prijaznih in stroškovno učinkovitih metod
recikliranja.
7. člen
(zahteve za naprave) 
(1) Izvorni proizvajalec naprav mora
načrtovati naprave tako, da lahko odpadne baterije ali akumulatorje iz naprave
brez težav odstrani končni uporabnik ali za to usposobljena oseba, ki je
neodvisna od izvornega proizvajalca naprav.
(2) Izvorni proizvajalec naprav mora
naprave opremiti z navodili, ki vsebujejo:
1.    
navedbo, kdo lahko iz naprave odstrani odpadne
baterije in akumulatorje (končni uporabnik ali usposobljena oseba iz prejšnjega
odstavka),
2.    
prikaz postopka varnega odstranjevanja baterij
in akumulatorjev iz naprave ter
3.    
navedbo vrste baterij ali akumulatorjev,
vgrajenih v napravo, kadar se naprava trži z vgrajenimi baterijami ali
akumulatorji ali pa so baterije ali akumulatorji napravi priloženi in lahko
odpadne baterije ali akumulatorje iz naprave odstrani končni uporabnik sam.
(3) Uvoznik naprav zagotovi, da so
izpolnjene zahteve iz prvega in drugega odstavka tega člena za naprave, ki jih
uvozi.
(4) Določbi prvega in drugega odstavka
tega člena se ne uporabljata, kadar je treba zaradi varnostnih razlogov, zaradi
delovanja ali iz razlogov medicinske ali podatkovne celovitosti stalno dovajati
energijo, ki zahteva neprekinjeno povezavo med napravo in baterijo ali
akumulatorjem.
III. PRAVILA RAVNANJA Z ODPADNIMI PRENOSNIMI BATERIJAMI
IN AKUMULATORJI
8. člen
(obveznosti končnega uporabnika)
(1) Končni uporabnik ne sme prepuščati
odpadnih prenosnih baterij in akumulatorjev izvajalcu javne službe kot mešani
komunalni odpadek.
(2) Končni uporabnik odpadne prenosne
baterije in akumulatorje v skladu z 9., 10. in 17. členom te uredbe ter
predpisom, ki ureja ravnanje z odpadki:
-      
prepušča distributerju prenosnih baterij in
akumulatorjev,
-      
prepušča izvajalcu javne službe v zbirnih
centrih ločeno zbranih frakcij komunalnih odpadkov ali v premičnih zbiralnicah
ločeno zbranih nevarnih frakcij komunalnih odpadkov, ali
-      
oddaja zbiralcu odpadnih prenosnih baterij in
akumulatorjev.
(3) Končni uporabnik odpadne prenosne
baterije ali akumulatorje, preden jih prepusti distributerju ali izvajalcu
javne službe ali odda zbiralcu odpadnih prenosnih baterij in akumulatorjev,
hrani ločeno od drugih odpadkov.
9. člen
(obveznosti izvajalca javne službe)
(1) Izvajalec
javne službe omogoči končnim uporabnikom za odpadne prenosne baterije in
akumulatorje brezplačno prepuščanje v zbirnih centrih ločeno zbranih frakcij
komunalnih odpadkov ali v premični zbiralnici ločeno zbranih nevarnih frakcij
komunalnih odpadkov.
(2) Ne glede
na določbo prejšnjega odstavka izvajalcu javne službe ni treba brezplačno
prevzemati odpadnih prenosnih baterij in akumulatorjev, ki nastajajo pri
pravnih osebah ali samostojnih podjetnikih posameznikih zaradi izvajanja
gospodarske dejavnosti:
-      
proizvodnje, popravljanja in vzdrževanja
naprav, v katere so vgrajene prenosne baterije ali akumulatorji, ali
-      
predelave odpadnih naprav, v katere so vgrajene
prenosne baterije ali akumulatorji, vključno s predelavo odpadnih naprav v
skladu s predpisom, ki ureja ravnanje z odpadno električno in elektronsko
opremo.
(3) Izvajalec
javne službe vse zbrane odpadne prenosne baterije in akumulatorje odda zbiralcu
odpadnih prenosnih baterij in akumulatorjev brez zahteve za plačilo zaradi
morebitne vrednosti materialov v njih.
10. člen
(obveznosti distributerja)
(1) Distributer na prodajnem mestu
brezplačno prevzema odpadne prenosne baterije in akumulatorje od kateregakoli
končnega uporabnika, ki mu jih želi prepustiti, tudi če končni uporabnik
prepušča odpadne prenosne baterije ali akumulatorje drugega proizvajalca, kakor
je proizvajalec prenosnih baterij in akumulatorjev, ki jih distributer prodaja
na svojem prodajnem mestu, ali če končni uporabnik nima namena kupiti prenosnih
baterij ali akumulatorjev.
(2) Distributer na prodajnem mestu
uredi posebne zabojnike za ločeno zbiranje in začasno skladiščenje prevzetih
odpadnih prenosnih baterij in akumulatorjev. Zabojniki morajo biti ustrezne
kakovosti in oblike in vidno označeni, da so namenjeni za prepuščanje odpadnih
prenosnih baterij in akumulatorjev.
(3) Distributer na vidnem mestu
namesti obvestilo končnim uporabnikom o možnosti brezplačnega prepuščanja
odpadnih prenosnih baterij in akumulatorjev na prodajnem mestu.
(4) Ne glede na določbo prvega
odstavka tega člena distributerju ni treba brezplačno prevzemati odpadnih
prenosnih baterij in akumulatorjev, ki nastajajo pri pravnih osebah ali
samostojnih podjetnikih posameznikih, pri katerih nastajajo odpadne baterije in
akumulatorji zaradi izvajanja gospodarske dejavnosti iz drugega odstavka prejšnjega člena.
(5) Distributer prevzete odpadne
prenosne baterije in akumulatorje odda zbiralcu odpadnih prenosnih baterij in
akumulatorjev brez zahteve za plačilo zaradi morebitne vrednosti materialov v
njih.
(6) Izpolnjevanje obveznosti
distributerja do oddaje prevzetih odpadnih prenosnih baterij in akumulatorjev
in zbiralca odpadnih prenosnih baterij in akumulatorjev do prevzema teh
odpadkov se ugotavlja na podlagi pregleda podatkov iz evidenčnih listov, ki
morajo biti priloženi k vsaki pošiljki odpadnih prenosnih baterij in
akumulatorjev, ko jo distributer odda zbiralcu odpadnih prenosnih baterij in
akumulatorjev v skladu s predpisom, ki ureja ravnanje z odpadki.
(7) Evidenčne liste o pošiljkah
odpadnih prenosnih baterij in akumulatorjev distributer in zbiralec odpadnih
prenosnih baterij in akumulatorjev predložita ministrstvu ali pristojnemu
inšpektorju na njegovo zahtevo.
11. člen
(obveznosti proizvajalca prenosnih baterij
in akumulatorjev)
(1) Proizvajalec prenosnih baterij in
akumulatorjev, ki daje prenosne baterije in akumulatorje prvič v promet na
ozemlju Republike Slovenije, na svoje stroške zagotovi zbiranje odpadnih
prenosnih baterij in akumulatorjev od končnih uporabnikov, distributerjev in
izvajalcev javne službe ter obdelavo in recikliranje tako zbranih odpadnih
prenosnih baterij in akumulatorjev.
(2) Proizvajalec prenosnih baterij in
akumulatorjev pripravi načrt ravnanja z odpadnimi prenosnimi baterijami in
akumulatorji ali pristopi k izvajanju skupnega načrta ravnanja z odpadnimi
prenosnimi baterijami in akumulatorji, s čimer dokazuje izpolnjevanje
obveznosti iz prejšnjega odstavka. Posamezen proizvajalec lahko izpolnjuje
svoje obveznosti le na podlagi enega načrta ali enega skupnega načrta ravnanja
z odpadnimi prenosnimi baterijami in akumulatorji.
(3) Proizvajalec prenosnih baterij in
akumulatorjev lahko zbiranje odpadnih prenosnih baterij in akumulatorjev
zagotavlja sam kot zbiralec odpadnih prenosnih baterij in akumulatorjev ali s
pogodbo prenese svoje obveznosti zbiranja odpadnih prenosnih baterij in
akumulatorjev na zbiralca odpadnih prenosnih baterij in akumulatorjev.
(4) Proizvajalec prenosnih baterij in
akumulatorjev, ki samostojno zagotavlja izpolnjevanje obveznosti iz prvega
odstavka tega člena, zagotovi, da mu zbiralec odpadnih prenosnih baterij in
akumulatorjev redno pošilja podatke o zbranih odpadnih prenosnih baterijah in
akumulatorjih ter oddanih v obdelavo in recikliranje. Proizvajalec prenosnih
baterij in akumulatorjev, ki pristopi k izvajanju skupnega načrta ravnanja z
odpadnimi prenosnimi baterijami in akumulatorji iz 13. člena te uredbe,
zagotovi, da zbiralec odpadnih prenosnih baterij in akumulatorjev redno pošilja
podatke o zbranih odpadnih prenosnih baterijah in akumulatorjih ter oddanih v
obdelavo in recikliranje nosilcu skupnega načrta.
(5) Obveznost proizvajalca prenosnih
baterij in akumulatorjev iz prvega odstavka tega člena ne velja za prenosne
baterije in akumulatorje, ki jih proizvajalec prenosnih baterij in
akumulatorjev daje prvič v promet na ozemlju Republike Slovenije in so vgrajene
v naprave, če zagotavlja zbiranje odpadnih naprav v skladu s predpisom, ki
ureja ravnanje z odpadno električno in elektronsko opremo, ter za prenosne
baterije in akumulatorje, ki se izvozijo v tretje države ali iznesejo v druge
države članice EU, vključno s tistimi, vgrajenimi v naprave, ki se izvozijo ali
iznesejo iz Republike Slovenije.
12. člen
(načrt ravnanja z odpadnimi prenosnimi
baterijami in akumulatorji)
(1) Ministrstvo z odločbo potrdi
skladnost načrta ravnanja z odpadnimi prenosnimi baterijami in akumulatorji z
zahtevami te uredbe in ga vpiše v evidenco teh načrtov iz 14. člena te uredbe,
če:
-      
je proizvajalec vpisan v evidenco proizvajalcev
in pridobiteljev električne in elektronske opreme v skladu s predpisom, ki
ureja okoljsko dajatev za onesnaževanje okolja zaradi nastajanja odpadne
električne in elektronske opreme,
-      
je predloženi predlog načrta ravnanja z
odpadnimi prenosnimi baterijami in akumulatorji izdelan v skladu s to uredbo in
je z njim zagotovljeno ravnanje z odpadnimi prenosnimi baterijami in
akumulatorji v skladu z zahtevami iz te uredbe, in
-      
zbiralci odpadnih prenosnih baterij in
akumulatorjev, ki so navedeni v načrtu ravnanja z odpadnimi prenosnimi
baterijami in akumulatorji, izpolnjujejo pogoje za vpis v evidenco zbiralcev iz
16. člena te uredbe.
(2) Proizvajalec prenosnih baterij in
akumulatorjev k vlogi za potrditev načrta ravnanja z odpadnimi prenosnimi
baterijami in akumulatorji priloži predlog tega načrta, ki vsebuje podatke o:
-      
firmi in sedežu ali osebnem imenu in naslovu
proizvajalca prenosnih baterij in akumulatorjev,
-      
predvidenem načinu in obsegu prevzemanja
odpadnih prenosnih baterij in akumulatorjev od končnih uporabnikov,
distributerjev in izvajalcev javne službe,
-      
imenu in sedežu oseb, ki nameravajo kot
zbiralci prevzemati odpadne prenosne baterije in akumulatorje iz prejšnje
alinee,
-      
vrsti in zmogljivosti sredstev in opreme za
predhodno skladiščenje odpadnih prenosnih baterij in akumulatorjev pri
izvajalcih javne službe v zbirnih centrih ločeno zbranih frakcij komunalnih
odpadkov,
-      
vrsti in zmogljivosti zbiralnic odpadnih
prenosnih baterij in akumulatorjev, ki jih nameravajo upravljati oziroma
uporabljati osebe iz druge alinee tega odstavka,
-      
vrsti in zmogljivosti sredstev in opreme oseb
iz druge alinee tega odstavka za prevzemanje odpadnih prenosnih baterij in
akumulatorjev ter za njihovo oddajo in skladiščenje v zbirnih centrih ter
oddajo v obdelavo in recikliranje,
-      
predvideni letni količini prevzetih odpadnih
prenosnih baterij in akumulatorjev, izraženi v kilogramih in ocenjeni iz
podatkov o letni količini prenosnih baterij in akumulatorjev, ki jih je dal
proizvajalec prenosnih baterij in akumulatorjev v promet v preteklem letu,
-      
predvidenih izvajalcih obdelave in recikliranja
odpadnih prenosnih baterij in akumulatorjev, in
-      
predvidenih informacijskih kampanjah za
obveščanje javnosti, zlasti končnih uporabnikov.
(3) Priloga k predlogu načrta ravnanja
z odpadnimi prenosnimi baterijami in akumulatorji so tudi izjave v načrtu
navedenih zbiralcev odpadnih prenosnih baterij in akumulatorjev, da bodo v
skladu s tem načrtom zbirali odpadne prenosne baterije in akumulatorje in
zagotavljali njihovo oddajo v obdelavo in recikliranje.
13. člen
(skupni načrt ravnanja z odpadnimi
prenosnimi baterijami in akumulatorji)
(1) Če več proizvajalcev prenosnih
baterij in akumulatorjev zaradi izpolnjevanja obveznosti, določenih v tej
uredbi, pripravi skupni načrt ravnanja z odpadnimi prenosnimi baterijami in
akumulatorji, podpišejo dogovor o pristopu k skupnemu načrtu.
(2) Proizvajalci prenosnih baterij in
akumulatorjev, ki pristopijo k izvajanju skupnega načrta ravnanja z odpadnimi
prenosnimi baterijami in akumulatorji, pooblastijo pravno osebo ali
samostojnega podjetnika posameznika kot nosilca skupnega načrta za usklajevanje
in vodenje vseh skupnih opravil, ki jih je treba izvesti v skladu s tem
načrtom.
(3) Ministrstvo z odločbo potrdi
skladnost skupnega načrta ravnanja z odpadnimi prenosnimi baterijami in
akumulatorji z zahtevami te uredbe in ga vpiše v evidenco teh načrtov iz 14.
člena te uredbe, če:
-      
so vsi proizvajalci, ki so pristopili k
izvajanju skupnega načrta vpisani v evidenco proizvajalcev in pridobiteljev
električne in elektronske opreme v skladu s predpisom, ki ureja okoljsko
dajatev za onesnaževanje okolja zaradi nastajanja odpadne električne in
elektronske opreme,
-      
so vsi proizvajalci, ki so pristopili k izvajanju
skupnega načrta podpisali dogovor iz prvega odstavka tega člena,
-      
je predlog skupnega načrta ravnanja z odpadnimi
prenosnimi baterijami in akumulatorji in je z njim zagotovljeno ravnanje z
odpadnimi prenosnimi baterijami in akumulatorji v skladu s to uredbo, in
-      
zbiralci odpadnih prenosnih baterij in
akumulatorjev, ki so navedeni v skupnem načrtu ravnanja z odpadnimi prenosnimi
baterijami in akumulatorji, izpolnjujejo pogoje za vpis v evidenco zbiralcev iz
16. člena te uredbe.
(4) Nosilec skupnega načrta ravnanja z
odpadnimi prenosnimi baterijami in akumulatorji v imenu proizvajalcev iz prvega
odstavka tega člena k vlogi za potrditev skupnega načrta ravnanja z odpadnimi
prenosnimi baterijami in akumulatorji priloži predlog skupnega načrta, ki poleg
podatkov iz druge do devete alinee drugega odstavka prejšnjega člena vsebuje
tudi podatke o firmi in njenem sedežu ali osebnem imenu in naslovu nosilca skupnega načrta.
(5) Priloge k predlogu skupnega načrta
ravnanja z odpadnimi prenosnimi baterijami in akumulatorji so tudi:
-      
izjave v skupnem načrtu navedenih zbiralcev
odpadnih prenosnih baterij in akumulatorjev, da bodo v skladu s skupnim načrtom
zbirali odpadne prenosne baterije in akumulatorje in zagotavljali njihovo
oddajo v obdelavo in recikliranje,
-      
seznam vseh proizvajalcev prenosnih baterij in
akumulatorjev, ki pristopajo k skupnemu načrtu ravnanja z odpadnimi prenosnimi
baterijami in akumulatorji, in
-      
dogovor o pristopu k skupnemu načrtu ravnanja z
odpadnimi prenosnimi baterijami in akumulatorji, iz katerega so razvidna
pooblastila nosilcu skupnega načrta ravnanja z odpadnimi prenosnimi baterijami
in akumulatorji.
14. člen
(evidenca načrtov ravnanja z odpadnimi
prenosnimi baterijami in akumulatorji)
(1) Ministrstvo v evidenci načrtov
ravnanja z odpadnimi prenosnimi baterijami in akumulatorji vodi načrte iz 12.
člena te uredbe in skupne načrte iz prejšnjega člena.
(2) V evidenci načrtov ravnanja z
odpadnimi prenosnimi baterijami in akumulatorji se vodijo podatki o zaporedni
številki načrta oziroma skupnega načrta ravnanja z odpadnimi prenosnimi
baterijami in akumulatorji ter podatki o firmi in sedežu ali osebnem imenu in
naslovu proizvajalca, zbiralca, predelovalca in nosilca skupnega načrta.
(3) Nosilec načrta oziroma skupnega
načrta ravnanja z odpadnimi prenosnimi baterijami in akumulatorji pisno prijavi
ministrstvu vsako večjo spremembo načrta oziroma skupnega načrta ravnanja z
odpadnimi prenosnimi baterijami in akumulatorji ali spremembo firme, sedeža,
imena ali naslova proizvajalca, kar izkazuje s potrdilom o oddani pošiljki.
(4) Za večjo spremembo iz prejšnjega
odstavka se šteje vsaka sprememba, ki vpliva na izpolnjevanje obveznosti
proizvajalcev po tej uredbi, zlasti pa sprememba glede vključenih zbiralcev ali
predelovalcev. V primeru skupnega načrta ravnanja z odpadnimi prenosnimi
baterijami in akumulatorji se odstop obstoječega ali pristop novega
proizvajalca k izvajanju skupnega načrta šteje za večjo spremembo.
(5) Nosilec načrta oziroma skupnega
načrta ravnanja z odpadnimi prenosnimi baterijami in akumulatorji lahko začne
izvajati spremenjeni načrt ali skupni načrt takoj po pisni prijavi iz tretjega
odstavka tega člena.
(6) Če ministrstvo ugotovi, da je
prijavljena sprememba načrta oziroma skupnega načrta ravnanja z odpadnimi
prenosnimi baterijami in akumulatorji in je z njo zagotovljeno ravnanje z
odpadnimi prenosnimi baterijami in akumulatorji v skladu s to uredbo, spremembo
z odločbo vpiše v evidenco načrtov ravnanja z odpadnimi prenosnimi baterijami
in akumulatorji iz prvega odstavka tega člena.
(7) Če ministrstvo v šestih mesecih od
prejema prijave iz tretjega odstavka tega člena ugotovi, da sprememba načrta
oziroma skupnega načrta ravnanja z odpadnimi prenosnimi baterijami in
akumulatorji ni v skladu s to uredbo in z njo ni zagotovljeno ravnanje z
odpadnimi prenosnimi baterijami in akumulatorji v skladu z zahtevami iz te
uredbe, nosilca načrta oziroma skupnega načrta ravnanja z odpadnimi prenosnimi
baterijami in akumulatorji o tem pisno obvesti in ga pozove, da v določenem
roku odpravi ugotovljene pomanjkljivosti ter da o tem pisno obvesti
ministrstvo.
(8) Če nosilec načrta oziroma skupnega
načrta ravnanja z odpadnimi prenosnimi baterijami in akumulatorji v določenem
roku ministrstvu ne posreduje obvestila iz prejšnjega odstavka, se šteje, da
pomanjkljivosti ni odpravil.
(9) Nosilec skupnega načrta ravnanja z
odpadnimi prenosnimi baterijami in akumulatorji vodi evidenco proizvajalcev
prenosnih baterij in akumulatorjev, ki so pristopili k izvajanju skupnega
načrta ravnanja z odpadnimi prenosnimi baterijami in akumulatorji, in na
zahtevo ministrstva ali pristojnega inšpektorja omogoči vpogled v to evidenco.
15. člen
(izbris iz evidence načrtov ravnanja z
odpadnimi prenosnimi baterijami in akumulatorji)
(1) Ministrstvo izbriše načrt oziroma
skupni načrt ravnanja z odpadnimi prenosnimi baterijami in akumulatorji iz
evidence iz prejšnjega člena in o tem nosilcu načrta izda odločbo, če:
-      
nosilec ne zagotavlja izpolnjevanja zahtev v
zvezi z ravnanjem z odpadnimi prenosnimi baterijami in akumulatorji v skladu z
načrtom oziroma skupnim načrtom ravnanja z odpadnimi prenosnimi baterijami in
akumulatorji,
-      
nosilec v roku iz sedmega odstavka prejšnjega
člena ne odpravi zahtevanih pomanjkljivosti načrta oziroma skupnega načrta
ravnanja z odpadnimi prenosnimi baterijami in akumulatorji,
-      
nosilec ne zagotovi poročila o ravnanju s
prevzetimi odpadnimi prenosnimi baterijami in akumulatorji v skladu s to uredbo
ali
-      
to predlaga proizvajalec iz 12. člena te
uredbe, proizvajalec iz 13. člena te uredbe ali nosilec skupnega načrta.
(2) V primeru iz prve alinee
prejšnjega odstavka se izbris iz evidence iz prejšnjega člena lahko opravi na
podlagi pravnomočne odločbe pristojnega inšpektorja, v primeru iz druge in
tretje alinee pa po uradni dolžnosti.
16. člen
(vpis v evidenco zbiralcev odpadkov)
(1) Zbiralec odpadnih prenosnih
baterij in akumulatorjev lahko začne zbiranje odpadnih prenosnih baterij in
akumulatorjev, ko pridobi odločbo ministrstva o vpisu v evidenco zbiralcev
odpadkov v skladu s predpisom, ki ureja ravnanje z odpadki.
(2) V evidenci iz prejšnjega odstavka
se poleg podatkov iz predpisa, ki ureja ravnanje z odpadki, vodi tudi podatek o
vrsti odpadnih baterij ali akumulatorjev v skladu s to uredbo.
(3) K vlogi za vpis v evidenco
zbiralcev odpadkov mora biti poleg načrta zbiranja odpadnih prenosnih baterij
in akumulatorjev, izdelanega v skladu s predpisom, ki ureja ravnanje z odpadki,
priložena tudi navedba številke načrta oziroma skupnega načrta ravnanja z
odpadnimi prenosnimi baterijami in akumulatorji iz evidence iz 14. člena te
uredbe, ki ga zadeva načrt zbiranja odpadnih prenosnih baterij in
akumulatorjev.
17. člen
(obveznosti zbiralca odpadnih prenosnih
baterij in akumulatorjev)
(1) Zbiralec odpadnih prenosnih
baterij in akumulatorjev zbira odpadne prenosne baterije in akumulatorje in
zagotavlja oddajo tistih, ki se jih da identificirati, v obdelavo in
recikliranje v obsegu in na način, ki je zanj določen v načrtu oziroma skupnem
načrtu ravnanja z odpadnimi prenosnimi baterijami in akumulatorji.
(2) Zbiralec odpadnih prenosnih
baterij in akumulatorjev prevzema odpadne prenosne baterije in akumulatorje od
končnih uporabnikov, distributerjev in izvajalcev javne službe brez zahteve po
plačilu zaradi morebitnih stroškov, ki nastanejo pri zbiranju ter oddaji v
obdelavo in recikliranje prevzetih odpadnih prenosnih baterij in akumulatorjev.
(3) Ne glede na določbo prejšnjega
odstavka zbiralcu odpadnih prenosnih baterij in akumulatorjev ni treba
zagotavljati brezplačnega prevzema odpadnih prenosnih baterij in akumulatorjev,
ki nastajajo pri predelavi odpadnih naprav v skladu s predpisom, ki ureja
ravnanje z odpadno električno in elektronsko opremo.
(4) Če zbiralec odpadnih prenosnih
baterij in akumulatorjev vzpostavi zbiralnico odpadnih prenosnih baterij in
akumulatorjev, mu za njeno obratovanje ni treba pridobiti okoljevarstvenega
dovoljenja v skladu s predpisom, ki ureja ravnanje z odpadki.
18. člen
(zbirni centri)
Zbiralec odpadnih prenosnih baterij in
akumulatorjev za zbiranje, razvrščanje in predhodno skladiščenje prevzetih odpadnih
prenosnih baterij in akumulatorjev uredi enega ali več zbirnih centrov, tako da
upošteva:
1.    
gostoto poseljenosti in obseg nastajanja
odpadnih prenosnih baterij in akumulatorjev,
2.    
porazdelitev prodajnih mest distributerjev ter
količine nastajanja odpadnih prenosnih baterij in akumulatorjev na posameznem
območju in
3.    
prostorsko razmestitev oziroma oddaljenost od
objektov, v katerih zbrane odpadne prenosne baterije in akumulatorje obdelujejo
ali reciklirajo.
19. člen
(prevzem odpadnih prenosnih baterij in akumulatorjev
od izvajalca javne službe)
(1) Ob prevzemu odpadnih prenosnih
baterij in akumulatorjev od izvajalca javne službe zbiralec odpadnih prenosnih
baterij in akumulatorjev in izvajalec javne službe pri določanju medsebojnega
priznavanja stroškov ravnanja z odpadnimi prenosnimi baterijami in akumulatorji
upoštevata naslednja merila za ugotavljanje stroškov:
1.    
stroški izvajalca javne službe so stroški
postavitve in vzdrževanja posebnega zabojnika za predhodno skladiščenje
odpadnih prenosnih baterij in akumulatorjev v zbirnem centru ločeno zbranih
frakcij komunalnih odpadkov,
2.    
stroški zbiralca odpadnih prenosnih baterij in
akumulatorjev so:
-  
stroški skladiščenja odpadnih prenosnih baterij
in akumulatorjev v zbirnih centrih ločeno zbranih frakcij komunalnih odpadkov
za čas skladiščenja, ki presega 30 dni,
-  
stroški prevzemanja odpadkov iz prejšnje
alinee, in to za nakladanje in tehtanje prevzetih odpadnih prenosnih baterij in
akumulatorjev in za podobna opravila,
-  
vsi drugi stroški, za katere se zaradi prevzema
odpadnih prenosnih baterij in akumulatorjev dogovorita izvajalec javne službe
in zbiralec odpadnih prenosnih baterij in akumulatorjev.
(2) Način določanja višine stroškov iz
prejšnjega odstavka, ki jih plača zbiralec odpadnih prenosnih baterij in
akumulatorjev izvajalcu javne službe, določi minister, pristojen za varstvo
okolja.
(3) Če prevzema odpadne prenosne
baterije in akumulatorje od posameznega izvajalca javne službe več zbiralcev
odpadnih prenosnih baterij in akumulatorjev, objavi deleže prevzemanja odpadnih
prenosnih baterij in akumulatorjev za posameznega zbiralca odpadnih prenosnih
baterij in akumulatorjev in druge informacije v zvezi s prevzemanjem odpadnih
prenosnih baterij ministrstvo na svojih spletnih straneh, pri tem pa upošteva
količine prenosnih baterij in akumulatorjev, ki jih dajejo v promet
proizvajalci, za katere izvaja prevzemanje odpadnih baterij in akumulatorjev
posamezni zbiralec odpadnih prenosnih baterij in akumulatorjev.
IV. PRAVILA RAVNANJA Z ODPADNIMI INDUSTRIJSKIMI
BATERIJAMI IN AKUMULATORJI
20. člen
(obveznosti proizvajalca industrijskih
baterij in akumulatorjev)
(1) Proizvajalec industrijskih baterij
in akumulatorjev, ki daje industrijske baterije in akumulatorje prvič v promet
na ozemlju Republike Slovenije, na svoje stroške zagotovi zbiranje odpadnih
industrijskih baterij in akumulatorjev od končnih uporabnikov ter obdelavo in
recikliranje zbranih odpadnih industrijskih baterij in akumulatorjev.
(2) Proizvajalec industrijskih baterij
in akumulatorjev pripravi načrt ravnanja z odpadnimi industrijskimi baterijami
in akumulatorji ali pristopi k izvajanju skupnega načrta ravnanja z odpadnimi
industrijskimi baterijami in akumulatorji, s čimer dokazuje izpolnjevanje
obveznosti iz prejšnjega odstavka. Posamezen proizvajalec lahko izpolnjuje
svoje obveznosti le na podlagi enega načrta oziroma skupnega načrta ravnanja z
odpadnimi industrijskimi baterijami in akumulatorji.
(3) Proizvajalec industrijskih baterij
in akumulatorjev lahko zbiranje odpadnih industrijskih baterij in akumulatorjev
zagotavlja sam kot zbiralec odpadnih industrijskih baterij in akumulatorjev ali
s pogodbo prenese svoje obveznosti zbiranja odpadnih industrijskih baterij in
akumulatorjev na zbiralca odpadnih industrijskih baterij in akumulatorjev.
(4) Proizvajalec industrijskih baterij
in akumulatorjev, ki samostojno zagotavlja izpolnjevanje obveznosti iz prvega
odstavka tega člena, zagotovi, da mu zbiralec odpadnih industrijskih baterij in
akumulatorjev redno pošilja podatke o zbranih odpadnih industrijskih baterijah
in akumulatorjih ter oddanih v obdelavo in recikliranje. Proizvajalec
industrijskih baterij in akumulatorjev, ki pristopi k izvajanju skupnega načrta
ravnanja z odpadnimi industrijskimi baterijami in akumulatorji iz 22. člena te
uredbe, zagotovi, da zbiralec odpadnih industrijskih baterij in akumulatorjev
redno pošilja podatke o zbranih odpadnih industrijskih baterijah in
akumulatorjih ter oddanih v obdelavo in recikliranje nosilcu skupnega načrta.
(5) Obveznost proizvajalca
industrijskih baterij in akumulatorjev iz prvega odstavka tega člena ne velja
za industrijske baterije in akumulatorje, ki jih proizvajalec industrijskih
baterij in akumulatorjev daje prvič v promet na ozemlju Republike Slovenije in
so vgrajene v naprave, če zagotavlja zbiranje odpadnih naprav v skladu s
predpisom, ki ureja ravnanje z odpadno električno in elektronsko opremo, in za
industrijske baterije in akumulatorje, ki se izvozijo v tretje države ali
iznesejo v druge države članice EU, vključno z vgrajenimi v naprave, ki se
izvozijo ali iznesejo iz Republike Slovenije.
21. člen
(načrt ravnanja z odpadnimi industrijskimi
baterijami in akumulatorji)
(1) Ministrstvo z odločbo potrdi
skladnost načrta ravnanja z odpadnimi industrijskimi baterijami in akumulatorji
z zahtevami te uredbe in ga vpiše v evidenco teh načrtov iz 23. člena te
uredbe, če:
-      
je predloženi predlog načrta ravnanja z
odpadnimi industrijskimi baterijami in akumulatorji izdelan v skladu s to
uredbo in je z njim zagotovljeno ravnanje z odpadnimi industrijskimi baterijami
in akumulatorji v skladu z zahtevami iz te uredbe, in
-      
zbiralci odpadnih industrijskih baterij in akumulatorjev,
ki so navedeni v načrtu ravnanja z odpadnimi industrijskimi baterijami in
akumulatorji, izpolnjujejo pogoje za vpis v evidenco zbiralcev iz 16. člena te
uredbe.
(2) Proizvajalec industrijskih baterij
in akumulatorjev k vlogi za potrditev načrta ravnanja z odpadnimi
industrijskimi baterijami in akumulatorji priloži predlog tega načrta, ki
vsebuje podatke o:
-      
firmi in sedežu ali osebnem imenu in naslovu
proizvajalca industrijskih baterij in akumulatorjev,
-      
predvidenem načinu in obsegu prevzemanja odpadnih
industrijskih baterij in akumulatorjev od končnih uporabnikov,
-      
imenu in sedežu oseb, ki nameravajo kot
zbiralci prevzemati odpadne industrijske baterije in akumulatorje iz prejšnje
alinee,
-      
vrsti in zmogljivosti sredstev in opreme oseb
iz prejšnje alinee za prevzemanje odpadnih industrijskih baterij in
akumulatorjev ter za njihovo oddajo in skladiščenje v zbirnih centrih ter
oddajo v obdelavo in recikliranje,
-      
predvideni letni količini prevzetih odpadnih
industrijskih baterij in akumulatorjev, izraženi v kilogramih in ocenjeni iz
podatkov o letni količini industrijskih baterij in akumulatorjev, ki jih je dal
proizvajalec industrijskih baterij in akumulatorjev v promet v preteklem letu,
-      
predvidenih izvajalcih obdelave in recikliranja
odpadnih industrijskih baterij in akumulatorjev, in
-      
predvidenih informacijskih kampanjah za
obveščanje javnosti, zlasti končnih uporabnikov.
(3) Priloga k predlogu načrta ravnanja
z odpadnimi industrijskimi baterijami in akumulatorji so tudi izjave v načrtu
navedenih zbiralcev odpadnih industrijskih baterij in akumulatorjev, da bodo v
skladu s tem načrtom zbirali odpadne industrijske baterije in akumulatorje in
zagotavljali njihovo oddajo v obdelavo in recikliranje.
22. člen
(skupni načrt ravnanja z odpadnimi
industrijskimi baterijami in akumulatorji)
(1) Več proizvajalcev industrijskih
baterij in akumulatorjev lahko zaradi izpolnjevanja obveznosti, določenih v tej
uredbi, pripravi skupni načrt ravnanja z odpadnimi industrijskimi baterijami in
akumulatorji in podpiše dogovor o pristopu k temu skupnemu načrtu.
(2) Proizvajalci industrijskih baterij
in akumulatorjev, ki pristopajo k izvajanju skupnega načrta ravnanja z
odpadnimi industrijskimi baterijami in akumulatorji, pooblastijo pravno osebo
ali samostojnega podjetnika posameznika kot nosilca skupnega načrta za
usklajevanje in vodenje vseh skupnih opravil, ki jih je treba izvesti v skladu
s tem načrtom.
(3) Ministrstvo z odločbo potrdi
skladnost skupnega načrta ravnanja z odpadnimi industrijskimi baterijami in
akumulatorji z zahtevami te uredbe in ga vpiše v evidenco teh načrtov iz 23.
člena te uredbe, če:
-      
so vsi proizvajalci, ki so pristopili k
izvajanju skupnega načrta podpisali dogovor iz prvega odstavka tega člena,
-      
je predloženi predlog skupnega načrta ravnanja
z odpadnimi industrijskimi baterijami in akumulatorji izdelan v skladu s to
uredbo in je z njim zagotovljeno ravnanje z odpadnimi industrijskimi baterijami
in akumulatorji v skladu z zahtevami iz te uredbe, in
-      
zbiralci odpadnih industrijskih baterij in
akumulatorjev, ki so navedeni v skupnem načrtu ravnanja z odpadnimi
industrijskimi baterijami in akumulatorji, izpolnjujejo pogoje za vpis v
evidenco zbiralcev iz 16. člena te uredbe.
(4) Nosilec skupnega načrta ravnanja z
odpadnimi industrijskimi baterijami in akumulatorji v imenu proizvajalcev iz
prvega odstavka tega člena k vlogi za potrditev skupnega načrta ravnanja z
odpadnimi industrijskimi baterijami in akumulatorji priloži predlog skupnega
načrta, ki poleg podatkov iz druge do sedme alinee drugega odstavka prejšnjega
člena vsebuje tudi podatke o firmi in njenem sedežu ali osebnem imenu in
naslovu nosilca skupnega načrta.
(5) Priloge k predlogu skupnega načrta
ravnanja z odpadnimi industrijskimi baterijami in akumulatorji so tudi:
-      
izjave v skupnem načrtu navedenih zbiralcev
odpadnih industrijskih baterij in akumulatorjev, da bodo v skladu s tem skupnim
načrtom zbirali odpadne industrijske baterije in akumulatorje in zagotavljali
njihovo oddajo v obdelavo in recikliranje,
-      
seznam vseh proizvajalcev industrijskih baterij
in akumulatorjev, ki pristopajo k skupnemu načrtu ravnanja z odpadnimi
industrijskimi baterijami in akumulatorji, in
-      
dogovor o pristopu k skupnemu načrtu ravnanja z
odpadnimi industrijskimi baterijami in akumulatorji, iz katerega so razvidna
pooblastila nosilcu skupnega načrta ravnanja z odpadnimi industrijskimi
baterijami in akumulatorji.
23. člen
(evidenca načrtov ravnanja z odpadnimi
industrijskimi baterijami in akumulatorji)
(1) Ministrstvo v evidenci načrtov
ravnanja z odpadnimi industrijskimi baterijami in akumulatorji vodi načrte iz
21. člena te uredbe in skupne načrte iz prejšnjega člena.
(2) V evidenci načrtov ravnanja z
odpadnimi industrijskimi baterijami in akumulatorji se vodijo podatki o
zaporedni številki načrta oziroma skupnega načrta ravnanja z odpadnimi
industrijskimi baterijami in akumulatorji ter podatki o firmi in sedežu ali
osebnem imenu in naslovu proizvajalca, zbiralca, predelovalca in nosilca
skupnega načrta.
(3) Nosilec načrta oziroma skupnega
načrta ravnanja z odpadnimi industrijskimi baterijami in akumulatorji pisno
prijavi ministrstvu vsako večjo spremembo načrta oziroma skupnega načrta
ravnanja z odpadnimi industrijskimi baterijami in akumulatorji ali spremembo
firme, sedeža, imena ali naslova proizvajalca, kar izkazuje s potrdilom o
oddani pošiljki.
(4) Za večjo spremembo iz prejšnjega
odstavka se šteje vsaka sprememba, ki vpliva na izpolnjevanje obveznosti
proizvajalcev po tej uredbi, zlasti pa sprememba glede vključenih zbiralcev ali
predelovalcev. V primeru skupnega načrta ravnanja z odpadnimi industrijskimi
baterijami in akumulatorji se odstop obstoječega ali pristop novega
proizvajalca k izvajanju skupnega načrta šteje za večjo spremembo.
(5) Nosilec načrta oziroma skupnega
načrta ravnanja z odpadnimi industrijskimi baterijami in akumulatorji lahko
začne izvajati spremenjeni načrt oziroma skupni načrt takoj po pisni prijavi iz
tretjega odstavka tega člena.
(6) Če ministrstvo ugotovi, da je
prijavljena sprememba načrta oziroma skupnega načrta ravnanja z odpadnimi
industrijskimi baterijami in akumulatorji v skladu s to uredbo in je z njo
zagotovljeno ravnanje z odpadnimi industrijskimi baterijami in akumulatorji v
skladu z zahtevami iz te uredbe, spremembo z odločbo vpiše v evidenco načrtov
ravnanja z odpadnimi industrijskimi baterijami in akumulatorji iz prvega
odstavka tega člena.
(7) Če ministrstvo v šestih mesecih od
prejema prijave iz tretjega odstavka tega člena ugotovi, da sprememba načrta
oziroma skupnega načrta ravnanja z odpadnimi industrijskimi baterijami in
akumulatorji ni v skladu s to uredbo in z njo ni zagotovljeno ravnanje z
odpadnimi industrijskimi baterijami in akumulatorji v skladu z zahtevami iz te
uredbe, nosilca načrta oziroma skupnega načrta ravnanja z odpadnimi
industrijskimi baterijami in akumulatorji o tem pisno obvesti in ga pozove, da
v določenem roku odpravi ugotovljene pomanjkljivosti ter da o tem pisno obvesti
ministrstvo.
(8) Če nosilec načrta oziroma skupnega
načrta ravnanja z odpadnimi industrijskimi baterijami in akumulatorji v
določenem roku ministrstvu ne posreduje obvestila iz prejšnjega odstavka, se
šteje, da pomanjkljivosti ni odpravil.
(9) Nosilec skupnega načrta ravnanja z
odpadnimi industrijskimi baterijami in akumulatorji vodi evidenco proizvajalcev
industrijskih baterij in akumulatorjev, ki so pristopili k izvajanju skupnega
načrta ravnanja z odpadnimi industrijskimi baterijami in akumulatorji, in na
zahtevo ministrstva ali pristojnega inšpektorja omogočiti vpogled v to
evidenco.
24. člen
(izbris iz evidence načrtov ravnanja z
odpadnimi industrijskimi baterijami in akumulatorji)
(1) Ministrstvo izbriše načrt oziroma
skupni načrt ravnanja z odpadnimi industrijskimi baterijami in akumulatorji iz
evidence iz prejšnjega člena in o tem nosilcu načrta izda odločbo, če:
-      
nosilec ne zagotavlja izpolnjevanja zahtev v
zvezi z ravnanjem z odpadnimi industrijskimi baterijami in akumulatorji v
skladu z načrtom oziroma skupnim načrtom ravnanja z odpadnimi industrijskimi
baterijami in akumulatorji,
-      
nosilec v roku iz sedmega odstavka prejšnjega
člena ne odpravi zahtevanih pomanjkljivosti načrta oziroma skupnega načrta
ravnanja z odpadnimi industrijskimi baterijami in akumulatorji,
-      
nosilec ne zagotovi poročila o ravnanju s
prevzetimi odpadnimi industrijskimi baterijami in akumulatorji v skladu s to
uredbo ali
-      
to predlaga proizvajalec iz 21. člena te
uredbe, proizvajalec iz 22. člena te uredbe ali nosilec skupnega načrta.
(2) V primeru iz prve alinee
prejšnjega odstavka se izbris iz evidence iz prejšnjega člena lahko opravi na
podlagi pravnomočne odločbe pristojnega inšpektorja, v primeru iz druge in
tretje alinee pa po uradni dolžnosti.
25. člen
(prevzemanje odpadnih industrijskih
baterij in akumulatorjev)
(1) Proizvajalec industrijskih baterij
in akumulatorjev zagotovi, da se odpadne industrijske baterije in akumulatorji
prevzemajo od končnih uporabnikov brezplačno ne glede na njihovo kemijsko
sestavo ali izvor, prevzem pa ne sme biti pogojen z nakupom nove industrijske
baterije ali akumulatorja.
(2) Ne glede na določbo prejšnjega
odstavka proizvajalcu industrijskih baterij in akumulatorjev ni treba
zagotavljati brezplačnega prevzema odpadnih industrijskih baterij in
akumulatorjev, ki nastajajo pri predelavi odpadnih naprav v skladu s predpisom,
ki ureja ravnanje z odpadno električno in elektronsko opremo.
(3) Proizvajalec industrijskih baterij
in akumulatorjev ali zbiralec, ki zanj zbira odpadne industrijske baterije in
akumulatorje, lahko začne z zbiranjem odpadnih industrijskih baterij in
akumulatorjev, ko pridobi odločbo ministrstva o vpisu v evidenco zbiralcev
odpadkov v skladu s predpisom, ki ureja ravnanje z odpadki.
(4) Za vpis v evidenco iz 16. člena te
uredbe ter za obveznosti zbiralca odpadnih industrijskih baterij in
akumulatorjev se smiselno uporabljajo določbe 16., 17. in 18. člena te uredbe.
(5) Ne glede na določbo prvega
odstavka tega člena lahko proizvajalci industrijskih baterij in akumulatorjev
in uporabniki industrijskih baterij in akumulatorjev sklenejo pogodbe, ki
predvidevajo drugačno ureditev financiranja stroškov zbiranja, obdelave in recikliranja
odpadnih industrijskih baterij in akumulatorjev.
V. PRAVILA RAVNANJA Z ODPADNIMI AVTOMOBILSKIMI
BATERIJAMI IN AKUMULATORJI
26. člen
(obveznosti proizvajalca avtomobilskih
baterij in akumulatorjev)
(1) Proizvajalec avtomobilskih baterij
in akumulatorjev, ki daje avtomobilske baterije in akumulatorje prvič v promet
na ozemlju Republike Slovenije, na svoje stroške zagotovi zbiranje odpadnih
avtomobilskih baterij in akumulatorjev od končnih uporabnikov ter obdelavo in
recikliranje zbranih odpadnih avtomobilskih baterij in akumulatorjev.
(2) Proizvajalec avtomobilskih baterij
in akumulatorjev pripravi načrt ravnanja z odpadnimi avtomobilskimi baterijami
in akumulatorji ali pristopi k izvajanju skupnega načrta ravnanja z odpadnimi
avtomobilskimi baterijami in akumulatorji, s čimer dokazuje izpolnjevanje
obveznosti iz prejšnjega odstavka. Posamezen proizvajalec lahko izpolnjuje
svoje obveznosti le na podlagi enega načrta oziroma skupnega načrta ravnanja z
odpadnimi avtomobilskimi baterijami in akumulatorji.
(3) Proizvajalec avtomobilskih baterij
in akumulatorjev lahko zbiranje odpadnih avtomobilskih baterij in akumulatorjev
zagotavlja sam kot zbiralec odpadnih avtomobilskih baterij in akumulatorjev ali
s pogodbo prenese svoje obveznosti zbiranja odpadnih avtomobilskih baterij in
akumulatorjev na zbiralca odpadnih avtomobilskih baterij in akumulatorjev.
(4) Proizvajalec avtomobilskih baterij
in akumulatorjev, ki samostojno zagotavlja izpolnjevanje obveznosti iz prvega
odstavka tega člena, zagotovi, da mu zbiralec odpadnih avtomobilskih baterij in
akumulatorjev redno pošilja podatke o zbranih odpadnih avtomobilskih baterijah
in akumulatorjih ter oddanih v obdelavo in recikliranje. Proizvajalec
avtomobilskih baterij in akumulatorjev, ki pristopi k izvajanju skupnega načrta
ravnanja z odpadnimi avtomobilskimi baterijami in akumulatorji iz 28. člena te
uredbe, zagotovi, da zbiralec odpadnih avtomobilskih baterij in akumulatorjev
redno pošilja podatke o zbranih odpadnih avtomobilskih baterijah in
akumulatorjih ter oddanih v obdelavo in recikliranje nosilcu skupnega načrta.
(5) Obveznost proizvajalca
avtomobilskih baterij in akumulatorjev iz prvega odstavka tega člena ne velja
za avtomobilske baterije in akumulatorje, ki jih proizvajalec avtomobilskih
baterij in akumulatorjev daje prvič v promet na ozemlju Republike Slovenije in
so vgrajene v vozila v skladu s predpisom, ki ureja ravnanje z izrabljenimi
vozili, ter za avtomobilske baterije in akumulatorje, ki se izvozijo v tretje
države ali iznesejo v druge države članice EU, vključno z vgrajenimi v vozila,
ki se izvozijo ali iznesejo iz Republike Slovenije.
27. člen
(načrt ravnanja z odpadnimi avtomobilskimi
baterijami in akumulatorji)
(1) Ministrstvo z odločbo potrdi
skladnost načrta ravnanja z odpadnimi avtomobilskimi baterijami in akumulatorji
z zahtevami te uredbe in ga vpiše v evidenco teh načrtov iz 29. člena te
uredbe, če:
-      
je predloženi predlog načrta ravnanja z
odpadnimi avtomobilskimi baterijami in akumulatorji izdelan v skladu s to
uredbo in je z njim zagotovljeno ravnanje z odpadnimi avtomobilskimi baterijami
in akumulatorji v skladu z zahtevami iz te uredbe in
-      
zbiralci odpadnih avtomobilskih baterij in
akumulatorjev, ki so navedeni v načrtu ravnanja z odpadnimi avtomobilskimi
baterijami in akumulatorji, izpolnjujejo pogoje za vpis v evidenco zbiralcev iz
16. člena te uredbe.
(2) Proizvajalec avtomobilskih baterij
in akumulatorjev k vlogi za potrditev načrta ravnanja z odpadnimi
avtomobilskimi baterijami in akumulatorji priloži predlog tega načrta, ki
vsebuje podatke o:
-      
firmi in sedežu ali osebnem imenu in naslovu
proizvajalca avtomobilskih baterij in akumulatorjev,
-      
predvidenem načinu in obsegu prevzemanja
odpadnih avtomobilskih baterij in akumulatorjev od končnih uporabnikov,
-      
imenu in sedežu oseb, ki nameravajo kot
zbiralci prevzemati odpadne avtomobilske baterije in akumulatorje iz prejšnje
alinee,
-      
vrsti in zmogljivosti sredstev in opreme oseb
iz prejšnje alinee za prevzemanje odpadnih avtomobilskih baterij in
akumulatorjev ter za njihovo oddajo in skladiščenje v zbirnih centrih ter
oddajo v obdelavo in recikliranje,
-      
predvideni letni količini prevzetih odpadnih
avtomobilskih baterij in akumulatorjev, izraženi v kilogramih in ocenjeni iz
podatkov o letni količini avtomobilskih baterij in akumulatorjev, ki jih je dal
proizvajalec avtomobilskih baterij in akumulatorjev v promet v preteklem letu,
-      
predvidenih izvajalcih obdelave in recikliranja
odpadnih avtomobilskih baterij in akumulatorjev in
-      
predvidenih informacijskih kampanjah za
obveščanje javnosti, zlasti končnih uporabnikov.
(3) Priloga k predlogu načrta ravnanja
z odpadnimi avtomobilskimi baterijami in akumulatorji so tudi izjave v načrtu
navedenih zbiralcev odpadnih avtomobilskih baterij in akumulatorjev, da bodo v
skladu s tem načrtom zbirali odpadne avtomobilske baterije in akumulatorje in
zagotavljali njihovo oddajo v obdelavo in recikliranje.
28. člen
(skupni načrt ravnanja z odpadnimi
avtomobilskimi baterijami in akumulatorji)
(1) Več proizvajalcev avtomobilskih
baterij in akumulatorjev lahko zaradi izpolnjevanja obveznosti, določenih v tej
uredbi, pripravi skupni načrt ravnanja z odpadnimi avtomobilskimi baterijami in
akumulatorji in podpiše dogovor o pristopu k temu skupnemu načrtu.
(2) Proizvajalci avtomobilskih baterij
in akumulatorjev, ki pristopajo k izvajanju skupnega načrta ravnanja z
odpadnimi avtomobilskimi baterijami in akumulatorji, pooblastijo pravno osebo
ali samostojnega podjetnika posameznika kot nosilca skupnega načrta za
usklajevanje in vodenje vseh skupnih opravil, ki jih je treba izvesti v skladu
s tem načrtom.
(3) Ministrstvo z odločbo potrdi
skladnost skupnega načrta ravnanja z odpadnimi avtomobilskimi baterijami in
akumulatorji z zahtevami te uredbe in ga vpiše v evidenco teh načrtov iz 29.
člena te uredbe, če:
-      
so vsi proizvajalci, ki so pristopili k
izvajanju skupnega načrta podpisali dogovor iz prvega odstavka tega člena,
-      
je predloženi predlog skupnega načrta ravnanja
z odpadnimi avtomobilskimi baterijami in akumulatorji in je z njim zagotovljeno
ravnanje z odpadnimi avtomobilskimi baterijami in akumulatorji v skladu s to
uredbo, in
-      
zbiralci odpadnih avtomobilskih baterij in
akumulatorjev, ki so navedeni v skupnem načrtu ravnanja z odpadnimi
avtomobilskimi baterijami in akumulatorji, izpolnjujejo pogoje za vpis v
evidenco zbiralcev iz 16. člena te uredbe.
(4) Nosilec skupnega načrta ravnanja z
odpadnimi avtomobilskimi baterijami in akumulatorji v imenu proizvajalcev iz
prvega odstavka tega člena, k vlogi za potrditev skupnega načrta ravnanja z
odpadnimi avtomobilskimi baterijami in akumulatorji priloži predlog skupnega
načrta, ki poleg podatkov iz druge do sedme alinee drugega odstavka prejšnjega
člena vsebuje tudi podatke o firmi in njenem sedežu ali osebnem imenu in
naslovu nosilca skupnega načrta.
(5) Priloge k predlogu skupnega načrta
ravnanja z odpadnimi avtomobilskimi baterijami in akumulatorji so tudi:
-      
izjave v skupnem načrtu navedenih zbiralcev
odpadnih avtomobilskih baterij in akumulatorjev, da bodo v skladu s tem skupnim
načrtom zbirali odpadne avtomobilske baterije in
akumulatorje in zagotavljali njihovo oddajo v obdelavo in recikliranje,
-      
seznam vseh proizvajalcev avtomobilskih baterij
in akumulatorjev, ki pristopajo k skupnemu načrtu ravnanja z odpadnimi avtomobilskimi
baterijami in akumulatorji, in
-      
dogovor o pristopu k skupnemu načrtu ravnanja z
odpadnimi avtomobilskimi baterijami in akumulatorji, iz katerega so razvidna
pooblastila nosilcu skupnega načrta ravnanja z odpadnimi avtomobilskimi
baterijami in akumulatorji.
29. člen
(evidenca načrtov ravnanja z odpadnimi
avtomobilskimi baterijami in akumulatorji)
(1) Ministrstvo v evidenci načrtov
ravnanja z odpadnimi avtomobilskimi baterijami in akumulatorji vodi načrte iz
27. člena te uredbe in skupne načrte iz prejšnjega člena.
(2) V evidenci načrtov ravnanja z
odpadnimi avtomobilskimi baterijami in akumulatorji se vodijo podatki o
zaporedni številki načrta oziroma skupnega načrta ravnanja z odpadnimi
avtomobilskimi baterijami in akumulatorji ter podatki o firmi in sedežu ali
osebnem imenu in naslovu proizvajalca, zbiralca, predelovalca in nosilca
skupnega načrta.
(3) Nosilec načrta oziroma skupnega
načrta ravnanja z odpadnimi avtomobilskimi baterijami in akumulatorji pisno
prijavi ministrstvu vsako večjo spremembo načrta oziroma skupnega načrta
ravnanja z odpadnimi avtomobilskimi baterijami in akumulatorji ali spremembo
firme, sedeža, imena ali naslova proizvajalca, kar izkazuje s potrdilom o
oddani pošiljki.
(4) Za večjo spremembo iz prejšnjega
odstavka se šteje vsaka sprememba, ki vpliva na izpolnjevanje obveznosti
proizvajalcev po tej uredbi, zlasti pa sprememba glede vključenih zbiralcev ali
predelovalcev. V primeru skupnega načrta ravnanja z odpadnimi avtomobilskimi
baterijami in akumulatorji se odstop obstoječega ali pristop novega
proizvajalca k izvajanju skupnega načrta šteje za večjo spremembo.
(5) Nosilec načrta oziroma skupnega
načrta ravnanja z odpadnimi avtomobilskimi baterijami in akumulatorji lahko
začne izvajati spremenjeni načrt oziroma skupni načrt takoj po pisni prijavi iz
tretjega odstavka tega člena.
(6) Če ministrstvo ugotovi, da je
prijavljena sprememba načrta oziroma skupnega načrta ravnanja z odpadnimi
avtomobilskimi baterijami in akumulatorji v skladu s to uredbo in je z njo
zagotovljeno ravnanje z odpadnimi avtomobilskimi baterijami in akumulatorji v
skladu z zahtevami iz te uredbe, spremembo z odločbo vpiše v evidenco načrtov
ravnanja z odpadnimi avtomobilskimi baterijami in akumulatorji iz prvega
odstavka tega člena.
(7) Če ministrstvo v šestih mesecih od
prejema prijave iz tretjega odstavka tega člena ugotovi, da sprememba načrta
oziroma skupnega načrta ravnanja z odpadnimi avtomobilskimi baterijami in
akumulatorji ni v skladu s to uredbo in z njo ni zagotovljeno ravnanje z
odpadnimi avtomobilskimi baterijami in akumulatorji v skladu z zahtevami iz te
uredbe, nosilca načrta oziroma skupnega načrta ravnanja z odpadnimi
avtomobilskimi baterijami in akumulatorji o tem pisno obvesti in ga pozove, da
v določenem roku odpravi ugotovljene pomanjkljivosti ter da o tem pisno obvesti
ministrstvo.
(8) Če nosilec načrta oziroma skupnega
načrta ravnanja z odpadnimi avtomobilskimi baterijami in akumulatorji v
določenem roku ministrstvu ne posreduje obvestila iz prejšnjega odstavka, se
šteje, da pomanjkljivosti ni odpravil.
(9) Nosilec skupnega načrta ravnanja z
odpadnimi avtomobilskimi baterijami in akumulatorji vodi evidenco proizvajalcev
avtomobilskih baterij in akumulatorjev, ki so pristopili k izvajanju skupnega
načrta ravnanja z odpadnimi avtomobilskimi baterijami in akumulatorji, in na
zahtevo ministrstva ali pristojnega inšpektorja omogočiti vpogled v to
evidenco.
30. člen
(izbris iz evidence načrtov ravnanja z
odpadnimi avtomobilskimi baterijami in akumulatorji)
(1) Ministrstvo izbriše načrt oziroma
skupni načrt ravnanja z odpadnimi avtomobilskimi baterijami in akumulatorji iz
evidence iz prejšnjega člena in o tem nosilcu načrta izda odločbo, če:
-      
nosilec ne zagotavlja izpolnjevanja zahtev v
zvezi z ravnanjem z odpadnimi avtomobilskimi baterijami in akumulatorji v
skladu z načrtom oziroma skupnim načrtom ravnanja z odpadnimi avtomobilskimi
baterijami in akumulatorji,
-      
nosilec v roku iz sedmega odstavka prejšnjega
člena ne odpravi zahtevanih pomanjkljivosti načrta oziroma skupnega načrta
ravnanja z odpadnimi avtomobilskimi baterijami in akumulatorji,
-      
nosilec ne zagotovi poročila o ravnanju s
prevzetimi odpadnimi avtomobilskimi baterijami in akumulatorji v skladu s to
uredbo ali
-      
to predlaga proizvajalec iz 27. člena te
uredbe, proizvajalec iz 28. člena te uredbe ali nosilec skupnega načrta.
(2) V primeru iz prve alinee
prejšnjega odstavka se izbris iz evidence iz prejšnjega člena lahko opravi na
podlagi pravnomočne odločbe pristojnega inšpektorja, v primeru iz druge in
tretje alinee pa po uradni dolžnosti.
31. člen
(prevzemanje odpadnih avtomobilskih
baterij in akumulatorjev)
(1) Proizvajalec avtomobilskih baterij
in akumulatorjev zagotovi, da se odpadne avtomobilske baterije in akumulatorji
prevzemajo od končnih uporabnikov brezplačno ne glede na njihov izvor, prevzem
pa ne sme biti pogojen z nakupom nove avtomobilske baterije ali akumulatorja.
(2) Ne glede na določbo prejšnjega
odstavka proizvajalcu avtomobilskih baterij in akumulatorjev ni treba
zagotavljati brezplačnega prevzema odpadnih avtomobilskih baterij in
akumulatorjev, ki nastajajo pri razgradnji izrabljenih vozil v skladu s
predpisom, ki ureja ravnanje z izrabljenimi vozili.
(3) Proizvajalec avtomobilskih baterij
in akumulatorjev ali zbiralec, ki zanj zbira odpadne avtomobilske baterije in
akumulatorje, lahko začne zbiranje odpadnih avtomobilskih baterij in
akumulatorjev, ko pridobi odločbo ministrstva o vpisu v evidenco zbiralcev
odpadkov v skladu s predpisom, ki ureja ravnanje z odpadki.
(4) Za vpis v evidenco iz 16. člena te
uredbe in za obveznosti zbiralca odpadnih avtomobilskih baterij in
akumulatorjev se smiselno uporabljajo določbe 16., 17. in 18. člena te uredbe.
(5) Ne glede na določbo prvega
odstavka tega člena lahko proizvajalci avtomobilskih baterij in akumulatorjev
ter uporabniki avtomobilskih baterij in akumulatorjev sklenejo pogodbe, ki
predvidevajo drugačno ureditev financiranja stroškov zbiranja, obdelave in
recikliranja odpadnih avtomobilskih baterij in akumulatorjev.
VI. OBVEŠČANJE KONČNEGA UPORABNIKA IN OZNAČEVANJE
BATERIJ IN AKUMULATORJEV
32. člen
(obveščanje končnega uporabnika)
(1) Proizvajalec iz drugega odstavka
12., 21. ali 27. člena te uredbe ali nosilec skupnega načrta iz drugega
odstavka 13., 22. ali 28. člena te uredbe vsaj enkrat letno obvesti javnost,
zlasti končne uporabnike, o namenu in ciljih zbiranja odpadnih baterij in
akumulatorjev, o pravilnem ravnanju z njimi, o možnostih njihovega brezplačnega
prepuščanja oziroma oddajanja ter o načinih njihove obdelave in recikliranja.
(2) Z informacijskimi kampanjami
proizvajalec ali nosilec skupnega načrta iz prejšnjega odstavka zagotovi, da so
končni uporabniki v celoti obveščeni o:
1.    
možnih učinkih snovi, uporabljenih v baterijah
in akumulatorjih, na okolje in zdravje ljudi;
2.    
tem, da odpadne baterije in akumulatorji ne
sodijo med mešane komunalne odpadke in da naj sodelujejo pri njihovem ločenem
zbiranju, saj to olajša obdelavo in recikliranje odpadnih baterij in
akumulatorjev;
3.    
razpoložljivih sistemih zbiranja in
recikliranja odpadnih baterij in akumulatorjev;
4.    
svojem doprinosu k recikliranju odpadnih
baterij in akumulatorjev;
5.    
pomenu znaka s prečrtanim premičnim zabojnikom
za odpadke iz Priloge 2, ki je sestavni del te uredbe, in kemijskih simbolov
Hg, Cd in Pb.
(3) Proizvajalci baterij in
akumulatorjev zagotovijo financiranje vseh stroškov, ki nastanejo zaradi
informacijskih kampanj iz prejšnjega odstavka.
(4) Ne glede na prvi odstavek,
informacijske kampanje iz drugega odstavka tega člena potekajo vsaj štirikrat
letno, dokler niso doseženi okoljski cilji iz te uredbe.
33. člen
(označevanje baterij in
akumulatorjev) 
(1) Izvorni proizvajalec baterij ali
akumulatorjev zagotovi, da so vse baterije, akumulatorji in baterijski sklopi
označeni z znakom iz Priloge 2 te uredbe.
(2) Izvorni proizvajalec prenosnih in
avtomobilskih baterij ali akumulatorjev zagotovi, da je na prenosnih in
avtomobilskih baterijah in akumulatorjih navedena zmogljivost v vidni, čitljivi
in neizbrisni obliki.
(3) Izvorni proizvajalec prenosnih
sekundarnih ali avtomobilskih baterij in akumulatorjev mora določiti njihovo
zmogljivost in jo navesti na teh baterijah in akumulatorjih v skladu z Uredbo
Komisije (EU) št. 1103/2010 z dne 29. novembra 2010 o določitvi, na
podlagi Direktive 2006/66/ES Evropskega parlamenta in Sveta, pravil glede
označevanja zmogljivosti prenosnih sekundarnih (možna ponovna polnitev) ter
avtomobilskih baterij in akumulatorjev (UL L št. 313 z dne 30. 11.
2010, str. 3).
(4) Izvorni proizvajalec baterij ali
akumulatorjev zagotovi, da so baterije, akumulatorji in gumbaste celice, če
vsebujejo več kakor 0,0005 % živega srebra, več kakor 0,002 % kadmija
ali več kakor 0,004 % svinca, označene s kemijskim simbolom za ustrezno
kovino, in sicer Hg, Cd ali Pb. Simbol, ki označuje vsebnost težke kovine, mora
biti natisnjen pod znakom iz Priloge 2 te uredbe na površini, ki je enaka vsaj
eni četrtini površine tega znaka.
(5) Izvorni proizvajalec baterij ali
akumulatorjev zagotovi, da znak iz Priloge 2 te uredbe pokriva najmanj 3 %
površine največje ploskve baterije, akumulatorja ali baterijskega sklopa in ne
presega velikosti 5 × 5 cm. Pri valjastih celicah proizvajalci
zagotovijo, da pokriva znak iz Priloge 2 te uredbe najmanj 1,5 % površine
telesa baterije ali akumulatorja, ne sme pa presegati velikosti 5 × 5
cm.
(6) Če je zaradi velikosti baterije,
akumulatorja ali baterijskega sklopa površina znaka manjša od
0,5 × 0,5 cm, izvorni proizvajalec baterij ali akumulatorjev namesto
označevanja baterij, akumulatorjev ali baterijskih sklopov zagotovi označevanje
z znakom s površino najmanj 1 × 1 cm, ki je natisnjen na embalaži.
(7) Izvorni proizvajalec baterij ali
akumulatorjev zagotovi, da so baterije, akumulatorji, gumbaste celice in
baterijski sklopi označeni s čitljivo oznako, natisnjeno na vidnem mestu tako,
da je ni mogoče izbrisati.
(8) Izpolnjevanje določb prvega do
sedmega odstavka tega člena za uvožene baterije in akumulatorje zagotavlja
njihov proizvajalec.
(9) Proizvajalci prenosnih baterij in
akumulatorjev, distributerji iz 10. člena te uredbe in nosilci skupnega
načrta iz drugega odstavka 13. člena te uredbe ne smejo ob prodaji
prenosnih baterij in akumulatorjev končnemu uporabniku prikazovati stroškov
zbiranja, obdelave in recikliranja ločeno od prodajne cene prenosnih baterij in
akumulatorjev.
VII. OBVEZNOST KONČNEGA UPORABNIKA BREZ PREDHODNEGA DOBAVITELJA
34. člen
(obveznosti končnega uporabnika brez
predhodnega dobavitelja)
(1) Končni uporabnik brez predhodnega
dobavitelja baterije in akumulatorje, ki jih je sam pridobil ali uvozil, potem
ko postanejo odpadne baterije in akumulatorji:
-      
v skladu s to uredbo prepušča distributerju,
izvajalcu javne službe ali neposredno zbiralcu odpadnih prenosnih baterij in
akumulatorjev, če so to odpadne prenosne baterije in akumulatorji,
-      
samostojno zagotovi izpolnjevanje zahtev iz te
uredbe, če so to odpadne industrijske ali avtomobilske baterije ali
akumulatorji, ali
-      
pristopi k izvajanju skupnega načrta ravnanja z
odpadnimi industrijskimi ali avtomobilskimi baterijami in akumulatorji.
(2) Za končnega uporabnika brez
predhodnega dobavitelja, ki samostojno zagotavlja ravnanje z odpadnimi
industrijskimi ali avtomobilskimi baterijami ali akumulatorji v skladu z drugo
ali tretjo alineo prejšnjega odstavka, se smiselno uporabljajo določbe 20.,
21., 22. in 25. člena ali 26., 27., 28. in 31. člena te uredbe, ki veljajo za proizvajalca
industrijskih ali avtomobilskih baterij in akumulatorjev.
VIII. OBDELAVA IN RECIKLIRANJE ODPADNIH BATERIJ IN
AKUMULATORJEV
35. člen
(obdelava in recikliranje odpadnih baterij
in akumulatorjev)
(1) Zbiralec odpadnih prenosnih,
industrijskih in avtomobilskih baterij in akumulatorjev odpadne baterije in
akumulatorje odda v obdelavo in recikliranje le osebam, ki imajo
okoljevarstveno dovoljenje za predelavo odpadkov v skladu s predpisi, ki
urejajo ravnanje z odpadki.
(2) Proizvajalci prenosnih, industrijskih
in avtomobilskih baterij in akumulatorjev zagotovijo, da se:
1.    
omogoči obdelava in recikliranje odpadnih
baterij in akumulatorjev z uporabo najboljših razpoložljivih tehnik in
2.    
odpadne baterije in akumulatorje, prevzete v
skladu s to uredbo, ki se jih da identificirati, vključno s prevzetimi od
izvajalcev obdelave odpadnih naprav v skladu s predpisom, ki ureja ravnanje z
odpadno električno in elektronsko opremo, in s prevzetimi od izvajalcev
razgradnje izrabljenih vozil v skladu s predpisom, ki ureja ravnanje z
izrabljenimi vozili, obdelajo in reciklirajo na način, ki je v skladu s
predpisi na področju zdravja ljudi, varnosti in ravnanja z odpadki, pri čemer se glede varstva okolja in varovanja človekovega zdravja
uporabljajo najboljše razpoložljive tehnike.
(3) Pri obdelavi odpadnih baterij in
akumulatorjev izvajalec obdelave zagotovi, da se:
1.    
iz odpadnih baterij in akumulatorjev odstranijo
vse tekočine in kisline;
2.    
v objektih za obdelavo odpadne baterije in
akumulatorji obdelujejo in skladiščijo, vključno z začasnim skladiščenjem, na
površini z neprepustnimi tlemi in primernim prekritjem zaradi varstva pred
vremenskimi vplivi, ali v posebnih zabojnikih.
(4) Pri zbiranju odpadnih naprav v
skladu s predpisom, ki ureja ravnanje z odpadno električno in elektronsko
opremo, je treba zagotoviti, da se med obdelavo zbranih odpadnih naprav, v
katere so vgrajene baterije in akumulatorji, le‑te vzamejo iz naprav.
(5) Okoljevarstveno dovoljenje iz
prvega odstavka tega člena se lahko izda le osebi, ki glede učinkovitosti
recikliranja najpozneje do 26. septembra 2011 zagotovi izpolnitev
naslednjih okoljskih ciljev:
1.    
stopnja recikliranja 65% glede na povprečno
maso svinčevih baterij in akumulatorjev s kislino, vključno z recikliranjem
svinca v baterijah in akumulatorjih v največjem možnem obsegu, ki je tehnično
izvedljivo brez čezmernih stroškov;
2.    
stopnja recikliranja 75% glede na povprečno
maso nikelj‑kadmijevih baterij in akumulatorjev, vključno z recikliranjem
kadmija v baterijah in akumulatorjih v največjem možnem obsegu, ki je tehnično
izvedljivo brez čezmernih stroškov, in
3.    
stopnja recikliranja 50% glede na povprečno
maso drugih odpadnih baterij in akumulatorjev.
(6) Izvajalec obdelave izračuna
učinkovitost recikliranja postopka recikliranja odpadnih baterij in akumulatorjev
ter stopnjo recikliranega vsebovanega svinca in kadmija in o tem vsako leto
poroča ministrstvu v skladu z Uredbo Komisije (EU) št. 493/2012 z dne
11. junija 2012 o določitvi podrobnih pravil za izračun učinkovitosti
recikliranja postopkov recikliranja odpadnih baterij in akumulatorjev v skladu
z Direktivo 2006/66/ES Evropskega parlamenta in Sveta (UL L št. 151 z dne
12. 6. 2012, str. 9).
(7) Ministrstvo
po elektronski poti poroča Komisiji o doseženih stopnjah
recikliranja in o tem, ali so bili doseženi okoljski cilji glede učinkovitosti
recikliranja iz petega odstavka tega člena, za vsako koledarsko leto najpozneje
v osemnajstih mesecih po koncu koledarskega leta, za katero veljajo.
36. člen
(odstranjevanje odpadnih baterij in
akumulatorjev)
Odstranjevanje odpadnih industrijskih in
avtomobilskih baterij in akumulatorjev z odlaganjem na odlagališčih ali s
sežiganjem je prepovedano, pri tem pa se lahko ostanki baterij in
akumulatorjev, ki so obdelani in reciklirani v skladu z drugim odstavkom
prejšnjega člena, odstranijo z odlaganjem na odlagališčih ali s sežiganjem.
37. člen
(izvoz odpadnih baterij in akumulatorjev)
(1)  Obdelava in recikliranje odpadnih baterij in akumulatorjev se lahko
izvedeta v drugi državi članici EU ali tretji državi pod pogojem, da je
pošiljanje odpadnih baterij in akumulatorjev izvedeno v skladu z:
-      
Uredbo (ES) št. 1013/2006 Evropskega
parlamenta in Sveta z dne 14. junija 2006 o pošiljkah odpadkov (UL L
št. 190 z dne 12. 7. 2006, str. 1), zadnjič spremenjeno z Uredbo
Komisije (EU) št. 2015/2002 z dne z dne 10. novembra 2015 o spremembi
prilog IC in V k Uredbi (ES) št. 1013/2006 Evropskega parlamenta in Sveta
o pošiljkah odpadkov (UL L št. 294 z dne 11. 11. 2015, str. 1), (v
nadaljnjem besedilu: Uredba 1013/2006/ES),
-      
Uredbo Sveta (ES) št. 1420/1999 z dne 29. aprila 1999 o določitvi skupnih pravil in
postopkov, ki se uporabljajo za pošiljke določenih vrst odpadkov v določene
države nečlanice OECD (UL L št. 166 z dne 1. 7.
1999, str. 6), zadnjič spremenjeno z Uredbo Komisije (ES) št. 105/2005 z dne
17. novembra 2004 o spremembi uredbe Sveta (ES) št. 1420/1999 in Uredbe
Komisije (ES) št. 1547/1999 glede pošiljk določenih vrst odpadkov na Kitajsko
in Savdsko Arabijo (UL L št. 20 z dne 22. 1. 2005, str. 9), in
-      
Uredbo Komisije (ES) št. 1418/2007 z dne
29. novembra 2007 glede izvoza nekaterih odpadkov za predelavo iz Priloge
III ali IIIA k Uredbi (ES) št. 1013/2006 Evropskega parlamenta in Sveta v
nekatere države, za katere se Sklep OECD o nadzoru prehoda odpadkov preko meja
ne uporablja (UL L št. 316 z dne 4. 12. 2007, str. 6), zadnjič
spremenjeno z Uredbo Komisije (EU) št. 733/2014 z dne 24. junija 2014
o spremembi Uredbe (ES) št. 1418/2007 glede izvoza nekaterih odpadkov za
predelavo v nekatere države, ki niso članice OECD (UL L št. 197 z dne 4. 7.
2014, str. 10).
(2) Za predelavo odpadnih baterij in
akumulatorjev, izvoženih v tretje države v skladu z Uredbo 1013/2006/ES, velja,
da so izpolnjene obveznosti iz tretjega odstavka 35. člena te uredbe in učinkovitost recikliranja iz petega odstavka 35. člena te
uredbe, če obstajajo dokazi, da se je recikliranje izvedlo pod pogoji, ki so
enakovredni zahtevam iz te uredbe.
IX. EVIDENCE
38. člen
(vodenje evidence o zbiranju odpadnih
baterij in akumulatorjev)
(1) Zbiralec odpadnih baterij in
akumulatorjev v evidenci o zbiranju odpadnih baterij in akumulatorjev poleg
podatkov, za to evidenco določenih v predpisu, ki ureja ravnanje z odpadki,
vodi tudi podatke o:
-      
proizvajalcih iz drugega odstavka 12., 21. ali
27. člena te uredbe ali nosilcih skupnega načrta iz drugega odstavka 13., 22.
ali 28. člena te uredbe, za katere zbira odpadne baterije in akumulatorje ter
zagotavlja oddajo tistih, ki se jih da identificirati, v obdelavo in
recikliranje,
-      
celotni masi zbranih odpadnih baterij in
akumulatorjev ločeno po zbirnih centrih, ki jih upravlja, in po izvajalcih
javne službe, od katerih prevzema odpadne baterije in akumulatorje, če gre za
prenosne baterije in akumulatorje,
-      
celotni masi odpadnih baterij in akumulatorjev,
oddanih v obdelavo, recikliranje in odstranjevanje, ločeno po izvajalcih
obdelave, recikliranja in odstranjevanja, in
-      
stroških skladiščenja in prevzema odpadnih
prenosnih baterij in akumulatorjev, ki jih je plačal posameznemu izvajalcu
javne službe.
(2) Zbiralec odpadnih baterij in
akumulatorjev poroča ministrstvu v skladu s predpisom, ki ureja ravnanje z
odpadki.
39. člen
(evidenca proizvajalcev baterij in
akumulatorjev) 
(1) Ministrstvo za spremljanje in
nadzor izvajanja obveznosti proizvajalcev vodi in vzdržuje evidenco
proizvajalcev baterij in akumulatorjev.
(2) Proizvajalec mora biti vpisan v
evidenco proizvajalcev baterij in akumulatorjev in je lahko v to evidenco
vpisan samo enkrat.
(3) Evidenca iz prvega odstavka tega
člena vsebuje podatke o:
1.    
firmi in sedežu ali osebnem imenu in naslovu
stalnega ali začasnega prebivališča proizvajalca (ulica in hišna številka,
poštna številka in kraj, država),
2.    
matični in davčni številki proizvajalca,
3.    
vrsti baterij in akumulatorjev, ki jih
proizvajalec daje na trg,
4.    
načinu izpolnjevanja obveznosti proizvajalca (načrt
ali skupni načrt) in
5.    
dodeljeni številki iz evidence.
(4) Ministrstvo vpiše proizvajalca v
evidenco proizvajalcev baterij in akumulatorjev na podlagi njegove pisne ali
elektronske prijave, ki mora poleg podatkov od 1. do 4. točke prejšnjega
odstavka vsebovati še datum prijave, podatke o njegovi telefonski številki,
številki telefaksa, elektronskem naslovu proizvajalca, kontaktni osebi ter
blagovni znamki baterij in akumulatorjev, ki jih daje na trg (kadar obstaja
blagovna znamka). K prijavi iz prejšnjega stavka mora biti priložena izjava
proizvajalca o tem, da so predloženi podatki točni in resnični.
(5) Ministrstvo proizvajalcu na
njegovo zahtevo izda izpisek iz evidence proizvajalcev baterij in
akumulatorjev, ki vsebuje podatke iz tretjega odstavka tega člena.
(6) Proizvajalec mora o prenehanju
izvajanju dejavnosti ali drugih spremembah podatkov iz tretjega in četrtega
odstavka tega člena pisno ali v elektronski obliki obvestiti ministrstvo
najpozneje v 30 dneh od nastale spremembe.
(7) Ministrstvo na podlagi obvestila o
spremembah podatkov iz prejšnjega odstavka spremeni podatke oziroma izbriše
proizvajalca iz evidence proizvajalcev baterij in akumulatorjev.
(8) Podatki iz evidence proizvajalcev
baterij in akumulatorjev so javno dostopni na spletnih straneh ministrstva.
X. POROČILO O RAVNANJU Z ODPADNIMI PRENOSNIMI,
INDUSTRIJSKIMI IN AVTOMOBILSKIMI BATERIJAMI IN AKUMULATORJI
40. člen
(poročilo o ravnanju z odpadnimi
baterijami in akumulatorji)
(1) Proizvajalec prenosnih,
industrijskih ali avtomobilskih baterij in akumulatorjev najpozneje do
31. marca tekočega leta v elektronski obliki posreduje ministrstvu
poročilo o ravnanju z odpadnimi prenosnimi, industrijskimi oziroma
avtomobilskimi baterijami in akumulatorji za preteklo koledarsko leto v obliki,
ki jo objavi ministrstvo na svojih spletnih straneh.
(2) Poročilo iz prejšnjega odstavka
vsebuje najmanj podatke o:
-      
celotni količini odpadnih prenosnih,
industrijskih oziroma avtomobilskih baterij in akumulatorjev, izraženi v
kilogramih in prevzeti od končnih uporabnikov, distributerjev in izvajalcev
javne službe,
-      
količini, izraženi v kilogramih, in o deležu
odpadnih prenosnih, industrijskih oziroma avtomobilskih baterij in
akumulatorjev, ki so bili reciklirani,
-      
količini, izraženi v kilogramih, in o deležu
odpadnih prenosnih, industrijskih oziroma avtomobilskih baterij in
akumulatorjev, ki so bili drugače predelani, ločeno po postopkih predelave, in
-      
količini in deležu materialov odpadnih
prenosnih, industrijskih oziroma avtomobilskih baterij in akumulatorjev, ki so
bili odstranjeni, ločeno po postopkih odstranjevanja in obsegu predhodne
predelave.
(3) Ne glede na določbo prvega
odstavka tega člena posreduje poročilo za tiste proizvajalce, ki zagotavljajo
svoje obveznosti iz te uredbe po skupnem načrtu ravnanja z odpadnimi
prenosnimi, industrijskimi ali avtomobilskimi baterijami ali akumulatorji,
nosilec skupnega načrta v obliki skupnega poročila
vseh proizvajalcev, ki so pristopili k temu načrtu.
(4) Skupno poročilo iz prejšnjega
odstavka vsebuje tudi podatke o izvajanju skupnega načrta ravnanja z odpadnimi
baterijami in akumulatorji.
XI. (črtano)
41. člen
(črtan)
XII. NADZOR
42. člen
(inšpektorji)
(1) Nadzor nad izvajanjem te uredbe
opravljajo inšpektorji, pristojni za varstvo okolja.
(2) Ne glede na določbo prejšnjega
odstavka opravljajo nadzor nad izvajanjem 5., 7. in 33. člena te uredbe tudi
inšpektorji Tržnega inšpektorata Republike Slovenije.
43. člen
(prekrški)
(1) Z globo od 4.000 eurov do 40.000 eurov
se za prekršek kaznuje proizvajalec, ki je pravna oseba ali samostojni
podjetnik posameznik, če:
-      
v nasprotju s prvim odstavkom 5. člena te
uredbe daje na trg baterije ali akumulatorje, ne glede na to, ali so vgrajene v
naprave ali ne, ki vsebujejo več kakor 0,0005 % živega srebra glede na
celotno maso, prenosne baterije ali akumulatorje, vključno z vgrajenimi v
naprave, ki vsebujejo več kakor 0,002 % kadmija glede na celotno maso, ali
gumbaste celice, ki vsebujejo več kakor 0,0005 % in manj kakor 2 %
živega srebra glede na celotno maso;
-      
ne zagotovi, da je v skladu s tretjim odstavkom
5. člena te uredbe na zahtevo pristojnega inšpektorja omogočen vpogled v
dokumentacijo o izpolnjevanju zahtev iz prvega in drugega odstavka
5. člena te uredbe;
-      
za uvožene baterije in akumulatorje ne
zagotovi, da je v skladu s četrtim odstavkom 5. člena te uredbe
dokumentacija iz tretjega odstavka 5. člena te uredbe pridobljena od
izvornega proizvajalca baterij ali akumulatorjev iz države uvoza in posredovana
pristojnemu inšpektorju na njegovo zahtevo;
-      
daje prenosne baterije in akumulatorje prvič na
trg na ozemlju Republike Slovenije, ne da bi na svoje stroške zagotovil
zbiranje odpadnih prenosnih baterij in akumulatorjev od končnih uporabnikov,
distributerjev in izvajalcev javne službe ter obdelavo in recikliranje tako
zbranih odpadnih prenosnih baterij in akumulatorjev v skladu s prvim odstavkom
11. člena te uredbe;
-      
ne izpolnjuje svojih obveznosti na podlagi le
enega načrta ravnanja z odpadnimi prenosnimi baterijami in akumulatorji ali le
enega skupnega načrta ravnanja v skladu z drugim odstavkom 11. člena;
-      
ne zagotovi, da mu v skladu s četrtim odstavkom
11. člena te uredbe zbiralec odpadnih prenosnih baterij in akumulatorjev
redno pošilja podatke o zbranih ter oddanih v obdelavo in recikliranje odpadnih
prenosnih baterijah in akumulatorjih oziroma da te podatke pošilja nosilcu
skupnega načrta ravnanja z odpadnimi prenosnimi baterijami in akumulatorji, če
je to skupni načrt ravnanja z odpadnimi prenosnimi baterijami in akumulatorji;
-      
ne prijavi ministrstvu v skladu s tretjim
odstavkom 14. člena te uredbe vsake spremembe načrta ravnanja z odpadnimi
prenosnimi baterijami in akumulatorji, ki ima vpliv na izpolnjevanje njegovih
obveznosti po tej uredbi;
-      
ne zagotovi zbiranja odpadnih industrijskih
baterij in akumulatorjev od končnih uporabnikov ter obdelave in recikliranja
zbranih odpadnih industrijskih baterij in akumulatorjev v skladu s prvim
odstavkom 20. člena te uredbe;
-      
ne izpolnjuje svojih obveznosti na podlagi le
enega načrta ravnanja z odpadnimi industrijskimi baterijami in akumulatorji ali
le enega skupnega načrta ravnanja v skladu z drugim odstavkom 20. člena;
-      
ne zagotovi, da mu v skladu s četrtim odstavkom
20. člena te uredbe zbiralec odpadnih industrijskih baterij in
akumulatorjev redno pošilja podatke o zbranih ter oddanih v obdelavo in
recikliranje odpadnih industrijskih baterijah in akumulatorjih oziroma da te
podatke pošilja nosilcu skupnega načrta ravnanja z odpadnimi industrijskimi
baterijami in akumulatorji, če je to skupni načrt ravnanja z odpadnimi
industrijskimi baterijami in akumulatorji;
-      
ne prijavi ministrstvu v skladu s tretjim
odstavkom 23. člena te uredbe vsake spremembe načrta ravnanja z odpadnimi
industrijskimi baterijami in akumulatorji, ki ima vpliv na izpolnjevanje
njegovih obveznosti po tej uredbi;
-      
ne zagotovi, da se v skladu s prvim odstavkom
25. člena te uredbe odpadne industrijske baterije in akumulatorji
prevzemajo od končnih uporabnikov brezplačno ne glede na njihovo kemijsko
sestavo ali izvor, ali če prevzem odpadne industrijske baterije ali
akumulatorja pogojuje z nakupom nove industrijske baterije ali akumulatorja;
-      
zbira odpadne industrijske baterije in
akumulatorje, ne da bi pridobil odločbo ministrstva o vpisu v evidenco
zbiralcev odpadkov v skladu s tretjim odstavkom 25. člena te uredbe;
-      
ne zagotovi zbiranja odpadnih avtomobilskih
baterij in akumulatorjev od končnih uporabnikov ter oddaje v obdelavo in
recikliranje zbranih odpadnih avtomobilskih baterij in akumulatorjev v skladu s
prvim odstavkom 26. člena te uredbe;
-      
ne izpolnjuje svojih obveznosti na podlagi le
enega načrta ravnanja z odpadnimi avtomobilskimi baterijami in akumulatorji ali
le enega skupnega načrta ravnanja v skladu z drugim odstavkom 26. člena;
-      
ne zagotovi, da mu v skladu s četrtim odstavkom
26. člena te uredbe zbiralec odpadnih avtomobilskih baterij in
akumulatorjev redno pošilja podatke o zbranih ter oddanih v obdelavo in
recikliranje odpadnih avtomobilskih baterijah in akumulatorjih oziroma da te
podatke pošilja nosilcu skupnega načrta ravnanja z odpadnimi avtomobilskimi
baterijami in akumulatorji, če je to skupni načrt ravnanja z odpadnimi
avtomobilskimi baterijami in akumulatorji;
-      
ne prijavi ministrstvu v skladu s tretjim
odstavkom 29. člena te uredbe vsake spremembe načrta ravnanja z odpadnimi
avtomobilskimi baterijami in akumulatorji, ki ima vpliv na izpolnjevanje
njegovih obveznosti po tej uredbi;
-      
ne zagotovi, da se v skladu s prvim odstavkom
31. člena te uredbe odpadne avtomobilske baterije in akumulatorji
prevzemajo od končnih uporabnikov brezplačno ne glede na njihov izvor, ali če
prevzem odpadne avtomobilske baterije ali akumulatorja pogojuje z nakupom nove
avtomobilske baterije ali akumulatorja;
-      
zbira odpadne avtomobilske baterije in
akumulatorje, ne da bi pridobil odločbo ministrstva o vpisu v evidenco
zbiralcev odpadkov v skladu s tretjim odstavkom 31. člena te uredbe;
-      
ne zagotavlja obveščanja javnosti, zlasti
končnih uporabnikov, v skladu s prvim, drugim in četrtim odstavkom
32. člena te uredbe;
-      
ne zagotavlja financiranja vseh stroškov, ki
nastanejo zaradi informacijskih kampanj za obveščanje javnosti o zbiranju,
obdelovanju in recikliranju odpadnih baterij in akumulatorjev v skladu s
tretjim odstavkom 32. člena te uredbe;
-      
v nasprotju z osmim odstavkom 33. člena te
uredbe za uvožene baterije in akumulatorje ne zagotovi izpolnjevanja določb
prvega do sedmega odstavka 33. člena te uredbe, če na ozemlju Republike
Slovenije daje prvič v promet baterije ali akumulatorje, uvožene iz tretjih
držav;
-      
v nasprotju z devetim odstavkom 33. člena
te uredbe končnemu uporabniku prikazuje ob prodaji prenosnih baterij in
akumulatorjev stroške zbiranja, obdelave in recikliranja ločeno od prodajne
cene prenosnih baterij in akumulatorjev;
-      
ne zagotovi, da se v skladu z drugim odstavkom
35. člena te uredbe:
1.   omogoči obdelava in recikliranje odpadnih baterij in akumulatorjev
z uporabo najboljših razpoložljivih tehnik in
2.   odpadne baterije in akumulatorje, prevzete v skladu s to uredbo, ki
se jih da identificirati, vključno s tistimi, prevzetimi od izvajalcev obdelave
odpadnih naprav v skladu s predpisom, ki ureja ravnanje z odpadno električno in
elektronsko opremo, in tistimi, prevzetimi od izvajalcev razgradnje izrabljenih
vozil v skladu s predpisom, ki ureja ravnanje z izrabljenimi vozili, obdelajo
in reciklirajo na način, ki ni v skladu s predpisi na področju varstva okolja,
predvsem glede zdravja ljudi, varstva in ravnanja z odpadki;
-      
ni vpisan v evidenco proizvajalcev iz prvega
odstavka 39. člena te uredbe;
-      
v roku iz šestega odstavka 39. člena te
uredbe ne obvesti ministrstva o opustitvi dejavnosti ali drugih spremembah v
zvezi s podatki iz tretjega in četrtega odstavka 39. člena te uredbe;
-      
ne posreduje poročila o ravnanju z odpadnimi
prenosnimi, industrijskimi oziroma avtomobilskimi baterijami ministrstvu za
preteklo koledarsko leto v roku in obliki, ki jo objavi ministrstvo na svojih
spletnih straneh, v skladu s prvim odstavkom 40. člena te uredbe.
(2) Z globo od 4.000 eurov do 40.000
eurov se za prekršek kaznuje izvorni proizvajalec baterij in akumulatorjev, ki
je pravna oseba ali samostojni podjetnik posameznik, če:
-      
ne zagotovi, da so baterije, akumulatorji in
baterijski sklopi označeni v skladu s prvim odstavkom 33. člena te uredbe;
-      
ne zagotovi, da je na prenosnih in
avtomobilskih baterijah ali akumulatorjih navedena zmogljivost v skladu z
drugim odstavkom 33. člena te uredbe, če je izvorni proizvajalec prenosnih
ali avtomobilskih baterij ali akumulatorjev;
-      
ne določi zmogljivosti prenosnih sekundarnih in
avtomobilskih baterij in akumulatorjev v skladu s tretjim odstavkom
33. člena te uredbe, če je izvorni proizvajalec prenosnih sekundarnih ali
avtomobilskih baterij ali akumulatorjev;
-      
ne zagotovi, da so baterije, akumulatorji in
gumbaste celice, ki vsebujejo več kakor 0,0005 % živega srebra, več kakor
0,002 % kadmija ali več kakor 0,004 % svinca, označene v skladu s
četrtim odstavkom 33. člena te uredbe;
-      
ne zagotovi, da v skladu s petim odstavkom
33. člena te uredbe znak iz Priloge 2 te uredbe pokriva najmanj 3 %
površine največje ploskve baterije, akumulatorja ali baterijskega sklopa in ne
presega velikosti 5 x 5 cm oziroma pri valjastih celicah najmanj 1,5 %
površine telesa baterije ali akumulatorja in ne presega velikosti 5 x 5 cm;
-      
ne zagotovi, da so baterije, akumulatorji ali
baterijski sklopi, katerih površina znaka je manjša od 0,5 x 0,5 cm, označeni v
skladu s šestim odstavkom 33. člena te uredbe;
-      
ne zagotovi, da so baterije, akumulatorji,
gumbaste celice in baterijski sklopi označeni v skladu s sedmim odstavkom
33. člena te uredbe.
(3) Z globo od 4.000 eurov do 40.000
eurov je za prekršek kaznovan končni uporabnik baterij ali akumulatorjev, ki je
pravna oseba ali samostojni podjetnik posameznik, če:
-      
v nasprotju s prvim odstavkom 8. člena te
uredbe prepušča odpadne prenosne baterije in akumulatorje izvajalcu javne
službe kot mešani komunalni odpadek;
-      
ne prepušča odpadnih baterij in akumulatorjev
distributerju prenosnih baterij in akumulatorjev, izvajalcu javne službe v
zbirnih centrih ločeno zbranih frakcij komunalnih odpadkov ali v premičnih
zbiralnicah ločeno zbranih nevarnih frakcij komunalnih odpadkov ali jih ne
oddaja zbiralcu odpadnih prenosnih baterij in akumulatorjev v skladu z drugim
odstavkom 8. člena te uredbe;
-      
ne hrani odpadnih prenosnih baterij ali
akumulatorjev, preden jih prepusti distributerju ali izvajalcu javne službe ali
odda zbiralcu odpadnih prenosnih baterij in akumulatorjev, ločeno od drugih
odpadkov v skladu s tretjim odstavkom 8. člena te uredbe.
(4) Z globo od 4.000 eurov do 40.000
eurov se za prekršek kaznuje izvajalec javne službe, če:
-      
ne zagotovi, da je v skladu s prvim odstavkom 9. člena
te uredbe končnim uporabnikom za odpadne prenosne baterije in akumulatorje, ki
se razvrščajo med ločeno zbrane frakcije komunalnih odpadkov, dana možnost
brezplačnega prepuščanja v zbirnih centrih ločeno zbranih frakcij komunalnih
odpadkov ali v premični zbiralnici ločeno zbranih nevarnih frakcij komunalnih
odpadkov;
-      
ne oddaja zbranih odpadnih prenosnih baterij in
akumulatorjev zbiralcu odpadnih prenosnih baterij in akumulatorjev brez zahteve
za plačilo zaradi morebitne vrednosti materialov v njih v skladu s tretjim
odstavkom 9. člena te uredbe;
-      
ne priznava stroškov ravnanja z odpadnimi
prenosnimi baterijami in akumulatorji ob oddaji odpadnih prenosnih baterij in
akumulatorjev zbiralcu prenosnih baterij in akumulatorjev in pri obračunu teh
stroškov ne upošteva meril iz prvega odstavka 19. člena te uredbe.
(5) Z globo od 4.000 eurov do 40.000
eurov je za prekršek kaznovan nosilec skupnega načrta ravnanja z odpadnimi
baterijami in akumulatorji, ki je pravna oseba ali samostojni podjetnik
posameznik, če:
-      
ne prijavi ministrstvu v skladu s tretjim
odstavkom 14. člena te uredbe vsake spremembe skupnega načrta ravnanja z
odpadnimi prenosnimi baterijami in akumulatorji, ki ima vpliv na izpolnjevanje
obveznosti proizvajalcev prenosnih baterij in akumulatorjev po tej uredbi;
-      
v skladu z devetim odstavkom 14. člena te
uredbe ne vodi evidence proizvajalcev prenosnih baterij in akumulatorjev, ki so
pristopili k izvajanju skupnega načrta ravnanja z odpadnimi prenosnimi
baterijami in akumulatorji, ali na zahtevo ministrstva ali pristojnega
inšpektorja ne omogoči vpogleda vanjo;
-      
ne prijavi ministrstvu v skladu s tretjim
odstavkom 23. člena te uredbe vsake spremembe skupnega načrta ravnanja z
odpadnimi industrijskimi baterijami in akumulatorji, ki ima vpliv na
izpolnjevanje obveznosti proizvajalcev industrijskih baterij in akumulatorjev
po tej uredbi;
-      
v skladu z devetim odstavkom 23. člena te
uredbe ne vodi evidence proizvajalcev industrijskih baterij in akumulatorjev,
ki so pristopili k izvajanju skupnega načrta ravnanja z odpadnimi
industrijskimi baterijami in akumulatorji, ali na zahtevo ministrstva ali
pristojnega inšpektorja ne omogoči vpogleda vanjo;
-      
ne prijavi ministrstvu v skladu s tretjim
odstavkom 29. člena te uredbe vsake spremembe skupnega načrta ravnanja z odpadnimi
avtomobilskimi baterijami in akumulatorji, ki ima vpliv na izpolnjevanje
obveznosti proizvajalcev avtomobilskih baterij in akumulatorjev po tej uredbi;
-      
v skladu z devetim odstavkom 29. člena te
uredbe ne vodi evidence proizvajalcev avtomobilskih baterij in akumulatorjev,
ki so pristopili k izvajanju skupnega načrta ravnanja z odpadnimi
avtomobilskimi baterijami in akumulatorji, ali na zahtevo ministrstva ali
pristojnega inšpektorja ne omogoči vpogleda vanjo;
-      
ne zagotavlja obveščanja javnosti, zlasti končnih
uporabnikov v skladu s prvim, drugim in četrtim odstavkom 32. člena te uredbe;
-      
v nasprotju z devetim odstavkom 33. člena te
uredbe končnemu uporabniku prikazuje ob prodaji prenosnih baterij in
akumulatorjev stroške zbiranja, obdelave in recikliranja ločeno od prodajne
cene prenosnih baterij in akumulatorjev;
-      
ne posreduje v skladu s tretjim odstavkom 40.
člena te uredbe poročila o ravnanju z odpadnimi prenosnimi, industrijskimi
oziroma avtomobilskimi baterijami ministrstvu za preteklo koledarsko leto v
roku in obliki, ki ju objavi ministrstvo na svojih spletnih straneh;
-      
ne zagotovi, da v skladu s četrtim odstavkom
40. člena te uredbe poročilo o ravnanju z odpadnimi baterijami in akumulatorji
v okviru skupnega načrta ravnanja z odpadnimi prenosnimi, industrijskimi ali
avtomobilskimi baterijami ali akumulatorji vsebuje tudi podatke o izpolnjevanju
skupnega načrta ravnanja z odpadnimi baterijami in akumulatorji.
(6) Z globo od 4.000 eurov do 40.000
eurov je za prekršek kaznovan distributer, ki je pravna oseba ali samostojni
podjetnik posameznik, če:
-      
ne zagotovi v skladu s prvim odstavkom 10.
člena te uredbe brezplačnega prevzema odpadnih prenosnih baterij in
akumulatorjev na prodajnem mestu od kateregakoli končnega uporabnika, ki mu jih
želi prepustiti, tudi če končni uporabnik prepušča odpadne prenosne baterije
ali akumulatorje drugega proizvajalca, kakor je proizvajalec prenosnih baterij
in akumulatorjev, ki jih distributer prodaja na svojem prodajnem mestu, ali če
končni uporabnik nima namena kupiti prenosnih baterij ali akumulatorjev;
-      
ne uredi na prodajnem mestu v skladu z drugim
odstavkom 10. člena te uredbe posebnih zabojnikov za ločeno zbiranje in začasno
skladiščenje prevzetih odpadnih prenosnih baterij in akumulatorjev, pri tem pa
morajo biti zabojniki ustrezne kakovosti in oblikovani ter vidno označeni, da
so namenjeni za prepuščanje odpadnih prenosnih baterij;
-      
ne namesti na vidnem mestu v skladu s tretjim
odstavkom 10. člena te uredbe obvestila končnim uporabnikom o možnosti
brezplačnega prepuščanja odpadnih prenosnih baterij in akumulatorjev na
prodajnem mestu;
-      
ne oddaja prevzetih odpadnih baterij in
akumulatorjev v skladu s petim odstavkom 10. člena te uredbe zbiralcu odpadnih
prenosnih baterij in akumulatorjev brez zahteve za plačilo zaradi morebitne
vrednosti materialov v njih;
-      
ne predloži evidenčnih listov o pošiljkah
odpadnih prenosnih baterij in akumulatorjev v skladu s sedmim odstavkom 10.
člena te uredbe ministrstvu ali pristojnemu inšpektorju na njegovo zahtevo;
-      
v nasprotju z devetim odstavkom 33. člena te
uredbe končnemu uporabniku prikazuje ob prodaji prenosnih baterij in
akumulatorjev stroške zbiranja, obdelave in recikliranja ločeno od prodajne
cene prenosnih baterij in akumulatorjev.
(7) Z globo od 4.000 eurov do 40.000
eurov je za prekršek kaznovan zbiralec odpadnih baterij in akumulatorjev, ki je
pravna oseba ali samostojni podjetnik posameznik, če:
-      
ne predloži evidenčnih listov o pošiljkah
odpadnih prenosnih baterij in akumulatorjev v skladu s sedmim odstavkom 10.
člena te uredbe ministrstvu ali pristojnemu inšpektorju na njegovo zahtevo;
-      
v nasprotju s prvim odstavkom 16. člena te
uredbe zbira odpadne prenosne baterije in akumulatorje, ne da bi pridobil
odločbo ministrstva o vpisu v evidenco zbiralcev odpadkov v skladu s predpisom,
ki ureja ravnanje z odpadki;
-      
ne zbira odpadnih baterij in akumulatorjev ter
ne zagotavlja oddaje tistih v obdelavo, ki se jih da identificirati, v obdelavo
in recikliranje v obsegu in na način, ki je zanj določen v načrtu ravnanja z
odpadnimi baterijami in akumulatorji ali v skupnem načrtu ravnanja z odpadnimi
baterijami in akumulatorji, v skladu s prvim odstavkom 17. člena te uredbe;
-      
ne prevzema odpadnih baterij in akumulatorjev v
skladu z drugim odstavkom 17. člena te uredbe od končnih uporabnikov,
distributerjev in izvajalcev javne službe brez zahteve po plačilu zaradi
morebitnih stroškov, ki nastanejo pri zbiranju ter oddaji v obdelavo in
recikliranje prevzetih odpadnih baterij in akumulatorjev;
-      
ne uredi enega ali več zbirnih centrov za
zbiranje, razvrščanje in predhodno skladiščenje prevzetih odpadnih baterij in
akumulatorjev v skladu z merili iz 18. člena te uredbe;
-      
ne priznava stroškov ravnanja z odpadnimi
prenosnimi baterijami in akumulatorji ob prevzemu odpadnih prenosnih baterij in
akumulatorjev od izvajalca javne službe in pri obračunu teh stroškov ne
upošteva meril iz prvega odstavka 19. člena te uredbe;
-      
v nasprotju s tretjim odstavkom 25. člena te
uredbe zbira odpadne industrijske baterije in akumulatorje, ne da bi pridobil
odločbo ministrstva o vpisu v evidenco zbiralcev odpadkov;
-      
v nasprotju s tretjim odstavkom 31. člena te
uredbe zbira odpadne avtomobilske baterije in akumulatorje, ne da bi pridobil
odločbo ministrstva o vpisu v evidenco zbiralcev odpadkov;
-      
odpadnih baterij in akumulatorjev ne odda v
obdelavo in recikliranje v skladu s prvim odstavkom 35. člena te uredbe le
osebam, ki imajo okoljevarstveno dovoljenje za predelavo odpadkov v skladu s
predpisi, ki urejajo ravnanje z odpadki;
-      
ne vodi evidence o zbiranju odpadnih baterij in
akumulatorjev v skladu s prvim odstavkom 38. člena te uredbe.
(8) Z globo od 4.000 eurov do 40.000
eurov je za prekršek kaznovan končni uporabnik brez predhodnega dobavitelja, ki
je pravna oseba, ali samostojni podjetnik posameznik, če ne zagotovi za
baterije in akumulatorje, ki jih je sam pridobil ali uvozil, potem ko postanejo
odpadne baterije in akumulatorji, ravnanja v skladu s prvim odstavkom 34. člena
te uredbe.
(9) Z globo od 4.000 eurov do 40.000
eurov je za prekršek kaznovan izvajalec obdelave odpadnih baterij in
akumulatorjev, ki je pravna oseba ali samostojni podjetnik posameznik, če:
-      
ne zagotovi, da se v skladu s tretjim odstavkom
35. člena te uredbe:
1.   iz odpadnih baterij in akumulatorjev odstranijo vse tekočine in
kisline in
2.   v objektih za obdelavo baterije in akumulatorji obdelujejo in
skladiščijo, vključno z začasnim skladiščenjem, na površini z neprepustnimi
tlemi in primernim prekritjem zaradi varstva pred vremenskimi vplivi, ali v
posebnih zabojnikih;
-      
v nasprotju s šestim odstavkom 35. člena
te uredbe ne izračuna učinkovitosti recikliranja postopka recikliranja odpadnih
baterij in akumulatorjev ter stopnje recikliranega vsebovanega svinca in
kadmija ali o tem ne poroča ministrstvu;
-      
v nasprotju s 36. členom te uredbe odstranjuje
odpadne industrijske in avtomobilske baterije in akumulatorje z odlaganjem na
odlagališčih ali s sežiganjem.
(10) Z globo od 4.000 eurov do 40.000 eurov
se za prekršek kaznuje izvorni proizvajalec naprav, ki je pravna oseba ali
samostojni podjetnik posameznik, če:
-      
ne zagotovi, da so naprave načrtovane v skladu
s prvim odstavkom 7. člena te uredbe;
-      
ne zagotovi, da so naprave opremljene z
navodili v skladu z drugim odstavkom 7. člena te uredbe ali ne zagotovi
navodil, kot so predpisana v drugem odstavku 7. člena te uredbe.
(11) Z globo od 4.000 eurov do 40.000
eurov se za prekršek kaznuje uvoznik naprav, ki je pravna oseba ali samostojni
podjetnik posameznik, če v nasprotju s tretjim odstavkom 7. člena te
uredbe ne zagotovi izpolnjevanja določb prvega in drugega odstavka 7. člena
te uredbe.
(12) Z globo
od 1.200 eurov do 4.100 eurov se za prekršek iz prvega odstavka tega člena
kaznuje tudi odgovorna oseba proizvajalca, za prekršek iz drugega odstavka tega
člena odgovorna oseba izvornega proizvajalca baterij in akumulatorjev, za
prekršek iz tretjega odstavka tega člena odgovorna oseba končnega uporabnika
baterij in akumulatorjev, ki je pravna oseba, ali samostojni podjetnik
posameznik, za prekršek iz četrtega odstavka tega člena odgovorna oseba
izvajalca javne službe, za prekršek iz petega odstavka tega člena odgovorna
oseba nosilca skupnega načrta ravnanja z odpadnimi baterijami in akumulatorji,
za prekršek iz šestega odstavka tega člena odgovorna oseba distributerja, za
prekršek iz sedmega odstavka tega člena odgovorna oseba zbiralca odpadnih
baterij in akumulatorjev, za prekršek iz osmega odstavka tega člena odgovorna
oseba končnega uporabnika brez predhodnega dobavitelja, ki je pravna oseba, ali
samostojni podjetnik posameznik, za prekršek iz devetega odstavka tega člena
odgovorna oseba izvajalca obdelave odpadnih baterij in akumulatorjev, za
prekršek iz desetega odstavka tega člena odgovorna oseba proizvajalca naprav
ter za prekršek iz prejšnjega odstavka odgovorna oseba uvoznika naprav.

Priloga
1: Spremljanje skladnosti s cilji zbiranja
Priloga
2: Znak za ločeno zbiranje odpadnih baterij, akumulatorjev in baterijskih
sklopov

Uredba o ravnanju z baterijami in akumulatorji
ter odpadnimi baterijami in akumulatorji (Uradni list RS, št. 3/10) vsebuje naslednje prehodne in
končno določbo:
»XIII. PREHODNE IN KONČNA DOLOČBA
44. člen
(veljavnost
potrdil o vpisu v evidenco zbiralcev odpadkov)
Osebe, ki so v skladu s predpisom, ki ureja
ravnanje z odpadki, pridobile potrdilo o vpisu v evidenco zbiralcev odpadkov za
zbiranje odpadnih baterij in akumulatorjev, lahko nadaljujejo zbiranje odpadnih
baterij ali akumulatorjev do izteka roka veljavnosti potrdila.
45. člen
(uporaba
obstoječega operativnega programa ravnanja z odpadnimi baterijami in
akumulatorji)
Do sprejetja operativnega programa varstva
okolja na področju ravnanja z ločeno zbranimi frakcijami komunalnih odpadkov in
operativnega programa varstva okolja ravnanja z odpadnimi industrijskimi in
avtomobilskimi baterijami in akumulatorji se uporabljajo smernice iz
Operativnega programa ravnanja z odpadnimi baterijami in akumulatorji za
obdobje od 2003 do konca 2006, ki ga je Vlada Republike Slovenije sprejela
10. aprila 2003.
46. člen
(vpis
obstoječih proizvajalcev v evidenco proizvajalcev baterij in akumulatorjev)
Proizvajalci prenosnih, industrijskih in
avtomobilskih baterij in akumulatorjev, vpisani v evidenco proizvajalcev
prenosnih, industrijskih ali avtomobilskih baterij in akumulatorjev v skladu z
12., 21. in 24. členom Uredbe o ravnanju z baterijami in akumulatorji ter
odpadnimi baterijami in akumulatorji (Uradni list RS, št. 78/08), se najpozneje
do 30. aprila 2010 po uradni dolžnosti vpišejo v evidenco proizvajalcev
baterij in akumulatorjev iz 39. člena te uredbe.
47. člen
(postopki za
vpis v evidenco proizvajalcev in vpis načrtov oziroma skupnih načrtov)
Postopki za vpis v evidenco proizvajalcev
prenosnih, industrijskih ali avtomobilskih baterij in akumulatorjev v skladu z
12., 21. in 24. členom Uredbe o ravnanju z baterijami in akumulatorji ter
odpadnimi baterijami in akumulatorji (Uradni list RS, št. 78/08) ter postopki
za vpis načrtov oziroma skupnih načrtov ravnanja z odpadnimi prenosnimi,
industrijskimi ali avtomobilskimi baterijami in akumulatorji v evidenco načrtov
ravnanja z odpadnimi prenosnimi, industrijskimi ali avtomobilskimi baterijami
in akumulatorji v skladu s 14., 21. in 24. členom Uredbe o ravnanju z
baterijami in akumulatorji ter odpadnimi baterijami in akumulatorji (Uradni
list. RS, št. 78/08), začeti pred uveljavitvijo te uredbe, se zaključijo v
skladu s to uredbo.
48. člen
(izračun stopnje
zbiranja)
Stopnja zbiranja se za Republiko Slovenijo
prvič izračuna za koledarsko leto 2011.
49. člen
(prenehanje
veljavnosti)
Z dnem uveljavitve te uredbe preneha
veljati Uredba o ravnanju z baterijami in akumulatorji ter odpadnimi baterijami
in akumulatorji (Uradni list RS, št. 78/08).
50. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ravnanju z baterijami in akumulatorji ter odpadnimi baterijami in akumulatorji
(Uradni list RS, št. 64/12)
vsebuje naslednjo končno določbo:
»3. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembi in dopolnitvah Uredbe o
ravnanju z baterijami in akumulatorji ter odpadnimi baterijami in akumulatorji
(Uradni list RS, št. 93/12)
vsebuje naslednjo končno določbo:
»4. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ravnanju z baterijami in akumulatorji ter odpadnimi baterijami in akumulatorji
(Uradni list RS, št. 103/15)
vsebuje naslednjo prehodno in končno določbo:
»PREHODNA IN KONČNA DOLOČBA 
20. člen
(1) Prepoved iz druge alinee
spremenjenega prvega odstavka 5. člena uredbe se do 31. decembra 2016
ne uporablja za prenosne baterije in akumulatorje, namenjene za brezžično
električno orodje.
(2) Prenosne baterije in akumulatorji,
namenjeni za brezžično električno orodje, ki vsebujejo več kakor 0,002 %
kadmija glede na celotno maso ter so dani v promet do 31. decembra 2016,
se lahko tržijo do odprodaje zalog.
(3) Gumbaste celice, ki vsebujejo več
kakor 0,0005 % in manj kakor 2 % živega srebra glede na celotno maso
ter so bile dane v promet pred uveljavitvijo te uredbe, se lahko tržijo do
odprodaje zalog.
21. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o ravnanju z
baterijami in akumulatorji ter odpadnimi baterijami in akumulatorji (Uradni
list RS, št. 101/20)
vsebuje naslednjo končno določbo:
»KONČNA DOLOČBA
5. člen
Ta uredba začne veljati naslednji dan po
objavi v Uradnem listu Republike Slovenije.«.