1. UVOD
1.1. Pravne podlage za upravljanje
zavarovanega območja in temeljne analize
Pravna podlaga
Pravna podlaga za sprejem tega odloka je
13. člen Zakona o regijskem parku Škocjanske jame (Uradni list RS, št. 57/96,
7/99 – ZVKD in 110/02 – ZGO-1, v nadaljnjem besedilu: ZRPŠJ) v zvezi s 60.
členom Zakona o ohranjanju narave (Uradni list RS, št. 96/04 – uradno
prečiščeno besedilo, 61/06 – ZDru-1 in 8/10 – ZSKZ-B, v nadaljnjem besedilu:
ZON).
Drugi ključni predpisi in pravni akti
Ključni predpisi in drugi pravni akti v
zvezi z delovanjem Regijskega parka Škocjanske jame (v nadaljnjem besedilu:
PŠJ) so tudi:
-       
Zakon o varstvu okolja (Uradni list RS, št. 39/06 – uradno prečiščeno
besedilo, 49/06 – ZMetD, 66/06 – odl. US, 33/07 – ZPNačrt, 57/08 – ZFO-1A,
70/08, 108/09, 108/09 – ZPNačrt-A, 48/12, 57/12 in 92/13)
-       
Zakon o varstvu podzemnih jam (Uradni list RS, št. 2/04 in 61/04 –
ZDru-1),
-       
Zakon o varstvu kulturne dediščine (Uradni list RS, št. 16/08, 123/08,
8/11 – ORZVKD39 in 90/12, v nadaljnjem besedilu: ZVKD-1),
-       
Zakon o vodah (Uradni list RS, št. 67/02, 110/02 – ZGO-1, 2/04 –
ZZdrI-A, 41/04 – ZVO-1, 57/08 in 57/12),
-       
Zakon o spodbujanju skladnega regionalnega razvoja (Uradni list RS, št.
20/11 in 57/12),
-       
Sklep o ustanovitvi Javnega zavoda Park Škocjanske jame, Slovenija
(Uradni list RS, št. 68/96, v nadaljnjem besedilu: sklep),
-       
Uredba o posebnih varstvenih območjih (območjih Natura 2000) (Uradni
list RS, št. 49/04, 110/04, 59/07, 43/08, 8/12, 33/13, 35/13 – popr. in 39/13 –
odl. US, v nadaljnjem besedilu: uredba o posebnih varstvenih območjih),
-       
Uredba o ekološko pomembnih območjih (Uradni list RS, št. 48/04 in
33/13, v nadaljnjem besedilu: uredba o EPO),
-       
Operativni program – Program upravljanja območij Natura 2000 za obdobje
2007–2013, ki ga je Vlada Republike Slovenije sprejela s sklepom št.
35600-3/2007/7 z dne 11. oktobra 2007 (v nadaljnjem besedilu: program
upravljanja območij Natura 2000).
Drugi pravni akti, pomembni za
delovanje PŠJ
Za delovanje PŠJ so pomembni tudi naslednji
pravni akti:
-       
Odlok o strategiji prostorskega razvoja Slovenije (Uradni list RS, št.
76/04, v nadaljnjem besedilu: Strategija prostorskega razvoja),
-       
Odlok o spremembah in dopolnitvah prostorskih sestavin dolgoročnega in
družbenega plana za območje Občine Divača za obdobje 1986–2000 in družbenega
plana Občine Sežana za območje Občine Divača za obdobje 1986–1990 (Uradni list
RS, št. 92/03, v nadaljnjem besedilu: Odlok o spremembah in dopolnitvah
prostorskih sestavin dolgoročnega in družbenega plana Občine Divača) in
-       
Odlok o prostorskih ureditvenih pogojih v občini Divača (Uradni list RS,
št. 45/05 – uradno prečiščeno besedilo, 115/07 – obvezna razlaga in 119/08, v
nadaljnjem besedilu: Odlok o prostorskih ureditvenih pogojih občine Divača).
Mednarodno pravo
Ključni mednarodni akti in akti Evropske
unije v zvezi s delovanjem PŠJ so:
-       
Konvencija o varstvu svetovne kulturne in naravne dediščine (Uradni list
SFRJ – Mednarodne pogodbe, št. 56/74), notificirana z Aktom o notifikaciji
nasledstva glede konvencij UNESCO, mednarodnih večstranskih pogodb o zračnem
prometu, konvencij mednarodne organizacije dela, konvencij mednarodne pomorske
organizacije, carinskih konvencij in nekaterih drugih mednarodnih večstranskih
pogodb (Uradni list RS – Mednarodne pogodbe, št. 15/92 in 1/97, v nadaljnjem
besedilu: Konvencija o svetovni dediščini),
-       
Konvencija o močvirjih, ki so mednarodnega pomena, zlasti kot
prebivališča močvirskih ptic (Uradni list SFRJ – Mednarodne pogodbe, št. 9/77),
notificirana z Aktom o notifikaciji nasledstva glede konvencij UNESCO,
mednarodnih večstranskih pogodb o zračnem prometu, konvencij mednarodne
organizacije dela, konvencij mednarodne pomorske organizacije, carinskih
konvencij in nekaterih drugih mednarodnih večstranskih pogodb (Uradni list RS –
Mednarodne pogodbe, št. 15/92 in 1/97) in Pariški protokol in Spremembe
Konvencije o močvirjih, ki so mednarodnega pomena, zlasti kot prebivališča
močvirskih ptic, ratificiran z Zakonom o ratifikaciji Pariškega protokola in
Sprememb Konvencije o močvirjih, ki so mednarodnega pomena, zlasti kot
prebivališča močvirskih ptic (Uradni list RS – Mednarodne pogodbe, št. 6/04, v
nadaljnjem besedilu: Ramsarska konvencija),
-       
Mednarodni raziskovalni program Človek in biosfera (Man and biosphere, v
nadaljnjem besedilu: MAB) v okviru Organizacije Združenih narodov za
izobraževanje, znanost in kulturo (v nadaljnjem besedilu: UNESCO),
-       
Konvencija o varstvu Alp, ratificirana z Zakonom o ratifikaciji
Konvencije o varstvu Alp (Uradni list RS – Mednarodne pogodbe, št. 5/95, v
nadaljnjem besedilu: Alpska konvencija),
-       
Konvencija o biološki raznovrstnosti, ratificirana z Zakonom o ratifikaciji
Konvencije o biološki raznovrstnosti (Uradni list RS – Mednarodne pogodbe, št.
30/96, v nadaljnjem besedilu: Konvencija o biološki raznovrstnosti),
-       
Sklep Sveta z dne 18. julija 2005 o sklenitvi sporazuma o
ohranjanju afriško-evrazijskih selitvenih vodnih ptic v imenu Evropske
skupnosti (UL L št. 345 z dne 8. 12. 2006, str. 24),
-       
Direktiva Sveta 92/43/EGS z dne 21. maja 1992 o ohranjanju naravnih
habitatov ter prosto živečih živalskih in rastlinskih vrst (UL L št. 206 z dne
22. 7. 1992, str. 7), zadnjič spremenjena z Direktivo Sveta
2013/17/EU z dne 13. maja 2013 o prilagoditvi nekaterih direktiv na
področju okolja zaradi pristopa Republike Hrvaške (UL L št. 158 z dne
10. 6. 2013, str. 193), (v nadaljnjem besedilu: habitatna direktiva),
-       
Direktiva 209/147/ES Evropskega parlamenta in Sveta z dne
30. novembra 2009 o ohranjanju prosto živečih ptic (UL L št. 20 z dne
26. 1. 2010, str. 7), zadnjič spremenjena z Direktivo Sveta 2013/17/EU z
dne 13. maja 2013 o prilagoditvi nekaterih direktiv na področju okolja zaradi
pristopa Republike Hrvaške (UL L št. 158 z dne 10. 6. 2013, str. 193), (v
nadaljnjem besedilu: ptičja direktiva),
-       
Direktiva Evropskega parlamenta in Sveta 2000/60/ES z dne
23. oktobra 2000 o določitvi okvira za ukrepe Skupnosti na področju vodne
politike (UL L št. 327 z dne 22. 12. 2000, str. 1), zadnjič
spremenjena z Direktivo 2013/39/EU Evropskega parlamenta in Sveta z dne
12. avgusta 2013 o spremembi direktiv 2000/60/ES in 2008/105/ES v zvezi s
prednostnimi snovmi na področju vodne politike (UL L št. 226 z dne 24. 8.
2013, str. 1),
-       
Direktiva 2006/118/ES Evropskega parlamenta in Sveta z dne
12. decembra 2006 o varstvu podzemne vode pred onesnaževanjem in
poslabšanjem (UL L št. 372 z dne 27. 12. 2006, str. 19) in
-       
Direktiva Sveta z dne 21. maja 1991 o čiščenju komunalne odpadne
vode (91/271/EGS) (UL L št. 135 z dne 30. 5. 1991, str. 40), zadnjič
spremenjena z Uredbo (ES) št. 1137/2008 Evropskega parlamenta in Sveta z dne
22. oktobra 2008 o prilagoditvi nekaterih aktov, za katere se uporablja postopek,
določen v členu 251 Pogodbe, Sklepu Sveta 1999/468/ES, glede regulativnega
postopka s pregledom – Prilagoditev regulativnemu postopku s pregledom – Prvi
del (UL L št. 311 z dne 21. 11. 2008, str. 1).
Analize
Program varstva in razvoja Parka Škocjanske
jame za obdobje 2013–2017 (v nadaljnjem besedilu: PVR) temelji na analizah
stanja, ki jih je pripravil upravljavec zavarovanega območja, in sicer analizi
stanja naravnih vrednot, analizi stanja biotske raznovrstnosti, analizi
pritiskov in tveganj za zavarovano območje, analizi prednosti, pomankljivosti,
priložnosti in nevarnosti (v nadaljnjem besedilu: analiza SWOT), na dokumentih,
ki jih kot strokovne podlage pripravijo strokovne službe, ter drugih javno
dostopnih podatkih.
1.2. Namen in zgradba PVR
Namen
PVR je podlaga za letne programe dela
upravljavca PŠJ, Javnega zavoda Park Škocjanske jame (v nadaljnjem besedilu:
zavod).
PVR je temelj za usmerjanje razvoja na
zavarovanem območju, ki v največji meri upošteva cilje varstva narave in
možnosti za razvoj lokalnih skupnosti. Hkrati je tudi podlaga za regionalne in
lokalne dokumente s področja gospodarskega, družbenega, kulturnega, okoljskega
in prostorskega razvoja.
Zgradba
V skladu s sedmim odstavkom 53. člena ZON
mora imeti regijski park načrt upravljanja. Na podlagi določbe 60. člena ZON je
načrt upravljanja zavarovanega območja (v nadaljnjem besedilu: načrt
upravljanja) programski akt, s katerim se določijo razvojne usmeritve, način
izvajanja varstva, rabe in upravljanja zavarovanega območja ter podrobnejše usmeritve
za varstvo naravnih vrednot na zavarovanem območju ob upoštevanju potreb
razvoja lokalnega prebivalstva. Predlog načrta upravljanja pripravi upravljavec
na podlagi akta o zavarovanju in ob strokovni pomoči organizacije, pristojne za
ohranjanje narave, sprejme pa ga organ, ki je sprejel akt o zavarovanju. Načrt
upravljanja za zavarovano območje, ki ga je ustanovila država, sprejme vlada z
uredbo, pri čemer pa po specialni ureditvi iz ZRPŠJ PVR sprejme Državni zbor
Republike Slovenije.
Lokalne skupnosti na zavarovanem območju
sodelujejo v postopku sprejemanja načrta upravljanja z mnenjem.
V skladu z 61. členom ZON je načrt
upravljanja podlaga za urejanje prostora in rabo naravnih dobrin in mora
vsebovati:
-       
celovito oceno stanja narave, posegov in dejavnosti ter ekonomske in
socialne sestave prebivalstva,
-       
oceno stanja naravnih vrednot na zavarovanem območju,
-       
oceno stanja na vplivnem območju,
-       
določitev načinov uresničevanja nalog varstva na zavarovanem območju in
ukrepov za izboljšanje in preprečevanje škodljivih vplivov na vplivnem območju,
-       
določitev podrobnejših razvojnih usmeritev in načini njihovega
uresničevanja s prednostnim upoštevanjem tradicionalnih načinov rabe in
opravljanja dejavnosti,
-       
smernice za povezovanje sektorskih načrtov gospodarjenja z naravnimi
dobrinami,
-       
določitev varstvenih usmeritev za trajnostni razvoj dejavnosti,
-       
določitev načinov financiranja za zagotavljanje namenov varstva in
razvoja,
-       
umestitev in konkretizacijo varstvenih režimov v prostor,
-       
program izvajanja načrta upravljanja.
Poleg sestavin iz prejšnjega odstavka ZRPŠJ
določa naslednje obvezne vsebine načrta upravljanja za PŠJ:
-       
celovita ocena stanja v parku,
-       
cilji varstva in razvoja ter načini uresničevanja teh ciljev,
-       
ocena stanja na vplivnem območju parka in določitev ukrepov za
izboljšanje in preprečevanje škodljivih vplivov,
-       
načini uresničevanja razvoju parka prilagojene davčne in drugih
spodbujevalnih politik, subvencioniranja, nadomestil in spodbujevalne posojilne
politike z merili in predvidenimi postopki,
-       
potrebna sredstva in njihovi viri,
-       
prostorske opredelitve načrtovanih varstvenih in razvojnih posegov v
parku,
-       
določitev za park primernih dejavnosti in smernice za njihov razvoj.
1.3. Razmerje PVR do drugih programskih
aktov
PVR morajo pri pripravi svojih občinskih
prostorskih načrtov v skladu z 61. členom ZON upoštevati posamezne občine, ki
se nahajajo znotraj meja PŠJ.
Usmeritve za načrtovanje drugih dejavnosti
v PŠJ, kot so kmetijstvo, gozdarstvo, upravljanje z vodami, ribištvo, lovstvo,
izkoriščanje mineralnih surovin ter gospodarstvo, drobna obrt in podjetništvo,
morajo v svojih načrtih za izvedbo 60. člena in na podlagi 61. člena ZON
upoštevati ustrezne službe, ki pokrivajo posamezna področja.
1.4. Splošni opis zavarovanega območja
1.4.1. Geografska lega, meje in velikost
PŠJ
Lega
PŠJ se nahaja na Škocjanskem krasu, obsežni
uravnani pokrajini na nadmorski višini med 420 in 450 m, ki pripada
jugovzhodnemu robu matičnega Krasa. Nad njim se na severu vzpenjata Gabrk s
Čebulovico (642 m n.m.) in Vremščica (1027 m n.m.), proti vzhodu in jugu pa
flišno vznožje Vremščice in flišni Brkini.
Meje in velikost
PŠJ ima z ZRPŠJ določeno mejo zavarovanega
in vplivnega območja, kar sovpada tudi z zavarovanjem Škocjanskih jam kot
svetovne dediščine UNESCO in mokriščem mednarodnega pomena po Ramsarski
konvenciji. Zavarovano območje PŠJ meri 402 ha, vplivno pa okoli 45.000 ha,
zajema celotno porečje reke Reke in se razprostira v šest občin.
Biosferno območje Kras v sklopu MAB ima
poleg zavarovanega in vplivnega območja PŠJ določeno še prehodno oziroma
tranzicijsko območje, ki obsega ves preostali del občine Divača. To območje je
pogosto imenovano tudi območje komunikacije, saj so dejavnosti v njem vezane na
različne kmetijske dejavnosti, bivanjska naselja in drugo rabo, kjer lokalne
skupnosti, znanstveniki, strokovne službe, nevladne organizacije, kulturne
skupine ter drugi deležniki delujejo skupaj.
1.4.2. Status, dejavnosti ter lastništvo
in upravljanje
Status
PŠJ je bil za zavarovano območje kot
regijski park razglašen z ZRPŠJ. Upravljavec PŠJ je zavod, ki ga je s sklepom
ustanovila Vlada Republike Slovenije (v nadaljnjem besedilu: vlada). Le-ta pa
tudi zagotavlja sredstva za izvajanje nalog javne službe ohranjanja narave.
Dejavnosti
V okviru javne službe opravlja zavod več
dejavnosti, med katerimi so priprava programa in razvoja Škocjanskih jam, skrb
za vzdrževanje, obnavljanje in zavarovanje spomenikov in znamenitosti na
območju parka, stalno spremljanje in analiza stanja naravnih vrednot in
kulturne dediščine v PŠJ, usklajevanje raziskovalnih nalog v zvezi s PŠJ ter
organizacija raziskovalnega dela, sodelovanje pri mednarodnih projektih, skrb
za javno predstavitev PŠJ, izvedba in organizacija izobraževanja, priprava in
vzdrževanje poti in označb v parku, sodelovanje z lastniki posameznih spomenikov
v PŠJ  strokovna pomoč in svetovanje, vzdrževanje jamske infrastrukture za
obisk jam in opravljanje vodniške službe po PŠJ in jamah ter vodenje
informacijskega centra. Pomembno vlogo pa ima zavod tudi pri razvijanju in
vzpodbujanju trajnostnega turizma ter vključevanju lokalnega prebivalstva in
skupnosti v programe izobraževanja v PŠJ.
Ohranjanje narave je absolutna prednostna
naloga zavoda, zato bo načrtovanje in usmerjanje obiska (časovno in prostorsko)
nujno za preprečevanje vsakršne prekomerne obremenitve tako ranljivega območja,
kakor so Škocjanske jame in celotno območje PŠJ.
Lastništvo in upravljanje
Zavod je v letu 1999 od prejšnjega
upravljavca Škocjanskih jam prevzel v upravljanje celotni jamski splet z vso pripadajočo
infrastrukturo. Poleg tega je prevzel tudi drugo infrastrukturo, ki vključuje
gostinski obrat, katerega oddaja v najem. V zadnjih letih je zavod vlagal v
obnovo infrastrukture s poudarkom na promociji Škocjanskih jam v Republiki Sloveniji
(v nadaljnjem besedilu: RS) in v tujini.
Zavod ima v upravljanju precej stavbnih,
kmetijskih in gozdnih zemljišč, ki so v lasti zavoda oziroma RS, in sicer v
skupni površini 34,9 ha.
1.5. Naravovarstveni pomen zavarovanega
območja
1.5.1. Državni pomen
Škocjanske jame z okolico so zaradi izjemnih
naravnih danosti in svoje strateške lege na stičišču različnih trgovskih poti
umeščene na svetovni zemljevid že od obdobja prazgodovine naprej. Kljub
zavedanju, da gre za enkraten jamski splet z veliko rastlinsko in živalsko
pestrostjo in bogato kulturno dediščino, je bilo obravnavano območje na državni
ravni zavarovano šele leta 1996 z ustanovitvijo regijskega parka. Vse naravne
vrednote v PŠJ so državnega pomena. Celotno zavarovano območje je tudi del
omrežja Natura 2000 in ekološko pomembno območje.
Aktivnosti bodo v prihodnosti usmerjene k
še večji prepoznavnosti PŠJ na vseh navedenih ravneh.
1.5.2. Mednarodni pomen
Škocjanske jame so mednarodno priznano
območje svetovnega pomena, zato je odgovornost države za njihovo ohranjanje še
večja in pomembnejša.
Namen Konvencije o svetovni dediščini je
ugotavljati, zavarovati, predstavljati in prenašati kulturno in naravno
dediščino svetovnega pomena prihodnjim rodovom. Vsebina konvencije je povezana
z drugimi mednarodnimi pogodbami, med katerimi je treba izpostaviti Ramsarsko
konvencijo, Konvencijo o biološki raznovrstnosti in Konvencijo o varstvu
selitvenih vrst prosto živečih živali, ki je bila v slovenskem pravnem redu
ratificirana z Zakonom o ratifikaciji konvencije o varstvu selitvenih vrst
prosto živečih živali (Uradni list RS – Mednarodne pogodbe, št. 18/98 in 27/99,
v nadaljnjem besedilu: Bonnska konvencija), kakor tudi z evropsko zakonodajo,
kjer je treba izpostaviti usklajenost evropskega ekološkega omrežja Natura
2000.
Na svetu je po zadnjih podatkih centra
UNESCO le 21 lokacij – med njimi tudi PŠJ – ki so hkrati na seznamu svetovne
dediščine, seznamu mednarodno pomenih mokrišč Ramsarske konvencije in v MAB.
Svetovna dediščina UNESCO
Škocjanske jame so naravni pojav izjemne
svetovne vrednosti. Na seznam svetovne kulturne in naravne dediščine so bile v
okviru Konvencije o svetovni dediščini vpisane leta 1986. V skladu z 2. členom
te konvencije mora vsako vpisano območje svetovne dediščine izstopati v
svetovnem merilu glede na estetska ali znanstvena merila in temeljiti na zmožnosti
države, da zagotovi dolgoročno ohranjanje območja izjemne univerzalne vrednosti
in integritete.
Ramsarsko območje
Škocjanske jame so bile leta 1999 vpisane
tudi na seznam mednarodno pomembnih mokrišč v skladu z Ramsarsko konvencijo, in
sicer kot prvo podzemno mokrišče v skladu z merili, določenimi za podzemeljske
hidrološke sisteme.
Biosferno območje (MAB)
MAB – Človek in biosfera – je UNESCO
medvladni program, ki vzpostavlja svetovno mrežo biosfernih območij, kjer se
ohranja biotska raznovrstnost in spodbuja trajnostni razvoj. Leta 2004 je bil
PŠJ sprejet v svetovno mrežo območij MAB kot Biosferno območje Kras, ki odkriva
povezanost človeka z naravo in pomen izobraževanja za ohranjanje kakovosti
bivanja. Območje se predstavlja tudi v okviru regijske povezave biosfernih
območij EuroMAB. S svojimi letnimi programi, pripravljenimi v skladu s
Strategijo in statutarnim okvirom (Statutary Framework) za razvoj svetovnega
omrežja biosfernih območij, sprejeto v Sevilli marca 1995, zavod izvaja
dejavnosti, ki so trajnostno naravnane in temeljijo na izobraževanju, povezavi
znanosti in družbe ter vzpodbujanju trajnostnega razvoja na zavarovanem,
vplivnem in prehodnem območju.
1.6. Splošni opis vplivnega območja
Vplivno območje PŠJ je veliko okoli 45.000
ha in pokriva porečje reke Reke, vključno z njenim prehodom v kraško podzemlje
obsežnega kraškega vodonosnika, torej del kontaktnega krasa, ki je strokovno
opredeljen kot Divaški prag. Razteza se na območju šestih občin, in sicer
Divače, Hrpelj - Kozine, Ilirske Bistrice, Pivke, Postojne in Loške doline.
Celotno območje gradijo karbonatne kamnine
(v največji meri apnenec) in nekarbonatne sedimentne kamnine (v največji meri
peščenjaki in laporji, ki tvorijo fliš). V dnu doline Reke so ponekod še debeli
nanosi rodovitnih aluvialnih naplavin. Območje Snežnika (1796 m n.m.) na vzhodu
pokrivajo obsežni gozdovi, ki so večinoma dobro ohranjeni in nudijo življenjsko
okolje številnim živalskim in rastlinskim vrstam ter predstavljajo eno večjih
sklenjenih neposeljenih območij v Evropi. Severni del vplivnega območja pripada
Slavenskemu ravniku in Vremščici. To območje sestavljajo tri vzporedna srednje
visoka slemena (od 700 m n.m. do 823 m n.m.) z vmesnimi kraškimi
podolji. Najvišji vrh tega dela je Vremščica (1027 m n.m.). Pri Rakuliku in
Sajevčah je kontaktni kras med krednim apnencem in eocenskim flišem. Na tem
območju so slepe doline, kjer kratki potoki ob prestopu z laporja in peščenjaka
na apnenec hitro poniknejo. Na jugu se razprostirajo flišnati Brkini, ki z
gričevnato zgradbo in vmesnimi grapami tvorijo drugačen tip krajine, kakor je
severni kraški del.
Največja količina padavin je na območju
Snežnika (več kakor 2500 mm na leto) in se zmanjšuje proti zahodu in jugu. Za
vplivno območje so značilne tudi poplave. Te so posledica velikega razmerja med
največjim in najmanjšim pretokom (razmerje je približno 1:3000), ki je značilno
za povirna kraška območja. Največje območje poplav je v Ilirskobistriški
kotlini, in sicer obsega maksimalno od 6 do 7 km2 površine. Poplave so
vsakoletne, vendar kratkotrajne, običajno trajajo le nekaj ur.
Varstveni režimi za vplivno območje so
predpisani v 8. členu ZRPŠJ in se nanašajo predvsem na zagotavljanje
obstoječega vodnega režima Reke in ugodnega stanja voda.
1.7. Upravljanje zavarovanega območja
1.7.1. Organiziranost upravljavca
V zavodu je bilo v letu 2012 za nedoločen
čas zaposlenih 22 delavcev. Od tega je skoraj polovica strokovnih delavcev,
drugi pa opravljajo naloge nadzora in vodenja po PŠJ ter naloge uprave.
Dodatni delavci se zaposlujejo sezonsko za
določen čas. V letu 2012 je bilo v turistični sezoni od začetka maja do konca
oktobra zaposlenih dodatnih trinajst ljudi. Poleg delavcev zaposlenih za
določen čas se v času sezone v zavodu zaposluje tudi študente. Za izvajanje
projektov so bili dodatno zaposleni trije sodelavci.
1.7.2. Upravljanje z nepremičninami
Od 402 ha celotne površine PŠJ je 35 ha
(okoli 9 %) površin v lasti RS.
V prvih letih delovanja PŠJ so bili
izvedeni odkupi stavbnih zemljišč z ruševinami, gozdnih in kmetijskih zemljišč
iz lastnih sredstev zavoda. V letih 2006 in 2007 je bil kot zadnji odkupljen
tudi kulturni spomenik Matavun št. 8, katerega obnova je bila dokončana v letu
2011. Te nepremičnine so v lasti zavoda.
V letu 2008 je zavod prejel namenska
sredstva od Sklada kmetijskih zemljišč in gozdov Republike Slovenije za odkup
kmetijskih zemljišč v PŠJ. Vsi odkupi so bili izvedeni do konca leta 2010.
Prednostno so se odkupovala kmetijska zemljišča, na katerih se nahajajo naravni
spomeniki. Po letu 2008 zavodu namenska sredstva za odkup niso bila več
dodeljena.
V letu 2010 je bil izveden vpis vseh parcel
v lasti RS v Centralno evidenco nepremičnin (v nadaljnjem besedilu: CEN) pri
Ministrstvu za notranje zadeve (tedaj Ministrstvo za javno upravo), kjer je
bilo oblikovanih 13 kompleksov, in sicer:
-       
bregovi pred ponorom Reke,
-       
Jurjev dol s stenami dola Lisičine,
-       
uprava Parka Škocjanske jame, Slovenija,
-       
J'kopinov skedenj, Jurjev skedenj,
-       
ob regionalni cesti za Matavunom,
-       
razpršeno,
-       
kapnik v Lipjih jamah,
-       
dolina Globočak,
-       
Velika dolina,
-       
Mala dolina,
-       
informacijski center PŠJ,
-       
parkirišče – trg v Matavunu,
-       
objekt Matavun št. 8.
Za odkup zemljišč v PŠJ zaradi
zagotavljanja ustreznega zavarovanja naravnih vrednot in kulturne dediščine bo
zavod tudi v prihodnje potreboval namenska sredstva.
1.7.3. Urejanje prostora
Podlagi za prostorsko načrtovanje na
območju PŠJ sta Odlok o spremembah in dopolnitvah prostorskih sestavin
dolgoročnega in družbenega plana občine Divača in Odlok o prostorskih
ureditvenih pogojih občine Divača. V pripravi na Občini Divača pa je občinski
prostorski načrt v skladu z Zakonom o prostorskem načrtovanju (Uradni list RS,
št. 33/07, 70/08 – ZVO-1B, 108/09, 80/10 – ZUPUDPP, 106/10 – popr., 43/11 –
ZKZ-C, 57/12 in 57/12 – ZUPUDPP-A, v nadaljnjem besedilu: ZPNačrt).
1.7.4. Finančni viri in stroški
upravljanja v preteklem obdobju
V preteklem petletnem obdobju (2008–2012)
je zavod v povprečju četrtino vseh prihodkov pridobil iz proračuna RS, polovico
iz lastne dejavnosti, iz drugih virov, med njimi tudi mednarodnih programov,
Sklada kmetijskih zemljišč in gozdov RS ter strukturnih skladov (Evropskega
sklada za regionalni razvoj, v nadaljnjem besedilu: ESRR) pa preostalo
četrtino.
V istem obdobju je bilo v povprečju največ
odhodkov namenjenih stroškom dela in materialnim stroškom, medtem ko je bila
skoraj ena četrtina sredstev namenjena za investicije in četrtina za programe
in projekte. V okviru programov in projektov je bilo 87 % sredstev namenjenih
za investicije (v večini sredstva ESSR). Po Odredbi o razdeljevanju dela
sredstev javnega zavoda Park Škocjanske jame (Uradni list RS, št. 84/99, v
nadaljnjem besedilu: odredba o razdeljevanju dela sredstev PŠJ) je bilo za
fizične osebe namenjeno od vseh prihodkov 1 %, od lastnih prihodkov to znaša 2,6 %,
za urejanje naselij v parku pa je bilo v povprečju namenjenih 5 % vseh
odhodkov.
2. OPIS IN CELOVITA OCENA STANJA V PŠJ
2.1. Opis in ocena stanja ohranjenosti
narave
2.1.1. Neživa narava
2.1.1.1. Geološke značilnosti
Škocjanske jame so nastale v krednih in
paleocenskih apnencih v bližini stika z neprepustnimi flišnimi kamninami
eocenske starosti. Ta kamninski stik, ki se nahaja nekaj kilometrov južneje, je
pomemben za nastanek in oblikovanje jam. Na flišnih kamninah, ki so iz
kremenovih peščenjakov, konglomeratov in laporja, se zbira voda velike
površinske reke Reke, ki potem, ko prestopi na apnenec, ponikne v Škocjanske
jame. Na nastanek in smer rovov je najbolj odločilno vplivala plastovitost
kamnine in tektonska porušenost, torej lezike – presledki med plastmi kamnine –
ter prelomi in izrazite prelomne cone.
Škocjanske jame so nastale v
debeloskladovitih ali neskladovitih gornjekrednih apnencih. Le južni del jame,
Tiha jama, je nastala v drobnoskladovitem gornjekrednem in paleocenskem
apnencu. Na območju jame vpadajo skladi proti JZ pod kotom 20–30°. Ti apnenci
so zelo čisti. Ker je v njih zelo malo netopnega ostanka, na površju ni mogla
nastati sklenjena odeja prsti.
Prvi jamski rovi so se oblikovali ob
prelomih in razpokah ter lezikah, ob katerih je prišlo do tektonskih premikov.
Dobro vidni prelomi so v stenah Male doline pod Škocjanom in v Šumeči jami.
Tektonsko poškodovane lezike so zlasti dobro vidne v Oknu med obema dolinama,
ob taki leziki je nastal tudi Slap. V obeh udornih dolinah in v Šumeči jami so
do nekaj deset metrov široke razpoklinske cone, ki potekajo v smeri S–J ter
SZ–JV. Ob njih so nastali prvi kanali, pozneje v razvoju jame pa je prihajalo
ob njih do velikih odlomov ali podorov. Tako so lahko nastale velike udorne
doline in dvorane v jami, podorno kamenje pa je Reka sproti raztapljala in
odnašala iz jame.
2.1.1.2. Relief
Škocjanski kras, obsežna uravnana pokrajina
na nadmorski višini med 420 in 450 m, pripada jugovzhodnemu robu Krasa. Nad
njim se na severu vzpenjata Gabrk s Čebulovico (642 m n. m.) in Vremščica (1027
m n. m.), proti vzhodu in jugu pa flišno vznožje Vremščice in flišni Brkini.
Proti severozahodu se prek Divaškega krasa nadaljuje v kraških planjavah in
gričevjih.
Površje Škocjanskega krasa je v grobem
uravnano, v drobnem pa močno razčlenjeno. Ker ga gradijo apnenci, se je tu
razvil značilni tip reliefa, prav po tej pokrajini imenovan kras.
Glavni vzrok za nastanek krasa in kraškega
reliefa je topnost kamenin, ki gradijo zemeljsko površje. Voda glavni mineral
apnenca kalcit raztaplja in ga odnaša skozi podzemne kanale v obliki raztopine.
Zato na površju kameninskega drobirja skorajda ni.
Padavinska voda na krasu odteka skozi
razpoke v podzemlje. Tako nastanejo jame, na površju pa kraške kotanje
različnih velikosti. Najpogostejše so vrtače. To so lijakaste ali skledaste
vdolbine, povečini do 10 m globoke in s premerom do 50 m. Nastale so tam, kjer
je navpično prenikanje v globino mogoče in raztapljanje kamnine najmočnejše.
Vrtače so zelo pomembna reliefna oblika na
Škocjanskem krasu. Z njihovih pobočij in dna je bilo kamenje odstranjeno, dno
pa izravnano. Del kamenja je bil podkopan pod prst v dnu vrtače, preostali del
pa zložen v suhe zidove. To je predstavljalo prve skromne njive na krasu. Dna
vrtač so bila uporabljena tudi za vodne zbiralnike – kale – za napajanje
živine. Ilovica v dnu vrtač je postala neprepustna, če je bila dobro
pregnetena.
Veliko večje kakor vrtače so udornice.
Nastale so z rušenjem stropov nad podzemnimi votlinami. Običajno imajo strma
pobočja, pa tudi navpične skalne stene so pogoste. Udornice ne nastanejo
nenadoma z udorom, ampak z dolgotrajnim krušenjem stropa in sten nad dvoranami
in tokavo podzemne Reke, ki raztaplja odpadlo kamenja in ga tako odnaša proč.
Največji udornici sta 122 m globoki dol
Sokolak, katerega prostornina znaša 8,5 milijona m³, in Globočak (4,6 milijona
m3). Skupina udornic, ki je nastala pri vhodu v Škocjanske jame –
Velika dolina, ki je globoka 164 m, Mala dolina, Sapendol ter dol Lisična – pa
imajo skupno prostornino 6,2 milijona m³.
Posebna oblika na površju nad Škocjanskimi
jamami so brezstrope jame. Nastanejo z zniževanjem površja zaradi raztapljanja
apnenca, medtem ko se jame, ki jih je vodni tok že zapustil, ne spreminjajo. Ko
površje doseže jamo, tej najprej razkroji strop in jama se odpre. Nad
Škocjanskimi jamami se nahajata velika nekdanja jama in velik stalagmit, ki
stoji na prostem.
2.1.1.3. Hidrološke značilnosti
Jamo je oblikovala ponikalnica Reka, ki
zbere večino vode na nepropustnih flišnih kamninah. Njen srednji pretok pred
ponori je 8,95 m3/s, ob izjemnih poplavah pa do 387 m3/s.
Po močnih padavinah Reka poplavlja, običajne poplavne vode sežejo v jami do 30
m visoko, najvišje znane pa so dosegle višino 132 m. Reka teče od Škocjanskih
jam skozi kraško podzemlje proti približno 35 km oddaljenim izvirom Timave na
italijanski strani.
Ocena
stanja
-       
Površinske vode
Po podatkih iz publikacije Vode v Sloveniji
– ocena stanja voda za obdobje 2006–2008 (Agencija Republike Slovenije za
okolje, Ljubljana, 2010) je kemijsko stanje Reke dobro. Ekološko stanje Reke v
obdobju 2006–2008 je prav tako dobro. Ocena kemijskega stanja za leto 2010 je
po podatkih ARSO dobro, ekološko stanje po modulih ter glede na posebna
onesnaževala za leti 2009 in 2010 je dobro ali zelo dobro, zaključna ocena
stanja voda pa se zaradi bioloških analiz na vsake tri leta poda na vsakih šest
let (Ocena stanja rek v Sloveniji v letih 2009 in 2010, ARSO, Ljubljana, januar
2012).
-       
Podzemne vode
Po podatkih iz publikacije Vode v Sloveniji
– ocena stanja voda za obdobje 2006–2008 (Agencija Republike Slovenije za
okolje, Ljubljana, 2010) je kemijsko stanje vodnega telesa Obala in Kras z
Brkini dobro. Količinsko stanje vodnega telesa Obala in Kras z Brkini je prav
tako dobro. To potrjujejo tudi vmesna poročila kemijskega stanja za leti 2010
in 2011, zaključna ocena stanja voda pa se zaradi bioloških analiz na vsake tri
leta poda na vsakih šest let (Ocena kemijskega stanja podzemnih voda v
Sloveniji v letu 2011, Agencija Republike Slovenije za okolje, Ljubljana,
oktober 2012).
Kljub temu v Škocjanskih jamah še vedno
občasno nastajajo pene, katerih izvor še ni povsem pojasnjen. To lahko kaže na
onesnaženja Reke, kar lahko negativno vpliva na podzemno živalstvo ne le
Škocjanskih jam, ampak celotnega podzemnega toka Reke in kraškega vodonosnika
nasploh. Rezultati analiz ne kažejo odstopanj od večletnega povprečja na
posameznem merilnem mestu, zato je treba opraviti podrobnejše analize v
sodelovanju z Agencijo Republike Slovenije za okolje (v nadaljnjem besedilu:
ARSO).
Podrobneje je ocena stanja za Reko opisana
v poglavju 3 tega odloka »Ocena stanja na vplivnem območju PŠJ«.
2.1.2. Živa narava
2.1.2.1. Habitatni tipi
Kartiranje habitatnih tipov za zavarovano
območje PŠJ z okolico je leta 2004 po predpisani tipologiji opravil Center za
kartografijo favne in flore (v nadaljnjem besedilu: CKFF). Tipologija temelji
na rastlinskih združbah v kombinaciji s strukturnimi elementi in rabo tal.
Popisanih je bilo 91 habitatnih tipov. Najznačilnejši habitatni tipi za PŠJ so:
Melišča, skalne stene in jame
Najznačilnejši habitatni tipi te skupine so
apnenčaste stene z vegetacijo skalnih razpok in termofilna melišča. Na delih
sten, ki so manj strmi, je ponekod razvita bujnejša vegetacija, prevladujejo
vrste kamnitih kraških pašnikov in termofilnih gozdov mešanih listavcev. Prav
tako se na delih, kjer ni zelo intenzivnega premikanja materiala, zaraščajo
tudi melišča. V spodnjem delu skalnih sten nad strugo reke Reke in njenim
ponorom je še en habitatni tip, in sicer vlažne skalnate stene. Gre za pomemben
habitatni tip, ki je ena od posebnosti PŠJ in v katerem so termofilni in
glacialni relikti.
Sklenjene gozdne površine
Na celotnem območju kartiranja prevladujeta
termofilni gozd mešanih listavcev in termofilni hrastov gozd. Na večjih
površinah je termofilnim drevesnim vrstam kot posledica pogozdovanja v
preteklosti primešan črni bor ali pa ta tvori samostojne sestoje.
Termofilni gozdovi mešanih listavcev,
termofilni hrastovi gozdovi in hrastovo-belogabrovi gozdovi so določeni v
Uredbi o habitatnih tipih (Uradni list RS, št. 112/03, 36/09 in 33/13, v
nadaljnjem besedilu: uredba o habitatnih tipih). Primes črnega bora oziroma
smreke za te gozdne habitatne tipe pomeni neugodno stanje ohranjenosti.
Druge površine z drevesnimi vrstami
Mejice ter manjše skupine dreves in grmov
najdemo na celotnem območju kartiranja. Predstavljajo pomemben habitatni tip,
saj predstavljajo pomembno zatočišče in selitvene koridorje številnim živalskim
vrstam. Po vrstni sestavi so zelo podobne okoliškim gozdovom in grmiščem.
Ekstenzivna suha travišča
Med ekstenzivnimi travniškimi površinami
prevladujejo različni tipi vzhodno submediteranskih (submediteransko-ilirskih)
suhih in polsuhih travišč. Kraška travišča so nastala kot posledica krčenja
gozdov za pašnike. Sodijo med vrstno najpestrejše habitatne tipe pri nas. Z
opuščanjem ekstenzivne paše drobnice in posledičnim zaraščanjem so se njihove
površine pričele močno krčiti. Na globljih, za kmetijsko obdelavo primernejših
tleh, pa jih ogroža tudi intenziviranje rabe. Na območju kartiranja je vsekakor
več površin, ki se zaraščajo, kakor takih, ki so prešle v intenzivno kmetijsko
rabo. To je z naravovarstvenega stališča dobro, saj je zaraščajoče se površine
lažje povrniti v prvotno stanje kakor take, ki so bile preveč gnojene.
Vode, prodišča in obvodna vegetacije
Največjo površino med vodami predstavlja
reka Reka, ki ima tudi visoko naravovarstveno oceno. Visoko ovrednoteni so tudi
potoki, ki pa imajo vodo samo občasno. V strugi reke Reke je nekaj prodišč, ki
so večinoma porasla z vrbovjem.
Ocena stanja
Uredba o habitatnih tipih določa habitatne
tipe, ki se prednostno, glede na druge habitatne tipe, prisotne na celotnem
območju RS, ohranjajo v ugodnem stanju, ter ureja usmeritve za njihovo
ohranjanje.
Habitatni tip je v ugodnem stanju, če je
naravna razširjenost habitatnega tipa in območij, ki jih posamezni habitatni
tip znotraj te razširjenosti pokriva, stabilna ali se veča, če obstajajo in
bodo v predvidljivi prihodnosti verjetno še obstajali posebna struktura
habitatnega tipa in naravni procesi ali ustrezna raba, ki zagotavljajo njegovo
dolgoročno ohranitev, in če je zagotovljeno ugodno stanje za ta habitatni tip
značilnih prosto živečih rastlinskih in živalskih vrst.
Rezultati kartiranja habitatnih tipov iz
leta 2004 so pokazali na dokaj dobro ohranjenost okolja v PŠJ, čeprav je ponekod
zaznati slabšanje stanja. Po površini močno prevladujejo gozdovi. Od travniških
površin so najvišje ovrednoteni različni tipi submediteransko-ilirskih suhih in
polsuhih travišč, ki se večinoma zaraščajo z lesnimi vrstami.
2.1.2.2. Rastlinstvo
Škocjanske jame z okolico imajo zaradi zelo
razgibanega reliefa izredno pester rastlinski svet. V PŠJ so nahajališča
nekaterih endemičnih, redkih ali ogroženih vrst, ki so tudi na rdečem seznamu
praprotnic in semenk Slovenije: bršljanov pojalnik (Orobanche hederae) z
edinim nahajališčem, wettsteinova mrtva kopriva (Lamium wettsteinii) z
enim izmed dveh nahajališč ter justinova zvončica (Campanula justiniana)
s klasičnim nahajališčem. Posebne mikroklimatske razmere v dnu dolin, ki
nastanejo zaradi nizkih temperatur, omogočajo uspevanje nekaterih
hladnoljubnih, značilno alpskih rastlin, kakor sta avrikelj (Primula
auricula), skorjasti kamnokreč (Saxifraga crustata), dvocvetna
vijolica (Viola biflora) in skalna kernejevka (Kernera saxatilis), 40 m
više pa zaradi toplega zraka, ki pozimi izteka iz jame, uspevajo izrazito
toploljubne vrste, na primer venerini lasci (Adiantum capillus-veneris),
ostrolistni beluš (Asparagus acutifolius) in rdečeplodni brin (Juniperus
oxycedrus). Rast tako nasprotujočih si rastlin skupaj je v naravi velika
redkost.
Na vhodih stranskih rovov, kakor sta
Schmidlova dvorana in Tominčeva jama, rastejo rastline, prilagojene ekstremnim
svetlobnim razmeram. Med cvetnicami so najbolj značilne navadni bršljan (Hedera
helix), Fuchsov grint (Senecio fuschsii), navadni zajčji lapuh (Mycelis
muralis), kljukastosemenska zvezdica (Stellaria montana) in razrasla
krišina (Parietaria judaica). Med praprotmi opazimo rjavi sršaj (Asplenium
trichomanes) in jelenov jezik (Phyllitis scolopendrium). Najgloblje
v vhodne dele jam sežejo le nekateri mahovi in alge.
Okrog razsvetljave je ponekod opazna porast
z rastlinami, kakor so alge, mahovi in praproti, skupno poimenovanimi tudi
lampenflora (v nadaljnjem besedilu: lampenflora).
Ocena stanja
Zavarovane rastlinske vrste v PŠJ, ki so
uvrščene v Pravilnik o uvrstitvi ogroženih rastlinskih in živalskih vrst v
rdeči seznam (Uradni list RS, št. 82/02 in 42/10), so v ugodnem stanju. Vrste
so večinoma vezane na stanje habitatov, ki so v ugodnem stanju ohranjenosti.
Reliktna flora v udornicah, to je rastlinstvo, ki se je tukaj ohranilo še iz
hladnejših obdobij Zemljine preteklosti, je v ugodnem stanju ohranjenosti. Rastišča
so pretežno nepristopna obiskovalcem in ni nevarnosti, da bi jih obiskovalci
ogrožali. Rastišča so in podvržena naravni sukcesiji.
2.1.2.3. Živalstvo
V PŠJ je pester preplet submetiteranske in
subalpinske favne.
Polži
PŠJ naseljujejo vrste polžev zelo različnih
arealnih tipov: mediteranski, severno dinarski, zahodnoevropski, alpski,
južno-­evropski, vzhodno alpski, jadranski in holarktični tip.
Metulji
Na območju PŠJ je zabeleženih 90 vrst
dnevnih metuljev, ki predstavljajo 50 % na ozemlju RS živečih dnevnih vrst. Med
njimi je 18 evropsko in nacionalno ogroženih vrst, kar pomeni 20 % v PŠJ
registriranih vrst ali 10 % favne dnevnih metuljev Slovenije. Največ (72 %)
ogroženih vrst živi na suhih kraških travnikih, približno polovica (44 %) na
zaraščajočih suhih travnikih in približno ena tretjina (33 %) na svetlih gozdnih
poteh.
Na Krasu živi endemitni kraški pavlinček (Perisomena
caecigena), v jamskem sistemu pa troglofilna vrsta (občasni jamski
prebivalec) jamski pedic (Triphosa dubitata) (Linnaeus, 1758),
nočni metulj iz družine pedicev (Geometridae).
Ptice
V Veliki in Mali dolini živijo jate divjih
skalnih golobov (Columba livia), ki gnezdijo pod stropom vhodnih jamskih
dvoran. Prav tam gnezdi tudi kolonija manj poznanih planinskih hudournikov (Tachymarptis
melba). Škocjanske udornice so občasni dom in gnezdišče veliki uharici (Bubo
bubo), sokolu selcu (Falco peregrinus) in krokarju (Corvus corax).
Prepadne stene nudijo zimsko prebivališče skalnemu plezalčku (Trichidroma
muraria), ki med skalnimi razpokami stika za pajki in drobnimi
nevretenčarji.
V PŠJ je bil nazadnje izveden popis ptic
med leti 1999–2001. Zabeleženih je bilo 69 vrst gnezdilk.
Živalstvo v Reki
V površinskem toku Reke je bilo na podlagi
vzorčenja s semikvantitativno metodo, t.i. »kick sampling« ugotovljenih 21
skupin velikih nevretenčarjev, ki jim pripada 97 taksonov. Večino
makrozoobentosa predstavljajo ličinke žuželk – enodnevnice (Ephemeroptera),
vrbnice (Plecoptera), kačji pastirji (Odonata), stenice (Heteroptera),
mladoletnice (Trichoptera), dvokrilci (Diptera), hrošči (Coleoptera)
in mrežokrilci (Neuroptera), ki preživijo le del svojega življenjskega
cikla v vodi. Poleg teh so bili najdeni tudi osebki ožigalkarjev, vrtinčarjev,
polžev, školjk, maloščetincev, pijavk, pršic in rakov (vodne bolhe in
ceponožci) ter enakonožcev (Asellus acquticus cavernicolus in Trichonichus
stameri). Ribe so zastopane v glavnem s postrvjimi in ciprinidnimi vrstami.
Ti živijo tudi v začetnih delih podzemne Reke zaradi katastrofičnega drifta in
le redko preživijo več časa v podzemlju. V Reki živijo vrste, značilne predvsem
za površinske vodotoke južne Evrope.
Podzemno živalstvo Škocjanskih jam
Zaradi zemljepisnih in zgodovinskih razmer
so začeli podzemeljski živelj raziskovati prav na slovenskem krasu, v širšem
območju Postojne. Prvi znanstveno opisani troglobiont (prava podzemna vrsta, ki
ves življenjski cikel preživi v jami) je bila leta 1758 človeška ribica ali
močeril (Proteus anguinus). Nato je bil v letu 1832 opisan hrošček
drobnovratnik (Leptodirus hochenwartii). Šele kasneje so se zvrstile
najdbe tudi drugod po današnjem ozemlju Republilke Slovenije. Danes je znano,
da imamo v Sloveniji s približno 200 vrstami eno najbogatejših kopenskih
jamskih favn, z 200 vodnimi vrstami pa daleč najbogatejšo vodno troglobiotsko
favno na svetu.
Škocjanske jame sodijo v skupino jam z
bogato podzemno favno. Bivališče nudijo zlasti nevretenčarjem, med katerimi so
mnogi tako dobro prilagojeni na življenje brez svetlobe in na razmere, kjer je
hrana količinsko in kakovostno revna, da so postali prave podzemeljske živali.
Vodne in terestične habitate naseljujejo mnoge vrste podzemeljskih organizmov,
tako rakov ceponožcev in enakonožcev, polžev, dvojnonog, žuželk in človeška
ribica.
Pestrost življenja v jami dopolnjujejo
številni netopirji, med njimi dolgokrili netopir (Miniopterus schreibersi),
katerega kolonija se seli med Škocjanskimi jamami in Predjamo, ter dolgonogi
netopir (Myotis capacinii). Obe koloniji sta nekoč šteli po tisoč
osebkov. Nekatere vrste, ki jih je mogoče najti v jami, so še veliki podkovnjak
(Rhinolophus ferrumequinum) in mali podkovnjak (Rhinolophus
hipposideros), širokouhi netopir (Barbastella barbastellus) in
navadni mračnik (Nyctalus noctula).
Vrstno najobsežnejše je živalstvo, ki jo
prinašajo curki prenikajoče vode iz epikrasa (kamninski sloj tik pod površjem)
v Škocjanske jame, obsega predstavnike 11 skupin živali, in sicer vrtinčarje,
gliste, polže, maloščetince, pršice, med raki dvoklopnike, ceponožce,
enakonožce in postranice ter med žuželkami skakače in ličinke dvokrilcev.
Najbogateje zastopana živalska skupina v epikrasu so ceponožni raki. Med njimi
je bilo najdenih 32 vrst, ki pripadajo 16 rodovom in trem družinam (Pipan 2003;
Pipan 2005). Večina teh vrst (24) je zašla v jamsko okolje s preniklo vodo,
drugi so bili najdeni v ponikalnici. Dvanajst vrst, ki poseljujejo epikraški
habitat, je stigobiontskih – so pravi predstavniki podzemeljskih vod.
Ugotovljenih je bilo 5 novih vrst in vrsta Elaphoidella slovenica Wells (syn.
Elaphoidella karstica), ki je endemit Škocjanskih jam. Iz najdišč v
Škocjanskih jamah so bile prvič opisane vrste rakcev Copepoda (Moriaropsis
scotenophila) in jamski samook (Speocyclops infernus) že leta 1930.
Med podzemnim živalstvom Reke se nahajajo
nekatere stigobiontske vrste in sicer Polychaeta: jamski cevkar (Marifugia
cavatic)a, Turbellaria: jamski vrtinčar (Dendrocoeleum spaeleum),
amfipode: reška slepa postranica (Niphargus timavi) in kapniška slepa
postranica (Niphargus Cf. Stygiu), deseteronožci: jamska kozica (Troglocaris
sp.) in Amphibia: človeška ribica (Proteus anguinus), ki ji
predstavlja podzemna Reka oziroma vodonosnik Krasa skrajno severozahodno točko
razširjenosti areala v vodah Dinarskega krasa.
Terestrično podzemno živalstvo obsega
enajst vrst, in sicer rake enakonožce, jamskega polžka, dvojnonogo, med
žužulkami jamske skakače rodu Oncopodura in Onychiurus in dve vrsti jamskih
hroščev. Jamska mokrica in rakec rodu Alpioniscus sta amfibična. Terestrične
vrste živijo v glavnem okoli organskih ostankov na tleh (gvano, les). Na površinskem
vodnem filmu na majhnih lužicah, kjer se hranijo z organsko snovjo, ki se ujame
na površino, pa živijo skakači.
Ocena stanja
Navedene živalske vrste (v poglavju 2.1.2.
tega odloka »Živa narava«) so v ugodnem stanju. Vrste so vezane na stanje
habitatnih tipov, kjer živijo, in ti so na območju PŠJ večinoma v ugodnem
stanju ohranjenosti. Živalstvo Reke je v dobrem stanju ohranjenosti. Stanje
ptic v PŠJ je ugodno, večinoma je vezano na stanje populacij na širšem območju
posebnega območja varstva Krasa (identifikacijska številka območja Natura 2000:
SI5000023) in na vrste, ki živijo na tem območju. Habitati, na katere so vezane
vrste ptic, ki se prednostno varujejo, so v območju PŠJ v ugodnem stanju ohranjenosti.
Turistični obiski so za zdaj omejeni na udornici Veliko in Malo dolino ter prvi
ponor Reke pod Škocjanom, kjer je stanje ptic stabilno.
Populacija vseh vrst netopirjev v PŠJ je v
ugodnem stanju, kakor tudi habitatni tip »(8310) Jame, ki niso odprte za
javnost«, ki je za te populacije bistven. Obisk jame je sicer speljan v
neposredni bližini prezimovališč vrst, vendar je njihovo stanje ugodno.
Podzemno troglobiontsko živalstvo je v
ugodnem stanju. Najštevilčnejše ugotovljeno podzemno živalstvo je v epikraški
coni (tik pod površjem), ki ni pod vplivom obiskov v jami, pač pa je bolj
vezana na stanje površja neposredno nad jamskim sistemom in je v ugodnem
stanju. Stigobiontsko živalstvo sistema Škocjanskih jam je v ugodnem stanju
ohranjenosti, določeno je s stanjem vodotoka – Reke.
2.1.3. Varstveni statusi
2.1.3.1. Naravne vrednote
Na območju parka je 54 naravnih vrednot,
določenih s Pravilnikom o določitvi in varstvu naravnih vrednot (Uradni list
RS, št. 111/04, 70/06, 58/09 in 93/10, v nadaljnjem besedilu: pravilnik o
določitvi naravnih vrednot), od tega 14 območij naravnih vrednot državnega pomena,
13 točk naravnih vrednot državnega pomena in 25 jam, ki so prav tako naravne
vrednote državnega pomena.
Velika večina naravnih vrednot je vezanih
na kraško hidrologijo, geomorfologijo in geologijo, predvsem znotraj sistema
Škocjanskih jam. Ker ima jama izjemen pomen, so upravljavske aktivnosti
prednostno podrejene ohranitvi, zavarovanju in predstavitvi tega edinstvenega
naravnega objekta.
Varstvene usmeritve
Usmeritve za dejavnosti na območju naravnih
vrednot izhajajo iz varstvenih režimov 8., 9. in 10. člena ZRPŠJ.
Po Uredbi o zvrsteh naravnih vrednot
(Uradni list RS, št. 52/02 in 67/03, v nadaljnjem besedilu: uredba o zvrsteh)
so varstvene usmeritve za varstvo naravne vrednote usmeritve za posege in
dejavnosti človeka na naravni vrednoti in na območju, ki je z naravno vrednoto
vidno ali funkcionalno povezano, z namenom, da se naravna vrednota ohranja.
Posegi in dejavnosti se izvajajo na naravni vrednoti, če ni drugih prostorskih
ali tehničnih možnosti za izvedbo posega ali opravljanje dejavnosti, in sicer v
skladu z usmeritvami, ki so določene v uredbi o zvrsteh.
Podrobnejše varstvene usmeritve za varstvo
posamezne zvrsti naravnih vrednot ali za posamezno naravno vrednoto določene v
pravilniku o določitvi naravnih vrednot. Konkretne varstvene usmeritve in
naravovarstveni pogoji za posege in dejavnosti na naravni vrednoti ter na
območju vpliva na naravno vrednoto so določeni v naravovarstvenih smernicah.
Razvojne usmeritve za naravne vrednote so
usmeritve za rabo naravnih vrednot z namenom njihove ohranitve. Naravne
vrednote se praviloma ohranjajo v obstoječi rabi, ki mora potekati sonaravno,
da ne ogroža obstoja naravne vrednote in ne ovira izvajanja njenega varstva.
Naravne vrednote so namenjene predvsem doživljanju narave, izobraževanju,
vzgoji, znanstveno-raziskovalnemu delu ali naravi prijazni rekreaciji.
Ocena stanja
Stanje naravnih vrednot v PŠJ se ocenjuje
kot dobro. Naravni procesi v jamah in udornicah, kar predstavlja veliko večino
med vsemi naravnimi vrednotami v PŠJ, v glavnem potekajo nemoteno. Vhodi v
sistem Škocjanskih jam kot tudi v Mušjo in Skeletno jamo so zaradi kontrole
obiska in preprečevanja morebitnih poškodb zaprti z vrati.
Izvajanje del in organizacija obiska v
sistemu Škocjanskih jam in površinskem delu PŠJ sta podrejena ohranjanju narave
in skrbi za nemoten in varen obisk. Sem sodi na primer čiščenje prepadnih sten
in postavljanje lovilnih mrež zaradi krušenja kamenja ter obnova poti. Jama je
z izjemo poškodb iz preteklosti v dobrem stanju, nekatere poškodbe je mogoče
sanirati. Problem osvetlitve v jami je lampenflora.
Tudi druge jame v PŠJ so v glavnem v
naravnem stanju, z izjemo redkih v bližini Dolnjih Ležeč, ki so nekoč služile
za smetišča in so do vrha zatrpane z odpadki in drugim materialom. Melišča v
udornicah so stabilna, medtem ko se njihova dna ponekod zaraščajo.
Občasna nihanja kakovosti vode ne kažejo
večjih odstopanj od dolgoletnih povprečij, kljub temu pa motijo pene, ki se
nabirajo ob slapovih in brzicah v podzemnem toku Reke, in plastični odpadki v
zaključnem delu podzemnega kanjona (Martelova dvorana, Mrtvo jezero), ki jih ob
visoki vodi zaradi sifona Reka odlaga na bregovih struge ali plavajo na vodi.
Podrobneje o stanju voda govori poglavje 3 tega odloka »Ocena stanja na
vplivnem območju PŠJ«.
Prisotni so nasadi tujerodnih iglavcev v
Mali in Veliki dolini ter soteski Reke, kar se bo s počasno premeno nadomestilo
z avtohtonimi drevesi. Drevesa iz seznama naravnih vrednot, predvsem lipe v
Škocjanu in Matavunu, so negovana in zdrava.
2.1.3.2. Ožja zavarovana območja
V PŠJ je soteska Reke v dolžini približno
2,5 kilometra pred ponorom v Škocjanske jame, spodnji del soteske Sušice do
sotočja z Reko, osrčje parka z Veliko in Malo dolino ter vasmi Matavun, Škocjan
in Betanja, niz udornic na južni in severni strani ter površje nad Škocjanskimi
jamami. Zaradi posebne naravne, kulturne, zgodovinske in estetske vrednosti so
v parku posamezni deli nepremične naravne in kulturne dediščine posebej
zavarovani z ZRPŠJ.
Naravni spomeniki
Kot naravni spomeniki so zaradi svojih
posebnih značilnosti kot vzorčni primer nekega naravnega pojava zavarovani deli
PŠJ:
1.     
Mala dolina in Velika dolina do roba udornice;
2.     
brezno Okroglica;
3.     
stene in bregovi slepe doline Reke v dolžini in širini 150 m pred vhodom
v Mahorčičevo dvorano;
4.     
podzemne jame na območju parka:
- 
Škocjanske jame (Škocjanski jamski splet),
- 
Jama na Prevali II,
- 
Mala jama na Prevali,
- 
jama Škrlica;
5.     
Kapnik v Lipjih jamah pri Divači.
Varstveni režim za naravne spomenike je
predpisan v 9. in 10. členu ZRPŠJ.
2.1.3.3. Območje Natura 2000
PŠJ je v območju Nature 2000, in sicer:
posebno območje varstva Kras (identifikacijska številka območja Natura 2000:
SI5000023) in posebno ohranitveno območje Kras (identifikacijska številka
območja Natura 2000: SI3000276). V PŠJ sega tudi skrajni zahodni del posebnega
ohranitvenega območja Reka (identifikacijska številka območja Natura 2000:
SI3000223).
Ukrepi za vse Natura 2000 vrste se izvajajo
v skladu s smernicami, navedenimi v programu upravljanja območij Natura 2000 in
so predstavljeni v preglednicah z nalogami za posamezne cilje v poglavju 5.2.
tega odloka »Operativni cilji, naloge in usmeritve« ter v usmeritvah za
kmetijstvo in gozdarstvo.
V nadaljevanju je krajši opis zgoraj
omenjenih območij Natura 2000.
Posebno območje varstva Kras
(identifikacijska številka območja Natura 2000: SI5000023)
Kras je tretje največje posebno območje
varstva za varovanje ogroženih vrst ptic. Na tem območju živijo številne vrste
ogroženih ptic z največjimi gnezdečimi populacijami v Sloveniji. Velika
uharica, pisana penica, rjava cipa, kotorna in kačar so si našli dom na
travnikih, grmiščih in v skalnih stenah na Krasu.
Velik ornitološki pomen dajejo območju
močne populacije nekaterih vrst iz priloge I ptičje direktive z visokimi deleži
nacionalnih gnezditvenih populacij. Prvi dve vrsti dobro opredeljujeta meje
celotnega območja.
V PŠJ so bile po zadnjih podatkih
evidentirane naslednje ornitološko pomembne vrste ptic: velika uharica, orel
kačar, vrtni strnad, podhujka, hribski škrjanec, sokol selec, pisana penica,
smrdokavra, vodomec, veliki skovik in slavec. Posebej pomembne med njimi so
vrste, ki so bile ugotovljene kot gnezdilke, in sicer: velika uharica,
podhujka, sokol selec, veliki skovik in slavec. Vrste so vezane na habitatne
tipe skalnih sten, pobočij, jamskih vhodov, gozdov in kulturne krajine. Za
nekatere vrste in njihove življenjske prostore znotraj parka velja, da so pod
pritiskom različnih dejavnikov (nočno svetlobno onesnaženje, obiskovalci parka
…). Območje, kjer se nekatere vrste prehranjujejo (prehranjevalni habitat),
sega tudi na površine izven PŠJ.
Leta 2012 se je končala študija popisa ptic
v parku (Monitoring ptic v parku Škocjanske jame, Metodologija, izvedba popisa
in ocena varstvenega stanja, DOPPS, Ljubljana 2012). Pridobljeni so bili
podatki o trenutnem stanju in prisotnosti oziroma odsotnosti vrst. Poleg tega
so bili za vrste iz ptičje direktive pridobljeni še podatki za velikost in
gostoto populacije, habitat, ki ga zasedajo, in ohranitveno stanje.
Posebno ohranitveno območje Kras
(identifikacijska številka območja Natura 2000: SI3000276)
Posebno ohranitveno območje Kras
predstavlja obsežna apneniška planota v jugozahodnem delu Slovenije ter
severozahodni del dinarskega krasa, kjer nastajajo številni površinski in
podzemeljski kraški pojavi ter obstajajo evropsko pomembni habitatni tipi
(jame, suha travišča, brinovja, črničevje, skalne stene...). Območje je
življenjski prostor evropsko ogroženih rastlinskih in živalskih vrst
(netopirji, metulji, hrošči, dvoživke, ptice) ter selitveni koridor ujed in
velikih sesalcev.
V PŠJ so bile po zadnjih podatkih
evidentirane naslednje vrste iz habitatne direktive, ki opredeljujejo območje
Kras: človeška ribica, veliki pupek, hribski urh, ozki vretenec, travniški
postavnež, rogač, bukov kozliček, drobnovratnik, hromi volnoritec, mali
podkovnjak, veliki podkovnjak, dolgonogi netopir, dolgokrili netopir, navadni
netopir in vejcati netopir. Posebej pomembne med njimi so vrste, ki imajo v
parku obsežne populacije, kakor npr. dolgokrili netopir, ki ima prezimovalne in
porodniške kolonije na stropu podzemnega kanjona Reke z več tisoč osebki. Pomembne
so tudi kolonije velikega podkovnjaka, dolgonogega in navadnega netopirja, ki
pa niso tako številčne. V parku je zadostna površina gozda, mejic, košenic,
vodnih površin in grmičevja, kar je nujno za ohranjanje netopirjev. V Škocjanskih
jamah redno poteka spremljanje stanja netopirjev. Pri nekaterih vrstah obstaja
pritisk na njihovo življenjsko okolje ali na vrsto. Območje prezimovalnih
kolonij nekaterih vrst netopirjev je vzdolž pohodnih poti v jami, kjer so
obiskovalci. Območje, kjer se nekatere vrste prehranjujejo (prehranjevalni
habitat), sega tudi na površine izven parka. Na splošno velja, da se netopirjev
v prezimovališčih ne moti s hrupom, osvetljevanjem, spreminjanjem mikroklime.
Samic z mladiči v porodniških kolonijah se ne vznemirja, ker je to usodno
predvsem za mladiče. V primeru motenj netopirji največkrat zapustijo zatočišča,
s čimer se lahko poveča njihova smrtnost, kar še posebej velja za mladiče.
Netopirje moti tudi osvetljenost zatočišč.
Izpostaviti velja tudi človeško ribico, ki
je kvalifikacijska vrsta. Je dinarski endemit, edini jamski vretenčar v Evropi
in živi tudi v podzemnem toku Reke. Vrsta je izredno občutljiva na motnje in
onesnaženost podzemne vode. Kot dejavnik ogrožanja velja organsko in kemijsko
onesnaževanje voda Reke. Zaenkrat v Škocjanskih jamah še ne moremo z gotovostjo
potrditi prisotnosti jamskega hrošča, dinarskega endemita drobnovratnika.
Na suhih traviščih živi metulj travniški
postavnež. V PŠJ je okrog 40 ha površin suhih travišč in vrsta je redno opažena.
Ogroža jo opuščanje in zaraščanje teh površin. Vrsti hrošča rogač in bukov
kozliček sta vezani na lesno biomaso, odmrlo drevje in gozdne površine in sta
redno opažena v PŠJ. Ogroža ju predvsem promet, rogača tudi nabiranje osebkov
in pretirana uporaba kemikalij, gnojil. Veliki pupek in hribski urh sta vezana
na mokrišča in vodna telesa. Dvoživke so ogrožene predvsem z vnašanjem
tujerodnih vrst v vodna telesa, onesnaženjem vode (kemikalije, eutrofikacija),
izgubo habitata. Vrsta polža ozki vretenec je vezana na močvirne travnike,
najdemo jo med visokimi steblikami, na obrežnih vrbah, jelšah. Ogrožajo jo
predvsem vodnogospodarski posegi, kot na primer čiščenje obrežnega in podrtega
drevja.
Zadnje evidentiranje nekaterih vrst je bilo
leta 2002 (Inventarizacija ptic v parku Škocjanske jame, Inštitut Jovana
Hadžija, Slovenska akademija znanosti in umetnosti, Ljubljana, 2002), zato je
treba pridobiti podatke o trenutnem stanju in spremljati trende vrst v PŠJ, kot
so velikost in gostota populacije, habitat, ki ga zasedajo, in ohranitveno
stanje v PŠJ. Vsekakor bi bilo priporočljivo v sodelovanju z ZRSVN, območna
enota Nova Gorica, spremljati populacijske trende vrst iz habitatne direktive
tudi na vplivnem območju PŠJ, saj je osrednje območje majhno (le 0,87 %
velikosti območja Kras) in organsko vezano na okoliško pokrajino.
Habitatni tipi iz habitatne direktive
posebnega ohranitvenega območja Kras, ki so v PŠJ, so:
-       
jame, ki niso odprte za javnost;
-       
karbonatna skalna pobočja z vegetacijo skalnih razpok;
-       
srednjeevropska karbonatna melišča v submontanskem in montanskem pasu;
-       
vzhodna submediteranska suha travišča in
-       
sestoji navadnega brina.
Skupaj pokrivajo okoli 56 ha površine PŠJ.
Stopnja reprezentativnosti teh površin je dobra, stopnja ohranjenosti v parku
ugodna (razen pri suhih traviščih, ki se zaraščajo). Vrste iz habitatne in
ptičje direktive, ki so vezane na te habitatne tipe, so: netopirji,
drobnovratnik, človeška ribica, travniški postavnež; ptice velika uharica, orel
kačar, podhujka, hribski škrjanec, sokol selec, pisana penica, smrdokavra,
veliki skovik.
Slovenski kras se v svetovnem merilu ponaša
s pestrostjo podzemskega živalstva, med katerimi izstopajo številne endemične
vrste. V omrežju Natura 2000 je v okviru habitatnega tipa »(8310) Jame, ki niso
odprte za javnost«, dolžnost ohranjati pestro jamsko živalstvo, še posebej pa
vrste iz habitatne direktive. Ohranjanje in varovanje življenjskih okolij in
celotnih ekosistemov je najpomembnejše pri varstvu posameznih vrst. Dejavniki
motenj in možnega ogrožanja teh habitatnih tipov so: pretirano gnojenje,
pretirana paša na enem mestu oziroma premajhni površini, izpusti komunalnih
odpadnih voda, uporaba pesticidov, vnašanje alohtonih vrst, športne prostočasne
dejavnosti, turizem (plezanje, jamarstvo, kolesarjenje, pohodništvo),
spreminjanje ekologije habitata, odstranjevanje mejic, zaraščanje.
Ukrepi za vse cilje Natura 2000 vrste in
habitatne tipe so navedeni v prilogi 4.2 programa upravljanja območij Natura
2000.
2.1.3.4. Ekološko pomembno območje
Ekološko pomembno območje je po uredbi o
EPO območje habitatnega tipa, dela habitatnega tipa ali večje ekosistemske
enote, ki pomembno prispeva k ohranjanju biotske raznovrstnosti.
Ekološko pomembno območje Kras (identifikacijska
številka ekološko pomembnega območja: 51100) v celoti pokriva območje PŠJ. Zanj
je značilna velika pestrost rastlinskih in živalskih vrst ter habitatnih tipov,
med katerimi so številni zavarovani, redki ali ogroženi.
2.2. Podatki o kulturni dediščini z oceno
stanja
2.2.1. Nepremična kulturna dediščina
Na območju PŠJ je 47 enot kulturne
dediščine. Večina je zgoščenih v treh manjših naseljih z značilno kraško arhitekturo:
Škocjan, Betanja in Matavun. Zanimivo je predvsem celotno naselje Škocjan, ki
predstavlja naselbinski spomenik ob cerkvi sv. Kancijana. Po tej značilni
prastari naselbini s cerkvijo, kjer izstopa prosto stoječi zvonik in je včasih
veljala za dobro utrjeno gradišče, so jame tudi dobile svoje ime. Na območju
parka je tudi več evropsko pomembnih arheoloških območij in lokacij (naselbine,
grobišča in jamska najdišča), ki izvirajo iz različnih arheoloških obdobij od
kamene, bronaste do železne dobe. V soteski Reke so ohranjene ruševine
številnih mlinov, v parku in okolici so še ohranjene ledenice in kali.
Na tem mestu je naveden splošni pregled
kulturne dediščine:
Preglednica 1:
Tipi in število kulturne dediščine v parku


Tip dediščine

Število


Arheološko najdišče

19


Memorialna dediščina

8


Naselbinska dediščina

3


Profana stavbna dediščina

15


Sakralna stavbna dediščina

1


Kulturna krajina

1


Varstveni režim z vidika varovanja kulturne
dediščine za to območje je predpisan v 11. členu ZRPŠJ.
Ocena stanja
Materialno stanje stavbne dediščine na
območju PŠJ se lahko oceni kot ohranjeno in v nekaterih primerih kot ogroženo
zaradi zapuščenosti (npr. v Škocjanu domačiji št. 5 in 9).
Posebno pozornost je treba nameniti
usklajenosti posegov in varstvenim režimom za kulturno dediščino. Prihaja do
večjega števila motečih gradenj in ureditev, za katere morajo lastniki po
določbah ZVKD-1 pridobiti ustrezna kulturno-varstvena soglasja tudi, če gre za
posege, za katere ni potrebno gradbeno dovoljenje po predpisih o graditvi
objektov, vendar teh niso pridobili (gradnja lop, obarvanje fasad …). Zavod
ocenjuje, da imajo objekti primerno vsebino in površine.
Registrirana arheološka najdišča v PŠJ so
stalno ogrožena z novimi gradbenimi posegi (kakor so urejanje infrastrukture
ter obnova objektov in mejnih zidov), zlasti v primerih, ko se posegi izvajajo
brez vednosti pristojne službe za varovanje kulturne dediščine ali brez
pridobitve kulturno-varstvenih pogojev in soglasja, kakor to določajo 28. do
31. člen ZVKD-1 za posege na območju dediščine.
2.2.2. Premična kulturna dediščina
Premične kulturne dediščine je v letih
upravljanja z zavarovanim območjem na sedežu upravljavca vedno več. Poleg
etnološke zbirke v J'kopinovem skednju, ki se sestoji izključno iz muzealij, je
nekaj slednjih tudi v zgodovinski zbirki Jurjevega skednja. Arheološko zbirko
sestavljajo replike najdb, geološko pa zbirka fosilov. Poleg omenjenega upravljavec
PŠJ hrani več zbirk starih fotografij, knjig, dokumentov in (darovanih oziroma
najdenih) predmetov, ki pričajo o življenju v tukajšnjih krajih in o delu v
jami. Trenutno je evidentiranih več kakor 3000 enot, ki bodo v prihodnje s
pomočjo Pokrajinskega muzeja Koper tudi ustrezno dokumentirane. Posebno težavo
predstavlja prostorska stiska za hrambo predmetov.
2.2.3. Kulturna krajina
Kulturna krajina PŠJ je v Strategiji
prostorskega razvoja prepoznana kot krajinsko območje s prepoznavnimi značilnostmi,
ki je pomembno na nacionalni ravni. Opredeljuje jo kmetijska kulturna krajina,
gmajna in gozd. Kmetijska kulturna krajina v parku je še opazna. Nekateri njeni
deli so ohranjeni, a ponekod tudi propadajo. Razlog je opuščanje kmetijske
dejavnosti in zaraščanje kmetijske kulturne krajine zaradi širjenja gmajne in
gozda, v katerega se ne posega. Iz enakega razloga je spremenjena doživljajska
kakovost krajine. Stik naselij in odprte krajine je ustrezno ohranjen.
Spodbujata se košnja in paša z namenom preprečevanja izgube prepoznavnih
kulturnih sestavin krajine, vendar je za tovrstno dejavnost malo zanimanja.
Zavod v svoje prihodnje delo vključuje tudi aktivnosti za ohranjanje suhih
zidov.
V večini udornic oziroma dolov v PŠJ
(Bušljevec, Lazni dol, Lesendol, Jablanc, Sapendol, Mali dol, Globočak,
Sokolak, Jurjev dol) so zaradi obilice prsti na dnu obdelovalne površine, kakor
so njive in sadovnjaki, ki pa se počasi opuščajo in ponekod že zaraščajo (Mali
dol, Jablanc). Ti se skupaj z vrtovi nahajajo še v neposredni okolici vasi
Matavun, Škocjan in Betanja. Soteska Reke predstavlja večinoma ohranjeno in
nedotaknjeno območje, kjer se obdelovalne površine nahajajo le ob dostopnejših
poteh na začetku in koncu soteske, v njenem osrednjem delu pa je človek pustil
svoj pečat v pohodnih poteh in številnih mlinih na Reki, od katerih so danes
vidne le ruševine. Preostalo območje PŠJ na zahodni strani zaznamuje značilna
kraška krajina s številnimi vrtačami, travniki in gmajnami, ki jih obdajajo
suhi zidovi, ter gozdovi, ki se vse bolj razraščajo. Obdelovalne površine v
vrtačah se opuščajo in tudi tu se razrašča gozd.
2.3. Socioekonomske značilnosti
2.3.1. Demografska struktura
V PŠJ so naselja Matavun, Škocjan in Betanja.
V vseh treh naseljih je stalno prijavljenih 79 ljudi, čeprav vsi dejansko tam
ne živijo. Vsi prebivalci živijo v osrčju PŠJ, okrog Velike in Male doline, ob
ponoru Reke.
Po starostni strukturi je največ
prebivalcev starejših od 60 let (19), veliko pa jih je tudi srednjih let,
starih 30–40 let (17). Otrok do 10 let je 10, mladih 10–20 let je 13, odrasli
20–30 let so štirje, odraslih 40–50 let je sedem in 50–60 let devet. 15 ljudi
je upokojenih, 30 zaposlenih (okoli 40 %), od tega je šest samostojnih podjetnikov.
Le eden od prebivalcev se ukvarja s kmetijstvom, in sicer z rejo drobnice. V
zavodu sta zaposlena dva prebivalca iz vasi v PŠJ in pet iz neposredne okolice.
2.3.2. Družbeni razvoj
Prebivalci PŠJ so decembra 1993 ustanovili
Turistično društvo Škocjan, da bi spodbudili razvoj in zaščitili svoje
interese. Sprva je to društvo organiziralo le pohod ob ponoru reke Reke, nato
pa se je njihova dejavnost razširila še na organizacijo Škocjanskega festivala,
mednarodnega likovnega bienala in šolskega likovnega ex-tempora. Turistično
društvo Škocjan prireja tudi različne kulturne delavnice in delavnice za otroke
iz PŠJ ter sodeluje z zavodom. Poleg naštetih dejavnosti sodeluje tudi z
drugimi slovenskimi in zamejskimi društvi ter izdaja različne publikacije in predstavitveno
gradivo.
Leta 2007 sta Turistično društvo Škocjan in
Krajevna skupnost Divača ob finančni podpori zavoda obnovila cerkev v Škocjanu
ter iz smeri Betanje postavila stopnice do nje.
Do leta 2007 so bili domačini iz PŠJ
upravičeni do višjih kmetijskih subvencij po slovenskem kmetijskem okoljskem
programu. Po ukrepu kmetijsko okoljskih plačil, ki je začel veljati leta 2007
za nadaljnje petletno programsko obdobje, so višje subvencije za zavarovana
območja ukinjene.
Na podlagi odredbe o razdeljevanju dela
sredstev PŠJ je zavod v 13 letih z javnimi razpisi dodelil namenska nepovratna
sredstva za naslednje namene:
-       
sofinanciranje projektne dokumentacije za prenovo kulturnih spomenikov v
PŠJ in sofinanciranje vgrajenih značilnih »kraških« gradbenih materialov v
objekte (jerte, kamniti tlaki, kamnite police) v letu 1999 v vrednosti
12.520,00 eurov;
-       
sofinanciranje obnove objektov, namenjenih za ureditev turističnih
apartmajev ali turističnih sob, in razdelitev nepovratnih sredstev domačinom za
nakup in vgradnjo značilnih »kraških« gradbenih materialov v letih 2000 ter
2003–2010 v skupni vrednosti 323.000,00 eurov;
-       
sofinanciranje dejavnosti v javnem interesu zavoda, občine in občanov
(obnova poljske poti iz Betanje proti Ležeškemu Gabrku, obnova poljske poti od
Matavuna do Dan pri Divači, obnova komunskega vodnjaka v Škocjanu, obnova
poljske poti od Matavuna do Dan pri Divači, ureditev vaškega trga v Matavunu,
obnova strehe cerkve sv. Kancijana v Škocjanu, obnova zidov pokopališča in
kamnitega tlaka do kapelice, nov kamniti zid ob cesti proti Betanji pod
cerkvijo, za pogorelo gospodarsko poslopje domačije Betanja 4, nov pločnik in
nov kamniti zid v Matavunu) v skupni vrednosti 112.908,00 eurov.
Zgoraj navedeni podatki kažejo, da je zavod
vložil v javno dobro ali javno infrastrukturo 112.908,00 eurov lastnih
sredstev. Za ureditev prenočišč ali turističnih sob, sofinanciranje nakupa in
vgraditev značilnih »kraških« gradbenih materialov posameznim domačinom ter za
interventni nakup lesenega ostrešja za pogorelo gospodarsko poslopje v Betanji
št. 4 je zavod iz lastnih sredstev v enajstih letih namenil sredstva v skupni
vrednosti okoli 323.000 eurov.
Za obdobje 2008–2012 je zavod sprejel
dokument »Strategija sodelovanja javnega zavoda Park Škocjanske jame z lokalnim
prebivalstvom«. Cilj skupnega strateškega dokumenta je bil, da bi lahko
zaposleni v zavodu skupaj z domačini poenotili mnenja v dobrobit trajnostnega
varovanja in razvoja PŠJ. Sodelovanje se je oblikovalo v skladu z letnim
delovnim načrtom zavoda.
2.3.3. Gospodarstvo, drobna obrt in
podjetništvo
Na področju gospodarskih dejavnosti se
stanje po ustanovitvi PŠJ ni bistveno spremenilo. Po podatkih ankete iz leta
2006, izvedene med lokalnim prebivalstvom, se največji delež le-teh ukvarja z
gozdarskimi in kmetijskimi dejavnostmi (51 %), nato s predelavo kmetijskih
pridelkov (34 %), obrtjo in storitvami (10 %) ter turističnimi dejavnostmi
(5 %). Največ bi se jih ukvarjalo s predelavo kmetijskih pridelkov (33 %), nato
z gozdarskimi in kmetijskimi pridelki (25 %), obrtnimi storitvami (22 %) in
turističnimi dejavnostmi (19 %). Največ prebivalcev se ukvarja s pridelavo
sadnega kisa, peko domačega peciva in pripravo domačih jedi ter žganjekuho.
Domače obrti je zelo malo, omenja se izdelava drogov, sekir, lestev in lestev v
steklenički ter klepanje kos in srpov. Anketa je tudi pokazala, da prebivalci
kot težavo navajajo prodajo izdelkov domače obrti.
2.4. Druge dejavnosti, aktivnosti in rabe
2.4.1. Urejanje in raba vode
Na podlagi koncesijske pogodbe o izvajanju
gospodarske javne službe na področju urejanja voda za povodje jadranskih rek z
morjem upravlja s porečjem Reke pooblaščeno vodnogospodarsko podjetje VGP Drava
Ptuj d.d., katerega večinska dejavnost je vzdrževanje vodnogospodarskih objektov
in rečnih strug, izvajanje ukrepov na vodni infrastrukturi v času povečane
ogroženosti in naravnih nesreč, izvajanje ukrepov na vodnih, priobalnih in
drugih zemljiščih ter vodni infrastrukturi, zagotavljanje celodnevne dežurne
službe, povečan nadzor nad vodno infrastrukturo in na vodovarstvenih območjih,
odstranjevanje plavja ter omogočanje pretočnosti struge tekočih voda, izvajanje
začasnih ukrepov (postavitev obrambnih nasipov, nasutij, prebojev) ter
spremljanje nenadnega onesnaženja voda. Poleg omenjenega je ena glavnih
dejavnosti podjetja upravljanje in vzdrževanje akumulacij Klivnik in Mola.
V porečju Reke so se doslej izdajala vodna
dovoljenja za:
-       
oskrbo s pitno vodo,
-       
mline in žage,
-       
namakanje kmetijskih zemljišč ter
-       
ribolov in športni ribolov.
Raba vode na podlagi zgoraj omenjenih
izdanih vodnih dovoljenj po mnenju zavoda in javno dostopnih podatkih doslej ni
bistveno vplivala na obstoječi vodni režim Reke in kakovost vode ter ni
pomenila tveganja ali nevarnosti za okolje. Za natančnejšo oceno stanja bi
potrebovali dodatne analize. Pred nadaljnjim izdajanjem vodnih dovoljenj bi
bilo treba opraviti predhodne raziskave o možnih tveganjih in posledicah
oziroma o razpoložljivih količinah vode iz Reke.
2.4.2. Pridobivanje mineralnih surovin
Na območju PŠJ ni površinskih ali podzemnih
kopov mineralnih surovin. Blizu Matavuna in na bregovih Reke ter Sušice je
zapuščenih in zatrpanih nekaj manjših lokalnih premogovniških rovov, kjer se je
v preteklosti kopalo zelo kakovosten črni premog (antracit), ki pa je le v
tankih plasteh, zato se je njegovo kopanje ustavilo.
2.4.3. Kmetijstvo
Na območju PŠJ ni intenzivnega kmetijstva.
Raba kmetijskih zemljišč je ekstenzivna, le za potrebe lokalnega prebivalstva.
Gospodinjstva pridelujejo poljske pridelke, povrtnine in sadje izključno za
domačo porabo.
Status kmeta ima en domačin, ki se ukvarja
z živinorejo kot dopolnilno dejavnostjo. Poleg reje živali skrbi tudi za košnjo
travnikov na celotnem območju PŠJ. Seno je namenjeno krmi za domače živali in
prodaji v kobilarno Lipica.
Med ekstenzivnimi panogami kmetijstva v PŠJ
je tudi čebelarstvo – en čebelnjak, ki je v lasti zavoda. V čebelnjaku je v
Albert-­Žnideršičevih panjih 24 čebeljih družin. Prideluje se večinoma
cvetlični med.
Preglednica 2:
Površina in delež kmetijskih zemljišč v parku po popisu habitatnih tipov CKFF
iz leta 2005


 

Obdelana kmetijska
  zemljišča – skupaj

Travniki

Njive

Drugo


Površina (ha)

17,75

5,47

3,67

7,71


Preglednica 3:
Pokrovnost glede na kmetijsko rabo tal v parku 


Raba

Delež glede na površino parka

Površina v ha


Gozd

67,34

278,13


Pozidana zemljišča

3,18

13,116


Zemljišča v zaraščanju

2,97

12,283


Drevesa in grmičevje

2,97

12,283


Trajni travniki in pašniki

2,43

10,046


Vode

1,42

5,867


Njive in vrtovi 

0,89

3,69


Ekstenzivni sadovnjaki

0,57

2,365


Vinogradi

0,0196

0,081


Druge površine

18,19

75,139


Skupaj 

100

402


Ocena stanja
Kmetijske površine zaradi opuščanja
kmetijske dejavnosti počasi propadajo, s čimer se spreminjajo habitatni tipi na
teh območjih. Številne njive ob naseljih ali na dnu okoliških vrtač in dolov se
zatravljajo in ponekod tudi zaraščajo. Prav tako se zaraščajo številne kraške
gmajne, kjer so ljudje v preteklosti pasli živino. Danes se v PŠJ pase
drobnica, ki ni avtohtona, prinaša pa večji zaslužek. Propadajo tudi sadovnjaki,
v katerih so ljudje gojili slive, ki jih danes skoraj ni več, in jablane, ki
jih danes ljudje ne negujejo več, obirajo pa le v manjši meri. Na vrtovih ob
hišah se danes poleg tradicionalnih vrtnin (ohrovt, radič, solata, čebula) goji
še veliko drugih (paradižnik, jajčevec, paprika, bučke …). Vinogradov že včasih
na območju parka ni bilo, zgolj nekaj »latnikov« (stara gojitvena oblika za
gojenje vinske trte), stanje je danes podobno.
2.4.4. Gozdarstvo in nabiranje gozdnih
dobrin
Podlaga za to poglavje je Gozdnogospodarski
načrt Gozdnogospodarske enote Kras II 2008–2017, št. 14-10/08, Zavod za gozdove
Slovenije, OE Sežana, 250 str. (v nadaljnjem besedilu: GGN).
PŠJ spada v Območno enoto Sežana Zavoda za
gozdove Slovenije (v nadaljnjem besedilu: ZGS), Gozdnogospodarska enota Kras
II. Za omenjeno območje je od 9. decembra 2008 v veljavi GGN.
Na celotnem območju PŠJ je prevladujoča
gozdna združba primorskega termofilnega gozda črnega gabra z jesensko vilovino.
Med drevesnimi združbami so značilnice: črni gaber, mali jesen, mokovec in
lipovec, med grmovnimi vrstami pa: rumeni dren, enovratni glog, skalna krhlika,
črni trn in kalina. Združba črnega gabra in jesenske vilovine je nizki gozd ali
grmišče.
Zeliščna plast je večinoma bujna, medtem ko
je mahovna pogosto slabo razvita, razen v osojnih dolinah in vlažnih predelih
soteske. Območje PŠJ vzhodno od razgledišča in Betanje ter severni del Sokolaka
spadata v kategorijo, kjer krčitev gozda ni dopustna. To je območje varovalnega
gozda. Drugo območje PŠJ spada v območje, kjer krčitev gozda praviloma ni
dopustna in ima status območja gozdov s posebnim namenom. Intenzivnost
gospodarjenja z gozdovi na območju parka je bila majhna, a se zadnje čase
zaradi visokih cen energentov povečuje – sekanje drv.
Glede na načrtovana gojitvena dela je za
območje Globočaka, Kozare, Sokolaka, Malega dola in dela zahodno ob Betanje
predvidena nega gozdov; poleg tega območja je za širše območje zahodnega dela
PŠJ predvidena obnova gozdov.
Celotno območje, razen osojnega območja
Globočaka in pasu od Matavuna do Sokolaka, spada v kategorijo zelo velike
požarne ogroženosti. Po rastiščno-gojitvenih razredih so v PŠJ zastopani borovi
gozdovi na zahodnem delu na kraškem uravnanem reliefu, na drugem območju pa so
hrastovi gozdovi na apnencu in gozdovi listavcev na apnencu. V soteski Reke ter
Veliki in Mali dolini so ti gozdovi obravnavani kot varovalni gozdovi.
Gospodarska vrednost teh gozdov je majhna,
les je uporaben predvsem za drva. Glavna vloga teh gozdov je varovalna. Gozdne
dobrine večinoma nabirajo domačini, predvsem gobe in občasno brinove jagode za
brinjevec.
Ocena stanja
Stanje gozda revirni gozdar ZGS, Območna
enota Sežana, na območju PŠJ ocenjuje kot slabo, saj je 40 % gozdnih površin
pokrito z neavtohtonimi drevesnimi vrstami (pretežno s črnim borom). Poleg tega
je zdravstveno stanje dreves precej zaskrbljujoče, kar se kaže z osutostjo
krošenj in umiranjem dreves. Pri iglavcih je vzrok sušica borovih vej in
najmlajših borovih poganjkov, tako na starih kakor mlajših drevesih (skoraj
polovica). Pri listavcih pa je opaziti raka črnega gabra in pooglenitev
hrastov.
2.4.5. Lovstvo
Območje PŠJ pokrivata lovski družini (v
nadaljnjem besedilu: LD) Gaberk Divača in Timav Vreme. Obe spadata v
obalno-­kraško zvezo LD s sedežem v Kopru in sta del Primorskega lovsko
upravljavskega območja. Skoraj celotno območje PŠJ pokriva LD Gaberk Divača, LD
Timav Vreme pokriva le območje od Školja do Škofeljskega mostu ter območje
vzhodno od pritoka Sušica do Škofeljskega mostu.
ZRPŠJ prepoveduje vznemirjati, prenašati,
zastrupljati, zadrževati v ujetništvu, loviti ali ubijati prostoživeče živali v
nasprotju z zakonom in predpisom, ki ga sprejme vlada, ter vnašati osebke
neavtohtonih živalskih vrst, vendar pa je mogoč odvzem divjadi v skladu z
usmeritvami lovsko upravljavskih načrtov.
Po podatkih ZGS je na območju PŠJ stabilna
populacija divjadi. Glavna vrsta divjadi je srnjad (do 60 osebkov), nato
populacija divjega prašiča (do 30 osebkov) in jelenjad (do 20 osebkov).
Prehodno so na območju tudi ris, medved in volk; morda tudi šakal. Od male
divjadi so zastopani zajec, lisica, jazbec, kuna belica, mala podlasica,
veverica, polh, sraka, šoja, siva vrana, dihur, sove (lesna sova, uharica,
skovik), ujede (kačar, kanja, kragulj, skobci, sokol) in ptice pevke. Najbolj
pogoste lovne vrste v območju PŠJ so: srnjad, divji prašič, jelenjad, zajec,
lisica, kuna belica, veverica, polh, sraka, šoja in siva vrana.
Opazno je zmanjševanje populacije srnjadi,
hkrati pa povečevanje populacije divjega prašiča, zajca in lisice. Tako na
območju PŠJ kakor tudi na širšem območju je zaznati zniževanje populacije
srnjadi zaradi zveri, predvsem volka. Druga divjad ima stalno populacijo.
Ocena stanja
Letni odvzem divjadi v PŠJ je zelo majhen,
v povprečju do 10 osebkov srnjadi, pet divjih prašičev in en jelen. Škoda, ki
jo povzroči divjad, je minimalna, ocenjena je do 300 eurov na leto, običajno se
poravna sporazumno z oškodovanimi lastniki. Večja je lahko škoda, ki jo
povzročijo velike zveri, predvsem volk na drobnici. Obstajajo tudi primeri
razritja površin zaradi divjih prašičev. Zdravstveno stanje divjadi je dobro,
hujših bolezni ni.
2.4.6. Ribištvo
Na območju PŠJ je od leta 1947 aktivna
Ribiška družina Bistrica. Del njenega ribiškega okolja obsega tudi revir reke
Reka. Po podatkih ribičev je v PŠJ habitat dobro ohranjen in ga nameravajo
takega ohranjati še naprej. V PŠJ sicer poteka ribolov, vendar v zelo majhnem
obsegu.
Ribe mrena, grba, krap, linj in rdečeoka se
ohranjajo po naravni poti, medtem ko nekatere vrste vlagajo v Reko, in sicer
soške postrvi in šarenke. Po podatkih s spletnih strani Ribiške družine
Bistrica v reki Reki od izvira v Dletu do ponora v Škocjanskih jamah
prevladujejo soška postrv, križanci med šarenko in postrvjo, šarenke in grbe.
V porečju Reke so podeljene koncesije za
izvajanje ribiškega upravljanja v naslednjih ribolovnih revirjih:
-       
akumulacija Klivnik,
-       
akumulacija Mola,
-       
Molja,
-       
reka Reka – mala mrtvica,
-       
reka Reka – velika mrtvica,
-       
reka Reka.
2.4.7. Obiskovanje PŠJ
Temeljna ponudba
Organiziran je vodeni obisk po Škocjanskih
jamah, Učni poti Škocjan (v nadaljnjem besedilu: učna pot) in muzejskih
zbirkah.
Območja ohranjene narave, ki so opremljena
za obisk, so:
-       
posamezni deli Škocjanskih jam jame (Tiha in Šumeča jama, Mahorčičeva in
Mariničeva jama, Pruker, vhodni del Tominčeve jame)
-       
Velika dolina,
-       
naravni most z Miklovim skednjem pod njim,
-       
Mala dolina,
-       
vhod brezna Okroglica,
-       
dol Globočak.
Enote kulturne dediščine, ki so opremljene
za obisk (opremljene so s tablo oziroma na njih pri vodenju opozorijo vodniki)
so naslednji kulturni spomeniki in enote kulturne dediščine, predlagane za vpis
v Register nepremične kulturne dediščine:
-       
Betanja – vas,
-       
Betanja – domačija Betanja 2,
-       
Škocjan pri Divači – vas,
-       
Škocjan pri Divači – arheološko najdišče, gradišče,
-       
Škocjan pri Divači – kamnit komunski vodnjak,
-       
Škocjan pri Divači – cerkev sv. Kancijana,
-       
Škocjan pri Divači – pokopališče,
-       
Škocjan pri Divači – Hankejev grob,
-       
Škocjanske jame – bazeni za zbiranje vode za karbidke (»škav'nce«),
-       
Škocjanske jame – stare poti, klesane stopnice, ograje, mostovi v Šumeči
jami, Veliki in Mali dolini.
Na območju PŠJ potekajo organizirani in
individualni obiski. Organizirane oblike so povezane z dejavnostjo zavoda, ki
obsega strokovno vodenje po:
-       
delu sistema Škocjanskih jam ter Veliki in Mali dolini;
-       
učni poti,
-       
muzejskih zbirkah v Škocjanu, in sicer po etnološki zbirki, zgodovini
raziskovanja Škocjanskih jam, biološki, geološki in arheološki zbirki ter;
-       
obnovljenem kulturnem spomeniku Matavun 8 – Pr Nanetovh
(Promocijsko-kongresni center; v nadaljnjem besedilu Matavun 8).
Obiskovalci so večinoma sezonski, od
spomladi do jeseni (v glavni sezoni obiskovanja). Ugodne podnebne razmere
območja omogočajo pohodništvo, kolesarjenje in izlete vse leto.
Škocjanske jame letno obišče od 90.000 do
100.000 obiskovalcev, PŠJ pa še več. Podatki o številu obiskovalcev Škocjanskih
jam kažejo, da se je od leta 2000 do 2008 število obiskovalcev stalno
povečevalo, od takrat pa se je bolj ali manj ustalilo. Leta 2000 je bilo 51.757
obiskovalcev, leta 2008 pa si je Škocjanske jame ogledalo 100.299 obiskovalcev.
Leto 2011 je bilo po številu obiskovalcev rekordno, saj si je Škocjanske jame
ogledalo 104.614 obiskovalcev, istega leta se je ponudba za obiskovalce
povečala, saj je bil odprt prenovljen del Škocjanskih jam, to je Mahorčičeva in
Mariničeva jama z Malo dolino. V letu 2012 si je jame ogledalo 101.147
obiskovalcev, od tega približno 21 % domačih in 79 % tujih gostov.
Poleg obiska Škocjanskih jam se v PŠJ
spremlja tudi število obiskovalcev muzejskih zbirk ter število organiziranih,
vodenih skupin po učni poti. Muzejske zbirke so za individualne goste odprte v
času glavne sezone, od maja do oktobra in po predhodni najavi. Leta 2012 si je
krasoslovno in etnološko zbirko ogledalo približno 11.300 obiskovalcev, zbirke
v naravoslovnem centru pa 8.300 obiskovalcev.
V letu 2011 je bil obnovljen kulturni
spomenik Matavun št. 8, domačija Pr Nanetovh, ki je namenjen promocijsko-kongresni
dejavnosti. Po njem po potrebi potekajo vodenja, sicer pa je namenjen izvedbi
različnih dogodkov, kot so kulturne prireditve, manjši kongresi, konference,
seminarji, usposabljanja, poslovna in druga srečanja, izobraževanja, tematske
delavnice ter poroke. Objekt je hkrati tudi info točka za biosferno območje
Kras.
Druga ponudba
Pri treh zasebnih sobodajalcih je na voljo
31 ležišč v sobah in apartmajih, in sicer na turistični kmetiji Pr'Betanci v
Betanji, v apartmajih Žnidaršič v Matavunu in na domačiji Pr'Vncki v Matavunu.
Gostinska ponudba je na turistični kmetiji Pr'Betanci, kjer je prostora za 30
gostov, ter v informacijskem središču parka Matavunu, kjer je gostilna Mahnič v
parku Škocjanske jame za 80 do 100 gostov. V Matavunu je tudi okrepčevalnica
Pr'Vncki.
Poti po PŠJ
V letu 2001 je bila s sredstvi Phare
postavljena učna pot, ki vodi okoli Velike in Male doline ter skozi vsa tri
naselja v parku. Od leta 2003 do vključno z letom 2012 je učno pot z vodenim
ogledom prehodilo okrog 11.400 najavljenih obiskovalcev, povečini so to skupine
šolarjev, dijakov in študentov, ki poleg vodenega ogleda dobijo tudi delovno
gradivo. Veliko več obiskovalcev pa se odloči za samostojen ogled učne poti, ob
kateri so prenovljene table z opisi v slovenskem in angleškem jeziku.
Poleg učne poti območje PŠJ prečkajo
številne druge poti državnega in mednarodnega pomena, kakor so:
-       
Slovenska planinska pot,
-       
Via Alpina,
-       
Evropska pešpot E6,
-       
kolesarske poti – »Divaški kolesarski krog« in »S kolesom po kraškem
parku«.
Označena in urejena je tudi pohodna pot po
desnem bregu Reke do Školja in Škofelj. Na turistični karti PŠJ obstajajo še
nekatere sprehajalne poti, ki pa niso v celoti urejene in označene.
Skupna promocija
Zavod, Turistično društvo Škocjan in Občina
Divača od leta 2007 organizirajo tudi Dan Parka Škocjanske jame – jamski
praznik – Belajtngo (v nadaljnjem besedilu: jamski praznik). To predstavlja
obuditev praznika, ki je bil prvič organiziran leta 1886, zadnjič pa leta 1946.
Jamski praznik obišče letno okrog 1500 obiskovalcev. Na ta dan je ogled jame
brezplačen, obiskovalci se po jami sprehodijo pod nadzorom naravovarstvenih
vodnikov in strokovnega osebja zavoda, ki je razporejeno po celotni jami in
skrbi za nadzor, varnost ter komunikacijo z obiskovalci. V vaseh so stojnice,
na katerih se predstavljajo lokalni obrtniki.
2.4.8. Izobraževanje
Zavod že od začetka delovanja posebno
pozornost namenja izobraževalnim programom. Ti so prirejeni za različne ciljne
skupine: zaposleni, honorarni vodniki, prostovoljni naravovarstveni nadzorniki,
učenci osnovnih in srednjih šol, njihovi mentorji, domačini in študentje.. V
izobraževalne namene je bila tudi urejena učna pot, izdani so bili učni listi.
Sodelavci PŠJ skrbijo za vodeni strokovni obisk po jami in učni poti s
strokovno razlago.
Že leta 2001 je bila ustanovljena mreža šol
PŠJ, v katero so vključene osnovne šole vzdolž toka Reke od njenih izvirov pri
Zabičah, ob njenem površinskem toku v Ilirski Bistrici in Gornjih Vremah do
ponora v podzemni tok, kjer je šola v Divači. Dve šoli sta tudi na italijanski
strani, in sicer v Trebčah in Sesljanu. V Trebčah gre za slovensko šolo v
zamejstvu, v Sesljanu pa za italijansko šolo, kar daje mreži mednarodni značaj.
Sporazum o sodelovanju je bil podpisan leta 2003. V sklopu delovanja mreže šol
so bile organizirane številne delavnice, ekskurzije, manjši projekti, okrogle
mize, razstave in podobni dogodki. Mnoge šole so obisk PŠJ že vključile v svoje
vsakoletne programe. Vzpostavljene so bile podlage za participatorni monitoring
in uvedene dejavnosti za vzpodbujanje ohranjanja narave, varstva kulturne
dediščine in krepitev identitete učencev in širše skupnosti.
Ker je bilo že večkrat izraženo zanimanje
posameznih visokošolskih programov za ustanovitev mreže fakultet PŠJ, je le ta
predvidena v nadaljnjem razvoju.
2.4.9. Poselitev in infrastruktura
Poselitev in infrastruktura
Za Škocjan in Betanjo je značilno, da imata
ohranjeno starejšo značilno zasnovo vaškega jedra s prepoznavnim strnjenim
načinom gradnje, zato sta zavarovana kot naselbinska spomenika. Matavun je
zgrajen v uličnem nizu vzdolž cestnih povezav v tri smeri z osrednjim trgom, postajališčem
in kalom. Močna zaznavna sestavina identitete kraške kulturne krajine so suhi
zidovi, ki so nastali zaradi prilagajanja kraškega površja kmetijski rabi.
Matavun leži ob državni regionalni cesti in
je prometno dobro dostopen. Do Škocjana in Betanje vodi lokalna cesta, ki je na
dveh delih zožena, tako da je dovoz do Betanje z večjim tovornjakom ali
avtobusom nemogoč. Na skrajni severozahodni meji zavarovanega območja parka
poteka avtocesta Ljubljana–Koper. Železniška proga Pivka–Sežana poteka izven
zavarovanega območja parka nekaj kilometrov severneje. Divača je pomembno
železniško križišče, kjer se odcepi proga proti Kopru. V neposredni bližini v
vplivnem območju parka, v zračni razdalji 2 km, je športno-turistično letališče
Ležeški Gabrk z asfaltirano vzletno-pristajalno stezo.
Čez območje PŠJ potekajo trije
visokonapetostni daljnovodi, in sicer: Divača–Kozina, Divača–Zavrhek in Divača–Ilirska
Bistrica. Vsa gospodinjstva imajo telefonske priključke. Omrežje je dotrajano
brez možnosti za nove širokopasovne povezave.
Vse tri vasi imajo urejeno vodovodno oskrbo
iz sistema Kraškega vodovoda, vendar ima večina hiš tudi svoje vodnjake
(štirne). Voda iz njih se večinoma uporablja za zalivanje vrtov.
Zbiranje in čiščenje odpadnih vod ni
celovito urejeno. Novejši objekti imajo urejene triprekatne greznice s
ponikovalnico. Starejši objekti imajo bodisi enoprekatne ali dvoprekatne
greznice, ki predvidoma puščajo in onesnažujejo jamski sistem Škocjanskih jam.
Komunalne odpadne vode iz informacijskega centra se zbirajo v veliki
triprekatni greznici s ponikovalnico. Blato iz prvega prekata se vsaki dve leti
odpelje na čistilno napravo v Divačo in Sežano. Komunalni odpadki se v vseh
gospodinjstvih zbirajo ločeno in odlagajo na urejene zbirne otoke. Za mešane
odpadke ima vsako gospodinjstvo svoj zabojnik, ki se prazni vsakih 14 dni.
Ogrevanje gospodinjstev je individualno v
glavnem z drvmi in lahkim kurilnim oljem. Pet gospodinjstev v PŠJ ima urejeno
plinsko ogrevanje. Sedež zavoda in informacijski center imata urejeno plinsko
ogrevanje.
V štirinajstih letih delovanja zavoda in
upravljanja PŠJ sta bili izvedeni dve novogradnji, ena kot samostojen objekt in
ena kot prizidek k domačiji, obe v Matavunu. Poudarek je bil predvsem na
rekonstrukcijah, nadomestnih gradnjah in prenovah streh, fasad in zunanjih
ureditvah (urejanju in tlakovanje dvorišč, obnovi mejnih kamnitih zidov,
kamnitih pločnikov in kamnitih vodnjakov). V Škocjanu je deset hišnih številk,
od tega so bile izvedene tri nadomestne gradnje in štiri rekonstrukcije
objektov. V Betanji je pet hišnih številk, od tega sta bili izvedeni dve
rekonstrukciji in obnovljeni dve strehi in fasadi. V Matavunu je trinajst
hišnih številk, od tega je bilo izvedenih pet rekonstrukcij stanovanjskih
objektov, obnovljenih je bilo pet streh in sedem fasad, zgrajena garaža in
obnovljena kalonja. V vseh treh vaseh je bilo v štirinajstih letih obnovljenih
dve tretjini objektov oziroma domačij. Dva objekta v Škocjanu sta v ruševinah.
Ob poljski poti izven naselij je zavod pred
petimi leti postavil čebelnjak s 24 panji in ga vključil v učno pot Škocjan.
Parkovna infrastruktura in območja
PŠJ, opremljena za obisk
Parkovna infrastruktura v PŠJ zajema
informacijski center v Matavunu iz leta 1986 s parkiriščem, stavbo, ki je sedež
zavoda in naravoslovni center (Škocjan št. 2 in 3), vso infrastrukturo, vezano
na Škocjanske jame (poti, mostovi, dvigalo v Veliki dolini, razgledišča,
muzejske zbirke, učno pot in čebelnjak).
Ocena stanja
Nizkonapetostno električno omrežje za
gospodinjstva in zavod je kakovostno urejeno.
Vodovodno omrežje je kakovostno urejeno. V
omrežju je premajhen pritisk za zagotavljanje požarne vode.
Obstoječe telefonsko omrežje in vse parice
so popolnoma zasedene. Zavod ima telefonske in internetne povezave urejene z
optičnim kablom.
Širokopasovnega omrežja za gospodinjstva v
PŠJ ni. Telekom Slovenije, d.d. ima izdelano projektno dokumentacijo, vendar je
premalo porabnikov za ekonomično trženje.
Objekti zavoda in nekaj gospodinjstev v
parku se ogrevajo s plinom, večina drugih gospodinjstev pa z drvmi in kurilnim
oljem.
Fekalne vode iz informacijskega centra se
stekajo v veliko triprekatno greznico s ponikovalnico. Enako ureditev imajo vsi
drugi objekti v parku, ki so bili zgrajeni po letu 1985. Dva nova objekta imata
vgrajeno malo biološko čistilno napravo, večina drugih pa ima enoprekatne ali
dvoprekatne greznice, katerih stanje ni znano.
2.4.10. Obremenjevanje okolja
V PŠJ ni industrijskih naprav in tudi ne
komunalnih odlagališč. Nekaj manjših črnih odlagališč je bilo v preteklosti
odstranjenih, na nekaterih mestih pa se še vedno občasno odmetavajo odpadki. Z
vsakoletnimi čistilnimi akcijami, ki jih organizira zavod v sodelovanju z
lokalnim prebivalstvom, se problem počasi, a vztrajno rešuje. Vasi v PŠJ še
vedno nimajo urejenega skupnega zbiranja in čiščenja odpadnih vod, prav tako ni
izdelana projektna dokumentacija.
Veliko pozornosti se še vedno namenja
spremljanju onesnaženosti voda, predvsem Reke, ki se občasno zelo peni in ima
močan vonj. Deloma je pena organskega izvora, vendar pa še vedno ni urejeno
zbiranje in čiščenje odpadnih vod za večino naselij v vplivnem območju PŠJ,
katerih fekalije se velikokrat izcejajo neposredno v Reko in vplivajo na
kakovost vode v PŠJ.
Glavni vir hrupa v okolici PŠJ je javno
letališče na Ležeškem Gabrku, ki ima za obratovanje potrebna dovoljenja, vendar
pa hrup letal moti lokalno prebivalstvo in obiskovalce v PŠJ in bližnji
okolici. Poleg tega je zaradi hrupa moteča bližina avtoceste Ljubljana–Koper,
ki poteka tik ob zahodni meji zavarovanega območja parka.
Večjega svetlobnega onesnaženja v okolici
parka ni.
3. OCENA STANJA NA VPLIVNEM OBMOČJU PŠJ
Ocena stanja na vplivnem območju PŠJ je
vezana le na tiste dejavnike, ki imajo v skladu z ZRPŠJ lahko vpliv na PŠJ ali
posredno vplivajo na spremembo kakovosti ali količine vode v Reki. Varstveni
režim namreč prepoveduje posege, ki bi lahko spremenili obstoječi vodni režim
Reke in vplivali na kakovost vode, razen v primerih varstva pred poplavami, ter
druge posege, ki pomenijo tveganje ali nevarnost za okolje in njihovi škodljivi
vplivi segajo v PŠJ. Sem sodijo različne aktivnosti, ki so plod
družbeno-gospodarskega razvoja predvsem v občinah Ilirska Bistrica, Pivka in
Divača, kakor so: kmetijstvo, industrija, obrt, komunalna infrastruktura z
deponijami odpadkov in promet.
3.1. Ocena stanja površinskih voda
Ocena kemijskega stanja
V oceni ekološkega in kemijskega stanja rek
v letih 2007 in 2008 (poročilo ARSO iz marca 2010) so podatki za merilna mesta
na Reki – Topolc in Cerkvenikov mlin ter na pritoku Molji – Zarečica. Kemijsko
stanje vode na omenjenih merilnih mestih je dobro ob srednji (leto 2007) in
visoki (leto 2008) ravni zaupanja.
Ocena ekološkega stanja
Ocena ekološkega stanja rek je izdelana na
podlagi podatkov iz obdobja 2006–2008 (ARSO: Ocena ekološkega in kemijskega
stanja rek v Sloveniji v letih 2007 in 2008; Ljubljana, marec 2010). V oceni so
bili upoštevani:
-       
biološki elementi kakovosti: sestava in številčnost vodnega rastlinstva
(fitobentos in makrofiti) ter sestava in številčnost bentoških nevretenčarjev,
-       
splošna fizikalno-kemijska elementa, biokemijska potreba po kisiku in
vsebnost nitratov,
-       
posebna onesnaževala.
V poročilu za 2007 in 2008 so podatki za
vodna telesa: Klivnik, Mola, Reka mejni odsek – Koseze, Reka Koseze – Bridovec
ter Reka Bridovec – Škocjanske jame. Ekološko stanje na omenjenih merilnih
mestih je dobro ali zelo dobro (ARSO: Ocena ekološkega in kemijskega stanja rek
v Sloveniji v letih 2007 in 2008; Ljubljana, marec 2010).
Izpostaviti je treba pojav občasne pene v
Reki in pogina rib, ki sta se zgodila v zadnjih petnajstih letih, zadnji pred
petimi leti. Vzrok nastanka tega pojava se še preučuje.
Glede varstva okolja je treba posebno
pozornost nameniti naslednjim dejavnostim:
-       
kmetijstvo, ki je razširjeno praktično vzdolž celotnega
površinskega toka Reke od Zabič do soteske Reke na približno eni tretjini
ozemlja. Ta panoga lahko površinske in podzemne vode onesnažuje z odpadnimi
vodami s kmetij in farm ter s kmetijskimi zaščitnimi sredstvi in škropivi.
Zaradi opuščanja kmetijske rabe v zadnjem obdobju je količina strupenih odplak
manjša, kakor bi lahko bila, vendar bi bilo kljub temu treba spodbujati kmete k
uporabi hlevskega gnoja in ekstenzivnemu poljedelstvu in sadjarstvu;
-       
industrija in obrt, ki sta v glavnem zgoščeni v Ilirski Bistrici
in Košanski dolini.
Po podatkih iz Atlasa okolja so
industrijske naprave v Ilirski Bistrici naslednje:
-       
Lesonit d.o.o. (tri naprave s komunalno čistilno napravo in iztokom v
Reko in skupno 61.014 m3/leto odpadnih voda),
-       
TIB Transport, d.d. (z iztokom v kanalizacijo s komunalno čistilno
napravo in skupno 6.543 m3/leto odpadnih voda),
-       
avtopralnica Koren Jožko s.p. (z iztokom v kanalizacijo brez komunalne
čistilne naprave in 1.400 m3/leto odpadnih voda).
Po podatkih iz Atlasa okolja so
industrijske naprave v Košanski dolini naslednje:
-       
Pivka perutninarstvo d.d. – klavnica (iztekanje odpadnih voda iz
čistilne naprave v ponikovalnico in 103.891,43 m3/leto odpadnih
voda),
-       
Jata Emona d.o.o. – valilnica (iztekanje odpadnih voda iz čistilne
naprave v ponikovalnico in 3.332 m3/leto odpadnih voda);
-       
komunalna infrastruktura, ki je neurejena v večjem delu vplivnega
območja. Trenutno imajo urejeno zbiranje in čiščenje odpadnih voda le Ilirska
Bistrica, Jasen in del Topolca ter Šembije z lastno manjšo čistilno napravo. Po
podatkih upravljavca centralne čistilne naprave Ilirska Bistrica in iz Atlasa
okolja gre za biološko čistilno napravo za največ 9.500 enot, na katero je
priključenih približno 6.000 enot. Problem kanalizacijskega sistema je vdor
meteornih voda, zato po večjih deževjih del odpadnih voda odteka neposredno v
Reko;
-       
deponije odpadkov in divja odlagališča so tako kakor drugod po
Sloveniji velik problem tudi na vplivnem območju PŠJ. Največja in najnevarnejša
je deponija nevarnih ostankov nekdanje tovarne organskih kislin v Globovniku.
Po grobih ocenah je na tem območju odloženih okoli 120 do 150.000 m3
odpadkov. V tej količini je zajet tudi zasipni material, ki se je uporabljal za
sprotno prekrivanje po slojih. Odpadkov naj bi bilo po nekaterih ocenah približno
100.000 m3. Ob močnejših padavinah izpirajo vode s površine
odlagališča delce odloženih odpadkov in jih prenašajo proti potoku Trnovšek. Ob
nasipu, kjer je peta odlagališča, se delci zaustavijo, v potok Trnovšek pa se
iztekajo večinoma izcedne vode. Potok Trnovšek teče v reko Reko in naprej proti
Tržaškemu zalivu v izvire Timave. Onesnažene vode povzročajo degradacijo potoka
Trnovšek, s povečano koncentracijo nekaterih kemičnih elementov (As – arzen, Br
– brom, Ca – kalcij, Hg – živo srebro, K – kalij idr.) in s stalnim smradom, ki
se širi po okolici. Glede na gibanje zračnih mas se neprijetne vonjave širijo
navzdol do naselja Topolc.
Poleg te večje deponije so po podatkih
registra divjih odlagališč v vplivnem območju tudi številna odlagališča z
nevarnimi odpadki. Zgoščena so okoli Ilirske Bistrice, Velike Bukovice, Gornje
Košane, Barke in Dolnjih Ležeč;
-       
promet, kjer je treba izpostaviti izjemno obremenitev državne
ceste Postojna–Pivka–Ilirska Bistrica–Jelšane, po kateri še posebej v glavni
sezoni poteka precej gost promet, saj velja cesta za prehodno povezavo proti
hrvaškemu morju. Povprečni dnevni promet na odseku Ilirska Bistrica–Pivka je po
podatkih Atlasa okolja v letu 2008 znašal 4050 vozil, na odseku
Pivka–Ribnica pa 3319 vozil. Zelo gost je tudi promet nevarnih snovi, predvsem
nafte in naftnih derivatov, zaradi bližine naftnega terminala v Omišlju na Krku
in reške rafinerije. V okolici Ilirske Bistrice je nastalo nekaj podjetij za
prevoz teh snovi, pri čemer težavo predstavljajo čiščenje vozil in neurejena
parkirišča. Še vedno so med verjetnimi viri onesnaženja prometne nesreče in
izlivi iz tovornjakov, ki prevažajo naftne derivate in nevarne snovi. V ta
namen je zavod v letu 2010 investiral v nakup opreme za zaščito in reševanje v
sodelovanju s prostovoljnim gasilskim društvom Ilirska Bistrica. Ti morajo
usposobiti ekipo za reševanje. Zavod, ARSO in Uprava Republike Slovenije za
zaščito in reševanje pa morajo določiti mesta, kjer se namesti ta oprema.
Na vplivnem območju je nekaj izvirov
zajetij za oskrbo s pitno vodo. Poleg manjših lokalnih zajetij v zgornjem delu
toka Reke je največje zajetje na izviru Bistrica v Ilirski Bistrici, ki
oskrbuje okoli 40.000 prebivalcev. Poleg tega Reka ponika v kraški vodonosnik
matičnega Krasa, kjer v Klaričih črpajo vodo za oskrbo prebivalcev Krasa,
poleti pa tudi obalnih mest. Kraški izvir Bistrica je kot vodni vir ogrožen
zaradi gozdarske, gradbene in turistične dejavnosti v njegovem ožjem in širšem
zaledju. Med večjimi verjetnimi onesnaževalci so spodnji kamnolom (tik nad
izvirom) in kamnolom Gabrovec, strelišče na Črnih njivah, turistično naselje
Sviščaki, promet, divja odlagališča ter kmetijska in gozdarska dejavnost.
Vodni režim Reke
Nekatere dejavnosti v vplivnem območju PŠJ
neposredno vplivajo na stanje vodnega režima Reke. Vpliv imajo ali bi ga lahko
imele naslednje dejavnosti:
-       
vodni akumulaciji Klivnik in Mola, kjer se lahko zadrži tudi do
okoli 8 mio m3 vode. Zgrajeni sta bili v sedemdesetih in osemdesetih
letih prejšnjega stoletja predvsem z namenom bogatenja Reke v času nizkih pretokov
v sušnem obdobju in zadrževanju vode v času poplav. S tem je bil že pred
ustanovitvijo parka spremenjen vodni režim Reke. V letu 2009 je prišla pobuda
za spremembo pravilnika o obratovanju omenjenih akumulacij, pri čemer je
predvideno zmanjšanje predpisanega ekološko sprejemljivega pretoka z dosedanjih
0,925 m3/s na 0,610 m3/s. S tem naj bi se izboljšalo
hidromorfološko stanje Reke in ekološko stanje v akumulacijah. V letu 2010 so
akumulacije začele poskusno obratovati za nekaj let, na podlagi tega pa bodo
sprejeti nadaljnji ukrepi;
-       
koriščenje vode iz reke Reke, kjer je problematika precej zapletena.
Vsekakor bi bila nujna čimprejšnja izdelava podrobnejšega načrta upravljanja
porečja reke Reke. V porečju Reke je trenutno več imetnikov veljavnega vodnega
dovoljenja za neposredni zajem vode iz Reke v času pretokov, večjih od ekološko
sprejemljivega pretoka, med drugim: Lesonit d. o. o. (odvzem vode za tehnološke
namene – 50 l/s), lastniki mlinov ob Reki (voda za mline in žage – 2200 l/s),
čistilna naprava Ilirska Bistrica. Ker je v zadnjem času nekaj novih vlog za
podelitev vodnih pravic, predvsem za namakanje kmetijskih površin, se zastavlja
vprašanje, kakšen vpliv bi neomejeno podeljevanje vodnih pravic na količino
vode v Reki in s tem posredno na stanje v Škocjanskih jamah imelo. Ocenjujemo,
da bi ob upoštevanju vsega načrtovani odvzemi iz Reke lahko že bili v obsegu,
ki je v nasprotju z varstvenim režimom določenim v 8. členu ZRPŠJ: »Na vplivnem
območju parka so prepovedani vsi posegi, ki bi lahko spremenili obstoječi vodni
režim Reke in kakovost vode, razen v primerih varstva pred poplavami.« Leta
2007 je bil v ta namen na ARSO opravljen sestanek na katerem je bilo
dogovorjeno, da je za nadaljnje podeljevanje vodnih pravic potrebna celostna
obravnava odvzema;
-       
izgradnja zadrževalnika Padež/Suhorka, je bila v preteklosti
predvidena za oskrbo prebivalstva s pitno vodo za slovensko Istro in zaledno
kraško območje. V kolikor bi prišlo do realizacije projekta, bi ta lahko imel
velik vpliv na vodni režim in kakovost vode v Reki. Kolikšen in kakšen bo ta
vpliv na Reko in s tem posredno na Škocjanske jame in njeno podzemeljsko
živalstvo, lahko po razpoložljivih podatkih in vedenju samo predvidevamo. Zavod
je v sklopu tega projekta podal smernice, s katerimi opozarja na pomembnost
ohranjanja Škocjanskih jam kot izjemne naravne vrednote, Unescove svetovne dediščine
in mednarodno pomembnega podzemnega mokrišča v sklopu Ramsarske konvencije.
Prav tako je v smernicah zavod med drugim opozoril na obvezne predhodne
raziskave ekološkega stanja v Škocjanskih jamah, kemijskega in količinskega
stanja vode v Škocjanskih jamah, možnih negativnih vplivov posega na jamske
tvorbe in podzemno živalstvo ter možne posledice porušitve jezu. Na podlagi
tega je takratni minister za okolje in prostor izdal Pravilnik o posegih v
okolje, ki se izjemoma lahko dovolijo na vplivnem območju regijskega parka
Škocjanske jame (Uradni list RS, št. 89/03). Trenutno na tem projektu ni
aktivnosti, v kolikor pa bi se nadaljevale, bi zavod vztrajal na mnenjih, ki so
bila vključena k smernicam ZRSVN za omenjen projekt.
3.2. Ocena stanja podzemnih voda
Ocena stanja podzemnih voda
Po podatkih iz poročila o kakovosti
podzemne vode v Sloveniji v letu 2010 ARSO, Urada za hidrologijo in stanje
voda, je kemijsko stanje vodnega telesa Obala in Kras z Brkini dobro.
3.3. Druge prostorske ureditve, katerih vplivi
lahko segajo v PŠJ
Nekatere načrtovane prostorske ureditve, ki
so predvidene v neposredni okolici PŠJ, bi lahko resno ogrozile izvedbo
nekaterih dolgoročnih upravljavskih ciljev iz PVR. Sem sodijo prostorske
ureditve, ki so predvidene tako v vplivnem kot prehodnem območju PŠJ. Prvo je
sicer določeno z ZRPŠJ, drugo pa v sklopu Biosfernega območja Kras znotraj MAB,
vendar leži v neposredni bližini zavarovanega območja. Ker bi bili vidni in
moteči ob samem vstopu v PŠJ in bi njihov vpliv lahko segel tudi vanj ter v
nadaljevanje podzemnega toka Reke, jih obravnavamo enakovredno s tistimi, ki so
predvideni na vplivnem območju. Poleg tega zavod opozarja na njih predvsem
zaradi možnega kumulativnega učinka, če bi do realizacije velike večine ali
vseh dejansko prišlo. S tem bi bili ogroženi 1., 2., 3., 4. in 6. dolgoročni
upravljavski cilj iz poglavja 5.1. tega odloka »Dolgoročni upravljavski cilji
in naloge«. Izpostavljene so naslednje načrtovane prostorske ureditve:
-       
Državni prostorski načrt za avtocesto na odseku Postojna/Divača–Jelšane,
-       
Državni prostorski načrt za prenosni plinovod M8 Kalce–Jelšane in
-       
Državni lokacijski načrt za II. tir železniške proge na odseku
Divača–Koper.
Vse občine v PŠJ in njegovem vplivnem
območju so po uveljavitvi ZPNačrt večinoma že v letih 2007–2008 sprejele sklepe
o pričetkih priprave občinskih prostorskih aktov. Večina občin pripravlja
okoljska poročila k dopolnjenim osnutkom občinskih prostorskih načrtov ali pa
so le-ti že v fazi javne razgrnitve.
Zavod zagotavlja aktivno sodelovanje pri
reševanju ugotovljenih problematičnih zadev z opozarjanjem ustreznih služb,
ozaveščanjem širše javnosti, dialogom z državnimi službami in lokalno
skupnostjo ter izdajanjem mnenj o posameznih načrtovanih prostorskih ureditvah.
Vlada je na svoji 102. redni seji dne
7. oktobra 2010 pod 17. točko sprejela sklep, s katerim:
-       
se je seznanila z informacijo o urejanju prostora na širšem območju
parka in Krasu ter o njegovi vlogi za celovit razvoj Slovenije,
-       
je različnim ministrstvom, službam in zavodom naložila oblikovanje
medresorske koordinacije (v katero sta vključena tudi dva člana zavoda) pri
izdelavi strokovnih podlag za celovito prostorsko zasnovo matičnega Krasa, ki
bo izdelana v okviru partnerskega čezmejnega projekta KRAS-CARSO,
-       
je MKO naložila poročanje o izvajanju iz prejšnjih točk najmanj enkrat
letno.
4. ANALITIČNA IZHODIŠČA ZA PVR
4.1. Analiza SWOT
Pri SWOT analizi se vzame pod drobnogled
štiri aspekte in sicer prednosti, slabosti, priložnosti ter nevarnosti. Namen
analize je pomoč pri strateških odločitvah, kam točno usmeriti naloge, katere
aktivnosti in projekte opustiti ali jih ojačiti in podobno.
Preglednica 4:
Analiza prednosti, pomanjkljivosti, priložnosti in nevarnosti na zavarovanem
območju


Prednosti

Slabosti


-       
  dobra ohranjenost jamskega sistema
-       
  pomembnost tehniške dediščine Škocjanskih jam
-       
  prepoznavnost jam in parka kot svetovne dediščine (UNESCO),
  mednarodnega mokrišča (Ramsar) in biosfernega rezervata MAB in primer dobre
  prakse
-       
  uspešno delovanje upravljavca parka
-       
  klasičen primer številnih dobro razvitih kraških pojavov
-       
  dobro ohranjena narava z bogato biotsko pestrostjo
-       
  raznolika kulturna dediščina (bogate in v svetovnem merilu pomembne
  arheološke najdbe, avtohtona stavbna dediščina, ljudsko izročilo)
-       
  bogata zgodovina sodelovanja lokalnega prebivalstva pri raziskovanju,
  urejanju in vodenju po jami
-       
  informacijski center in parkovna infrastruktura (muzejske zbirke,
  gostinska ponudba, nastanitve …)
-       
  dobro organizirano in na lokalni ravni prepoznavno Turistično društvo
  Škocjan in druga lokalna turistična društva
-       
  dobro organizirana društva, ki delujejo v parku (jamarska društva,
  lovske in ribiške družine, planinsko društvo,)
-       
  številne označene poti (učna pot, kolesarske in pohodniške poti)
-       
  dobri izobraževalni programi
-       
  dobra geostrateška lega in prometna dostopnost
-       
  dobro sodelovanje z lokalnim prebivalstvom v parku
-       
  pomoč lokalnemu prebivalstvu pri obnovi stavbne dediščine

-       
  dotrajanost posameznih odsekov jamske infrastrukture (potratna
  osvetlitev, ograje, tlaki, poti)
-       
  neprepoznavnost parka kot mednarodno pomembnega območja na lokalni in
  državni ravni
-       
  ogroženost posameznih delov infrastrukture zaradi naravnih procesov
  (poplave, krušenje sten)
-       
  razrast lampenflore
-       
  degradiranost posameznih delov jam
-       
  občasna onesnaženost Reke
-       
  pojavljanje tujerodnih vrst, nekatere med njimi tudi invazivne
-       
  neurejenost sistema zbiranja in čiščenja komunalnih odpadnih voda v
  vaseh v parku
-       
  stalna ogroženost arheološke dediščine z novimi gradbenimi posegi
  (urejanje infrastrukture, obnova objektov in mejnih zidov …)
-       
  premajhna učinkovitost inšpekcijskega nadzora
-       
  pomanjkljivo vključevanje kulturne dediščine v ponudbo parka
-       
  opuščanje kmetijskih dejavnosti
-       
  izgubljanje tradicionalne kraške kulturne krajine
-       
  pomanjkanje ozaveščenosti o ohranjanju avtohtonih kakovosti parka
-       
  varovano območje se ne obravnava kot priložnost za razvoj
-       
  slabo zdravstveno stanje gozdov
-       
  neposredna bližina avtoceste Ljubljana–Koper z vsemi svojimi vplivi na
  okolje


Priložnosti

Nevarnosti


-       
  povečano povpraševanje po prostočasnih dejavnostih in produktih, ki
  temeljijo na lokalnih naravnih in kulturnih vrednotah
-       
  predstavitev parka kot mednarodno priznanega območja
-       
  možnost predstavitve jame v čim bolj naravnem stanju (renaturacija)
-       
  oblikovanje znamke produktov in storitev
-       
  povezovanje s parki, lokacijami UNESCO, izobraževalnimi/raziskovalnimi
  institucijami in jamami v Sloveniji in svetu
-       
  motiviranost domačinov za uresničevanje poslanstva parka
-       
  povečano zanimanje za Kras in njegove posebnosti
-       
  center odličnosti za posamezne vsebine – krasoslovje, konvencije,
  tematske delavnice … (izobraževalno središče JV Evrope)
-       
  ureditev Škocjana in Betanje v ekološki muzej
-       
  zaposlovanje (domačinov)
-       
  ustrezna strokovna vključitev naravnih znamenitosti in kulturne
  dediščine v program ponudbe parka (dostopnost …)
-       
  širitev zavarovanega območja
-       
  aktivnejše vključevanje prebivalcev z vplivnega in prehodnega območja
  v dejavnosti, povezane s poslanstvom parka, na področju izobraževanja,
  spodbujanja trajnostnega gospodarjenja, razvoja in vključevanja v mrežo
  skupne ponudbe
 

-       
  onesnaženje in degradacija jam ter zavarovanega območja
-       
  neprimerna obnova in raba kulturne dediščine – izguba (varovanih)
  kakovosti prostora in stavbne dediščine (uničenje »kraškosti« vasi kot
  njihove primerjalne prednosti in njihova degradacija v turistična naselja z
  gredicami in kipci)
-       
  izguba ljudske kulture in načina življenja kot enega bistvenih
  temeljev za nadaljnji trajnostni razvoj
-       
  kumulativni učinki posegov v okolici parka, ki bi lahko poslabšali
  stanje v parku (vetrne elektrarne, industrija, obrtne cone, naftovodi,
  avtoceste …)
-       
  izseljevanje mladih
-       
  zmanjševanje biotske raznovrstnosti
-       
  povečana onesnaženost s hrupom in osvetlitvijo
-       
  onesnaženost zraka in vode (letalski in kopenski promet, gospodarske
  dejavnosti, slaba komunalna infrastruktura)
-       
  škodljivi posegi na Reki
-       
  vnos novih tujerodnih invazivnih in gensko spremenjenih organizmov
-       
  nespoštovanje in slabo izvajanje veljavnih predpisov
-       
  zmanjševanje sredstev za temeljno delovanje zavoda


4.2. Pričakovana neskladja med rabo in
varstvom
Pričakovati je naslednja neskladja med rabo
in varstvom:
-       
Z opuščanjem rabe kmetijskih površin se večajo površine, ki jih
postopoma zarašča gozd. V prvi fazi se ponekod lahko pojavijo tujerodne
invazivne vrste, ki pomenijo grožnjo ohranjanju varovanih habitatnih tipov.
-       
Načrtovane prostorske ureditve bi lahko ogrozile občutljivo kraško
podzemlje. Prav tako bi prekomerni posegi lahko povzročili bistveno drugačno
podobo kulturne krajine Krasa in s tem izgubo identitete krajine, kulturne
dediščine, narave in identitete ljudi, ki na tem območju živijo.
-       
Zaradi povečanega obiska bo prihajalo do teženj za ureditev potrebne
infrastrukture ob ali na območju naravnih vrednot.
-       
Prav tako je s sodobnim načinom kmetovanja, npr. intenzivni sadovnjaki,
ogroženo tradicionalno sadjarstvo na tem območju, ki temelji na visokodebelnih
sadovnjakih ekstenzivnega tipa. Hkrati predstavlja nevarnost velik vnos
onesnaževal (škropiva, gnojila) v vodo.
-       
Razvoj intenzivnega kmetijstva, povečanje števila prebivalstva ali
širitev naselij na vplivnem območju lahko privede do poslabšanja stanja
površinskih in podzemnih voda, še posebej reke Reke, ali do spreminjanja
vodnega režima.
-       
Prekomerna in nestrokovna uporaba pesticidov in herbicidov v kmetijstvu
lahko negativno vpliva na nekatere prostoživeče kopenske in vodne vrste,
predvsem lahko povzroči večje pogine čebel.
-       
Ob povečevanju obiska in uporabi neprimerne (sedanje) razsvetljave v
jami se bo lampenflora še bolj razrasla.
4.3. Ocena izvajanja ukrepov v obdobju
2006–2012
Doseganje ciljev iz Odloka o programu varstva
in razvoja parka Škocjanske jame za obdobje 2006–2010 (Uradni list RS, št.
138/06, v nadaljnjem besedilu: PVR 2006–2010) je bilo ovrednoteno z več kot
50 % uspešnostjo, pri čemer je treba poudariti, da je takšna ocena tudi
posledica dejstva, da so nekateri ukrepi ali naloge težko merljivi ali pa
nosilec naloge ni zavod, ampak zunanji sodelavec. Poleg tega je bil PVR
2006–2010 zastavljen bolj strateško in dolgoročno in zato zastavljene
dejavnosti niso bile izvedljive v petletnem obdobju.
Najbolje ocenjeni sklop pri upravljanju PŠJ
je spremljanje stanja in nadzor. PŠJ ima dobro organizirano nadzorno službo,
poleg tega pa je vstop (vsaj v jamski del) mogoč izključno z vodnikom ter na
točno določenem (nadzorovanem) mestu, zato nekaj manj kakor 80- % doseganje
tega cilja ni presenetljivo. V prihodnje bi bilo kljub temu treba kadrovsko
okrepiti nadzorno službo in poglobiti sodelovanje s prostovoljnimi
naravovarstvenimi nadzorniki na širšem območju parka. S 70 % uspešnostjo
doseganja ciljev je ovrednoten tudi sklop informiranja in promocije območja.
Nekoliko nizko je ovrednoten sklop
upravnega dela. Podrobnejša analiza pokaže, da je le 54 % doseganje ciljev iz
tega sklopa predvsem posledica tistih upravnih postopkov, v katerih je za uspeh
potrebno tudi sodelovanje zunanjih partnerjev (npr. sodelovanje pri projektih
čiščenja ali izboljšanja kakovosti reke Reke in čiščenja komunalnih vod,
prenove objektov kulturne dediščine, razširjanje ponudbe z vključevanjem drugih
partnerjev ali sektorjev, novih programov obiska, vključevanja v prostorske
načrte, spremembe kmetijske proizvodnje …) in projektov, za katere so potrebna
večja vlaganja v infrastrukturo (prenova sistema ogrevanja) ali napori
zaposlenih (priprava kandidature širitve PŠJ pri UNESCO).
Sklopa ohranjanje narave in vlaganja v
infrastrukturo sta dosegla več kakor 60 % uspešnost doseženih ciljev. Pri
varstvu narave podrobna analiza pokaže, da bi bila skupna uspešnost doseganja
ciljev še večja, če ne bi nekatere, zelo lokalno usmerjene in zelo ozko
opredeljene aktivnosti, kakor so npr. odkup (povezano s sredstvi!) in ureditev
gnezditvene stene za ptice, čebelarje ali čiščenje zaraslih površin (spet
povezano tudi z razpoložljivimi viri) ostale neizpolnjene. Predvsem pa je v tem
sklopu slabše doseganje ciljev s področja varstva kulturne krajine (povezano s
šibkim sodelovanjem tudi z drugimi sektorji, predvsem s kmetijskim).
Podobno velja za sklop infrastrukture;
kljub velikim uspehom in investicijam v preteklem obdobju (obnova večjega dela
poti skozi jamo) niso bili izvedeni manjši projekti (v primerjavi s celotno
zasnovo poti dokaj nepomembni) novih odsekov poti in dodatnega zavarovanja
prehoda čez cesto, kar je zelo znižalo skupno vrednost ocene doseženih ciljev v
tem sklopu. Pri zbiranju podatkov in spremljanju stanja je pričakovati, da je v
posebnem jamskem okolju potreba po zahtevnih in tudi dragih raziskavah velika,
izvedba pa pričakovano zato nižja (le 47 %).
Doseženih 52 % ciljev na področju
sodelovanja z lokalno skupnostjo in zagotavljanja trajnostnega razvoja prav
tako pomeni uspeh, saj so bile nekatere aktivnosti v tem sklopu za upravljavca
parka resnično zahtevne in finančno težko izvedljive naloge ter zato niso bile
izvedene (npr. pomoč pri štipendiranju mladih prebivalcev parka, ureditev
mlinščice, mlina, trga itd.).
Analiza izvajanja prednostnih nalog iz PVR
2006–2010 kaže, da je bila uspešnost izvedbe okoli 60 %. Predvsem bo v
naslednjem petletnem obdobju treba nameniti veliko pozornost dejavnostim, ki ji
zavod ni uspel izpeljati. Med temi je treba izpostaviti ovrednotenje nosilne
zmogljivosti jam in PŠJ, skupaj z lokalno skupnostjo urediti zbiranje in
čiščenje komunalnih odpadnih vod ter v skladu z ZRPŠJ zagotoviti ureditev vasi
v PŠJ.
Uspešno izvedene naloge so:
Naravovarstvene naloge
Uspešno izvedene pretekle naravovarstvene
naloge so kartiranje habitatov na območju PŠJ in v prehodnem območju,
vzpostavitev spremljanja stanja jamske mikroklime in reke Reke, ki ga zavod
izvaja v sodelovanju z ARSO, čiščenje odpadkov iz jam, udornic in brezen v
parku, obnova in čiščenje kalov v Matavunu in Betanji, izvedba občasnih
čistilnih akcij v parku skupaj z domačini, sanacija nekaterih divjih odlagališč
ter odkup zemljišč, ki se nahajajo v območju naravnih vrednot. Izdelan je bil
osnutek načrta ureditve jame, saniranih je bilo okoli 20 m2 površin
v jami, preraslih z lampenfloro,
Na področju izobraževanja zaposlenih in
ozaveščanja širše javnosti so bila organizirana številna tematska predavanja in
ekskurzije, postavitev učne poti in naravoslovne zbirke, izvedba tečajev za
nove prostovoljne naravovarstvene nadzornike, izobraževanje zaposlenih za
izpolnjevanje naravovarstvenih nalog, postavitev geološke in biološke zbirke v
naravoslovnem centru v Škocjanu, izdane so bile številne tematske publikacije,
postavljene tematske razstave ter organizirane raziskovalne naloge v okviru
mreže šol PŠJ programa MAB, Ramsarske konvencije in Konvencije o svetovni
dediščini.
Naloge, ki prispevajo k varstvu
kulturne dediščine
Pri uspešno izvedenih nalogah velja
izpostaviti obnovo starih poti v Škocjanskih jamah, rekonstrukcijo J’kopinovega
skednja in obnovo Jurjeve štale, pridobitev replik arheoloških najdb in
postavitev arheološke zbirke v Škocjanu 3, izvedbo etnološke topografije vasi
Dane pri Divači za potrebe širitve parka na območje Mejam, odkup mlina Ukno
pred ponorom Reke v Škocjanske jame, obnovo kulturnega spomenika Matavun 8,
sanacijo in ureditev starih nagrobnikov na škocjanskem pokopališču in spomenika
padlim borcem in žrtvam fašizma, zbiranje zgodovinskih predmetov iz jame, popis
in dokumentiranje kulturnih spomenikov in žive dediščine v parku za potrebe
projekta Digitalna enciklopedija dediščine v Sloveniji, sofinanciranje obnove
kulturnih spomenikov in kulturne dediščine v lasti domačinov, sanacijo
nekaterih poškodovanih in porušenih zidov, čiščenje zaraščenih poti in površin
za ohranitev kulturne krajine, dokumentiranje ljudske kulture in načina
življenja v parku in bližnji okolici, vključno s prvo polovico 20. stoletja,
popularizacijo kulturne dediščine s tematskimi delavnicami in predavanji med
lokalnim prebivalstvom in na šolah, izvedbo raziskovalnih nalog v sklopu mreže
šol, izobraževanje zaposlenih, zaprtje Mušje in Skeletne jame kot pomembnih
arheoloških najdišč, sofinanciranje obnove zvonika cerkve sv. Kancijana, sofinanciranje
obnove komunskega vodnjaka, tlakovanje poti na vaškem pokopališču v Škocjanu
ter zbiranje in popis arheoloških najdb v Tržaškem in Dunajskem prirodoslovnem
muzeju.
Razvojne naloge
Izvedena je bila rekonstrukcija objekta
Škocjan 3 v naravoslovni center, delna obnova informacijskega centra v
Matavunu, delna obnova in izgradnja infrastrukture v Škocjanskih jamah (tlaki,
ograje, zidovi, razsvetljava, električna napeljava, telefonija, videonadzor),
sofinanciranje izgradnje pločnika ob glavni cesti v Matavunu, nameščanje
pojasnjevalnih tabel in opremljanje počivališč in razgledišč v parku (klopi,
koši za odpadke …), sofinanciranje vsakoletnega škocjanskega festivala
amaterskih gledališč in pohoda ob ponoru Reke, ki ga organizira TD Škocjan,
ureditev trga v Matavunu, oblikovanje celostne podobe PŠJ, sodelovanje z
drugimi turističnimi destinacijami v okolici za skupno promocijo (Kobilarna
Lipica, Štanjel, Velika jama v Briščkih …), vključitev avtobusnih podjetij in
Slovenskih železnic v ponudbo parka, izvedba številnih mednarodnih projektov v
sodelovanju s partnerji iz Slovenije in tujine (Hrvaška, Italija, Francija,
Avstrija, Nemčija …), modernizacija dvigala v Veliki dolini, obuditev in
nadgradnja jamskega praznika »belajtnge« s konca 19. in začetka 20. stoletja,
ustanovitev mreže šol PŠJ, v sklopu katere je bilo izvedenih več projektov na
nacionalni, mednarodni in lokalni ravni in ob obeležitvi 40. obletnice
Konvencije o svetovni dediščini podeljeni nazivi ambasadorjev Biosfernega
območja Kras. Uspešno se je zaključil triletni projekt vlaganja v turistično
infrastrukturo parka, ki sta ga sofinancirala Evropska unija in MG. Aprila se
je tako za javnost ponovno odprlo obnovljeno pot pod Škocjanom (ponor Reke,
Mahorčičeva in Mariničeva jama ter Mala dolina), novembra pa še prenovljeni
kulturni spomenik Matavun 8. Učna pot Škocjan je bila razglašena za najboljšo
izmed 89 tematskih poti v Sloveniji. Na njej je bilo postavljenih 34 novih
tematskih tabel.
Naloge na vplivnem območju parka
Ključne izvedene naravovarstvene,
kulturovarstvene in razvojne naloge v PŠJ so: ustanovitev mreže šol,
oblikovanje seznama kulturne dediščine, popularizacija kulturne dediščine in
njenega ohranjanja, izobraževanje deležnikov o trajnostnem kmetovanju,
ozaveščanje javnosti s tematskimi razstavami, predavanji in video
predstavitvami, občasno spremljanje stanja na Reki in njenih pritokih,
vključevanje nosilcev razvoja v občinah na vplivnem območju v sklopu odobrenih
mednarodnih projektov ter nakup opreme za ukrepanje ob izlitju nevarnih snovi v
Reko. Nadaljevalo se je sodelovanje treh biosfernih območij in priprava
sestavljenke na kateri so otroci izpostavili dejavnosti kot jih sami vidijo,
mednarodni forum mladih v maju in drugi kongres mladih v juniju.
5. CILJI VARSTVA IN RAZVOJA TER NAČINI URESNIČEVANJA TEH
CILJEV
Poslanstvo zavoda je skupaj z lokalnim
prebivalstvom ohranjati izjemne naravne danosti in bogato kulturno dediščino
tega mednarodno pomembnega območja na Krasu in širiti zavest o pomenu njegovega
varovanja doma in po svetu. V tem okviru je za petletno obdobje zastavljenih
šest operativnih ciljev.
5.1. Dolgoročni upravljavski cilji in naloge
Dolgoročni upravljavski cilji so oblikovani
glede na zahteve in določila, ki izhajajo iz ZRPŠJ, z njimi pa se izpolnjujejo
tudi cilji mednarodnih konvencij in programov (predvsem Konvencije o svetovni
dediščini, Ramsarske konvencija in MAB). Cilj Konvencije o svetovni dediščini
je ugotavljati, zavarovati, predstavljati in prenašati kulturno in naravno
dediščino svetovnega pomena prihodnjim rodovom. Glavni cilj Ramsarske
konvencije je zagotoviti ohranjanje mokrišč, predvsem tistih mednarodnega
pomena, s smotrno rabo, mednarodnim sodelovanjem in zavarovanjem. Poudarek pri
programu MAB pa je na ohranjanju biološke pestrosti in spodbujanju trajnostnega
razvoja, pri čemer je zlasti pomembno sodelovanje z lokalnimi skupnostmi.
Navedeno je bilo upoštevano pri oblikovanju
dolgoročnih upravljavskih ciljev PVR. Ti so:
1.     
ohranjanje Škocjanskih jam in drugega podzemnega sveta,
2.     
ohranjanje ugodnega stanja naravnih vrednot, živalskih in rastlinskih
vrst ter habitatnih tipov,
3.     
sodelovanje pri varstvu kulturne dediščine,
4.     
vzpostavitev okolju prijaznega obiskovanja parka in širjenje zavesti o
parku – trajnostni razvoj turizma,
5.     
krepitev vključevanja lokalnega prebivalstva pri razvoju dejavnosti in
aktivnosti v parku,
6.     
krepitev vloge upravljavca parka na širšem območju parka (vplivno in
prehodno območje),
7.     
učinkovitejše delovanje upravljavca in mednarodno sodelovanje.
V okviru navedenih ciljev se določajo
operativni cilji, v okviru operativnih ciljev pa naloge in aktivnosti, ki so
prikazani v spodnjih preglednicah. Nosilec aktivnosti in nalog je zavod.
Razlaga preglednic v tem poglavju:
Razlaga uporabljenih kratic in okrajšav
-       
ALPARC: Mreža zavarovanih območij v Alpah
-       
BF: Biotehniška fakulteta
-       
DOPPS: Društvo za opazovanje in preučevanje ptic Slovenije
-       
EU: Evropska unija
-       
Europarc: Zveza naravnih in narodnih parkov v Evropi
-       
GeoZS: Geološki zavod Slovenije
-       
ICOMOS: Mednarodni svet za spomenike in spomeniška območja
-       
ISCA: Mednarodna zveza turističnih jam
-       
IUCN: Svetovna zveza za varstvo narave
-       
IZRK ZRC SAZU: Inštitut za raziskovanje Krasa pri
Znanstvenoraziskovalnem centru Slovenske akademije znanosti in umetnosti
-       
JZS: Jamarska zveza Slovenije
-       
KS Divača: Krajevna skupnost Divača
-       
MGRT: Ministrstvo za gospodarski razvoj in tehnologijo
-       
MIZŠ: Ministrstvo za izobraževanje, znanost in šport
-       
MK: Ministrstvo za kulturo
-       
MKO: Ministrstvo za kmetijstvo in okolje
-       
MO: Ministrstvo za obrambo
-       
NIB: Nacionalni inštitut za biologijo
-       
Sklad kmetijskih zemljišč: Sklad kmetijskih zemljišč in gozdov Republike
Slovenije
-       
SNKU: Slovenska nacionalna komisija za UNESCO
-       
STO: Slovenska turistična organizacija
-       
Zavod za ribištvo: Zavod za ribištvo Slovenije
-       
ZRSVN: Zavod Republike Slovenije za varstvo narave
-       
ZVKDS: Zavod Republike Slovenije za varstvo kulturne dediščine
Razlaga pojmov:

Dolgoročni cilj 
– operativni cilj 
– aktivnost 

Prednostna
  naloga1

Rok izvedbe2

Način preverjanja3

Viri4

Sodelavci5

Ocena stroškov6

_____________
1   Prednostna naloga je posebej
označena z znakom X. 
2   V
tem stolpcu so navedena leta, ko naj bi se aktivnost izvajala in dokončala.
»Stalno« pomeni, da se aktivnost izvaja kot že utečena v okviru rednih nalog,
ki se jih izvaja v okviru javne službe. Obdobje 2013–2017 pomeni, da bo naloga
izvedena enkrat ali večkrat v tem obdobju, vendar ni znano, natančno kdaj.
3   Način
preverjanja pove, na kakšen način se lahko preveri, če se je naloga izvedla. Za
preverjanje uspešnosti so določeni kazalniki za spremljanje učinkovitosti v
poglavju 7 tega odloka.
4   Pod
viri so navedene institucije, ki že sofinancirajo izvajanje posameznih nalog
ali so verjetni sofinancerji za potrebna sredstva.
5   Sodelavci
so ključni deležniki, ki lahko bistveno prispevajo k izvedbi naloge, pri čemer
se ne navaja tistih, ki so deležniki na podlagi predpisanih postopkov, kakor
npr. ZRSVN, ARSO, itd., in tistih, ki so izvajalci nalog na podlagi javnih
naročil.
6   Ocena
stroškov prikazuje oceno sredstev, potrebnih za izvedbo posameznih nalog, in
zajema stroške storitev, izredne materialne stroške ali investicijske stroške,
ne zajema pa stroškov rednega dela in osnovnih materialnih stroškov. Strošek je
podan kot strošek za celotno petletno obdobje, pri časovno določenih nalogah in
aktivnostih pa kot enkratni strošek na nalogo.
5.2. Operativni cilji, naloge in usmeritve
V okviru
navedenih dolgoročnih ciljev upravljanja se določajo operativni cilji, v okviru
operativnih ciljev pa aktivnosti, ki so prikazane v spodnji preglednici.
1.     
cilj: ohranjanje Škocjanskih jam in drugega podzemnega sveta
Operativni cilji:
1.1  
Zagotoviti znanstvene informacije in analize
1.2  
Z ukrepi aktivnega varstva zagotavljati ohranjanje naravnih procesov v
jamskem sistemu
1.3  
Z ukrepi renaturacije vzpostaviti prvotne ekološke značilnosti v
degradiranih delih jamskega sistema
Z aktivnim varstvom se zagotavlja ohranitev
naravnih procesov na celotnem jamskem območju, vključno z udornicama Veliko in
Malo dolino ter naravnim mostom med njima. Z aktivnostmi se vzdržujejo ali
izboljšujejo ekološke razmere za vrste in podzemne habitate. Zaradi
pomanjkljivega poznavanja podzemnega živalstva v jami, je treba zagotoviti
študije o tem, katere podzemne živali se nahajajo v jamah in v kolikšnem
številu. Poleg tega se spodbuja tudi druge raziskave v podzemlju ter upravlja z
avtomatsko meteorološko postajo Park Škocjanske jame v Škocjanu (aktivnost
opredeljena v točki 7).
Škocjanske jame imajo več kakor stoletno
zgodovino rabe, zato so ponekod na jamskih sedimentih ali skalnem reliefu
nastale poškodbe. Da bi se jamski prostor in sedimenti ohranili tudi za
prihodnje generacije, je treba poškodbe, ki so nastale pri delih v jami,
sanirati. Največ škode je na ilovnato-peščenih tleh in na sigovih tvorbah. Z
ukrepi renaturacije in čiščenja se bo ponovno vzpostavilo naravno stanje v
jami. V veliki meri je vidna degradacija predvsem v Tihi jami. V jami je še
vedno precej gradbenega in drugega odvečnega materiala (raznih odpadkov), ki ga
je treba odstraniti. Poseben problem je tudi lampenflora, ki jo je treba
sistematično čistiti in obnoviti razsvetljavo v jami.
Usmeritve za upravljanje:
-       
posamezni deli jam, ki so najbolj občutljivi na človekov vpliv, naj
ostanejo nedostopni za obiskovalce, za raziskovalce pa v najmanjši možni meri,
-       
v delih jame, kjer živijo netopirji, se v času prezimovanja in kotitve
mladičev ne izvajajo nobeni posegi, ki bi jih lahko motili,
-       
na območju jamskih vhodov (Mariničeva, Mahorčičeva jama, naravni most,
Schmidlova dvorana, Pruker) in udornic (Velika in Mala dolina) se v času
gnezditve ptic ne izvajajo posegi, ki bi negativno vplivali nanje.
 


Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


1. Ohranjanje
  Škocjanskih jam in drugega podzemnega sveta

 

 

 

 

 

 


1.1 Zagotoviti
  znanstvene informacije in analize 

 

 

 

 

 

 


1.1.a Na podlagi ocene
  stanja podzemne favne 
za izbrane vrste
  vzpostaviti trajno spremljanje stanja

x

Stalno 

Podatki spremljanja stanja

Zavod

Zunanji izvajalci

4.000 EUR


1.1.b Analizirati
  izsledke raziskav lampenflore 

x

2013

Analiza raziskav

Zavod

IZRK ZRC SAZU, Postojnska jama, Mamutske jame (ZDA)

5.000 EUR


1.1.c Spodbujati
  speleološke, biospeleološke, hidrogeološke in geološke raziskave

 

Stalno 

Število raziskav

Zavod, EU, MGRT (projekt Climaparks)

IZRK ZRC SAZU, JZS, GeoZS, BF, NIB

10.000 EUR


1.2 Z ukrepi aktivnega
  varstva zagotavljati ohranjanje naravnih procesov v jamskem sistemu

 

 

 

 

 

 


1.2.a Izdelati načrt
  ureditve jame 

x

2013

Izdelan elaborat

Zavod 

 

Redna dejavnost


1.2.b Vključiti
  rezultate spremljanja stanja fizikalnih 
in kemijskih parametrov
  v letne programe dela

x

Stalno 

Seznam aktivnosti 
v letnih programih dela

Zavod 

 

Redna dejavnost


1.2.c Oblikovati načrt
  vodenja obiskovalcev v jami v ključnih obdobjih prezimovanja in razmnoževanja
  netopirjev

x

2013–2014

Načrt vodenja

Zavod

Slovensko društvo 
za preučevanje 
in varstvo netopirjev

Redna dejavnost


1.2.d Izsledke raziskav
  aktivnosti iz operativnega cilja 1.1 vključiti v načrt preudarne rabe
  jamskega sistema 

x

2013

Seznam aktivnosti 
v letnih programih dela

Zavod 

 

Redna dejavnost


1.2.e Zaradi
  zagotavljanja varnosti obiskovalcev spremljati stanje tektonskih premikov v
  jami (razpoke 
v stenah)

 

Stalno

Število meritev 
in podatkov

Zavod 

 

Redna dejavnost


1.2.f Za ugotavljanje
  vpliva obiskovanja Škocjanskih jam na naravne procese, spremljati stanje
  mikroklime v jami*

 

Stalno 

Število podatkov

Zavod 

 

Redna dejavnost,
Dodatne meritve – 30.500 EUR


1.2.g Zaradi
  zagotavljanja varnosti zaposlenih izvajati meritve radona

 

Stalno

Število podatkov

Zavod

Zavod za varstvo 
pri delu

40.000 EUR


1.3 Z ukrepi
  renaturacije vzpostaviti prvotne ekološke značilnosti v degradiranih delih
  jamskega sistema

 

 

 

 

 

 


1.3.a Vzpostaviti
  spremljanje stanja in izdelati program sanacije poškodb na ponvicah v Dvorani
  ponvic

 

2013

Program sanacije

Zavod 

IZRK ZRC SAZU, ZRSVN

Redna dejavnost


1.3.b Na jamskih
  sedimentih in skalnem reliefu vzdolž poti, urejene za obisk, sanirati in
  zmanjšati lampenfloro

x

1x letno

Očiščene površine

Zavod 

 

5.000 EUR


1.3.c Odstraniti
  odvečen gradbeni material, dele opuščene infrastrukture in ostali odvečen
  material 
iz jame

 

Stalno 

Količina odstranjenega odvečnega materiala

Zavod 

 

Redna dejavnost


1.3.d V Tihi jami na
  vzorčni površini vzpostaviti prvotno stanje jamskih tal 

 

1x letno, 
vsako leto

Površina renaturaliziranih 
delov jam

Zavod, EU

IZRK ZRC SAZU, upravljavci turističnih jam, ZRSVN, ZVKDS

Redna dejavnost


Z zvezdico (*) so označene aktivnosti, ko
bodo lahko izvedene samo iz drugih virov financiranja (projekti, strukturni
skladi, donacije, občinski proračuni …), ne pa iz postavke MKO za varstvo
narave, proračuna RS ali lastnih sredstev.
 
 

2.     
cilj: ohranjanje ugodnega stanja naravnih vrednot, živalskih in
rastlinskih vrst ter habitatnih tipov
Operativni cilji:
2.1  
Ohranjati geomorfološke in geološke naravne vrednote izven sistema
Škocjanskih jam
2.2  
Ohranjati in z aktivnimi ukrepi zagotavljati dobro stanje površinskih in
podzemnih voda
2.3  
Zagotavljati ugodno stanje rastlinskih in živalskih vrst ter njihovih
habitatov s poudarkom na Natura vrstah
Ponorni del Reke s sotesko, Škocjanskimi jamami
in številnimi udornicami je z geološkega, geomorfološkega in speleološkega
vidika izjemen primer kontaktnega krasa in predstavlja primer svetovne naravne
dediščine. V stenah udornic, soteske Reke in drugih ohranjenih predelih parka
se preprečujejo vsakršni posegi, ki bi lahko kakor koli negativno vplivali na
naravne procese.
Z rednim spremljanjem stanja narave se
zagotavlja spoštovanje in upoštevanje varstvenih režimov in usmeritev. V okviru
neposrednega nadzora v naravi se obiskovalce in druge uporabnike parka usmerja,
obvešča, ozavešča, opozarja, v primeru kršitev varstvenega režima pa lahko tudi
kaznuje oziroma prijavi pristojnim inšpekcijskim službam. V prihodnosti se
zagotovi nadaljnje usposabljanje naravovarstvenih nadzornikov in preureditev
naravovarstvene nadzorne službe, da bo lahko učinkoviteje delovala. Zaradi
problema prenočevanja gostov z avtodomi na za to neurejenih parkirnih mestih je
treba okrepiti naravovarstveni nadzor in sodelovanje z medobčinsko inšpekcijo
ter policijo, predvsem v glavni turistični sezoni. Zagotavlja se spremljanje
stanja naravnih vrednot, pomembnejših rastlinskih in živalskih vrst in kulturne
dediščine, za kar je treba nadgraditi sistem GIS z nakupom potrebne opreme. Z
oblikovanjem sistema za spremljanje stanja kulturne dediščine se nadgradijo
obstoječe podatkovne zbirke.
Znanstvene raziskave so temelj za boljše
poznavanje naravnih značilnosti parka, zato se s to nalogo nadaljuje in
spodbuja raziskovalno delo na različnih področjih.
V okviru tega cilja so predvideni številni
ukrepi za ohranjanje vrst in habitatnih tipov iz seznama direktiv Evropske
unije v okviru programa upravljanja območij Natura 2000.
Z aktivnostmi in ukrepi se ohranja ali
izboljšuje stanje površinskih in podzemnih voda. Pri tem je nujno sodelovanje z
ARSO, Uradom za upravljanje z vodami, Sektorjem za vodno območje Jadranskega
morja, Inštitutom za vode RS, ZRSVN, OE Nova Gorica, VGP Drava Ptuj d. o. o. in
Ribiško družino Ilirska Bistrica.
Nadaljevale se bodo aktivnosti za
spodbujanje izgradnje sistema za zbiranje in čiščenje komunalnih odpadnih voda
tako v parku kakor v vplivnem območju.
Z neposrednim varstvom vrst in habitatnih
tipov se zanje zagotavlja vzdrževanje, nega, izboljševanje ekoloških razmer.
Ekološke razmere, ki se spreminjajo zaradi vplivov človekovih dejavnosti ter
tudi zaradi naravnih procesov, se z načrtnimi aktivnostmi za posamezne vrste
ali habitatne tipe izboljšujejo ali vzdržujejo v stanju, ki je za vrste in
habitatne tipe ugoden. Z ukrepi in aktivnostmi se preprečujejo ali zmanjšujejo
posledice nekaterih dejavnikov ogrožanja. Za nekatere vrste se zagotavlja
ugodne ekološke razmere s prepuščanjem posameznih območij naravnim procesom.
Usmeritve za upravljanje:
-       
ohranjajo se naravni procesi na območju parka,
-       
usklajuje se ohranjanje ekosistemov in njihove biotske pestrosti s
trajnostno rabo,
-       
ohranja se biotska raznovrstnost tega območja, predvsem podzemeljske
živali, populacije na meji razširjenosti, populacije ogroženih vrst, itd.,
-       
v stenah udornic in soteske Reke se v času gnezditvene sezone ptic ne
opravljajo nikakršni posegi, ki bi motili ptice.



Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


2. Ohranjanje ugodnega
  stanja naravnih vrednot, živalskih in rastlinskih vrst ter habitatnih tipov 

 

 

 

 

 

 


2.1 Ohranjati
  geomorfološke in geološke naravne vrednote izven sistema Škocjanskih jam

 

 

 

 

 

 


2.1.a V zavarovanem in
  širšem območju parka izvajati reden naravovarstveni nadzor in pri tem
  sodelovati s prostovoljnimi naravovarstvenimi nadzorniki, z inšpekcijskimi
  službami 
in nevladnimi
  organizacijami

x

Stalno 

Število obhodov, prijav in terenskih poročil

Zavod, MGRT, EU (projekt Climaparks)

Profesionalni in prostovoljni naravovarstveni nadzorniki,
  ostala zainteresirana javnost

7.400 EUR + Redna dejavnost


2.1.b Nadaljevati redno
  spremljanje stanja naravnih vrednot na območju parka in po potrebi izvesti
  nujne ukrepe

 

Stalno 

Baza podatkov 
in število ukrepov

Zavod 

ZRSVN, ZVKDS

Redna dejavnost


2.1.c Nadgraditi sistem
  GIS za spremljanje stanja

 

2013–2017

Število podatkov GIS

Zavod 

Zunanji izvajalci 

10.000 EUR


2.1.d Odkupiti
  zemljišča na območjih naravnih vrednot (soteska Reke, udornice …) 
z namenom zagotavljanja
  aktivnega varstva*

 

2013–2017

Površina odkupljenih zemljišč

Zavod, Sklad kmetijskih zemljišč

 

Po finančnih zmožnostih


2.1.e Spodbujati
  hidrološke, geomorfološke 
in geološke raziskave

 

Stalno 

Število raziskav

Zavod

IZRK ZRC SAZU, JZS, GeoZS, BF, NIB

10.000 EUR


2.2 Ohranjati in z
  aktivnimi ukrepi zagotavljati dobro stanje površinskih in podzemnih voda

 

 

 

 

 

 


2.2.a Sodelovati pri
  pripravi načrta 
in dokumentacije
  odvajanja, zbiranja in čiščenja odpadnih voda za naselja v parku (Matavun,
  Škocjan in Betanja)

x

Stalno 

Število usklajevalnih sestankov

Zavod 

Občina Divača, KS Divača 

Redna dejavnost


2.2.b Iz struge ter
  brežin Reke in Sušice odstraniti odpadke

 

Enkrat letno

Količina odstranjenih odpadkov

Zavod 

Lokalno prebivalstvo

1.500 EUR


2.2.c Sodelovati pri
  odkrivanju in vzpostavitvi evidence potencialnih onesnaževalcev Reke 
in Sušice

x

Stalno
 

Seznam onesnaževalcev

Zavod, MKO

ARSO, MKO, ZRSVN, lokalno prebivalstvo, naravovarstveni
  nadzorniki

Redna dejavnost


2.2.d Sodelovati pri
  analizi prenikajoče vode 
v jami in rezultate
  vključiti v upravljavske aktivnosti

 

Stalno 

Analiza rezultatov in seznam ukrepov

Zavod 

Zunanji izvajalci

2.000 EUR


2.3 Zagotavljati ugodno
  stanje rastlinskih 
in živalskih vrst ter
  njihovih habitatov s poudarkom na Natura vrstah

 

 

 

 

 

 


2.3.a Sodelovati pri
  spremljanju stanja redkih ogroženih vrst ter habitatov

x

Stalno 

Stanje vrst 
in habitatov

Zavod 

ZRSVN, ZGS, Zavod 
za ribištvo, DOPPS

Redna dejavnost


2.3.b Zagotoviti
  ponovno kartiranje habitatnih tipov na območju parka in na podlagi primerjave
  
s popisom iz leta 2003
  predlagati varstvene ukrepe za najbolj ogrožene habitatne tipe*

 

2013–2015

Posodobljena karta habitatnih tipov 
in seznam ukrepov

Zavod, EU

Zunanji izvajalci

39.500 EUR


2.3.c Zagotoviti košnjo
  travnikov, ki so v lasti upravljavca, in sicer v času po cvetenju travniških
  rastlin

 

Stalno 

Stanje biotske pestrosti 
na travnikih

Zavod 

Zunanji izvajalci

30.000 EUR


2.3.d Sodelovati z
  lastniki in vzdrževalci zemljišč pri ukrepih vzdrževanja ugodnega stanja
  habitatov (spodbujanje in organizacija košnje, ozaveščanje lastnikov zemljišč
  o biotski raznovrstnosti,
namestitev gnezdilnic
  ali netopirnic v skladu 
z dogovorom z lastniki
  zemljišč …)

 

Stalno 

Stanje habitatov

Zavod 

 

7.000 EUR


2.3.e Z odstranjevanjem
  rastlinja preprečiti prekomerno zaraščanje kalov v Matavunu 
in Škocjanu

 

Po potrebi

Stanje kalov

Zavod 

Lokalno prebivalstvo 

500 EUR


2.3.f Sodelovati pri
  odvzemih vzorcev in hrambi poginulih netopirjev za znanstvene analize 

 

Stalno
 

Število vzorcev 
in rezultati analiz

Zavod 

Slovensko društvo 
za preučevanje in varstvo netopirjev, Prirodoslovni muzej
  Slovenije

Redna dejavnost


2.3.g Popisati območja
  invazivnih tujerodnih rastlin in pripraviti načrt za omejevanje 
ali odstranitev

x

2013

Popis in načrt za omejevanje ali odstranitev tujerodnih
  vrst

Zavod 

Zunanji izvajalci

800 EUR


2.3.h Izvesti
  aktivnosti za omejevanje 
ali odstranitev
  invazivnih tujerodnih rastlin

 

Enkrat letno

Očiščene površine

Zavod 

Zunanji izvajalci

5.000 EUR 


2.3.i Odstraniti
  invazivne tujerodne živalske vrste (npr. zlata ribica) iz kalov v Matavunu in
  Škocjanu

 

Po potrebi

Stanje kalov

Zavod

Lokalno prebivalstvo

Redna dejavnost


2.3.j Odkupiti
  varstveno pomembne travniške površine in območja kalov in na njih zagotoviti
  ustrezno rabo in vzdrževanje*

 

2013–2017

Stanje habitatov

Zavod, Sklad kmetijskih zemljišč

 

Po finančnih zmožnostih


2.3.k Postopna premena
  alohtonih drevesnih vrst v Mali in Veliki dolini ter soteski Reke 
z avtohtonimi drevesnim
  vrstami

 

2013–2015

Število odstranjenih in novih dreves

Zavod 

ZGS

500 EUR


2.3.l Oblikovati mirne
  cone okoli ugotovljenih gnezdišč vrst iz ptičje direktive in zagotoviti
  prepoved vznemirjanja prostoživečih ptic

x

Stalno
 

Stanje vrst

Zavod 

ZRSVN, ZGS

Redna dejavnost


2.3.m Vključiti
  ugotovitve študije ptic iz ptičje direktive pri načrtovanju in razvijanju
  obiskovanja parka

x

Stalno
 

Ukrepi 
za ohranjanje ptic in njihovih habitatnih tipov

Zavod 

 

Redna dejavnost


2.3.n Pri načrtovanju
  novih poti in obnovi poti se odmakniti od habitatnih tipov melišč, skalnih
  pobočji in jamskih vhodov v parku

x

Stalno
 

Trase novih poti in programi obnov drugih poti

Zavod 

ZRSVN,
Zunanji izvajalci

Redna dejavnost


2.3.o Zagotavljati
  ugodno stanje ptic, načrtovati aktivnosti za preprečitev nedovoljenega
  odvzema ptic iz narave

x

Stalno
 

Ukrepi 
za ohranjanje ptic in njihovih habitatnih tipov

Zavod 

 

Redna dejavnost


2.3.p Sodelovati pri
  spremljanju stanja netopirjev v parku; populacijski trendi – vključiti
  ugotovitve 
v načrtovanje in
  razvijanje obiskovanja parka

 

Dvakrat letno

Ukrepi 
za ohranjanje netopirjev 
in njihovih habitatnih tipov

Zavod 

Zunanji izvajalci

Redna dejavnost


2.3.r Zagotavljati mir
  na kotiščih in v prezimovališčih netopirjev v habitatnem tipu 8310 (jame, ki
  niso odprte za javnost)

x

Stalno
 

Ukrepi 
za ohranjanje netopirjev 
in njihovih habitatnih tipov

Zavod 

 

Redna dejavnost


2.3.s Ohranjati
  ekološke značilnosti habitata človeške ribice, drobnovratnika, netopirjev 
in Škocjanskih jam kot
  HT 8310

x

Stalno
 

Ukrepi 
za ohranjanje habitatnega tipa 8310 – Jame, 
ki niso odprte 
za javnost

Zavod 

 

Redna dejavnost


2.3.t Preveriti
  prisotnost in stanje ohranjenosti vrst: drobnovratnik, hribski urh, veliki
  pupek, travniški postavnež, hromi volnoritec.

x

Stalno
 

Poročilo 

Zavod 

Zunanji izvajalci

Redna dejavnost


2.3.u Zagotavljati
  pogoje za čebelarjenje 
z avtohtono kranjsko
  sivko

 

Stalno 

Število aktivnih panjev in količina pridelanega medu

Zavod 

 

2.500 EUR 


Z zvezdico (*) so označene aktivnosti, ko
bodo lahko izvedene le iz drugih virov financiranja (projekti, strukturni
skladi, donacije, občinski proračuni …), ne pa iz postavke MKO za varstvo
narave, proračuna RS ali lastnih sredstev.

3.     
cilj: sodelovanje pri varstvu kulturne dediščine
Operativni cilji:
3.1  
Spremljati stanje in pripraviti dodatne strokovne predloge za varstvo
kulturne dediščine
3.2  
Izvajati ukrepe za ohranitev kulturne dediščine
Prednosti obnove in ohranjanja kulturnih
spomenikov ter nepremične, premične in žive kulturne dediščine v parku so
predvsem v krepitvi identitete domačinov in obogatitvi ponudbe za obiskovalce
med preživljanjem prostega časa. Obnovljena kulturna dediščina, ki je vpeta v
sodobno življenje in trajnostni razvoj, je dobro izhodišče za razvoj kulturnega
obiskovanja parka. Poleg obnove se prispeva tudi k predstavitvi kulturne
dediščine širši javnosti.
Zagotavlja se tudi raziskovanje kulturne
dediščine v parku, na podlagi česar bodo sprejeti nadaljnji ukrepi in
aktivnosti v zvezi z njeno obnovo in predstavitvijo.
Park je del matičnega Krasa, ki ima
prepoznavne in značilne tipe kulturne krajine, in gradi na ohranjanju
identitete tega območja. S tem ciljem se izvajajo naloge in aktivnosti, ki
prispevajo k ohranjanju kulturne krajine, predvsem številnih suhih zidov in
značilne kraške gmajne.
Usmeritve za upravljanje:
-       
prispevati k varstvu kulturne dediščine, vključno s premično in živo
dediščino (izkušnje, posebno znanje, šege in navade, narečja),
-       
osveščati lokalno prebivalstvo o pomenu kulturne dediščine in ga ob
posegih vanjo napotiti na ustrezne službe (Zavod za varstvo kulturne dediščine
Slovenije (v nadaljnjem besedilu: ZVKDS), muzej),
-       
spodbujati obnovo kraških domačij v duhu tradicionalne gradnje in
uporabo lokalnih gradbenih materialov,
-       
v nočnem času med 23. in 5. uro zmanjšati svetlobno onesnaževanje z
ugašanjem svetil, usmerjenih na enote kulturne dediščine, ali svetil ne
nameščati na novo,
-       
spodbujati ohranjanje in obnovo nepremične kulturne dediščine v zasebni
lasti – predvsem mlinov in hiš profane stavbne dediščine,
-       
spodbujati ohranjanje avtohtonih značilnosti ureditve vasi in domačij,
-       
spodbujati ohranjanje znanja o domačih obrteh in predmetov premične
kulturne dediščine,
-       
spodbujati kulturne prireditve lokalnih društev, ki vzdržujejo kulturno
produkcijo in ohranjajo izročilo ter avtohtono kulinariko,
-       
spodbujati vključevanje ohranjenih segmentov dediščine v ponudbo
zavarovanega območja,
-       
aktivno vključevanje lokalnega prebivalstva v proces oblikovanja in
izvajanja aktivnosti tradicionalne rabe,
-       
pri izvajanju aktivnosti za ohranjanje kulturen krajine spodbujati
zbiranje, raziskovanje in ohranjanje znanja in vedenja o ohranjanju elementov
oblikovanja kulturne krajine, ki so nastali kot posledica nekdanjega načina
življenja, pri čemer je treba upoštevati usmeritve za ohranjanje ekosistemov in
njihove biotske raznovrstnosti.



Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


3. Sodelovanje pri varstvu kulturne dediščine 

 

 

 

 

 

 


3.1 Spremljati stanje
  in pripraviti dodatne strokovne predloge za varstvo kulturne dediščine 

 

 

 

 

 

 


3.1.a Spremljati stanje
  kulturne dediščine 

x

Stalno 

Število obhodov, prijav in terenskih poročil

Zavod 

 

1.500 EUR


3.1.b Organizirati in
  izvajati raziskovanje 
in dokumentiranje
  kulturne dediščine*

 

Stalno 

Število raziskav

Zavod, EU, resorna ministrstva, Pokrajinski muzej Koper,
  ZVKDS

Lokalno prebivalstvo, študentje, zunanji sodelavci 

32.770 EUR 


3.1.c Pripraviti
  analizo možnosti za predstavitev druge kulturne dediščine v parku (mlin v
  Uknah, ledenica v Matavunu št. 4, stari nagrobniki 
s škocjanskega
  pokopališča in drugo)*

 

2013–2017

Elaborat 

Zavod, EU, MK

ZVKDS, zunanji izvajalci 

40.000 EUR


3.1.d Obnoviti kamniti
  smerokaz na cesti Matavun – Dolnje Ležeče pri Malem dolu (Matavun – kamniti
  kažipot/ESD 9113)

 

2013

Obnovljen smerokaz

Zavod, MK

ZVKDS

Redna dejavnost


3.1.e Popisati in
  ovrednotiti rudniške rove 
v soteski Sušice in
  Reke

 

2014–2015

Elaborat 

Zavod 

ZVKDS 

Redna dejavnost


3.1.f Zagotoviti
  predhodna arheološka raziskovanja pri zemeljskih posegih na območjih
  arheološke dediščine

x

Stalno 

Izvedene predhodne arheološke raziskave

Zavod, MK

Zunanji izvajalci

Redna dejavnost


3.1.g Zagotoviti
  ustrezne strokovne predloge za izvajanje varstva kulturne dediščine
 

 

Stalno

Število strokovnih predlogov

Zavod

ZVKDS, MK, zunanji izvajalci, Občina Divača

Redna dejavnost


3.1.h Koordinirati vpis
  kraške suhozidne gradnje v register žive kulturne dediščine

 

2014–2015 

Vpis v register

Zavod

ZVKDS

Redna dejavnost


3.1.i Izdati tematske
  publikacije za izvajanje ustreznega varstva kulturne dediščine

 

2013–2017

Število tematskih zgibank

Zavod

ZVKDS, MK

1.500 EUR


3.2 Izvajati ukrepe za
  ohranitev kulturne dediščine

 

 

 

 

 

 


3.2.a Sanirati
  poškodovane in porušene suhe zidove, predvsem v naseljih in bližnji okolici,
  ohranjati znanje in vedenje gradnje suhozidov*

x

Enkrat letno, vsako leto 

Dolžina obnovljenih suhih zidov

Zavod, Občina Divača, EU, MKO

Lokalno prebivalstvo, zunanji izvajalci

60.000 EUR


3.2.b Vzpostaviti in
  izvajati aktivnosti v okviru konzorcija za kraške suhozide

 

Stalno 

Dolžina obnovljenih suhih zidov

Zavod, Občina Divača, EU, MKO

Lokalno prebivalstvo, zunanji izvajalci

60.000 EUR


3.2.c Urediti trg v
  Škocjanu

 

2014–2015

Urejen trg

Zavod, Občina Divača, MKO

ZVKDS, zunanji izvajalci 

Redna dejavnost


Z zvezdico (*) so označene aktivnosti, ko
bodo izvedene samo iz drugih virov financiranja (projekti, strukturni skladi,
donacije, občinski proračuni …), ne pa iz postavke MKO za varstvo narave
proračuna RS ali lastnih sredstev.

4.     
cilj: razvijanje okolju prijaznega obiskovanja in širjenje zavesti o
parku – trajnostni razvoj turizma
Operativni cilji:
4.1  
Organizirati naravi prijazen obisk po Škocjanskih jamah
4.2  
Posodobiti in urediti infrastrukturo za obiskovanje jame
4.3  
Obnavljati, posodabljati ali graditi infrastrukturo, ki omogoča varno in
doživeto obiskovanje parka
4.4  
Promovirati park v širši ponudbi Krasa
4.5  
V obnovljenem kulturnem spomeniku Matavun 8 zagotoviti možnosti za
širitev izobraževalnih aktivnosti na področju varstva narave in kulture
4.6  
Izobraževati in ozaveščati obiskovalce in širšo javnost o naravnih
vrednotah in kulturni dediščini parka in Krasa.
Škocjanske jame je leta 2012 obiskalo več
kakor 100.000 ljudi, zato je treba čim prej ugotoviti, kolikšna je nosilna
zmogljivost jame in parka, predvsem z vidika ogrožanja vrst in podzemnih
habitatov v jami ter obremenjenosti informacijskega centra. S to študijo je
treba določiti tudi standarde za vodenje po jami, predvsem določiti največje
število obiskovalcev, ki jih lahko vodi en vodnik. V veliki skupini
obiskovalcev vodnik, ki je običajno na čelu skupine, ne more nadzorovati vseh
obiskovalcev. V jami pod vasjo Škocjan (Mahorčičeva jama in Mala dolina), ki je
za javnost odprta od spomladi 2011, se v poletni sezoni izvaja individualni
ogled brez spremstva vodnika. Ti so navzoči le na nekaterih točkah, kjer
nadzirajo ter informirajo in usmerjajo obiskovalce. V drugih mesecih je obisk v
ta del jame voden ali pa je jama zaprta. Klasični obisk v Škocjanske jame,
kakor poteka zdaj, ostaja nespremenjen.
Po nekajletnem poskusnem vodenju na tak
način so predvideni morebitni ukrepi za njegovo izboljšanje.
Natančno je treba opredeliti, katere dele
jam bi bilo mogoče še vključiti v obisk, na kakšen način in posledično, katere
stare poti se bodo prednostno obnovile za obisk. Nekatere poti bodo namenjene
samo raziskavam in predstavitvi načina izdelave poti pred več kakor sto leti.
Zagotoviti je treba najboljšo možno osvetlitev jame, ki bo bistveno zmanjšala
rast lampenflore in bo energetsko varčna. V tej zvezi se bo nadaljevala
izmenjava izkušenj z upravljavci drugih turističnih jam in različnimi
znanstvenimi institucijami ob upoštevanju novih izsledkov na tem področju.
Predvideti je treba, v katere dele jam je
treba razpeljati različne infrastrukturne vode (elektrika, telefon, voda,
nadzor s kamero, pristopne kontrole …), da bosta vodenje in nadzor v jami čim
bolj kakovostna.
Treba je nadaljevati z vzdrževanjem, obnovo
in izgradnjo osnovne infrastrukture v parku za čimbolj optimalno upravljanje v
zavarovanem območju ter varen in doživet obisk parka. Ponekod je infrastruktura
v dobršni meri dotrajana ali pa bo zaradi naravnih dejavnikov (zamrzovanje tal,
erozija) v bližnji prihodnosti potrebna obnove. Nadaljevala se bodo ureditvena
dela v informacijskem centru v Matavunu, ki je vstopna točka obiskovalcev
parka. Povečalo se bo število sprehajalnih in kolesarskih poti. V sodelovanju z
lokalnim prebivalstvom se bo izdelal načrt urejanja javnih površin v poseljenem
delu parka.
Za nadaljnji razvoj parka sta pomembna
organizacija in način ponudbe, vodenja in razlage v jami in parku. PŠJ je
najbolj obiskana znamenitost v občini Divača in širši okolici ter skupaj s
Kobilarno Lipica in Štanjelom tvori ogrodje turistične ponudbe na matičnem
Krasu. Aktivnosti v naslednjem petletnem obdobju bodo zato usmerjene k
izboljšavam interpretacije narave in kulturne dediščine v parku in tesnejšemu
povezovanju med omenjenimi središči ter oblikovanju turističnih paketov, ki bi
omogočili daljše bivanje turistov na Krasu. Priložnost obiskovanja parka je
vezana predvsem na naravi prijazno in organizirano ponudbo, ki temelji na
izjemnih značilnostih Krasa, biotski raznovrstnosti, naravnih vrednotah,
kulturni dediščini in doživljanju parka. Okrepilo se bo sodelovanje z Občino
Divača, v kateri se nahaja park, kot tudi z deležniki v okviru BOK. Priložnosti
so odprte za različne izobraževalne, raziskovalne in prostočasne programe, ki
izhajajo iz naravnih in kulturnih vrednot parka. Osnovna infrastruktura se
zagotavlja predvsem s prenovo obstoječih objektov in gradnjo energetsko varčnih
objektov ali objektov, grajenih s tradicionalnimi tehnikami. V ponudbo se
vključi pohodništvo, kolesarstvo, jahanje, tek, ogled naravnih in kulturnih
vrednot, namestitev ter ponudba lokalno pridelane hrane in pijače.
S sredstvi iz evropskih strukturnih skladov
se je leta 2011 zaključil projekt obnove kulturnega spomenika Matavun 8 v
promocijsko-kongresni center. V tem objektu se že drugo leto odvijajo različni
dogodki in srečanja. V naslednjih letih pa se bo skozi dejavnosti, ki se bodo v
centru odvijale, natančneje izoblikoval njegov namen in mednarodni pomen.
Izobraževanje in ozaveščanje obiskovalcev,
mladih, lokalnega prebivalstva in druge širše javnosti je ena pomembnejših
nalog v parku. V ta namen se bo nadaljevalo z organizacijo predavanj, tematskih
ekskurzij, delavnic, razstav in drugih podobnih dogodkov. Zagotavlja se ponatis
in prenova starih ter izdelava novih splošnih in tematskih publikacij.
Usmeritve za upravljanje:
-       
ogled jam naj temelji na doživljajski ravni in dobri interpretaciji,
-       
obiskovalci morajo dobiti dovolj kakovostnih informacij za razumevanje
temeljnih hidroloških, geomorfoloških in geoloških značilnosti ponornega dela
Reke,
-       
obiskovalci morajo dobiti dovolj kakovostnih informacij za razumevanje
osnovnih značilnosti biotske raznovrstnosti podzemlja ter njegovega varovanja
in ohranjanja,
-       
skupine morajo biti primerno velike in morajo imeti dovolj spremljajočih
vodnikov,
-       
obiskovalcem naj se park predstavi celostno, z vsemi značilnimi
naravnimi pojavi in bogato kulturno dediščino,
-       
obiskovalcem je omogočen obisk parka tako samostojno in kot z vodnikom,
-       
v jamskem sistemu se ne gradi novih poti,
-       
ureditev poti in druge infrastrukture naj bo taka, da se lahko sestavlja
v različnih kombinacijah in nudi različne možnosti,
-       
pri opremljanju poti je poudarek na varstvu naravnih vrednot in varnosti
obiskovalcev,
-       
spoštovati je treba način izgradnje zgodovinskih poti in vse sodobne
ureditve oblikovati skladno s prvotno zasnovo. Poti v Škocjanskih jamah morajo
ostati neločljiv zgodovinski del jame,
-       
pri vseh posegih v jami (redna vzdrževalna dela, popravilo poti ali
druge infrastrukture) je treba ves odpadni material odnesti iz jame,
-       
pri zamenjavi luči je treba prednostno upoštevati barvni spekter za čim
manjšo rast lampenflore in za čim manjšo porabo električne energije. Svetilna
telesa naj bodo postavljena tako, da obiskovalcev ne motijo, ne glede na to, iz
katere smeri si ogledujejo jamo,
-       
spodbuja se preživljanje počitnic pri ponudnikih namestitev v parku in
okolici,
-       
spodbujajo se novi načini interpretacije naravnih vrednot in kulturne
dediščine v parku in na Krasu,
-       
spodbuja se ponudba lokalno pridelanih jedi in pijače s kakovostno
postrežbo v gostinskih obratih pod znamko parka,
-       
spodbuja se oblikovanje zaključenih turističnih produktov, v katere se
vključuje več ponudnikov z raznovrstno ponudbo,
-       
individualne obiskovalce se usmerja na označene poti in urejena
parkirišča v mreži parkovne infrastrukture,
-       
lokalno prebivalstvo se izobražuje o pomenu naravnih vrednot in kulturne
dediščine v parku in okolici ter načinih njihovega predstavljanja,
-       
nadaljuje se z aktivnim sodelovanjem s šolami po Sloveniji,
-       
pri vzdrževanju cest naj se brežine kosijo,
-       
pri obnovi ali izgradnji nove komunalne infrastrukture je treba
upoštevati sodobne trende in ekološko najučinkovitejše rešitve,
-       
spodbuja se komunalna opremljenost naselij in posamičnih objektov,
-       
urejanje javnih parkovnih površin se izvaja po predhodno usklajenem
programu in strokovnih smernicah.



Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


4. Razvijanje okolju
  prijaznega obiskovanja in širjenje zavesti o parku – trajnostni razvoj
  turizma

 

 

 

 

 

 


4.1 Organizirati naravi
  prijazen obisk po Škocjanskih jamah

 

 

 

 

 

 


4.1.a Organizirati in
  izvajati strokovno in varno vodenje obiskovalcev po Škocjanskih jamah

x

Stalno 

Zadovoljstvo obiskovalcev

Zavod 

 

Redna dejavnost


4.1.b Ovrednotiti
  nosilno zmogljivost jam 
in površinskega dela
  parka, pri katerih je vpliv obiskovanja še dopusten in skladno 

x

2013
 

Ugodno stanje naravnih vrednot, vrst in habitatov

Zavod 

SNKU, fakultete in univerze, IZRK ZRC SAZU

2.000 EUR
 


4.1.c Izvajati
  monitoring števila obiska v okviru nosilne zmogljivosti

 

Stalno

Ugodno stanje naravnih vrednot, vrst in habitatov

Zavod

 

Redna dejavnost


4.1.d Izdelati
  projektno nalogo o novih načinih vodenja po jamah in oblikovati nove interpretacijske
  programe 

x

2013–2015

Projektna naloga

Zavod 

IZRK ZRC SAZU, ZRSVN, MKO – ARSO, JZS

Redna dejavnost


4.1.e Izvajati
  aktivnosti za enakomernejšo porazdelitev obiska v celem letu

x

Stalno 

Število obiskovalcev 
po mesecih

Zavod 

STO

Redna dejavnost


4.1.f Organizacija in
  izvajanje naravovarstvenega nadzora po celotnem jamskem sistemu

 

Stalno 

Poročila, stanje naravnih vrednot

Zavod 

 

Redna dejavnost


4.2 Posodobiti in
  urediti infrastrukturo za obiskovanje jame

 

 

 

 

 

 


4.2.a Prenoviti
  osvetlitev v jami*

x

2013–2015 

Prenovljena razsvetljava

Zavod, MGRT, EU

Zunanji izvajalci 

250.000 EUR


4.2.b Obnoviti najbolj
  dotrajane odseke poti v Šumeči jami (pohodne površine, ograje …)*

x

2013–2015 

Dolžina obnovljenih poti

Zavod, MGRT, EU

IZRK ZRC SAZU, MKO, ARSO, ZRSVN, ZVKDS, zunanji izvajalci

300.000 EUR


4.2.c Obnoviti
  posamezne odseke starih poti (Hankejev kanal, Novakov most), ki bodo
  namenjene raziskovanju in omejenemu ekskluzivnemu obiskovanju*

 

2013–2017

Dolžina obnovljenih poti

Zavod, MGRT, EU

IZRK ZRC SAZU, turistične jame, ZRSVN, ZVKDS, projektni
  partnerji, zunanji izvajalci

250.000 EUR


4.2.d V jami položiti
  optični kabel, ki bo omogočil nadzor in komunikacijo z informacijskim centrom
  
ter zagotavljal varnost
  obiskovalcev*

 

2013–2015

Dolžina položenega optičnega kabla v jami

Zavod, MGRT, EU

Zunanji izvajalci 

20.000 EUR


4.3 Obnavljati,
  posodabljati ali graditi infrastrukturo, 
ki omogoča varno in
  doživeto obiskovanje parka

 

 

 

 

 

 


4.3.a Celovito
  preurediti informacijski center z okolico (obnova nadstreškov, razširitev
  prodaje spominkov, tlakovanje in ureditev zunanjih površin z obodnim zidom,
  prenova gospodarsko-servisnega objekta, posodobitev e-točke)*

x

2013–2015

Preurejen informacijski center

Zavod, MGRT, EU

Zunanji izvajalci

604.000 EUR


4.3.b Izdelati,
  postaviti in vzdrževati informativne 
in izobraževalne table
  ter oznake (informacijski center, jame, učna pot, Škocjan …)

x

Stalno 

Število postavljenih tabel

Zavod 

 

10.000 EUR


4.3.c Urediti nevarne
  odseke pohodne površine 
na učni poti Škocjan

x

Stalno

Dolžina urejene učne poti

Zavod 

Zunanji izvajalci

3.000 EUR


4.3.d Izdelati in
  postaviti klopi v parku (učna pot, Škocjan …)

 

Stalno 

Število postavljenih novih klopi

Zavod, MGRT, EU

Zunanji izvajalci 

1.500 EUR


4.3.e Označiti
  kolesarske poti v parku in njegovi okolici

 

2013

Označene kolesarske poti

Zavod 

 

2.000 EUR


4.3.f Posodobiti
  muzejske zbirke (prilagoditi ogled muzejskih zbirk funkcionalno oviranim
  osebam; izdelati in dopolniti muzejske zbirke z novimi eksponati in
  replikami, dokumentarnimi filmi in serijami fotografij na nosilcih slike ter
  njihova kakovostna tehnična predstavitev; dopolniti muzejsko ponudbo s
  posebnimi tematskimi vodenji in delavnicami; opremiti prostore 
z manjkajočo osnovno
  opremo in sanacija vlage)*

 

2013–2015

Posodobljene muzejske zbirke

Zavod, MKO, norveški sklad, EU

Pokrajinski muzej Koper, IZRK ZRC SAZU

73.000 EUR


4.3.g Na poteh
  zagotoviti varnost obiskovalcev (varovalne mreže) tako, da se pri tem ne
  okrni geomorfoloških in geoloških naravnih vrednot

x

Stalno 

Dolžina novih varovalnih mrež

Zavod 

 

6.000 EUR


4.3.h Preučiti možnosti
  za ureditev parkirišč izven zavarovanega območja 

 

2013–2017

Predlog možnih variant 

Zavod

 

Redna dejavnost


4.4 Promovirati park v
  širši ponudbi Krasa in Brkinov

 

 

 

 

 

 


4.4.a Sodelovati z Občino
  Divača pri skupni promociji ponudbe na območju občine*

 

Stalno 

Število dogodkov s skupno promocijo

Zavod, Občina Divača

Občina Divača

4.500 EUR


4.4.b Sodelovati z
  Občino Divača pri vzpostavitvi TIC-a*

 

2013–2015

Vzpostavljen TIC

Zavod, Občina Divača

Občina Divača

4.500 EUR


4.4.c V sodelovanju z
  drugimi turističnimi destinacijami na Krasu oblikovati nove turistične
  pakete*

 

Stalno 

Novi turistični paketi

Zavod, Kobilarna Lipica, Občina Komen – TIC Štanjel

Lokalne turistične organizacije in ponudniki turističnih
  storitev, zavarovana območja

5.000 EUR


4.4.d Predstavljati
  park na turističnih sejmih, borzah, delavnicah in v medijih

x

Stalno 

Število dogodkov

Zavod 

STO, upravljavci ostalih zavarovanih območij 
v Sloveniji, ostali turistični akterji 
na Krasu

150.000 EUR


4.4.e Oblikovati in
  razvijati nove interpretacijske aktivnosti na podlagi kulturne dediščine in
  za doživeto spoznavanje površinskih delov parka ter jih vključevati v ponudbo
  parka

 

Stalno 

Nove interpretacijske aktivnosti

Zavod 

ZVKDS, lokalno prebivalstvo 

6.000 EUR


4.4.f Župniji in
  lokalni skupnosti podati pobudo 
za ureditev cerkve v
  Škocjanu za obisk

 

2013 

Število usklajevalnih sestankov

Zavod 

Župnija Lokev, lokalna skupnost

Redna dejavnost


4.4.g Pripraviti
  analizo možnosti za zagotovitev prostorov za prodajo lokalnih proizvodov
  parka

 

2013–2014

Poročilo opravljene analize

Zavod 

Lokalno prebivalstvo

Redna dejavnost


4.5 V obnovljenem
  kulturnem spomenika Matavun 8 zagotoviti možnosti za širitev izobraževalnih
  aktivnosti na področju varstva narave in kulture

 

 

 

 

 

 


4.5.a V obnovljenem
  kulturnem spomeniku Matavun 8 organizirati strokovna srečanja in
  izobraževanja (konference, simpozije, delavnice, seminarje) 
v okviru mednarodnih
  konvencij, zvez in programov*

x

Stalno 

Število dogodkov

Zavod, UNESCO, Ramsar, MAB, ISCA, ALPARC, kotizacije …

UNESCO, Ramsar, MAB, ISCA, ALPARC

50.000 EUR
 


4.5.b Organizirati in
  koordinirati kulturne dogodke

x

Stalno 

Število dogodkov

Zavod 

 

5.000 EUR


4.6 Izobraževati in
  ozaveščati obiskovalce in širšo javnost o naravnih vrednotah in kulturni
  dediščini parka in Krasa

 

 

 

 

 

 


4.6.a Ponatisniti stare
  in izdati nove tematske publikacije (zemljevidi, prospekti, publikacije,
  drugo promocijsko gradivo)

 

Stalno 

Število publikacij

Zavod 

Narodni muzej Slovenije, IZRK ZRC SAZU, Pokrajinski muzej
  Koper, Biološki inštitut, zunanji izvajalci

60.000 EUR


4.6.b Pripraviti in
  izvesti izobraževalne programe za učitelje, učence, dijake in študente, s
  posebnim poudarkom na mreži šol parka*

 

Stalno 

Število dogodkov

Zavod, SNKU

Izobraževalne ustanove, zunanji sodelavci 

78.400 EUR


4.6.c Vzpostaviti mrežo
  fakultet parka in jim ponuditi možnosti za izvajanje izobraževalnih programov
  
v parku*

 

2013

Število fakultet, vključenih v mrežo fakultet PŠJ

Zavod, SNKU, 

Fakultete, MIZŠ

Redna dejavnost


4.6.d Občasno
  postavljati tematske razstave (umetniška dela lokalnih ustvarjalcev;
  gostujoče razstave na temo naravnih vrednot in kulturne dediščine; razstave
  na temo zgodovine Škocjana, Matavuna, Betanje, vplivnega območja, svetovne
  dediščine; razstave del mreže šol …)

 

Stalno 

Število razstav

Zavod 

Zunanji sodelavci 

10.000 EUR


4.6.e Organizirati
  tematska predavanja, strokovne ekskurzije in delavnice za lokalno
  prebivalstvo in drugo zainteresirano javnost (varstvo narave, ohranjanje kulturne
  dediščine, ohranjanje kulturne krajine, vzpostavitev mednarodne šole za
  jamske vodnike …)

x

Stalno 

Število dogodkov

Zavod 

Strokovnjaki različnih področij 

8.000 EUR


4.6.f Organizirati
  izobraževanja za sezonske vodnike v parku

 

Stalno 

Število usposobljenih vodnikov

 

 

10.000 EUR


4.6.g Organizirati
  dopolnilna izobraževanja 
za prostovoljne
  naravovarstvene nadzornike

 

Stalno 

Število izobraževanj

Zavod

 

4.000 EUR


4.6.h V sodelovanju z
  drugimi zavarovanimi območji 
v Sloveniji
vzpostaviti
  informacijsko mrežo za ozaveščanje obiskovalcev*

 

2013–2017 

Vzpostavljena informacijske mreža

Zavod, MKO, upravljavci ostalih zavarovanih območij v
  Sloveniji, 

 

25.000 EUR


Z zvezdico (*) so označene aktivnosti, ko
bodo lahko izvedene samo iz drugih virov financiranja (projekti, strukturni
skladi, donacije, občinski proračuni …), ne pa iz postavke MKO za varstvo
narave, proračuna RS ali lastnih sredstev.

5.     
cilj: krepitev vključevanja lokalnega prebivalstva v razvoj
dejavnosti in aktivnosti v parku
Operativni cilj:
5.1  
S sodelovanjem in aktivnim vključevanjem lokalnih prebivalcev v
upravljanje parka krepiti njihovo podporo ohranjanju zavarovanega območja
Lokalno prebivalstvo, ki živi v parku in je
bilo v preteklosti z jamami tradicionalno povezano, mora biti vključeno v aktivnosti
upravljavca zavarovanega območja, tako da čuti pripadnost parku in se z njim
čim bolj poistoveti. Treba jih je obveščati o dogajanju v park ter jim nuditi
nasvete in pomoč. Park lahko prispeva k bogatenju kakovosti življenja prebivalcev
v parku in trajnostnemu razvoju območja. Če cilji parka niso ogroženi, se
lokalnim prebivalcem omogoča tradicionalno sožitje z območjem parka.
V tem obdobju se bo pripravilo natančnejša
merila za izbor projektov, ki podpirajo razvojna prizadevanja parka.
Usmeritve za upravljanje:
-       
spodbujati aktivno vključevanje domačinov v aktivnosti iz redne
dejavnosti zaposlenih v parku,
-       
spodbujati izobraževanje mladih v parku,
-       
omogočati zaposlovanje lokalnega prebivalstva, predvsem v času
povečanega obsega del (v času povečanega obiska),
-       
omogočiti obveščanje o pomembnih dogodkih in projektih, v katere se
lahko vključujejo lokalno prebivalstvo in lokalna društva,
-       
domačinom, ki želijo obnavljati svoje domačije, nuditi finančno in
strokovno pomoč.



Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


5. Krepitev
  vključevanja lokalnega prebivalstva 
v razvoj dejavnosti in
  aktivnosti v parku

 

 

 

 

 

 


5.1 S sodelovanjem in
  aktivnim vključevanjem lokalnih prebivalcev v upravljanje parka krepiti
  njihovo podporo ohranjanju zavarovanega območja

 

 

 

 

 

 


5.1.a Organizirati in
  izvesti redne sestanke 
z lokalnim
  prebivalstvom za obravnavo aktualnih tem v parku (upravljavske naloge, letni
  programi dela, sezonsko delo …)

 

Stalno 

Število udeležencev 
na sestankih

Zavod 

Lokalno prebivalstvo 

Redna dejavnost


5.1.b Pisno obveščati
  vsa gospodinjstva 
na območju parka o
  pomembnih dogodkih v parku

 

Stalno 

Število obveščanj

Zavod 

 

Redna dejavnost


5.1.c Urejati in
  oblikovati glasilo za domačine

 

Občasno 

Število izdanih glasil

Zavod 

 

Redna dejavnost


5.1.d Organizirati in
  izvesti skupne čistilne akcije

 

Enkrat letno

Število udeležencev 
na čistilnih akcijah

Zavod 

Lokalno prebivalstvo 

5.000 EUR


5.1.e Sofinanciranti
  aktivnosti za pospeševanje varstva in razvoja na podlagi odredbe 
o razdeljevanju
  sredstev**

 

Enkrat letno

Število uspešno izvedenih del

Zavod 

MIZŠ, ZVKDS, lokalno prebivalstvo

160.000 EUR


5.1.f Vključevati
  lokalno prebivalstvo v strokovno vodenje obiskovalcev po parku

 

2013–2017

Število lokalnih prebivalcev, vključenih 
v strokovno vodenje po parku

Zavod 

 

12.000 EUR


5.1.g Sodelovati z
  lokalnim prebivalstvom 
pri izvedbi
  raziskovalnih nalog s področja ljudske kulture in načina življenja,
  izobraževanja 
in interpretacije muzejskih
  zbirk

 

Stalno 

Število izvedenih raziskovalnih nalog

Zavod 

Zunanji izvajalci

4.500 EUR 


5.1.h V sodelovanju z
  lokalnimi prebivalci oblikovati predlog celostne ureditve vasi 
na območju parka na
  podlagi varstvenih usmeritev s področja varstva kulturne dediščine

 

2013–2017

Načrt celostne ureditve

Zavod 

Zunanji izvajalci

6.300 EUR


5.1.i Spodbujati
  tradicionalno rabo tal (gojenje starih sadnih vrst, reja drobnice, košnja
  suhih kraških travnikov, obnova in ohranjanje delanih vrtač …) in pripraviti
  analizo možnosti 
za organiziran odkup
  sena

 

Stalno 

Stanje habitatnih tipov

Zavod 

Lokalno prebivalstvo

10.000 EUR


5.1.j Svetovati in
  sodelovati pri obnovi domačij 
ali posameznih delov v
  skladu s kulturovarstvenimi pogoji in soglasji

 

Stalno 

Število v skladu s kulturovarstvenimi pogoji in soglasji
  obnovljenih spomenikov

Zavod 

ZVKDS

Redna dejavnost


5.1.k Sodelovati in
  sofinancirati tradicionalne 
in druge aktivnosti TD
  Škocjan (Pohod ob ponoru Reke, Škocjanski festival …), s katerimi 
se predstavlja zavarovano
  območje in podpirajo cilji ohranjanja narave 

x

Stalno 

Zadovoljstvo obiskovalcev in lokalnih prebivalcev

Zavod 

 

12.500 EUR


5.1.l S pomočjo
  lokalnega prebivalstva organizirati in izvesti dan parka, jamski praznik –
  Belajtnga

x

Enkrat letno

Zadovoljstvo obiskovalcev

Zavod, Občina Divača

Lokalno prebivalstvo 

30.000 EUR


5.1.m Oblikovati pogoje
  za trženje proizvodov 
in storitev pod
  registrirano znamko parka 

x

2013–2017

Oblikovani pogoji

Zavod, MKO, občine

Zainteresirana širša javnost

11.150 EUR


5.1.n Spodbujati rabo
  znamke parka v parku 
in na širšem območju in
  omogočati prodajo proizvodov

x

Stalno

Število produktov pod znamko PŠJ

Zavod, MAB

Deležniki 

25.900 EUR


Z dvema zvezdicama(**) so označene
aktivnosti, za katere se bo višina stroška določala glede na prihodek in letni
načrt zavoda.

6.     
cilj: krepitev vloge upravljavca parka na širšem območju parka
(vplivno in prehodno območje)
Operativna cilja:
6.1  
Izvajanje aktivnosti za varstvo naravnih vrednot in kulturne dediščine
6.2  
Izvajanje podpornih in razvojnih dejavnosti
Po ZRPŠJ mora zavod na vplivnem območju
spremljati in opozarjati na posege v zvezi s spremembami vodnega režima in
kakovosti vode ter na posege, ki bi lahko pomenili tveganje in nevarnost za
okolje in bi njihovi škodljivi vplivi segali v park. Kljub temu se aktivnosti
zavoda povezane z ozaveščanjem širše javnosti o pomenu varovanja narave,
predvsem vodnih virov (površinska rečna mreža porečja Reke, kraški vodonosnik
snežniške planote in Vremščice), širijo tudi na ta del parka, saj je to temelj
za sonaraven razvoj na širšem območju parka. Z aktivnostmi znotraj tega cilja
se neposredno in posredno izvaja varstveni režim za vplivno območje, kakor je
zapisano v ZRPŠJ. Spodbuja se ideja za zavarovanje širšega Krasa. Zavod
sodeluje tudi pri čezmejnem projektu Kras-Carso (preverjanje možnosti za
ustanovitev Geoparka Kras).
Predvsem v sklopu MAB se izvajajo
aktivnosti, s katerimi zavod prispeva k uresničevanju njegovih temeljnih idej.
Spodbuja se aktivno vključevanje lokalnega prebivalstva v promocijo biosfernega
območja Kras in k medsebojnemu povezovanju.
Usmeritve za upravljanje
-       
spodbujati ureditev zbiranja in čiščenja odpadnih voda na širšem območju
parka,
-       
sodelovati pri izdelavi načrta urejanja porečja Reke,
-       
pred vhodom v Škocjanske jame teče reka 4,5 km daleč po strugi, katere
vododržnost zagotavlja le flišni prod; geološka podlaga so od vasi Gornje Vreme
naprej apnenci. Odstranitev flišnih naplavin bi lahko povzročila veliko izgubo
vodnih količin v podzemlje pred Škocjanskimi jamami, zato se usmerja posege v
strugo Reke izven območja, kjer teče vodotok po flišnih naplavinah,
-       
ponikanje Reke pred jamami je vedno pogostejše, zato bi bilo smiselno
preučiti vpliv takih suš brez dotoka Reke na jamski ekosistem,
-       
v skladu s poslanstvom MAB spodbujati trajnostni razvoj, uravnoteženje
razvoja območja z varstvom biološke pestrosti.



Dolgoročni cilj – operativni cilj – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


6. Krepitev vloge
  upravljavca parka na širšem območju parka (vplivno in prehodno območje)

 

 

 

 

 

 


6.1 Izvajati aktivnosti
  za ohranjanje naravnih vrednot in kulturne dediščine

 

 

 

 

 

 


6.1.a Sodelovati pri
  organizaciji in izvedbi čistilnih akcij

 

Enkrat letno

Število udeležencev 

Zavod 

Prostovoljni naravovarstveni nadzorniki, zainteresirana
  širša javnost

10.000 EUR


6.1.b Sodelovati pri
  vzpostavitvi regijskega parka Kras in geoparka Kras

 

Stalno 

Število usklajevalnih sestankov

Zavod 

MKO, lokalne skupnosti

Redna dejavnost


6.1.c Za lokalne
  prebivalce širšega območja parka organizirati in izvajati tematska predavanja
  
in ekskurzije (varstvo
  narave, kulturna dediščina, ekološko kmetovanje …)

x

Stalno 

Število udeležencev

Zavod, EU

Strokovnjaki različnih področij

3.500 EUR


6.1.d Občasno po
  potrebi spremljati in analizirati osnovne fizikalno-kemijske parametre
  najpomembnejših vodnih virov v porečju Reke 

x

Stalno 

Število podatkov

Zavod, EU, ARSO

IZRK ZRC SAZU, Građevinski fakultet Rijeka, NP
  Berchtesgaden 

5.000 EUR


6.1.e Sodelovati pri
  reševanju problema zbiranja 
in čiščenja komunalnih
  odpadnih voda na vplivnem območju

x

Stalno 

Število usklajevalnih sestankov

Zavod, EU

Občine na vplivnem območju 

Redna dejavnost


6.1.f Z izvajalci
  javnih služb skleniti dogovore o rednem pošiljanju podatkov spremljanj stanja
  (biotska raznovrstnost, gozdovi, vode, prostor …)

 

Stalno 

Število podatkov

Zavod 

Izvajalci spremljanj stanja

Redna dejavnost


6.1.g Sodelovati pri
  pripravi razvojnih in prostorskih dokumentov občin na širšem območju parka 
v okviru priprave
  naravovarstvenih smernic ZRSVN

 

Stalno 

Z usmeritvami iz PVR PŠJ usklajeni razvojni in prostorski
  dokumenti

PŠJ

Občine na širšem območju, ZRSVN, ZVKDS

Redna dejavnost


6.1.h Sodelovati pri
  spremembi pravilnika o obratovanju akumulacij Klivnik in Mola

 

Stalno

Število usklajevalnih sestankov

Zavod 

ARSO, Ribiška družina Bistrica, ZRSVN, VGP Drava 

Redna dejavnost


6.1.i Skrbeti za
  izvajanje dogovora s prostovoljnim gasilskim društvom Ilirska Bistrica in MO
  – Uprava za zaščito in reševanje, enota Postojna 
o ukrepanju pri izlitju
  nevarnih snovi v reko Reko

 

Stalno 

Opremljenost in usposobljenost prostovoljnih gasilcev 
za posredovanje 
v primeru izlitja

Zavod 

ARSO, MO – Uprava RS za zaščito in reševanje, Prostovoljno
  gasilsko društvo IB

Redna dejavnost


6.1.j Sodelovati pri
  določitvi zaledja vode 
v okolici Vremskega
  polja, ki se ob sušah steka v Škocjanske jame, da bi ga lahko učinkovito
  varovali in predvideti ukrepe za varovanje

 

2013–2014

Določena meja 
in nabor ukrepov

Zavod 

IZRK ZRC SAZU, ARSO, Fakulteta za gradbeništvo in geodezijo
  – Katedra za splošno hidrotehniko

5.000 EUR


6.2 Izvajati aktivnosti
  podpornih in razvojnih dejavnosti

 

 

 

 

 

 


6.2.a Prenoviti
  usmerjevalne obcestne table 
ob glavnih cestah in
  jih uskladiti z drugimi tablami za označevanje naravnih spomenikov po Sloveniji*

 

2013–2014

Prenovljene obcestne table

Zavod, EU 

Zunanji izvajalci 

25.000 EUR


6.2.b Izdelati in
  postaviti nove informacijsko-izobraževalne table na izbranih lokacijah

 

Stalno 

Postavljene nove table

Zavod, občine

Občine, ZRSVN, ZVKDS

2.000 EUR


6.2.c Spodbujati
  promocijo lokalnih proizvodov 
z znamko parka

 

Stalno 

Število produktov pod znamko parka

Zavod, MKO, občine 

Zainteresirana širša javnost

Strošek vključen v nalogah 5.1.l in 5.1.m


6.2.d Sodelovati z
  nosilci turističnih dejavnosti 
pri povezovanju in
  skupnem nastopanju

 

Stalno 

Število skupnih nastopov

Zavod, občine, nosilci dejavnosti 

Občine, nosilci dejavnosti 

Redna dejavnost


6.2.e Sodelovati pri
  vzpostavitvi informacijskih točk na vplivnem območju

 

2013–2014

Vzpostavljena informacijska točka

Zavod, občina Ilirska Bistrica

Zainteresirana širša javnost, občina Ilirska Bistrica

2.000 EUR


6.2.f Sodelovati s
  pristojnim muzejem pri popisu zasebnih zbirk 

 

Stalno

Seznam zasebnih muzejskih zbirk na vplivnem območju

Zavod, MIZŠ

Društva, občine

Redna dejavnost


 

7.     
cilj: učinkovitejše delovanje upravljavca in mednarodno sodelovanje
Posebne naloge:
7.1  
Sodelovanje pri urejanju prostora z upoštevanjem varstvenih ciljev parka
7.2  
Izvajanje določil globalnih mednarodnih konvencij in programov
(Konvencija o svetovni dediščini, Ramsarska konvencija, UNESCO program MAB …)
7.3  
Mednarodno sodelovanje
7.4  
Splošne naloge in aktivnosti
Za zagotavljanje izvajanja aktivnosti iz
zgoraj navedenih operativnih ciljev so nujno potrebne spremljajoče aktivnosti,
ki so razdeljene na posamezne naloge upravljavca.
V sklopu upravljavskega načrta se izvajajo
določila, cilji in strategije mednarodnih konvencij in programov v okviru
UNESCO (predvsem Konvencije o svetovni dediščini in MAB) in Ramsarske
konvencije. Izvajanje le teh obsega redno spremljanje stanja, ozaveščanje
javnosti, širitev principov trajnostnega razvoja s primeri dobrih praks tudi
zunaj meja parka in Biosfernega območja, poročanje o delu in rezultatih tako
pristojnim ministrstvom in SNKU v Sloveniji kot institucijam v tujini, predvsem
UNESCU in Stalnemu odboru Ramsarske konvencije, MAB, IUCN in ICOMOS.
Na območju PŠJ bi z ustreznim občinskim
prostorskim načrtom Občine Divača zagotovili učinkovitejše doseganje ciljev
parka. Pri tem bi bilo treba posebno pozornost nameniti reševanjem izzivov,
povezanih z infrastrukturo na območju parka, kot na primer ureditev zbiranja in
čiščenja odpadnih voda. Poleg tega je ključnega pomena sodelovanje zavoda pri
načrtovanju regionalnih in državnih posegov v vplivnem in širšem območju parka.
Zavod že sodeluje s številnimi
institucijami po svetu in namerava to sodelovanje še bolj okrepiti. K temu sodi
sodelovanje z upravljavci območij mednarodnega pomena, ki so vključeni na
sezname posameznih konvencij (Konvencija o svetovni dediščini, Ramsarska
konvencija) in programov (MAB), in s člani posameznih mednarodnih zvez (Alpska
mreža, Europarc, ISCA). Zelo uspešne so tudi skupne aktivnosti z Bavarsko v
okviru bavarsko-slovenskega sodelovanja. Podpisana sta bila dva protokola o
sodelovanju, in sicer z jamo v Briščkih in univerzo v Trstu ter z narodnim
parkom Mamutske jame, univerzo v Kentackyju, IZRK ZRC SAZU in Postojnsko jamo.
Povečuje se tudi vloga zavoda na območju Dinaridov, saj je zavod koordinator
priprave serijske nominacije Dinarskega krasa za vpis le tega na seznam
svetovne dediščine v okviru UNESCO. S ciljem krepitve mednarodnega sodelovanja
in povezovanja se med drugim zagotavlja udeležba zavoda na kongresih,
konferencah, simpozijih in delavnicah ter predstavljanje lokacije in strokovnega
dela s prispevki strokovnih služb parka.
Splošne naloge in aktivnosti upravljanja so
»podporne« naloge za izvajanje nalog in aktivnosti ter uresničevanje ciljev
parka, ki so navedeni v ciljih od 1 do 6. Med te naloge sodijo
upravno-administrativne, organizacijske in projektne naloge, naloge za
povečevanje usposobljenosti in učinkovitosti javne službe, vzdrževanje
materiala in sredstev ter upravljanja z nepremičninami v parku.
Usmeritve za upravljanje:
-       
aktivno sodelovati v regionalnih in globalnih mrežah lokacij svetovne
dediščine in mednarodno pomembnih mokrišč ter delovnih s ciljem izmenjave in
razvoja znanj ter primerov dobrih praks,
-       
spodbujati integracijo ekosistemskega pristopa v vse ravni izvajanja ter
načrtovanja dejavnosti in upravljanja lokacije svetovne dediščine in mednarodno
pomembnih mokrišč,
-       
aktivno spodbujati sodelovanje javnosti pri načrtovanju upravljanja in
programih ohranjanja ter razvoja,
-       
redno izobraževati strokovno in širšo javnosti o pomenu in določilih
mednarodnih konvencij,
-       
izvajati strategije in načrte relevantnih mednarodnih sporazumov in
programov (MAB – Sevillska strategija, Madridski akcijski načrt),
-       
pri znanstveno-raziskovalnem delu praviloma uporabljati neinvazivne
metode, ki ne škodijo naravi in vrstam,
-       
po opravljenih raziskavah je treba vzpostaviti prvotno stanje,
-       
krepiti sodelovanje z različnimi institucijami, ki imajo podoben interes
pri upravljanju zavarovanega območja kakor zavod,
-       
pri izvajanju splošnih aktivnosti velja načelo dobrega in gospodarnega
poslovanja in upravljanja,
-       
spodbujati prostorski razvoj, ki ohranja prostorska razmerja med
obdelovalnimi in poseljenimi površinami ter ohranja značilni vzorec poselitve,
-       
spodbujati prenovo obstoječih objektov z značilnimi »kraškimi« materiali
in elementi,
-       
pri prenovah in morebitnih novogradnjah v Matavunu upoštevati
urbanistične in arhitekturne značilnosti obstoječe poselitve,
-       
urejanje vrtov naj bo prilagojeno tradicionalnemu videzu krajine,
rastline za sajenje naj bodo avtohtone vrste grmov in dreves.



Splošna naloga – posebna naloga – aktivnost 

Prednostna naloga

Rok izvedbe

Način preverjanja

Viri

Sodelavci

Ocena stroškov


7. Učinkovito delovanje
  upravljavca in mednarodno sodelovanje

 

 

 

 

 

 


7.1 Urejanje prostora z
  upoštevanjem varstvenih ciljev parka 

 

 

 

 

 

 


7.1.a Z Občino Divača
  sodelovati pri pripravi projektne dokumentacije za ureditev infrastrukture v
  naseljih 
v parku (zbiranje in
  čiščenje odpadnih voda, ogrevanje, širokopasovno omrežje, javna razsvetljava
  …)

x

2013–2017

Projektna dokumentacija

Občina Divača, Ekološki
  sklad, EU, zavod

MKO, MIZŠ, MGRT, ZRSVN,
  ZVKDS, zunanji izvajalci 

Redna dejavnost


7.1.b Z Občino Divača
  in MIZŠ sodelovati pri rešitvi problema postavitve mrliške vežice za naselja
  v parku

x

Do rešitve 

Število usklajevalnih
  sestankov

Zavod 

Občina Divača, Ministrstvo
  
za kulturo

Redna dejavnost


7.2 Izvajanje določil
  globalnih mednarodnih konvencij in programov (Konvencija o svetovni
  dediščini, Ramsarska konvencija, MAB …) 

 

 

 

 

 

 


A
Konvencija o svetovni
  dediščini,
Ramsarska konvencija 

 

 
2013–2017

 
 

 
Zavod

Zavod in pristojna
  ministrstva

Redna dejavnost


7.2.a Izvajati splošne
  obveznosti (poročanje, monitoring, …)

x

2013–2017

Število dokumentov

Zavod

Ministrstva

Redna dejavnost


7.2.b Vzpostaviti
  kakovosten sistem upravljavske učinkovitosti

x

2013–2017

Pisna publikacija,
  vzpostavljen sistem

Zavod

 

Redna dejavnost


7.2.c Vzpostaviti
  program izobraževanja za turistične vodnike in deležnike v lokacijah svetovne
  dediščine 
in mednarodno pomembnih
  mokriščih

 

2014–2017

Program,
Poročila o izvedbi

Zavod

Ministrstva

 


7.2.d Spodbujati
  integracijo ekosistemskega pristopa na vseh ravneh načrtovanja in upravljanja
  lokacij svetovne dediščine in mednarodno pomembnih mokrišč

 

2013–2017

Letni pregled del

Zavod

Strokovne 
in specializirane
  institucije

Redna dejavnost


7.2.e Vključiti oceno
  in program zmanjševanja in odpravljanja naravnih in drugih tveganj v redno
  delo
 

 

2013–2014

Pisna publikacija s
  prevodom, vzpostavljen sistem

Zavod

Strokovne in
  specializirane institucije

Redna dejavnost


7.2.f Izdelati conacijo
  ožjega zavarovanega območja 
v skladu s kriteriji
  IUCN

x

2014–2015

Karta, izdelana ocena
  tveganj

Zavod

Strokovne institucije

Redna dejavnost


7.2.g Vključevati CEPA
  v izobraževalni in participatorni program in aktivnosti

 

2013–2017

Nadgradnja strategije,
  dogodki

Zavod

Strokovne institucije,
  ostale lokacije

 


7.2.h Ažururati podatke
  za mednarodne sezname (WHL, RIS)

 

2013–2014

seznami

Zavod

 

Redna dejavnost


7.2.i Vzpostaviti
  ciljane izobraževalne programe 
v sodelovanju z mrežo
  Ramsarskih lokacij iz tujine

 

2014–2017

Poročila

Zavod

 

Redna dejavnost


B
Program MAB

 

 

 

 

 

 


7.2.j Razviti in
  izvajati komunikacijsko strategijo BOK
 

x

2013–2014

Izdelek, poročila 
o faznem izvajanju

Zavod

 

Redna dejavnost


7.2.k Razviti in
  izvajati raziskovalno strategijo

x

2013–2014

Izdelek, poročila 
o faznem izvajanju

Zavod

Strokovne institucije

Redna dejavnost


7.2.l Razviti in
  izvajati program participacije javnosti, 
z vključitvijo javnega
  in zasebnega sektorja

x

2013–2015

Izdelek, poročila 
o faznem izvajanju

Zavod

deležniki

Redna dejavnost


7.3 Mednarodno
  sodelovanje

 

 

 

 

 

 


7.3.a Izvajanje skupnih
  aktivnosti z Bavarsko (obnova starih poti v jami, hidrološke raziskave,
  izmenjava študentov in dijakov, strokovne ekskurzije …)

 

Stalno 

Dolžina obnovljenih
  poti, število podatkov, število dijakov 
in študentov, število
  obiskov

Zavod, Dežela Bavarska

NP Berchtesgaden

2.100 EUR


7.3.b V sodelovanju z
  jamo v Briščkih in univerzo 
v Trstu izvajati
  aktivnosti v skladu s protokolom 
o sodelovanju 

x

Stalno 

Število skupnih
  aktivnosti

Zavod, Jama 
v Briščikih, Univerza v
  Trstu

Jama v Briščkih,
  Univerza v Trstu

15.000 EUR


7.3.c V sodelovanju z
  narodnim parkom Mamutske jame, univerzo v Kentuckyju, IZRK ZRC SAZU 
in Postojnsko jamo
  organizirati izvajanje aktivnosti 
v skladu s protokolom

x

Stalno 

Število skupnih
  aktivnosti

Zavod, Narodni park
  Mamutske jame, Univerza v Kentackyju, Postojnska jama, IZRK ZRC SAZU

Narodni park Mamutske
  jame, Univerza v Kentuckyju, IZRK ZRC SAZU in Postojnska jama

10.000 EUR


7.3.d V sodelovanju z
  drugimi lokalitetami mednarodnega pomena v okviru organizacije UNESCO
  izvajati aktivnosti za skupno predstavitev (skupne publikacije, tematske
  razstave …)*

x

2013–2017

Število skupnih
  aktivnosti

Zavod, SNKU, EU, UNESCO

SNKU, upravljavci
  drugih lokalitet mednarodnega pomena znotraj organizacije UNESCO

100.000 EUR


7.3.e V sodelovanju z
  upravljavci zavarovanih območji znotraj Alpske mreže izvajati skupne
  aktivnosti

 

Stalno

Število skupnih
  aktivnosti

Zavod, upravljavci
  zavarovanih območij znotraj Alpske mreže

Upravljavci drugih
  zavarovanih območji znotraj Alpske mreže

Redna dejavnost


7.3.f V sodelovanju z
  upravljavci znotraj mreže zavarovanih območij Europarc izvajati skupne
  aktivnosti

 

Stalno

Število skupnih
  aktivnosti

Zavod, upravljavci
  zavarovanih območij znotraj Europarca

Drugi upravljavci
  znotraj mreže zavarovanih območij Europarc

2.500 EUR


7.3.g V sodelovanju z
  upravljavci turističnih jam znotraj mednarodne speleološke zveze ISCA
  izvajati skupne aktivnosti

 

Stalno

Število skupnih
  aktivnosti

Zavod, upravljavci
  zavarovanih območij znotraj ISCA

Drugi upravljavci
  turističnih jam znotraj mednarodne speleološke zveze ISCA

2.500 EUR


7.3.h Vodenje in
  koordinacija priprave serijske nominacije Dinarskega krasa za vpis na seznam
  svetovne dediščine*

 

Stalno 

Število usklajevalnih
  sestankov

Zavod, MKO, MIZŠ

MKO, MIZŠ, predstavniki
  držav na območju Dinaridov

200.000 EUR


7.3.i Z namenom
  izmenjave izkušenj in izboljšanja upravljanja navezati stike z drugimi
  upravljavci zavarovanih območij ali institucijami, ki niso navedeni zgoraj

 

Stalno

Število skupnih
  aktivnosti

Zavod 

Upravljavci zavarovanih
  območij ali institucije, ki niso navedene zgoraj

25.000 EUR


7.4 Splošne naloge in
  aktivnosti

 

 

 

 

 

 


7.4.a Izvajati
  upravno-administrativne in organizacijske naloge (načrtovanje, poročanje,
  vodenje nepremičnin, organiziranje, strokovne predstavitve, koordiniranje)

 

Stalno

Potrjena letna poročila

Zavod 

 

Redna dejavnost


7.4.b Izvesti
  reorganizacijo zavoda z namenom odpraviti ugotovljene pomanjkljivosti in
  zagotoviti izvajanje novih aktivnosti

x

2013–2017 

Nova sistemizacija

Zavod 

 

Redna dejavnost


7.4.c Pripravljati in
  voditi domače in mednarodne projekte

 

V času izvajanja
  projektov

Uspešno izvedeni
  projekti

Zavod 

 

Redna dejavnost


7.4.d Pripravljati
  mnenja, pogodbe, obvestila 
in informacije

 

Stalno

Število mnenj,
  soglasij, obvestil …

Zavod 

 

Redna dejavnost


7.4.e Sodelovati pri
  upravljanju in zajemanju podatkov pri samodejni meteorološki postaji parka

 

Stalno 

Izpolnjeni uradni
  obrazci ARSO

Zavod 

ARSO, MKO

Redna dejavnost


7.4.f Skrbeti za odnose
  z javnostjo

 

Stalno

Število objav 
v medijih

Zavod, EU, MGRT
(projekt Climaparks)

 

15.050 EUR + Redna
  dejavnost


7.4.g Izvajati
  finančno-računovodske naloge

 

Stalno

Potrjena letna poročila

Zavod 

 

Redna dejavnost


7.4.h Vzdrževati
  poslovne prostore, material in opremo

 

Stalno

Popis letne inventure

Zavod 

 

400.000 EUR


7.4.i Povečevati
  usposobljenost in učinkovitost posameznih služb (interna izobraževanja,
  udeležba 
na seminarjih,
  samoizobraževanje)

 

Stalno

Število udeležb 
na izobraževalnih 

Zavod 

 

40.000 EUR


Z zvezdico
(*) so označene aktivnosti, ko bodo lahko izvedene samo iz drugih virov
financiranja (projekti, strukturni skladi, donacije, občinski proračuni …), ne
pa iz postavke MKO za varstvo narave, proračuna RS ali lastnih sredstev.

5.3. Načrt delovanja in razvoja javne službe
Za opravljanje javne službe je redno
zaposlenih 22 delavcev, ki so plačani iz proračuna RS. Zaradi povečanega obsega
del v času poletne sezone zavod vsako leto za določen čas zaposli do 13
vodnikov oziroma nadzornikov v zavarovanem območju. Za uspešno izvajanje
aktivnosti v času sezone po potrebi opravljajo delo tudi študenti. Zavod je
uspešen pri pridobivanju projektov in za njihovo izvajanje zagotavlja ustrezne
zaposlitve. Poleg tega tudi s pripravništvom prispeva k izvajanju programa. Vse
te dodatne kadre plačuje iz projektov ali prihodkov lastnih dejavnosti.
Za uspešno in smotrno izvajanje nalog
morajo notranje organizacijske enote in posamezni delavci med seboj sodelovati
v vseh zadevah skupnega pomena. V ta namen se usposabljajo in izobražujejo,
usklajujejo izvajanje programa dela, izmenjujejo mnenja, izkušnje, podatke in
obvestila, sodelujejo v delovnih skupinah pri pripravi in obravnavi gradiv ter
sodelujejo pri promociji parka.
Z uspešnim delom v preteklem obdobju se je
podvojili obisk Škocjanskih jam in leta 2008 presegel 100.000 obiskovalcev. Po
46 letih je bil v letu 2011 odprt obnovljen del jame, v naslednjih letih pa
bodo še dodatno obnovljene jamske poti in sprejemni center, kar narekuje nove
načine obiskovanja in doživljanja zavarovanega območja. Poleg tega se je v letu
2011 zaključila 2.5 milijona eurov vredna investicija, sofinancirana iz
evropskega strukturnega sklada za obnovo turistične infrastrukture s kongresno
promocijskim centrom v obnovljenem kulturnem spomeniku (hiša Matavun št. 8). V
letu 2013 pa je predvideno nadaljevanje sofinanciranja iz evropskega
strukturnega sklada z obnovo dotrajane jamske infrastrukture in sprejemnega
centra v vrednosti 1.650.000 eurov.
Za doseganje zastavljenih ciljev ter
uspešno in neprekinjeno delovanje zavoda in izvajanje nalog v tem petletnem
programu bi morali okrepiti obstoječo kadrovsko zasedbo. Za ohranjanje kulturne
dediščine bi moralo tudi Ministrstvo za kulturo dodatno zagotoviti
sofinanciranje ustreznega kadra. Zaradi recesije pa je zavod zadnji dve leti
moral omejevati zaposlovanje in tudi v prihodnjem letu bo moral čim bolje
izkoristiti notranje zmogljivosti. Izjema sta dve dodatni projektni zaposlitvi,
ki pa bosta odvisni od odobritve prijavljenih projektov. V letu 2011 in 2012 si
je z zaposlitvijo pripravnikov zavod zagotavljal pomoč pri vzpostavitvi
delovanja novo obnovljenih objektov in vsebin. Ta delovna mesta so za določen
čas in sredstva se črpajo iz lastnih prihodkov.
Z združevanjem služb in reorganizacijo dela
znotraj posameznih služb namerava zavod zagotavljati izvajanje zastavljenih
nalog kot tudi delovanje promocijsko-kongresnega centra in ostale obnovljene
turistične infrastrukture ter tako izpolnjevati obveze že zaključenih projektov.
Zaradi omejevanja zaposlovanja v javnem sektorju po sklepu vlade, številka
41003-2/2011/4 z dne 9. 6. 2011 in nadaljnjih ukrepov, nove redne
zaposlitve v letu 2013 in 2014 tudi niso načrtovane, potrebno pa bo
zaposlovanje v prihodnjih letih, ki bo izvedeno skladno z usmeritvami vlade in
zastavljenimi cilji ter ob pogoju, da bodo zagotovljena sredstva.
5.4. Finančni načrt
Pri uresničevanju ciljev v obdobju
2013–2017 je pomembno predvsem zagotavljanje sredstev za izvajanje primarnih
dejavnosti zavoda. Posledice gospodarske krize se v zavodu odražajo od leta
2009, zato bo gospodarna poraba sredstev ključna za delovanje parka v
naslednjem petletnem obdobju. Kakor v predhodnem obdobju, bo zavod za
premostitev likvidnosti redno koristil premostitveni kredit. Ob zagotavljanju
sredstev iz državnega proračuna bo ključnega pomena zagotavljanje finančnih
sredstev iz (mednarodnih) razvojnih in raziskovalnih projektov, ki jih
sofinancira Evropska unija, in iz lastnih dejavnosti. Poleg tega je park
območje svetovne dediščine UNESCO in zato bi se morala zagotavljati sredstva
tudi neposredno iz postavke MK. V skladu z razpoložljivimi sredstvi se bodo nadaljevale
investicije v infrastrukturo in posodobitev sistema za ozaveščanje
obiskovalcev. Nov izziv predstavlja pridobivanje sredstev iz zasebnega kapitala
in oblikovanje javno-zasebnega partnerstva. Finančni načrt v spodnji preglednici
predstavlja zgolj grobo oceno, dejanska realizacija in obseg prihodkov oziroma
odhodkov bosta odvisna od dejanske višine sredstev, ki bodo na razpolago iz
posameznih virov financiranja.
Preglednica 5:
Finančni načrt zavoda za obdobje 2013–2017 – prikaz višine sredstev v EUR


PRIHODKI

2013

2014

2015

2016

2017

SKUPAJ


proračun RS – redna dejavnost

546.204

532.385

546.204

546.204

546.204

2.717.201


lastna sredstva

1.100.000

1.100.000

1.164.000

1.200.000

1.210.000

5.774.000


drugo (proračun občin, projekti, strukturni skladi …)

951.371

820.000

523.000

230.000

250.000

2.774.371


skupaj

2.597.575

2.452.385

2.233.204

1.976.204

2.006.204

11.265.572


 

 

 

 

 

 

 


ODHODKI

2013

2014

2015

2016

2017

SKUPAJ


stroški dela

897.421

914.144

900.000

915.000

990.000

4.616.565


materialni stroški, storitve in programi

970.456

806.070

800.204

841.204

816.204

4.234.138


investicije

729.698

732.171

533.000

220.000

200.000

2.414.869


skupaj 

2.597.575

2.452.385

2.233.204

1.976.204

2.006.204

11.265.572


5.5. Usmeritve za načrtovanje drugih
dejavnosti v PŠJ
5.5.1. Kmetijstvo
Priložnost kmetijstva v parku je povezana
predvsem s spodbujanjem tradicionalnega kmetovanja s poudarkom na ekološkem
načinu kmetovanja. Med glavne veje sodijo živinoreja s pašništvom in pridelava
zdrave hrane za ljudi in živali. V zavarovanem območju parka so za to
predvidena območja znotraj krajinskih tipov njive, vrtovi in sadovnjaki v in ob
naseljih ter kraški ravnik z vrtačami. Usmeritve izhajajo tudi iz programa
upravljanja območij Natura 2000.
Usmeritve:
-       
v notranji coni velike uharice, vrtnega strnada, hribskega škrjanca,
pisane penice, smrdokavre, velikega skovika, podhujke, slavca, sokola selca se
ohranja mozaično krajino, tako da se spodbuja kolobarjenje, ohranjanje travnikov
in vzdrževanje ali vzpostavljanje mejic, posamičnih grmov in drevesa,
-       
notranja cona kačarja in pisane penice se prekriva z drugimi conami
travniških vrst. Z ukrepi prilagojene kmetijske rabe, predlaganimi za te vrste,
se zagotavlja ohranjanje prehranjevalnega habitata kačarja,
-       
v notranji coni hribskega škrjanca se z redno, ekstenzivno rabo ohranja
sedanji obseg travniških površin. Ustrezna raba se vzdržuje skozi KO ukrepe,
ukrepi EKS, in sicer na površini vsaj 3900 ha,
-       
v notranji coni ozkega vretenca se spodbuja ekstenzivna raba mokrotnih
travnikov s čim manjšim vnosom mineralnih gnojil in sredstev za varstvo
rastlin,
-       
notranja cona travniškega postavneža se prekriva z conami drugih
travniških vrst. Z ukrepi prilagojene kmetijske rabe, predlaganimi za te vrste,
se zagotavlja ohranjanje habitata travniškega postavneža,
-       
habitat hromega volnoritca se zagotavlja z ohranjanjem prepleta
travniških (HT 62A0) in grmiščnih (HT 5130) habitatov,
-       
ohranjanje ekoloških značilnosti habitata ostrouhega netopirja in
zagotavljanje miru na kotiščih in prezimovališčih netopirjev,
-       
notranja cona vzhodna submediteranska suha travišča (HT 62A0) se
prekriva s conami drugih travniških vrst. Z ukrepi prilagojene kmetijske rabe,
predlaganimi za te vrste, se zagotavlja ohranjanje (HT 62A0),
-       
spodbuja se ohranjanje kmetovanja in kmetijskih gospodarstev,
-       
na obstoječih kmetijskih površinah se v sodelovanju s kmetijsko
svetovalno službo spodbuja ekološki ali vsaj okolju prijazen način kmetovanja,
-       
spodbuja se reja avtohtonih pasem domačih živali,
-       
spodbuja se uporaba hlevskega gnoja in s tem povezana prilagoditev
objektov za rejo živali; na varovanih habitatih se usmerja v uporabo hlevskega
gnoja,
-       
ohranja in pomlajuje se obstoječe osamelce sadnih dreves in spodbuja
nadomestno saditev novih avtohtonih sadnih sort,
-       
košnja travnikov naj se izvaja prvič po odcvetu večine travniških
rastlin; po košnji naj bo spravilo; na varovanih travniških habitatih naj se ne
izvaja siliranje, ampak suho baliranje,
-       
na travinju naj se omeji uporaba herbicidov, razen v primeru
nadzorovanega uničevanja invazivnih tujerodnih vrst,
-       
raba insekticidov naj se omeji na najnižjo možno mero, uporabljajo naj
se insekticidi z nizko stopnjo toksičnosti in s kratkim časom razgradnje
(varstvo čebel),
-       
spodbuja se redna košnja travniških površin, vsaj enkrat na dve leti, da
se prepreči zaraščanje,
-       
ozavešča naj se prebivalce glede spreminjanja travnikov v trate,
-       
pri izboljševalnih ukrepih na kmetijskih površinah se v čim večji možni
meri zagotovi ohranitev naravnih danosti, mozaične rabe kmetijskih zemljišč,
parcelne strukture, krajinskih členov in mikroreliefnih značilnosti,
-       
spodbuja naj se ohranitev suhih zidov in preprečitev njihovega
podiranja,
-       
na površinah v državni lasti se zagotavlja varstvu narave prilagojeno
kmetijsko prakso po dogovoru z upravljavci kmetijskih zemljišč; skladom
kmetijskih zemljišč in gozdov, ARSO, sektorjem za vode, in ministrstvom, pristojnim
za ohranjanje narave in upravljavcem zavarovanega območja,
-       
usmerja se v razvoj dopolnilnih dejavnosti in produktov na kmetiji pod
znamko parka in oživljanje tradicionalnih obrti kot dopolnilne dejavnosti na
kmetiji,
-       
produkti se oblikujejo in zavarujejo pod znamko parka.
5.5.2. Gozdarstvo
Priložnost gozdarstva in nabiranja gozdnih
dobrin v parku je povezana predvsem s koriščenjem lesa in ohranjanjem gozdnih
sadežev. Pri gospodarjenju z gozdovi je pomembno obstoječe fragmentarno
gospodarjenje z gozdom zaradi vzdrževanja gozdnih habitatov. ZGS spremlja
stanje v gozdovih in usmerja razvoj gozdov. Usmeritve izhajajo tudi iz programa
upravljanja območij Natura 2000.
Usmeritve:
-       
sodelovalo se bo pri pripravi predlogov za določitev mirnih con kačarja,
da se v času od 15. aprila do 15. avgusta ne izvaja sečnja in
spravilo lesa ter gradnja cest ali da se omeji,
-       
sodelovalo se bo pri pripravi predlogov za določitev mirnih con velike
uharice, da se v času od 1. februarja do 30. junija ne izvaja sečnje
in spravila lesa ter gradnje cest ali da se omeji,
-       
v notranji coni hribskega urha in velikega pupka se okoli mokrišč in
vodnih površin v gozdu ohranja drevje in grmovje tako, da je med vodnim telesom
in gozdom sklenjen prehod, porasel z lesnimi rastlinami,
-       
v notranji coni hribskega urha se ohranjajo mokrišča in vodne površine v
gozdu (mlake, luže in kaluže),
-       
v notranji coni malega podkovnjaka se ohranja gozdne površine in
grmičevje, še posebej sklenjene mejice, ali obrežno lesno vegetacijo najmanj
500 m okoli znanih kotišč malega podkovnjaka,
-       
v notranji coni velikega podkovnjaka se spodbuja ohranjanje gozdnih
površin, grmičevja in pašnikov, še posebej sklenjenih mejic, ali obrežne lesne
vegetacija najmanj 500 m okoli znanih kotišč velikega podkovnjaka,
-       
za ohranjanje dolgokrilega netopirja je potrebna sonaravna raba gozdov,
ki se že ustrezno izvaja,
-       
v notranji coni navadnega in ostrouhega netopirja se spodbuja ohranjanje
mozaične pokrajine gozdnih površin, grmičevja, pašnikov in travnikov,
-       
krepitev hidrološke vloge gozdov zaradi ohranjanja vode v podzemlju,
-       
spodbuja se izvajanje sečnje in spravila obolelih dreves,
-       
zaradi požarne ogroženosti gozdov se izvajajo protipožarni ukrepi,
-       
spodbuja se izvajanje gozdno-gojitvenih ukrepov za ohranjanje pestrosti
obstoječih gozdnih habitatov (ohranjanje odraslih dreves z dupli, pravočasen
odvoz posekanega lesa iz gozda v času povečane aktivnosti – rojenja hroščev v
času od 15. maja do 15. septembra, puščanje posameznih odmrlih
dreves, ohranjanje rastišč ogroženih in redkih vrst rastlin in gliv, gozdnih
vrzeli in jas itd.),
-       
spodbuja se naravna obnova gozdov s poudarkom na avtohtonih drevesnih
vrstah,
-       
spodbuja se izvajanje gozdno-gojitvenih ukrepov za ohranjanje glivne
pestrosti,
-       
ohranjajo se varovalni gozdovi ob prepadnih stenah udornic, brezen in
soteske Reke,
-       
deli redkih obrečnih habitatnih tipov in rastlinskih vrst naj se načrtno
prepuščajo naravnemu razvoju ali oblikujejo s prilagojenim gospodarjenjem za
varovanje habitatov kvalifikacijskih rastlinskih vrst,
-       
na območjih s povečanim obiskom naj se zaradi varnosti in hrupa izvajajo
dela predvsem v zimskem času,
-       
v notranji coni velikega pupka se okoli mokrišč in vodnih površin v
gozdu ohranja drevje in grmovje tako, da je med vodnim telesom in gozdom
sklenjen prehod, porasel z lesnimi rastlinami.
5.5.3. Upravljanje z vodami
Zaradi pomena varstva voda so aktivnosti
zavoda vezane na vodni režim, predvsem z aktivnostmi, ki prispevajo k dobremu
ekološkemu stanju Reke, ki ponira v Škocjanske jame. Kljub temu, da se je
stanje izboljšalo, se z Reko v jamski sistem namreč še vedno stekajo
industrijske in komunalne odpadne vode s celotnega porečja. Čistilna naprava za
Ilirsko Bistrico in vas Jasen je zgrajena, postopno pa bo treba urediti
zbiranje in čiščenje odpadne vode za vsa naselja v porečju. Načrt upravljanja
voda za vodno območje Jadranskega morja je sprejet z Uredbo o načrtih upravljanja
voda za vodni območji Donave in Jadranskega morja (Uradni list RS, št. 61/11).
Pomemben vodni vir, vezan na tradicionalno rabo, so kali, ki so bili v
preteklosti namenjeni napajanju živine, danes pa so pomemben habitat.
Usmeritve:
-       
spodbuja se ohranjanje naravne struge Reke, potokov in obstoječih
mlinščic ter jezov,
-       
spodbuja se ohranjanje naravnih plitvin, sipin, erodiranih brežin,
-       
predlaga se ARSO, da pristopi k poglobljenemu spremljanju stanja vode z
zajemanjem vzorcev in podrobnimi analizami v laboratoriju,
-       
spodbuja se dosego dogovora na državnem nivoju glede razpoložljivih
količin za rabo vode iz Reke in njenih pritokov za različne namene z
upoštevanjem že podeljenih vodnih pravic,
-       
spodbuja se vzpostavitev ribjih stez na zajezitvah, kjer je to strokovno
upravičeno,
-       
spodbuja se, da se posegi v vode izvajajo izven gnezditvene sezone ptic,
-       
ohranja in obnavlja se vaške kale, zaradi biodiverzitete in ohranjanja
krajine,
-       
spodbuja se čiščenje obrežnega in podrtega drevja v obsegu, ki je
potrebna za zagotavljanje poplavne varnosti.
5.5.4. Ribištvo
Prednost Reke v PŠJ z vidika ribištva je
ohranjen habitat, na čemer bodo temeljile tudi nadaljnje aktivnosti pristojnih
institucij (predvsem Ribiške družine Bistrica). V Reki so z vidika ribištva
poleg soške postrvi in šarenke pomembne še mrena, grba, krap, linj in rdečeoke.
Na Reki se v PŠJ sicer ribari, vendar malo.
Usmeritve:
-       
v vodotoke naj se ne vlagajo ribe, ki niso iz iste zaključene geografske
enote,
-       
prednost pri vlaganju imata avtohtona soška postrv in šarenka za pod
trnek,
-       
preprečuje se možnost pobega tujerodnih vrst rib iz ribnikov v vodotoke
ob poplavah ali izpustih vode,
-       
zajezitev vodotokov v zadrževalnike za gojitev rib naj se ne izvaja,
-       
vaške kale se prednostno ohranja kot habitat za dvoživke in druge vrste,
zato se vanje ne vlaga rib,
-       
spodbuja se ohranjanje obrežne zarasti na stoječih in tekočih vodah.
5.5.5. Lovstvo
Priložnost se kaže v ohranjanju habitatov
lovne divjadi, ki je hkrati tudi življenjsko okolje varovanih vrst. Nekateri
lovski čuvaji so tudi prostovoljni naravovarstveni nadzorniki, ki spremljajo
stanje v naravi.
Usmeritve:
-       
gostota populacij velike rastlinojede divjadi naj se ne povečuje nad
mejo, ki še omogoča naravno obnovo gozdnih sestojev z vsemi rastišču primernimi
drevesnimi in grmovnimi vrstami,
-       
v gozdu naj se ohranjajo jase za pašo divjadi,
-       
ob gozdnem robu naj se ohranjajo žive meje, grmišča in travniki za pašo
divjadi.
5.5.6. Mineralne surovine
Na območju parka ni površinskih ali
podzemnih kopov mineralnih surovin. Domačini občasno uporabljajo zapuščeni
peskokop na makadamski poti v Globočak. Obstaja tudi manjši opuščeni lokalni
rudniški rov črnega premoga v Matavunu, ki pa ima popolnoma zasut vhod in ki že
dolgo časa ni v uporabi.
Usmeritve:
-       
lokaciji se ohranjata v sonaravnem stanju,
-       
premogovniški rudnik se še naprej predstavlja kakor gospodarsko panogo,
ki je v preteklosti zaznamovala to območje.
5.5.7. Gospodarstvo, drobna obrt in
podjetništvo
Priložnost gospodarstva, drobne obrti in
podjetništva v PŠJ je v razvoju domače obrti in prodaje na domu kot dodatna
ponudba parka.
Usmeritve:
-       
spodbuja se uporaba znamke PŠJ,
-       
spodbuja se proizvodnja izdelkov domače obrti,
-       
spodbuja se prodaja na domu,
-       
spodbuja se ideja o ustanavljanju kmetij odprtih vrat,
-       
spodbujata se drobna obrt in ekstenzivno kmetijstvo.
6. NAČINI URESNIČEVANJA RAZVOJU PARKA PRILAGOJENE DAVČNE
IN DRUGIH SPODBUJEVALNIH POLITIK (SUBVENCIONIRANJA, NADOMESTILA IN
SPODBUJEVALNE POSOJILNE POLITIKE)
Viri financiranja javnega zavoda so
določeni v 22. členu ZRPŠJ.
Zavod pridobiva sredstva:
-       
iz republiškega proračuna na podlagi letnega programa in finančnega
načrta javnega zavoda, ki ga potrdi minister;
-       
iz proračunov lokalnih skupnosti;
-       
z vstopninami in donacijami;
-       
s sredstvi, pridobljenimi z upravljanjem nepremičnin;
-       
s koncesijami in
-       
iz drugih virov.
Zavod lahko uporablja sredstva, pridobljena
na podlagi zadnjih štirih alinej prejšnjega odstavka, za namene varstva
naravnih vrednot in kulturnih spomenikov, za ekološko sanacijo, izplačevanje
subvencij in dotacij fizičnim osebam ter za pospeševanje usklajenega razvoja
zavarovanega območja v skladu z odredbo o razdeljevanju dela sredstev PŠJ.
Poleg teh finančnih sredstev bo zavod
skupaj z lokalnimi skupnostmi v parku in na vplivnem območju pridobival
sredstva na javnih razpisih posameznih ministrstev in javnih razpisih evropskih
strukturnih skladov za projekte s področij okolja, kmetijstva, turizma,
kulture, gospodarstva in regionalnega razvoja, ki podpirajo trajnostni razvoj
območja.
V parku in na vplivnem območju parka se bo
prednostno zagotavljalo zlasti naslednje spodbujevalne politike:
-       
na področju okolja predvsem izgradnjo lokalne gospodarske javne
infrastrukture v parku in na vplivnem območju in racionalne rabe energije; MKO
bo v operativnem programu odvajanja in čiščenja komunalnih odpadnih voda
prednostno zagotovilo sredstva za izvedbo komunalnih projektov, ki bodo
zagotovili ureditev stanja na področju varstva voda na območju parka;
-       
na področju kmetijstva predvsem ukrepe za ohranitev ekstenzivne
tradicionalne kmetijske rabe in aktiviranje opuščenih površin, razvoj
ekološkega kmetijstva, trženja produktov in oblikovanje znamke ter razvoj
dopolnilnih dejavnostih na kmetijah;
-       
na področju turizma oblikovanje novih turističnih produktov, izgradnjo
novih nastanitvenih zmogljivosti in gostinske ponudbe, predvsem v manjših
nastanitvenih zmogljivostih (apartmaji, penzioni, družinskih hoteli …), ter
izgradnjo javne infrastrukture (kolesarske poti, tematske poti, parkirišča,
razgledišča);
-       
na področju kulture obnovo kulturnih spomenikov in kulturne dediščine in
njihovo vključevanje v trženje parka, oblikovanje kulturnega produkta (kulturni
dogodki, muzejske zbirke …);
-       
na področju gospodarstva predvsem razvoj malega (drobnega) gospodarstva
in domače obrti;
-       
na področju regionalnega razvoja predvsem celovite medsektorske razvojne
projekte.
Spodbujevalne politike se izvajajo s
subvencioniranjem, plačevanjem nadomestil in prilagojeno posojilno politiko po
veljavnih postopkih sektorskih politik. Konkretni razvojni projekti bodo
vključeni v letne programe dela zavoda glede na prednostne naloge posameznih
sektorskih politik. Višina finančnih sredstev za izvajanje PVR bo glede na
prednostne naloge določena v letnih programih dela. Zavod bo še naprej
pridobival sredstva iz donacij skladov za svetovno dediščino UNESCO in iz
drugih donacij ter na natečajih in mednarodnih razpisih za raziskovalne in
razvojne projekte. Tako se zmanjšuje neposredna obremenitev proračuna in na
različne načine pospešuje razvoj prebivalcev parka.
Ocena prihodkov je tako odvisna od
kandidature za posamezne mednarodne programe ter donacij, za katere v času
izdelave PVR ni mogoče podati realne ocene. Posamezni programi bodo usklajeni z
ministrstvi za posamezna obdobja, tako da teh sredstev ni bilo mogoče vključiti
v sedanji načrt. Skladno s potrebami za investicije, opredeljene v PVR, se bo
letno dopolnjeval tudi program investicij.
Zainteresirana ministrstva in Občina Divača
bodo sodelovali v skladu z določili tega poglavja v posameznih projektih v
skladu z interesi in možnostmi izkoriščanja proračunskih sredstev, kar je
povezano s sprejemanjem letnih in dveletnih proračunov.
Tako se bodo letni finančni načrti parka
prilagajali dejanskim potrebam in prihodkom iz proračuna RS, lastne dejavnosti
in kandidatur za posamezne projekte v Sloveniji in EU ter iz morebitnih
donacij, ne da bi se temeljni koncept PVR spremenil.
7. SPREMLJANJE UČINKOVITOSTI IZVAJANJA NAČRTA
UPRAVLJANJA
Učinkovitost izvajanja PVR se bo spremljala
prek letnih programov in poročil, ki izhajajo iz petletnega programa. Po
njegovem zaključku leta 2017 se izvede analizo učinkovitosti opravljanja vseh
načrtovanih aktivnosti in uresničevanja posameznih dolgoročnih ciljev.
Kazalniki za uspešnost njihovega uresničevanja so prikazani v spodnji
preglednici.
Preglednica 6:
Kazalniki za doseganje dolgoročnih ciljev in nalog


Dolgoročni cilji in naloge

Kazalnik


1.      Ohranjanje
  Škocjanskih jam in drugega podzemnega sveta

-       
  ohranitev/povečanje populacije netopirjev po protokolu za spremljanje
  stanja netopirjev v podzemnih habitatih Slovenije*
-       
  velikost (površina v m2) saniranih površin, kjer se
  zmanjšuje lampenflora
-       
  izdelan podrobnejši načrt ureditve Škocjanskih jam


2.      Ohranjanje
  ugodnega stanja naravnih vrednot, živalskih in rastlinskih vrst ter
  habitatnih tipov drugod v parku

-       
  št. prisotnih (opaženih) živali in trend sprememb glede na cilj
  ohranitev/povečanje populacij ptic iz ptičje direktive


3.      Sodelovanje
  pri varstvu kulturne dediščine in ohranjanju kulturne krajine

-       
  število obnovljenih kulturnih spomenikov (najmanj dva)


4.      Razvijanje
  okolju prijaznega obiskovanja parka in širjenje zavesti o parku – trajnostni
  razvoj turizma

-       
  število obiskovalcev in trend sprememb glede na predpostavljeno
  optimalno število in časovno ter prostorsko razporejenost obiskovalcev ob
  upoštevanju nosilne zmogljivosti


5.      Krepitev
  vključevanja lokalnega prebivalstva v dogajanje v parku

-       
  najmanj 30 % domačinov,
  vključenih v aktivnosti zavoda
-       
  število (3) proizvodov z znamko PŠJ


6.      Preprečevanje
  negativnih vplivov na širšem območju parka (vplivno in prehodno območje
  parka)

-       
  trend upadanja števila črnih odlagališč


*Popisni protokoli so bili oblikovani v
okviru projekta Monitoring populacij izbranih ciljnih vrst netopirjev, naročnik
Republika Slovenija, MKO
8. UVELJAVITEV PVR
Ta odlok začne veljati petnajsti dan po
objavi v Uradnem listu Republike Slovenije.
Št. 801-07/13-2/8
Ljubljana, dne 30. januarja 2014
EPA 1598-VI
Državni zbor
Republike Slovenije
Janko Veber l.r.
Predsednik
