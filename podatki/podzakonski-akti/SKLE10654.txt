I. SPLOŠNE DOLOČBE
1. člen
(vsebina sklepa)
(1) Ta sklep ureja:
1.     
vsebino, način in roke rednih objav družbe za upravljanje, in sicer:
a)   
objavo vrednosti enote premoženja odprtega investicijskega sklada;
b)   
objavo mesečnega poročila o poslovanju odprtega investicijskega sklada;
2.     
vsebino, način in roke izrednih objav družbe za upravljanje in
neposredno obveščanje imetnikov investicijskih kuponov o pravnih oziroma
poslovnih dogodkih povezanih z družbo za upravljanje oziroma odprtim
investicijskim skladom v njenem upravljanju, ki bi lahko pomembno vplivali na
poslovanje odprtega investicijskega sklada in v tem okviru:
a)   
objavo informacije o oblikovanju krovnega sklada iz obstoječih vzajemnih
skladov;
b)   
objavo informacije o vključitvi podskladov krovnega sklada v drugi
krovni sklad;
c)   
objavo informacije in neposredno obveščanje imetnikov investicijskih
kuponov o spremembi pravil upravljanja vzajemnega sklada;
d)   
objavo informacije in neposredno obveščanje imetnikov investicijskih
kuponov o spremembi pravil upravljanja alternativnega vzajemnega sklada;
e)   
objavo informacije in neposredno obveščanje imetnikov investicijskih
kuponov o prenosu upravljanja vzajemnega sklada;
f)    
objavo informacije in neposredno obveščanje imetnikov investicijskih
kuponov o začetku likvidacije vzajemnega sklada;
g)   
objavo informacije in neposredno obveščanje imetnikov investicijskih
kuponov o začetku likvidacije alternativnega vzajemnega sklada;
h)   
neposredno obveščanje imetnikov investicijskih kuponov o pripojitvi
vzajemnega sklada k drugemu vzajemnemu skladu;
i)     
objavo informacije o začasni zaustavitvi odkupa oziroma uvedbi delnega
odkupa investicijskih kuponov vzajemnega sklada;
j)     
objavo informacije o začasnem znižanju provizije za upravljanje odprtega
investicijskega sklada;
3.     
neposredno obveščanje imetnikov investicijskih kuponov o obračunu
vplačil oziroma izplačil v/iz odprtega investicijskega sklada;
4.     
seznanjanje potencialnih imetnikov investicijskih kuponov s pomembnimi
dejstvi in okoliščinami;
5.     
objavo informacije in neposredno obveščanje delničarjev o začetku
likvidacije investicijske družbe.
2. člen
(uporaba sklepa)
(1) Določbe tega sklepa, ki veljajo za objave in
neposredno obveščanje imetnikov investicijskih kuponov vzajemnega sklada
oziroma podsklada krovnega sklada se smiselno uporabljajo tudi za objave in
neposredno obveščanje imetnikov investicijskih kuponov alternativnega
vzajemnega sklada oziroma podsklada alternativnega krovnega sklada.
(2) Določbe petega podpoglavja tretjega poglavja tega
sklepa se smiselno uporabljajo tudi za objavo in neposredno obveščanje
delničarjev investicijske družbe.
(3) Določbe tega sklepa, ki veljajo za družbo za
upravljanje, se uporabljajo tudi za upravljavca alternativnega investicijskega sklada,
ki ima dovoljenje Agencije za trg vrednostnih papirjev (v nadaljnjem besedilu:
Agencija) za opravljanje storitev upravljanja alternativnih investicijskih
skladov in upravljavca alternativnega investicijskega sklada države članice, z
dovoljenjem pristojnega organa države članice za upravljanje alternativnih
investicijskih skladov, če upravljata alternativni investicijski sklad, ki
javno zbira premoženje.
3. člen
(prenos direktiv Evropske unije)
S tem sklepom se v pravni red Republike Slovenije prenašata:
1.     
Direktiva Komisije 2010/44/EU z dne 1. julija 2010 o izvajanju
Direktive 2009/65/ES Evropskega parlamenta in Sveta glede nekaterih določb o
združitvah skladov, centralno-napajalnih strukturah in postopku priglasitve (UL
L št. 176 z dne 10. 7. 2010, str. 28);
2.     
Direktiva Komisije 2010/43/EU z dne 1. julija 2010 o izvajanju
Direktive 2009/65/ES Evropskega parlamenta in Sveta o organizacijskih zahtevah,
navzkrižjih interesov, poslovanju, obvladovanju tveganja ter vsebini sporazuma
med depozitarjem in družbo za upravljanje (UL L št. 176 z dne 10. 7. 2010,
str. 42).
4. člen
(pojmi)
Za namene tega sklepa veljajo naslednje opredelitve pojmov:
1.     
»imetnik enot« pomeni vsako fizično ali pravno osebo ali drug subjekt
zasebnega ali javnega prava, ki je imetnik dela, ene ali več enot
investicijskega sklada;
2.     
»vlagatelj« pomeni imetnika enot investicijskega sklada oziroma
potencialnega imetnika enot investicijskega sklada;
3.     
»uravnoteženje premoženja« pomeni znatno spremembo sestave premoženja v
upravljanju prenosnega ali prevzemnega sklada;
4.     
»časopis« pomeni dnevni časopis, ki se prodaja na celotnem območju
Republike Slovenije;
5.     
»sintetični kazalnik tveganj in donosa« pomeni sintetični kazalnik v
smislu 8. člena Uredbe Komisije (EU) št. 583/2010 z dne 1. julija
2010 o izvajanju Direktive 2009/65/ES Evropskega parlamenta in Sveta v zvezi s
ključnimi podatki za vlagatelje in pogoji, ki jih je treba izpolniti pri
posredovanju ključnih podatkov za vlagatelje ali prospekta na trajnem nosilcu
podatkov, ki ni papir, ali na spletni strani (UL L št. 176 z dne 10. 7.
2010, str. 1; v nadaljnjem besedilu: Uredba 583/2010/EU);
6.     
»obračunski dan« pomeni zadnji delovni dan obračunskega obdobja,
določenega za izračun čiste vrednosti sredstev odprtega investicijskega sklada;
7.     
»likvidacijski upravitelj« pomeni družbo za upravljanje investicijskega
sklada oziroma v primeru likvidacije investicijskega sklada, kadar prisilni prenos
upravljanja ni mogoč, skrbnika premoženja investicijskega sklada.
II. REDNE OBJAVE DRUŽBE ZA UPRAVLJANJE
5. člen
(vsebina, način in rok objave podatkov o vrednosti enote
premoženja)
(1) Družba za upravljanje za vsak odprti investicijski
sklad, ki ga upravlja, redno objavlja podatke o znesku in gibanju vrednosti
enote premoženja (v nadaljnjem besedilu: VEP), ki vključujejo:
1.     
firmo družbe za upravljanje;
2.     
ime odprtega investicijskega sklada z oznako razreda investicijskega
kupona (samo pri razredih investicijskih kuponov z različnimi VEP);
3.     
obračunski dan, na katerega se VEP nanaša;
4.     
VEP (razreda) po stanju na obračunski dan (v eurih na najmanj dve
decimalni mesti natančno);
5.     
dnevno spremembo VEP, izraženo v odstotku na dve decimalni mesti
natančno, kot naslednje razmerje: (VEP obračunskega dne / VEP prejšnjega
obračunskega dne) * 100 – 100;
6.     
12 mesečno spremembo VEP, izraženo v odstotku na dve decimalni mesti
natančno, kot naslednje razmerje: (VEP obračunskega dne / VEP 12 mesecev pred
obračunskim dnevom) * 100 – 100;
7.     
36 mesečno spremembo VEP, izraženo v odstotku na dve decimalni mesti
natančno, kot naslednje razmerje: (VEP obračunskega dne / VEP 36 mesecev pred
obračunskim dnevom) * 100 – 100;
8.     
60 mesečno spremembo VEP, izraženo v odstotku na dve decimalni mesti natančno,
kot naslednje razmerje: (VEP obračunskega dne / VEP 60 mesecev pred obračunskim
dnevom) * 100 – 100.
(2) Objava podatkov iz prejšnjega odstavka, ki jo družba
za upravljanje zagotavlja za namene izvajanja tega sklepa, mora delovati kot
zaključena celota.
(3) Družba za upravljanje podatke iz prejšnjega odstavka
objavi na svoji javni spletni strani, najkasneje naslednji delovni dan po
obračunskem dnevu.
(4) Družba za upravljanje mora zagotavljati enostaven dostop
do objave VEP, pri čemer se šteje, da je dostop do objave enostaven, če se
nahaja v rubriki »tečajnica«, ki je dostopna najmanj z glavne (korenske)
spletne strani družbe za upravljanje.
(5) Družba za upravljanje pri vseh objavah VEP odprtega
investicijskega sklada ali posameznega razreda investicijskih kuponov odprtega
investicijskega sklada, ki skladno s pravili upravljanja imetnikom enot
izplačuje del svojih prihodkov oziroma dobička, navede opombo, da je navedena
VEP zmanjšana za že izplačan del prihodkov oziroma dobička odprtega investicijskega
sklada. Hkrati z objavo navede tudi mesto, kjer je vlagateljem na voljo podatek
o kumulativni donosnosti odprtega investicijskega sklada.
6. člen
(vsebina, način in rok objave mesečnega poročila
o poslovanju odprtega investicijskega sklada)
(1) Družba za upravljanje za vsak odprt investicijski
sklad, ki ga upravlja, enkrat mesečno, in sicer do petnajstega dne v mesecu, na
svoji javni spletni strani objavi mesečno poročilo o poslovanju odprtega
investicijskega sklada.
(2) Mesečno poročilo iz prvega odstavka tega člena
vsebuje najmanj:
1.     
grafikon s prikazom gibanja VEP odprtega investicijskega sklada;
2.     
sintetični kazalnik tveganj in donosa;
3.     
kumulativne donosnosti naložbe v investicijske kupone odprtega
investicijskega sklada oziroma v primeru strukturiranih vzajemnih skladov iz
prvega odstavka 36. člena Uredbe 583/2010/EU, simulacijo bodoče donosnosti
odprtega investicijskega sklada;
4.     
deset največjih naložb odprtega investicijskega sklada;
5.     
sestavo naložb odprtega investicijskega sklada;
6.     
čisto vrednost sredstev odprtega investicijskega sklada.
(3) Kadar družba za upravljanje izdaja razrede
investicijskih kuponov odprtega investicijskega sklada z različnimi VEP, se
prikazi in podatki iz 1. do 4. točke drugega odstavka tega člena nanašajo na
vsak posamezni razred investicijskih kuponov odprtega investicijskega sklada.
(4) Navodilo za izračun in prikaz podatkov iz drugega
odstavka tega člena je določeno v prilogi tega sklepa.
(5) V mesečnem poročilu iz prvega odstavka tega člena se
navede mesto, kjer je vlagatelju na voljo metodologija za izračun podatkov,
navedenih v poročilu.
III. IZREDNE OBJAVE DRUŽBE ZA UPRAVLJANJE
IN NEPOSREDNO OBVEŠČANJE IMETNIKOV INVESTICIJSKIH KUPONOV
1. Splošna pravila glede objave informacij
in neposrednega obveščanja imetnikov investicijskih kuponov o pravnih in
poslovnih dogodkih
7. člen
(opredelitev pravnih in poslovnih dogodkov)
(1) Družba za upravljanje mora objaviti informacije o
vsakem pravnem oziroma poslovnem dogodku povezanem z njo ali odprtim
investicijskim skladom v njenem upravljanju, ki bi lahko pomembno vplival na
poslovanje odprtega investicijskega sklada.
(2) Med dogodke, povezane z družbo za upravljanje,
štejejo zlasti:
1.     
pomembne spremembe v lastniški sestavi družbe za upravljanje;
2.     
spremembe v upravi družbe za upravljanje;
3.     
spremembe v nadzornem svetu družbe za upravljanje;
4.     
pomembni sodni in upravni postopki družbe za upravljanje oziroma zoper
njo (sproženi, odločeni na posameznih stopnjah, pravnomočno končani), med
katere štejejo zlasti:
a)   
dokončna odločba Agencije o začasni prepovedi opravljanja storitev
upravljanja investicijskih skladov (objava izreka odločbe) z informacijo o
morebitni vložitvi pravnega sredstva;
b)   
dokončna odločba, s katero Agencija ugotovi, da so bile nepravilnosti,
zaradi katerih je družbi za upravljanje izdala odločbo o začasni prepovedi
opravljanja storitev upravljanja investicijskih skladov, odpravljene (objava
izreka odločbe), z informacijo o morebitni vložitvi pravnega sredstva;
c)   
dokončna odločba Agencije o odvzemu dovoljenja družbi za upravljanje za
opravljanje storitev upravljanja investicijskih skladov (objava izreka odločbe)
z informacijo o morebitni vložitvi pravnega sredstva;
d)   
dokončna odločba Agencije o pogojnem odvzemu dovoljenja družbi za
upravljanje za opravljanje storitev upravljanja investicijskih skladov (objava
izreka odločbe) z informacijo o morebitni vložitvi pravnega sredstva;
e)   
dokončna odločba Agencije o preklicu pogojnega odvzema dovoljenja družbi
za upravljanje za opravljanje storitev upravljanja investicijskih skladov
(objava izreka odločbe) z informacijo o morebitni vložitvi pravnega sredstva;
f)    
dokončna odločba Agencije o izreku javnega opomina družbi za upravljanje
(objava izreka odločbe) z informacijo o morebitni vložitvi pravnega sredstva;
g)   
objava sklepa o začetku stečajnega postopka ali postopka likvidacije
družbe za upravljanje;
h)   
dokončna odločba Agencije o odvzemu dovoljenja za opravljanje funkcije
člana uprave družbe za upravljanje (objava izreka odločbe) z informacijo o
morebitni vložitvi pravnega sredstva.
(3) Med dogodke, povezane z odprtim investicijskim
skladom, štejejo zlasti:
1.     
oblikovanje krovnega sklada iz obstoječih vzajemnih skladov;
2.     
vključitev podskladov krovnega sklada v drugi krovni sklad;
3.     
vključitev samostojnega vzajemnega sklada v krovni sklad;
4.     
sprememba pravil upravljanja odprtega investicijskega sklada;
5.     
prenos upravljanja odprtega investicijskega sklada;
6.     
likvidacija odprtega investicijskega sklada;
7.     
pripojitev odprtega investicijskega sklada drugemu odprtemu investicijskemu
skladu;
8.     
spojitev odprtih investicijskih skladov;
9.     
začasna zaustavitev odkupa oziroma uvedba delnega odkupa investicijskih
kuponov odprtega investicijskega sklada;
10.  
začasno znižanje provizije za upravljanje odprtega investicijskega
sklada;
11.  
sklenitev oziroma prenehanje pogodbe o opravljanju skrbniških storitev
za odprti investicijski sklad;
12.  
pomembni sodni in upravni postopki družbe za upravljanje ali zoper njo,
ki se nanašajo na odprti investicijski sklad, ki ga upravlja (sproženi,
odločeni na posameznih stopnjah, če vloženo pravno sredstvo nima suspenzivnega
učinka, pravnomočno končani).
8. člen
(splošno o objavah in obveščanju imetnikov investicijskih
kuponov)
(1) Družba za upravljanje vlagatelje o posameznem
dogodku iz 7. člena tega sklepa obvešča preko objav v medijih na način iz 9.
člena tega sklepa, če ta sklep pri posameznem dogodku to izrecno zahteva, pa
tudi preko neposrednega obveščanja imetnikov investicijskih kuponov na način iz
10. člena tega sklepa.
(2) Objava, namenjena vlagateljem, in neposredno
obvestilo imetnikom investicijskih kuponov morata vsebovati jasne, nedvoumne in
povprečnemu vlagatelju razumljive informacije o dejstvih in okoliščinah, ki jih
sporočata tako, da lahko vlagatelj oceni njihov vpliv na svojo naložbo.
(3) Če ta sklep v zvezi s posameznim dogodkom izrecno ne
določa drugače, mora objava vsebovati najmanj naslednje opredelitve:
1.     
firmo in sedež družbe za upravljanje;
2.     
kadar je to relevantno ime oziroma imena odprtih investicijskih skladov,
na katere se nanaša objava;
3.     
čas nastopa pravnega oziroma poslovnega dogodka;
4.     
opis dogodka, ki vlagatelju omogoča presojo položaja družbe za
upravljanje in odprtega investicijskega sklada ter oceno vpliva dogodka na
poslovanje odprtega investicijskega sklada;
5.     
mesto, kjer lahko vlagatelj pridobi dodatne informacije.
9. člen
(način objave)
(1) Družba za upravljanje informacije o dejstvih in
okoliščinah povezanih z dogodki iz 7. člena tega sklepa objavlja na svoji javni
spletni strani.
(2) Javna spletna stran družbe za upravljanje mora
zagotavljati enostaven dostop do objav, pri čemer se šteje, da je dostop do
objav enostaven, če se objave nahajajo pod rubriko »javne objave«, ki je
dostopna najmanj z glavne (korenske) spletne strani družbe za upravljanje.
(3) Če je verjetno, da ima oziroma bo imel dogodek
iz 7. člena tega sklepa pomemben vpliv na VEP odprtega
investicijskega sklada ali če ta sklep pri podrobnejši ureditvi objav
posameznega dogodka to izrecno zahteva, družba za upravljanje informacije o
dogodku objavi tudi v časopisu.
(4) Če so imetniki investicijskih kuponov na podlagi
tega sklepa o posameznem dogodku obveščeni neposredno na način iz 10. člena
tega sklepa, objava v časopisu ni potreba, razen če je s tem sklepom določeno
drugače.
10. člen
(način neposrednega obveščanja imetnikov investicijskih
kuponov)
(1) Kadar mora družba za upravljanje na podlagi tega
sklepa oziroma na podlagi Zakona o investicijskih skladih in družbah za
upravljanje (Uradni list RS, št. 31/15, 81/15, 77/16 in 77/18; v nadaljnjem
besedilu: ZISDU-3) določeno obvestilo nasloviti neposredno na imetnika
investicijskih kuponov, mora obvestilo imetniku investicijskih kuponov poslati
v obliki tiskovine, na drugem trajnem nosilcu podatkov, ki ni tiskovina, pa le,
če je to običajen način izmenjave podatkov med družbo za upravljanje in
imetnikom investicijskih kuponov in če ta soglaša, da želi prejeti obvestilo na
ta način.
(2) Kadar družba za upravljanje lahko dokaže, da ima
imetnik investicijskih kuponov stalen dostop do interneta, se pošiljanje
obvestila na elektronski poštni naslov imetnika investicijskih kuponov šteje za
običajen način izmenjave podatkov med družbo za upravljanje in imetnikom
investicijskih kuponov.
(3) Šteje se, da ima imetnik investicijskih kuponov
stalen dostop do interneta, če je družbi za upravljanje za namen medsebojnega poslovanja
posredoval svoj elektronski poštni naslov.
(4) Kadar je obvestilu potrebno priložiti priloge
oziroma kadar imetnik investicijskih kuponov od družbe za upravljanje zahteva
dodatno dokumentacijo in informacije, se te imetniku investicijskih kuponov
pošljejo na način, kot ga določa ta člen.
11. člen
(rok objav)
Družba za upravljanje informacije o dejstvih in okoliščinah
povezanih z dogodki iz 7. člena tega sklepa objavi v roku, ki ga v zvezi s
posameznim dogodkom določa ta sklep, če rok ni izrecno določen pa takoj, ko je
to mogoče.
12. člen
(arhiv objav)
(1) Družba za upravljanje na svoji javni spletni strani
vodi arhiv objav, v katerem ob vsaki objavi navede datum objave in v primeru,
da je bila informacija objavljena tudi v časopisu, ime časopisa.
(2) Družba za upravljaje zagotovi, da arhiv objav iz
prejšnjega odstavka ostane dostopen javnosti najmanj 5 let.
2. PODROBNEJŠA PRAVILA GLEDE OBJAVE INFORMACIJE O
OBLIKOVANJU KROVNEGA SKLADA IZ OBSTOJEČIH VZAJEMNIH SKLADOV
13. člen
(rok objave informacije o oblikovanju krovnega sklada
iz obstoječih vzajemnih skladov)
Družba za upravljanje informacijo o oblikovanju krovnega
sklada iz obstoječih vzajemnih skladov objavi v osmih dneh po prejemu odločbe
Agencije, s katero je bilo izdano dovoljenje za oblikovanje krovnega sklada iz
obstoječih vzajemnih skladov.
14. člen
(vsebina objave informacije o oblikovanju krovnega sklada
iz obstoječih vzajemnih skladov)
Objava informacije o oblikovanju krovnega sklada iz
obstoječih vzajemnih skladov mora vsebovati:
1.     
firmo in sedež družbe za upravljanje, ki upravlja vzajemne sklade, ki so
predmet preoblikovanja;
2.     
datum pridobitve dovoljenja Agencije za oblikovanje krovnega sklada iz
obstoječih vzajemnih skladov;
3.     
ime krovnega sklada in imena vseh vzajemnih skladov, ki so predmet
preoblikovanja ter, če se spremenijo, tudi imena njim ekvivalentnih podskladov
krovnega sklada;
4.     
razlog za oblikovanje krovnega sklada iz obstoječih vzajemnih skladov;
5.     
datum uveljavitve pravil upravljanja krovnega sklada in navedbo, da se s
tem dnem šteje, da je krovni sklad oblikovan, vzajemni skladi preoblikovani v
njegove podsklade, imetniki investicijskih kuponov posameznega vzajemnega
sklada pa bodo postali imetniki investicijskih kuponov podsklada, ki bo nastal
iz vzajemnega sklada;
6.     
opozorilo, da preoblikovanje obstoječih vzajemnih skladov v podsklade in
njihova združitev v krovni sklad ne bosta v nobenem primeru vplivala na VEP
vzajemnih skladov oziroma podskladov ter na vplačila in izplačila
investicijskih kuponov vzajemnih skladov oziroma podskladov;
7.     
opis bistvenih lastnosti krovnega sklada in pojasnilo o razlikah med
obstoječimi vzajemnimi skladi in podskladi, vključno z opisom sprememb davčne
obravnave imetnika investicijskih kuponov;
8.     
opozorilo, da so prospekt z vključenimi pravili upravljanja krovnega
sklada, dokumenti s ključnimi podatki za vlagatelje podskladov in druge
informacije o krovnem skladu, podskladih in oblikovanju krovnega sklada iz
obstoječih vzajemnih skladov vlagateljem na voljo na javni spletni strani
družbe za upravljanje, navedbo spletne povezave ter opozorila, da bodo
vlagatelju na njegovo zahtevo ti dokumenti izročeni kot tiskovine.
15. člen
(preoblikovanje vzajemnega sklada v podsklad obstoječega
krovnega sklada)
To podpoglavje se smiselno uporablja tudi za preoblikovanje vzajemnega
sklada v podsklad obstoječega krovnega sklada.
3. PODROBNEJŠA PRAVILA GLEDE OBJAVE INFORMACIJE O
VKLJUČITVI PODSKLADOV KROVNEGA SKLADA V DRUGI KROVNI SKLAD
16. člen
(rok objave informacije o vključitvi podskladov krovnega
sklada v drugi krovni sklad)
Družba za upravljanje informacijo o vključitvi podskladov
krovnega sklada v drugi krovni sklad objavi v osmih dneh po prejemu odločbe
Agencije, s katero je bilo izdano dovoljenje za vključitev podskladov krovnega
sklada v drugi krovni sklad.
17. člen
(vsebina objave informacije o vključitvi podskladov krovnega
sklada v drugi krovni sklad)
Objava informacije o vključitvi podskladov krovnega sklada v
drugi krovni sklad mora vsebovati:
1.     
firmo in sedež družbe za upravljanje, ki upravlja podsklade krovnega
sklada, ki so predmet vključitve v drugi krovni sklad;
2.     
datum pridobitve dovoljenja Agencije za vključitev podskladov v drugi
krovni sklad;
3.     
imeni obeh krovnih skladov in imena podskladov, ki so predmet izločitve
oziroma vključitve;
4.     
razlog za izločitev podskladov iz krovnega sklada in njihovo vključitev
v drugi krovni sklad;
5.     
datum uveljavitve sprememb pravil upravljanja obeh krovnih skladov in
navedbo, da se s tem dnem šteje, da so imetniki investicijskih kuponov
izločenega podsklada (navedba imena podsklada) postali imetniki investicijskih
kuponov istega vključenega podsklada (navedba imena podsklada);
6.     
opozorilo, da vključitev podskladov krovnega sklada v drugi krovni sklad
ne bo v nobenem primeru vplivala na VEP podskladov ter na vplačila in izplačila
investicijskih kuponov podskladov;
7.     
kadar je to relevantno opis sprememb davčne obravnave imetnika
investicijskih kuponov;
8.     
opozorilo, da so prospekt z vključenimi pravili upravljanja krovnega
sklada, dokumenti s ključnimi podatki za vlagatelje podskladov in druge
informacije o krovnem skladu, podskladih in vključitvi podskladov v drugi
krovni sklad vlagateljem na voljo na javni spletni strani družbe za
upravljanje, navedbo spletne povezave ter opozorila, da bodo vlagatelju na
njegovo zahtevo ti dokumenti izročeni kot tiskovine.
4. PODROBNEJŠA PRAVILA GLEDE OBJAVE INFORMACIJE IN
NEPOSREDNEGA OBVEŠČANJA IMETNIKOV INVESTICIJSKIH KUPONOV O SPREMEMBI PRAVIL
UPRAVLJANJA VZAJEMNEGA SKLADA
18. člen
(rok objave informacije o spremembi pravil upravljanja
vzajemnega sklada)
Družba za upravljanje informacijo o spremembi pravil
upravljanja vzajemnega sklada objavi v osmih dneh po prejemu soglasja Agencije
k spremembi pravil upravljanja vzajemnega sklada.
19. člen
(vsebina objave informacije o spremembi pravil upravljanja
vzajemnega sklada)
(1) Objava informacije o spremembi pravil upravljanja
vzajemnega sklada mora vsebovati: 
1.     
firmo in sedež družbe za upravljanje, ki upravlja vzajemni sklad; 
2.     
ime vzajemnega sklada, katerega pravila upravljanja se spreminjajo; 
3.     
datum pridobitve soglasja Agencije k spremembi pravil upravljanja; 
4.     
datum začetka veljavnosti spremenjenih pravil upravljanja z navedbo, da
so do tega datuma v veljavi obstoječa pravila upravljanja; 
5.     
navedbo spletne povezave in datuma, od katerega bo vlagateljem dostopno
besedilo sprememb pravil upravljanja in prečiščeno besedilo spremenjenih pravil
upravljanja. V primeru, da so imetniki investicijskih kuponov o spremembi
pravil upravljanja neposredno obveščeni, morata biti besedili dostopni
najpozneje na dan, ko so imetniki investicijskih kuponov o spremembi pravil
upravljanja neposredno obveščeni. 
(2) V primeru, da imetniki investicijskih kuponov o
spremembi pravil upravljanja niso neposredno obveščeni, mora poleg vsebin iz
prvega odstavka tega člena objava informacije o spremembi pravil upravljanja
vzajemnega sklada vsebovati tudi: 
1.     
obrazložitev razloga za spremembo pravil upravljanja; 
2.     
ključne spremembe pravil upravljanja; 
3.     
opredelitev posledic spremembe pravil upravljanja, predvsem z vidika
ocene spremembe stroškov in tveganj za imetnika investicijskega kupona; 
4.     
opozorilo, da bosta vlagatelju na njegovo zahtevo besedilo sprememb
pravil upravljanja in prečiščeno besedilo spremenjenih pravil upravljanja
izročena kot tiskovina.
20. člen
(neposredno obveščanje imetnikov investicijskih kuponov
o spremembi pravil upravljanja vzajemnega sklada)
Če se spremembe pravil upravljanja nanašajo na naložbena
pravila vzajemnega sklada ali na posredne in neposredne stroške povezane z
naložbo v vzajemni sklad, družba za upravljanje v petnajstih dneh po prejemu
soglasja Agencije k spremembi pravil upravljanja vzajemnega sklada vsakemu
imetniku investicijskega kupona vzajemnega sklada pošlje obvestilo o spremembi
pravil upravljanja vzajemnega sklada.
21. člen
(vsebina obvestila o spremembi pravil upravljanja vzajemnega
sklada)
Obvestilo o spremembi pravil upravljanja vzajemnega sklada
mora vsebovati:
1.     
firmo in sedež družbe za upravljanje, ki upravlja vzajemni sklad;
2.     
ime vzajemnega sklada, katerega pravila upravljanja se spreminjajo;
3.     
datum pridobitve soglasja Agencije k spremembi pravil upravljanja;
4.     
obrazložitev razloga za spremembo pravil upravljanja;
5.     
ključne spremembe pravil upravljanja;
6.     
opredelitev posledic spremembe pravil upravljanja, predvsem z vidika
ocene spremembe stroškov in tveganj za imetnika investicijskega kupona;
7.     
kadar je to relevantno natančno obrazložitev učinkov spremenjene
naložbene politike za imetnika investicijskega kupona;
8.     
datum začetka veljavnosti spremenjenih pravil upravljanja z navedbo, da
so do tega datuma v veljavi obstoječa pravila upravljanja;
9.     
opozorilo, da sta besedilo sprememb pravil upravljanja in prečiščeno
besedilo spremenjenih pravil upravljanja vlagateljem na voljo na javni spletni
strani družbe za upravljanje, navedbo spletne povezave in opozorila, da bodo
vlagatelju na njegovo zahtevo ti dokumenti izročeni kot tiskovine.
5. PODROBNEJŠA PRAVILA GLEDE OBJAVE INFORMACIJE IN
NEPOSREDNEGA OBVEŠČANJA IMETNIKOV INVESTICIJSKIH KUPONOV O PRENOSU UPRAVLJANJA
VZAJEMNEGA SKLADA
22. člen
(rok objave informacije o prenosu upravljanja vzajemnega
sklada)
Prevzemna in prenosna družba za upravljanje informacijo o
prenosu upravljanja vzajemnega sklada objavita v osmih dneh po prejemu
dovoljenja Agencije za prevzem upravljanja vzajemnega sklada.
23. člen
(vsebina objave informacije o prenosu upravljanja vzajemnega
sklada)
Objava informacije o prenosu upravljanja vzajemnega sklada
mora vsebovati:
1.     
firmo in sedež prenosne družbe za upravljanje, ki upravlja vzajemni
sklad, katerega upravljanje je predmet prenosa;
2.     
firmo in sedež prevzemne družbe za upravljanje, na katero se prenaša
upravljanje vzajemnega sklada;
3.     
ime vzajemnega sklada, katerega upravljanje je predmet prenosa;
4.     
datum pridobitve dovoljenja Agencije za prenos upravljanja;
5.     
datum, do katerega bosta družbi opravili prenos upravljanja (šteto od
dneva objave informacije o prenosu upravljanja, pri čemer rok ne sme biti
krajši od enega meseca) in z iztekom katerega bodo nastopile pravne posledice
prenosa upravljanja vzajemnega sklada;
6.     
mesto in čas, kjer je mogoče pridobiti dodatne informacije o prenosu
upravljanja vzajemnega sklada.
24. člen
(neposredno obveščanje imetnikov investicijskih kuponov
o prenosu upravljanja vzajemnega sklada)
Prevzemna in prenosna družba za upravljanje morata v
petnajstih dneh po prejemu dovoljenja Agencije za prevzem upravljanja
vzajemnega sklada vsakemu imetniku investicijskega kupona vzajemnega sklada, ki
je predmet prenosa upravljanja, poslati obvestilo o prenosu upravljanja
vzajemnega sklada.
25. člen
(vsebina obvestila o prenosu upravljanja vzajemnega sklada)
(1) Obvestilo o prenosu upravljanja vzajemnega sklada
mora vsebovati:
1.     
firmo in sedež prenosne družbe za upravljanje, ki upravlja vzajemni sklad,
katerega upravljanje je predmet prenosa;
2.     
firmo in sedež prevzemne družbe za upravljanje, na katero se prenaša
upravljanje vzajemnega sklada;
3.     
ime vzajemnega sklada, katerega upravljanje je predmet prenosa;
4.     
datum pridobitve dovoljenja Agencije za prenos upravljanja;
5.     
obrazložitev razloga za prenos upravljanja vzajemnega sklada;
6.     
opredelitev pravnih in drugih posledic prenosa upravljanja;
7.     
datum, do katerega bosta družbi opravili prenos upravljanja (šteto od
dneva objave informacije o prenosu upravljanja, pri čemer rok ne sme biti
krajši od enega meseca) in z iztekom katerega bodo nastopile pravne posledice
prenosa upravljanja vzajemnega sklada;
8.     
mesto in čas, kjer je mogoče pridobiti dodatne informacije o prenosu
upravljanja vzajemnega sklada.
(2) Kadar se upravljanje vzajemnega sklada prenese na
družbo za upravljanje s sedežem v drugi državi članici, prenosna in prevzemna
družba za upravljanje v obvestilu o prenosu upravljanja vzajemnega sklada na
jasen, nedvoumen in povprečnemu vlagatelju razumljiv način predstavita tudi
bistvene razlike v pravni ureditvi in načinu poslovanja med prenosno družbo za
upravljanje in družbo za upravljanje države članice, ki bo prevzela upravljanje
vzajemnega sklada.
26. člen
(združitev objav in obvestil imetnikom investicijskih kuponov
vzajemnega sklada)
Prevzemna in prenosna družba za upravljanje lahko objavo informacije
o spremembi pravil upravljanja in obvestilo imetnikom investicijskih kuponov o
spremembi pravil upravljanja združita z objavo informacije o prenosu
upravljanja vzajemnega sklada in obvestilom imetnikom investicijskih kuponov o
prenosu upravljanja vzajemnega sklada, pri čemer morata skupno obvestilo in
skupna objava vsebovati vse podatke, ki so navedeni v 19., 21., 23. in 25.
členu tega sklepa.
6. PODROBNEJŠA PRAVILA GLEDE OBJAVE INFORMACIJE IN
NEPOSREDNEGA OBVEŠČANJA IMETNIKOV INVESTICIJSKIH KUPONOV O ZAČETKU LIKVIDACIJE
VZAJEMNEGA SKLADA
27. člen
(način objave informacije o začetku likvidacije vzajemnega
sklada)
Likvidacijski upravitelj informacijo o začetku likvidacije
vzajemnega sklada objavi v časopisu in na javni spletni strani družbe za
upravljanje.
28. člen
(vsebina objave informacije o začetku likvidacije vzajemnega
sklada)
Objava informacije o začetku likvidacije vzajemnega sklada mora
vsebovati:
1.     
firmo in sedež likvidacijskega upravitelja;
2.     
ime vzajemnega sklada v postopku likvidacije;
3.     
datum začetka likvidacije;
4.     
razlog za začetek likvidacije;
5.     
opozorilo, da od nastopa razloga za začetek likvidacije ni več mogoče
pristopiti k pravilom upravljanja vzajemnega sklada in izvesti novih vplačil;
6.     
opozorilo, da imetnik investicijskega kupona vzajemnega sklada od
nastopa razloga za začetek likvidacije ne more več zahtevati izplačila odkupne
vrednosti investicijskega kupona, ima pa pravico do izplačila denarne
likvidacijske mase v sorazmernem deležu, ki je enak deležu enot premoženja
vzajemnega sklada, na katere se glasijo njegovi investicijski kuponi, v številu
vseh enot premoženja vzajemnega sklada;
7.     
mesto in čas, kjer je mogoče pridobiti dodatne informacije o poteku
likvidacije vzajemnega sklada.
29. člen
(neposredno obveščanje imetnikov investicijskih kuponov
o začetku likvidacije vzajemnega sklada)
Likvidacijski upravitelj hkrati z objavo iz 27. člena tega
sklepa vsakemu imetniku investicijskega kupona vzajemnega sklada pošlje
obvestilo o začetku likvidacije vzajemnega sklada.
30. člen
(vsebina obvestila o začetku likvidacije vzajemnega sklada)
Obvestilo o začetku likvidacije vzajemnega sklada mora
vsebovati:
1.     
firmo in sedež likvidacijskega upravitelja;
2.     
ime vzajemnega sklada v postopku likvidacije;
3.     
datum začetka likvidacije;
4.     
razlog za začetek likvidacije;
5.     
kratko obrazložitev poteka likvidacije, vključno s predvidenim časom
trajanja likvidacije in njenim vplivom na varnost premoženja imetnikov
investicijskih kuponov;
6.     
opozorilo, da imetnik investicijskega kupona vzajemnega sklada od
nastopa razloga za začetek likvidacije ne more več zahtevati izplačila odkupne
vrednosti investicijskega kupona in izvesti novih vplačil, ima pa pravico do
izplačila denarne likvidacijske mase v sorazmernem deležu, ki je enak deležu
enot premoženja vzajemnega sklada, na katere se glasijo njegovi investicijski
kuponi, v številu vseh enot premoženja vzajemnega sklada;
7.     
opredelitev morebitnih drugih pravic in dolžnosti imetnika investicijskih
kuponov;
8.     
mesto in čas, kjer je mogoče pridobiti dodatne informacije o poteku
likvidacije vzajemnega sklada.
7. PODROBNEJŠA PRAVILA GLEDE NEPOSREDNEGA OBVEŠČANJA
IMETNIKOV INVESTICIJSKIH KUPONOV O PRIPOJITVI VZAJEMNEGA SKLADA K DRUGEMU
VZAJEMNEMU SKLADU
31. člen
(neposredno obveščanje imetnikov investicijskih kuponov
o pripojitvi vzajemnega sklada drugemu vzajemnemu skladu)
(1) Družba za upravljanje prenosnega sklada vsakemu
imetniku investicijskega kupona prenosnega sklada pošlje obvestilo o
pripojitvi, s katerim ga seznani z značilnostmi in poslovanjem prevzemnega
sklada. V obvestilu o pripojitvi navede tudi mesto (najmanj sedež družbe za
upravljanje in natančen elektronski naslov), kjer lahko imetnik investicijskega
kupona prenosnega sklada pridobi dokument s ključnimi podatki za vlagatelje
prevzemnega sklada in navedbo, kje in na kakšen način lahko zahteva, da se mu
dokument s ključnimi podatki za vlagatelje prevzemnega sklada pošlje. Imetniku
mora tudi priporočiti, da dokument s ključnimi podatki za vlagatelje prevzemnega
sklada natančno prebere.
(2) Družba za upravljanje prevzemnega sklada vsakemu
imetniku investicijskega kupona prevzemnega sklada pošlje obvestilo o
pripojitvi, s katerim ga seznani s postopkom pripojitve in vplivom pripojitve
na njegov položaj v prevzemnem skladu. Kadar se zaradi predlagane pripojitve
spremeni dokument s ključnimi podatki za vlagatelje prevzemnega sklada,
obvestilu o pripojitvi navede tudi mesto (najmanj sedež družbe za upravljanje
in natančen elektronski naslov), kjer lahko imetnik investicijskega kupona
prevzemnega sklada pridobi dokument s ključnimi podatki za vlagatelje
prevzemnega sklada in navedbo, kje in na kakšen način lahko zahteva, da se mu
dokument s ključnimi podatki za vlagatelje prevzemnega sklada pošlje. Imetniku
mora tudi priporočiti, da dokument s ključnimi podatki za vlagatelje
prevzemnega sklada natančno prebere.
(3) Kadar se vzajemni sklad združi s KNPVP države
članice, družba za upravljanje vzajemnega sklada v obvestilu o pripojitvi
imetnikom investicijskih kuponov vzajemnega sklada predstavi tudi bistvene
razlike med pravno ureditvijo KNPVP države članice in vzajemnega sklada.
32. člen
(vsebina obvestila o pripojitvi)
Obvestilo o pripojitvi iz prvega oziroma drugega odstavka 31.
člena tega sklepa mora vsebovati:
1.     
firmo in sedež družb za upravljanje, ki upravljajo prenosne in prevzemni
sklad;
2.     
imena investicijskih skladov, ki sodelujejo v postopku pripojitve;
3.     
opis in utemeljitev razlogov za predlagano pripojitev;
4.     
obrazložitev predvidenih posledic pripojitve za imetnika investicijskega
kupona prenosnega sklada, kot jih določa 33. člen tega sklepa, oziroma
obrazložitev predvidenih posledic pripojitve za imetnika investicijskega kupona
prevzemnega sklada, kot jih določa 34. člen tega sklepa;
5.     
opis pravic imetnika investicijskega kupona prenosnega oziroma
prevzemnega sklada, ki vključuje zlasti:
a)   
navedbo, kje in na kakšen način lahko pridobi dodatne informacije v
zvezi s pripojitvijo;
b)   
pojasnilo, kje in na kakšen način lahko vpogleda v revizorjevo poročilo
o pripojitvi oziroma zahteva izročitev njegovega izvoda;
c)   
navedbo, da lahko zahteva izplačilo odkupne vrednosti investicijskega
kupona pod pogoji, ki jih določa 282. člen ZISDU-3 in navedbo skrajnega roka za
uveljavitev te pravice;
6.     
pojasnilo, kako bodo v času od dneva obračuna pripojitve do dneva
izvedbe pripojitve obravnavani natečeni prihodki prenosnega in prevzemnega
sklada;
7.     
opis dejavnikov, ki pomembno vplivajo na uresničevanje pravic imetnika
investicijskega kupona prenosnega oziroma prevzemnega sklada, kar vključuje
najmanj:
a)   
podrobnosti v zvezi z zaustavitvijo vplačil in izplačil pod pogoji, ki
jih določa 282. člen ZISDU-3;
b)   
predvideni datum izvedbe pripojitve.
33. člen
(obrazložitev predvidenih posledic pripojitve za imetnika
investicijskega kupona prenosnega sklada)
(1) Obrazložitev predvidenih posledic pripojitve za
imetnika investicijskega kupona prenosnega sklada iz 4. točke 32. člena
mora vsebovati najmanj:
1.     
opis razlik med pravicami imetnika investicijskega kupona prenosnega
sklada pred in po izvedbi pripojitve;
2.     
kadar se naložbena cilja in naložbeni politiki prenosnega in prevzemnega
sklada pomembno razlikujeta, obrazložitev teh razlik;
3.     
opis vpliva pripojitve na donosnost naložbe imetnika investicijskega
kupona prenosnega sklada;
4.     
kadar sta sintetična kazalnika tveganj in donosa iz dokumentov s
ključnimi podatki za vlagatelje prenosnega in prevzemnega sklada različnih
kategorij ali v spremljajočem opisu opredeljujeta različna bistvena tveganja,
obrazložitev teh razlik;
5.     
primerjavo vseh stroškov in provizij prenosnega in prevzemnega sklada,
navedenih v dokumentih s ključnimi podatki za vlagatelje prenosnega in
prevzemnega sklada;
6.     
kadar ima prevzemni sklad sedež oziroma je oblikovan v drugi državi
članici in je njegova družba za upravljanje upravičena do provizije za
uspešnost njegovega poslovanja, pojasnilo, kako bo po izvedbi pripojitve
zagotovljena poštena obravnava tistih imetnikov investicijskih kuponov
prevzemnega sklada, ki so bili pred izvedbo pripojitve imetniki investicijskih kuponov
prenosnega sklada;
7.     
pojasnilo, koga bodo bremenili stroški, povezani s pripojitvijo;
8.     
kadar se vsebina in način obveščanja imetnikov enot obeh skladov
razlikujeta, obrazložitev teh razlik;
9.     
kadar bo zaradi pripojitve prišlo do spremenjene davčne obravnave
imetnika investicijskega kupona prenosnega sklada, obrazložitev teh sprememb;
10.  
pojasnilo, ali namerava družba za upravljanje prenosnega sklada pred
izvedbo pripojitve izvesti uravnoteženje premoženja prenosnega sklada.
(2) Poleg vsebin iz prvega odstavka tega člena mora
obvestilo o pripojitvi vsebovati tudi:
1.     
pojasnilo, do kdaj lahko imetnik investicijskega kupona prenosnega
sklada še vplača investicijske kupone tega sklada oziroma zahteva izplačilo
njihove odkupne vrednosti;
2.     
pojasnilo, kdaj bo imetnik investicijskega kupona prenosnega sklada, ki
ne bo izkoristil pravice do izplačila odkupne vrednosti investicijskega kupona
iz 282. člena ZISDU-3, pridobil pravice iz naslova imetništva investicijskega
kupona prevzemnega sklada.
(3) Kadar je zaradi pripojitve predvideno denarno
izplačilo imetnikom investicijskih kuponov prenosnega sklada v skladu z 271.
členom ZISDU-3, mora obvestilo o pripojitvi vsebovati tudi podrobnosti v zvezi
z izplačilom razlike in pojasnilo, kdaj in na kakšen način bo izplačilo
izvedeno.
34. člen
(obrazložitev predvidenih posledic pripojitve za imetnika
investicijskega kupona prevzemnega sklada)
Obrazložitev predvidenih posledic pripojitve za imetnika investicijskega
kupona prevzemnega sklada iz 4. točke 32. člena mora vsebovati najmanj:
1.     
obrazložitev, ali bo pripojitev bistveno vplivala na strukturo portfelja
prevzemnega sklada in ali namerava družba za upravljanje prevzemnega sklada
pred ali po pripojitvi izvesti uravnoteženje premoženja prevzemnega sklada;
2.     
opis vpliva pripojitve na donosnost prevzemnega sklada, predvsem v smislu
njenega morebitnega zmanjšanja;
3.     
kadar bo zaradi pripojitve družba za upravljanje prevzemnega sklada
drugače obračunavala stroške in provizije, obrazložitev teh sprememb;
4.     
kadar bo zaradi pripojitve prišlo do spremenjene davčne obravnave
imetnika investicijskega kupona prevzemnega sklada, obrazložitev teh sprememb.
35. člen
(obvezna lastnost povzetka obvestila o pripojitvi)
Kadar obvestilo o pripojitvi vsebuje tudi povzetek bistvenih vidikov
pripojitve, mora povzetek vsebovati sklice na tiste dele obvestila o
pripojitvi, kjer so ti vidiki natančneje obrazloženi.
36. člen
(smiselna uporaba določb v postopku spojitve)
Določbe tega podpoglavja se smiselno uporabljajo tudi, kadar
se združitev dveh ali več vzajemnih skladov opravi po postopku spojitve.
8. PODROBNEJŠA PRAVILA GLEDE OBJAVE INFORMACIJE O
ZAČASNI ZAUSTAVITVI ODKUPA OZIROMA UVEDBI DELNEGA ODKUPA INVESTICIJSKIH KUPONOV
37. člen
(način in rok objave informacije o začasni zaustavitvi
odkupa oziroma uvedbi delnega odkupa investicijskih kuponov vzajemnega sklada)
Družba za upravljanje informacijo o začasni zaustavitvi
odkupa oziroma uvedbi delnega odkupa investicijskih kuponov vzajemnega sklada
objavi na svoji javni spletni strani in v časopisih, ki se prodajajo v vseh
državah, kjer se izvaja trženje investicijskih kuponov vzajemnega sklada.
38. člen
(vsebina objave o začasni zaustavitvi odkupa oziroma uvedbi
delnega odkupa)
(1) Objava informacije o začasni zaustavitvi odkupa
oziroma uvedbi delnega odkupa investicijskih kuponov vzajemnega sklada mora
vsebovati:
1.     
firmo in sedež družbe za upravljanje, ki upravlja vzajemni sklad,
katerega investicijski kuponi so predmet zaustavitve odkupa oziroma v zvezi s
katerim uvaja delni odkup;
2.     
ime vzajemnega sklada;
3.     
kratek opis razlogov za začasno zaustavitev odkupa oziroma uvedbo
delnega odkupa investicijskih kuponov vzajemnega sklada;
4.     
natančen čas zaustavitve odkupa oziroma uvedbe delnega odkupa
investicijskih kuponov vzajemnega sklada;
5.     
predviden čas ponovnega začetka odkupa investicijskih kuponov vzajemnega
sklada;
6.     
pojasnilo, ali bodo investicijski kuponi, za katere so imetniki
investicijskih kuponov že zahtevali izplačilo odkupne vrednosti, a do
zaustavitve odkupa še niso bili izplačani, imetnikom teh investicijskih kuponov
izplačani na način in v rokih, opredeljenih v pravilih upravljanja vzajemnega
sklada; če ne bodo izplačani na način in v rokih, opredeljenih v pravilih
upravljanja vzajemnega sklada, pojasnilo o načinu in predvidenem času izplačil;
7.     
podatke o času in mestu, kjer lahko imetniki investicijskih kuponov dobijo
dodatne informacije o poteku začasne zaustavitve odkupa oziroma uvedbe delnega
odkupa investicijskih kuponov vzajemnega sklada.
(2) Vse nadaljnje objave družbe za upravljanje v zvezi z
začasno zaustavitvijo odkupa oziroma uvedbo delnega odkupa investicijskih
kuponov vzajemnega sklada morajo smiselno vsebovati informacije iz prejšnjega
odstavka tega člena.
9. PODROBNEJŠA PRAVILA GLEDE OBJAVE INFORMACIJE O
ZAČASNEM ZNIŽANJU PROVIZIJE ZA UPRAVLJANJE ODPRTEGA INVESTICIJSKEGA SKLADA 
39. člen
(vsebina objave o začasnem znižanju provizije
za upravljanje)
Objava informacije o začasnem znižanju provizije za
upravljanje odprtega investicijskega sklada mora vsebovati:
1.     
firmo in sedež družbe za upravljanje, ki upravlja odprti investicijski
sklada, v korist katerega se je družba za upravljanje v celoti ali deloma
odpovedala upravičenju do provizije za upravljanje, določene v pravilih
upravljanja odprtega investicijskega sklada;
2.     
ime odprtega investicijskega sklada, na katerega se nanaša začasno
znižanje provizije za upravljanje;
3.     
navedba višine provizije za upravljanje, ki jo bo prejemala družba za
upravljanje;
4.     
navedba obdobja, na katerega se nanaša sprememba višine provizije za
upravljanje;
5.     
mesto in čas, kjer je mogoče pridobiti dodatne informacije o začasnem
znižanju provizije za upravljanje.
IV. NEPOSREDNO OBVEŠČANJE IMETNIKOV INVESTICIJSKIH KUPONOV O
OBRAČUNU VPLAČIL OZIROMA IZPLAČIL V/IZ ODPRTEGA INVESTICIJSKEGA SKLADA
40. člen
(neposredno obveščanje imetnikov investicijskih kuponov
o obračunu vplačil oziroma izplačil v/iz odprtega investicijskega sklada)
(1) Družba za upravljanje vsakemu imetniku
investicijskega kupona odprtega investicijskega sklada najkasneje naslednji
delovni dan po dnevu izvedbe obračuna njegovega vplačila v odprt investicijski
sklad oziroma naslednji delovni dan po dnevu izvedbe obračuna njemu namenjenega
izplačila iz odprtega investicijskega sklada pošlje obvestilo o obračunu
vplačil oziroma izplačil.
(2) Če storitev obračuna vplačil oziroma izplačil enot
premoženja odprtega investicijskega sklada po pooblastilu družbe za upravljanje
opravlja druga oseba (v nadaljnjem besedilu: pooblaščenec), družba za
upravljanje imetniku investicijskega kupona obvestilo o obračunu vplačil
oziroma izplačil pošlje najkasneje naslednji delovni dan po prejemu potrdila o
vplačilu oziroma izplačilu, ki ga družbi za upravljanje posreduje pooblaščenec.
(3) Če se je imetnik investicijskega kupona ob pristopu
k pravilom upravljanja odprtega investicijskega sklada obvezal vplačevati v
odprt investicijski sklad določeno daljše časovno obdobje, lahko družba za
upravljanje imetniku investicijskega kupona pošlje obvestilo iz prvega odstavka
tega člena najmanj enkrat na šest mesecev.
(4) Imetnik investicijskega kupona lahko na podlagi
pisnega dogovora z družbo za upravljanje namesto na način kot ga določajo prvi
do tretji odstavek tega člena in 10. člen tega sklepa obračun vplačil oziroma
izplačil prevzame tudi osebno na sedežu družbe za upravljanje oziroma njeni
poslovalnici. Družba za upravljanje dokazila o tem hrani skupaj z imetnikovo
pristopno izjavo.
41. člen
(vsebina obvestila o obračunu vplačil oziroma izplačil)
(1) Obvestilo o obračunu vplačil oziroma izplačil mora
vsebovati:
1.     
firmo in sedež družbe za upravljanje;
2.     
ime in priimek ter naslov ali firmo in sedež imetnika investicijskega
kupona;
3.     
vrsto posla (vplačilo ali izplačilo);
4.     
ime odprtega investicijskega sklada, katerega enote premoženja so
predmet posla;
5.     
datum in čas prejema vplačila oziroma zahteve za izplačilo ter vrsto
vplačila oziroma izplačila (denarna sredstva in/ali prenosljivi vrednostni
papirji);
6.     
seznam prenosljivih vrednostnih papirjev, ki so predmet vplačila oziroma
izplačila;
7.     
datum izvedbe obračuna vplačila oziroma izplačila;
8.     
število enot premoženja, ki so predmet posla;
9.     
VEP po kateri je bilo obračunano vplačilo oziroma izplačilo enot;
10.  
datum VEP, po kateri je bilo obračunano vplačilo oziroma izplačilo enot;
11.  
nakupno oziroma odkupno vrednost investicijskega kupona;
12.  
skupno vsoto zaračunanih vstopnih in/ali izstopnih stroškov.
(2) Družba za upravljanje mora vlagatelju na njegovo
zahtevo podati informacijo o statusu njegovega vplačila oziroma zahteve za
izplačilo oziroma zahteve za prenos, pri čemer mora opraviti pregled vlagatelja
in pridobiti podatke o njem v skladu s predpisi s področja preprečevanja pranja
denarja in financiranja terorizma.
V. SEZNANJANJE POTENCIALNIH IMETNIKOV ENOT S POMEMBNIMI
DEJSTVI IN OKOLIŠČINAMI
42. člen
(obvezno seznanjanje potencialnih imetnikov enot odprtega
investicijskega sklada)
(1) Od dneva odprave obvestila o spremembi pravil upravljanja,
obvestila o prenosu upravljanja, obvestila o pripojitvi oziroma spojitvi
oziroma obvestila o oblikovanju napajalnega sklada ali obvestila o menjavi
centralnega sklada dalje, mora družba za upravljanje vsakega potencialnega
imetnika enot, ki želi pristopiti k pravilom upravljanja oziroma zahteva
prospekt ali dokument s ključnimi podatki za vlagatelje tega odprtega
investicijskega sklada, opozoriti na pričakovano spremembo v poslovanju
odprtega investicijskega sklada.
(2) V primeru združitve odprtih investicijskih skladov
se šteje, da je družba za upravljanje zadostila pogoju iz prejšnjega odstavka,
če je obvestilo, ki ga je poslala imetnikom enot, kadar tako zahteva ta sklep,
potencialnemu imetniku enot izročila oziroma poslala pred pristopom k pravilom
upravljanja na način kot ga določa 10. člen tega sklepa.
(3) Dolžnost seznanjanja potencialnih imetnikov enot iz
prvega odstavka tega člena preneha:
1.     
v primeru spremembe pravil upravljanja z dnem njene uveljavitve oziroma 
2.     
v primeru prenosa upravljanja z dnem njegove izvedbe oziroma 
3.     
v primeru združitve z dnem njene izvedbe oziroma
4.     
v primeru oblikovanja centralnega sklada ali menjave centralnega sklada
z dnem začetka vlaganj sredstev napajalnega sklada v centralni sklad oziroma z
dnem, ko bo izpostavljenost napajalnega sklada iz naslova naložbe v centralni
sklad presegla izpostavljenost, ki velja za običajne vzajemne sklade.
VI. OBJAVA INFORMACIJE IN NEPOSREDNO OBVEŠČANJE DELNIČARJEV O
ZAČETKU LIKVIDACIJE INVESTICIJSKE DRUŽBE
43. člen
(način in rok objave informacije o začetku likvidacije
investicijske družbe)
Likvidacijski upravitelj v treh delovnih dneh po zasedanju
skupščine investicijske družbe, ki je sprejela sklep o začetku likvidacije, v
časopisu in na javni spletni strani družbe za upravljanje objavi informacijo o
začetku likvidacije investicijske družbe.
44. člen
(vsebina objave informacije o začetku likvidacije
investicijske družbe)
Objava informacije o začetku likvidacije investicijske družbe
mora vsebovati:
1.     
firmo in sedež investicijske družbe, ki je v postopku likvidacije;
2.     
firmo in sedež likvidacijskega upravitelja;
3.     
navedbo organa, ki je sprejel sklep o prenehanju investicijske družbe in
začetku likvidacije;
4.     
datum začetka likvidacije;
5.     
razlog za prenehanje investicijske družbe;
6.     
rok za prijavo terjatev upnikov;
7.     
mesto in čas, kjer je mogoče pridobiti dodatne informacije o poteku
likvidacije investicijske družbe.
45. člen
(neposredno obveščanje delničarjev investicijske družbe
o začetku likvidacije investicijske družbe)
Likvidacijski upravitelj hkrati z objavo iz 43. člena tega
sklepa, vsakemu delničarju investicijske družbe pošlje obvestilo o začetku
likvidacije investicijske družbe.
46. člen
(vsebina obvestila delničarju o začetku likvidacije
investicijske družbe)
Obvestilo o začetku likvidacije investicijske družbe mora
vsebovati:
1.     
firmo in sedež investicijske družbe, ki je v postopku likvidacije;
2.     
firmo in sedež likvidacijskega upravitelja;
3.     
navedbo organa, ki je sprejel sklep o prenehanju investicijske družbe in
začetku likvidacije;
4.     
datum začetka likvidacije;
5.     
razlog za prenehanje investicijske družbe;
6.     
pravne posledice likvidacije in kratko obrazložitev poteka likvidacije
investicijske družbe, vključno s predvidenim časom trajanja likvidacije in
njenim vplivom na varnost premoženja delničarjev;
7.     
rok za prijavo terjatev upnikov;
8.     
mnenje skrbnika k sklepu skupščine investicijske družbe o prenehanju
investicijske družbe in začetku likvidacije;
9.     
mesto in čas, kjer je mogoče pridobiti pridobi dodatne informacije o
poteku likvidacije investicijske družbe.

Priloga:
Navodilo za izračun in prikaz obveznih podatkov v mesečnem poročilu o
poslovanju odprtega investicijskega sklada

Sklep o objavah in neposrednem obveščanju
imetnikov enot (Uradni list RS, št. 100/15) vsebuje naslednji končni določbi:
»VII. KONČNI DOLOČBI
47. člen
(prenehanje uporabe sklepa)
Z dnem uveljavitve tega sklepa se preneha uporabljati Sklep o
objavah in neposrednem obveščanju imetnikov enot (Uradni list RS, št. 33/12,
8/13 in 31/15 – ZISDU-3).
48. člen
(uveljavitev sklepa)
Ta sklep začne veljati petnajsti dan po objavi v Uradnem
listu Republike Slovenije.«.

Sklep o spremembah in dopolnitvah Sklepa o
objavah in neposrednem obveščanju imetnikov enot (Uradni list RS, št. 31/17) vsebuje naslednjo končno določbo:
»KONČNA DOLOČBA
7. člen
Ta sklep začne veljati petnajsti dan po objavi v Uradnem
listu Republike Slovenije.«.

Sklep
o spremembah in dopolnitvah Sklepa o objavah in neposrednem obveščanju
imetnikov enot (Uradni list RS, št. 64/21)
vsebuje naslednjo prehodno in končno določbo:
»PREHODNA IN KONČNA DOLOČBA
3. člen
Družbe za upravljanje pravila upravljanja odprtih
investicijskih skladov uskladijo z določbami tega sklepa ob njihovi prvi
naslednji spremembi.
4. člen
Ta sklep začne veljati petnajsti dan po objavi v Uradnem
listu Republike Slovenije.«.