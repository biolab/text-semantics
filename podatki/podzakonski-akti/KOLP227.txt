A) OBLIGACIJSKI DEL
1. STRANKE KOLEKTIVNE POGODBE
1. člen
To pogodbo sklenejo:
1.     
Na strani delodajalcev:
- 
Holding Slovenske železnice, d.o.o.,
- 
SŽ – Centralne delavnice Ljubljana d.o.o.,
- 
Slovenske železnice – Železniško invalidsko podjetje, d.o.o.
2.     
Reprezentativni sindikati, ki zastopajo večino delavcev včlanjenih v
reprezentativne sindikate v družbah iz 1. točke.
Ti sindikati so:
- 
Sindikat strojevodij Slovenije,
- 
Sindikat delavcev železniške dejavnosti Slovenije,
- 
sindikat železniškega prometa Slovenije,
- 
Sindikat železniškega transporta Slovenije,
- 
Sindikat železničarjev Slovenije,
- 
Sindikat vozovnih preglednikov Slovenije,
- 
Sindikat vzdrževalcev železniških voznih sredstev Slovenije,
- 
Sindikat vzdrževalcev lokomotiv Moste.
2. člen
Z izrazom delodajalec se v nadaljnjem
besedilu štejejo z akti opredeljeni organi družb za katere velja ta pogodba (v nadaljevanju:
družba).
2. STVARNA, OSEBNA IN KRAJEVNA VELJAVNOST KOLEKTIVNE
POGODBE
3. člen
Ta pogodba velja za stranke te pogodbe ter
za vse delavce zaposlene pri njih ter za delavce zaposlene v drugih družbah, v
katerih se za njeno uporabo dogovorita delodajalec in sindikat, ki ima priznan
status reprezentativnosti.
Ta pogodba velja tudi za učence, vajence,
dijake in študente na praktičnem usposabljanju v teh družbah.
Za vodstva družb iz prvega odstavka, ki so
definirana v aktih družb, ne velja tarifna priloga te pogodbe, druge določbe pa
veljajo, če ni njihova uporaba izrecno izključena s pogodbo o zaposlitvi.
Pravice in obveznosti iz te pogodbe imajo
delavci ne glede na dolžino trajanja delovnega razmerja in ne glede na to ali
so sklenili delovno razmerje za določen ali nedoločen čas s polnim ali krajšim
delovnim časom, pri čemer delavec, ki je sklenil delovno razmerje s krajšim
delovnim časom uveljavlja pravice sorazmerno času, za katerega je sklenil delovno
razmerje razen tistih, za katere zakon ali ta pogodba določa drugače.
Ta pogodba velja za območje Republike
Slovenije.
3. ČASOVNA VELJAVNOST KOLEKTIVNE POGODBE
4. člen
Ta pogodba se sklene za nedoločen čas, z
odpovednim rokom 6 mesecev. Objavi se v Uradnem listu Republike Slovenije in v
internem glasilu družbe ali na drug običajen način. Za evidentiranje pogodbe
pri ministrstvu, pristojnem za delo, poskrbi Holding Slovenske železnice,
d.o.o.
Po prenehanju veljavnosti pogodbe se do
sklenitve nove uporabljajo določbe te pogodbe, toda največ 12 mesecev.
Tarifna priloga, ki je sestavni del te
pogodbe in se nanaša na uresničevanje določb tarifnega dela te pogodbe, velja 1
leto.
Tarifna priloga se sprejme vsako leto
najkasneje do 31. 3. za tekoče leto. Če se vsaj 3 mesece pred prenehanjem
veljavnosti tarifne priloge ne začne postopek za spremembe oziroma dopolnitve
priloge, se njena veljavnost avtomatično podaljša za tekoče leto.
4. POZITIVNA IZVEDBENA DOLŽNOST
5. člen
Stranke pogodbe si morajo z vsemi sredstvi,
ki so jim na voljo, prizadevati za pravilno uresničevanje te pogodbe in spoštovanje
njenih določb.
5. NEGATIVNA IZVEDBENA DOLŽNOST
6. člen
Stranke so dolžne opustiti vsako dejanje, ki bi nasprotovalo uresničevanju
te pogodbe.
6. SKLENITEV, SPREMEMBE IN DOPOLNITEV KOLEKTIVNE
POGODBE
7. člen
Postopek za sklenitev nove pogodbe se začne
na pisni predlog ene od strank pogodbe.
Vsaka pogodbena stranka lahko kadar koli
predlaga spremembo oziroma dopolnitev te pogodbe.
Pogodbena stranka, ki želi spremeniti
oziroma dopolniti to pogodbo, predloži drugi stranki svojo obrazloženo pisno zahtevo.
Druga stranka se je dolžna do predloga
opredeliti v 30 dneh po sprejemu zahteve.
Če druga stranka ne sprejme predloga za
spremembo in dopolnitev te pogodbe oziroma se do predloga ne opredeli v 30
dneh, stranka predlagateljica začne postopek pred komisijo za pomirjevanje.
Določbe tretjega, četrtega in petega
odstavka tega člena se smiselno uporabljajo tudi za postopek sklenitve nove
kolektivne pogodbe.
8. člen
Pri sklenitvi, spremembi ali dopolnitvi
pogodbe nastopajo sindikati skupno. Posamezni sindikat lahko kot podpisnik te pogodbe
samostojno zahteva njeno sklenitev, spremembo ali dopolnitev, toda le pod
pogojem, da je pridobil soglasje vseh drugih sindikatov, ki so podpisniki te
pogodbe.
V kolikor soglasja ni pridobil lahko
posamezni sindikat ali sindikati samostojno zahtevajo sklenitev, spremembo ali dopolnitev
kolektivne pogodbe, toda le pod pogojem, da je bilo predhodno izvedeno
pomirjevanje med sindikati in da zastopajo najmanj dve tretjini delavcev
včlanjenih v reprezentativne sindikate v družbi.
Za pomirjevanje iz prejšnjega odstavka se
smiselno uporabljajo 11., 12., 13. in 14. člen te pogodbe.
9. člen
Članstvo delavca v sindikatu se ugotavlja
na podlagi obračuna plačila članarine, ki temelji na pristopnih izjavah zaposlenih
delavcev v družbi. V primeru, da je delavec član dveh ali več sindikatov se
upošteva, da je član tistega sindikata, katerega član je dalj časa.
Za člana sindikata se upošteva tudi
delavca, ki je član sindikata, pa članarine ne plačuje, ker mu začasno mirujejo
pogodbene in druge pravice, zaradi suspenza pogodbe o zaposlitvi.
Pri uporabi 8., 155. in 156. člena te
pogodbe se upoštevajo kot člani sindikata vsi delavci, ki so v delovnem razmerju
v družbah, navedenimi v 1., 2. in 3. alinei 1. točke 1. člena te pogodbe.
7. ENOTNI MINIMALNI STANDARDI
10. člen
Določila in zneski iz te pogodbe in njene
tarifne priloge so obvezni, enotni minimalni standardi za določanje pravic delavcev,
za katere velja ta pogodba.
8. REŠEVANJE KOLEKTIVNIH SPOROV
11. člen
Za reševanje sporov med strankami te
pogodbe, ki jih ni bilo mogoče rešiti z medsebojnimi pogajanji, se ustanovi komisija
za pomirjevanje.
Za tovrstne spore se štejeta interesni spor
in spor o pravicah, ki izvirata iz te pogodbe.
12. člen
V imenu sindikatov lahko v sporu nastopa
vsak sindikat samostojno ali skupaj z drugimi v skladu z 8. členom te pogodbe.
Stranki v sporu imenujeta vsaka po dva
člana komisije za pomirjevanje. Člani komisije sporazumno imenujejo predsednika
komisije kot petega člana iz vrst uglednih znanstvenih, strokovnih in javnih
delavcev.
Komisija za pomirjevanje se imenuje za vsak
primer posebej.
13. člen
Postopek pomirjevanja se ob pogoju iz 11.
člena začne na zahtevo katere koli stranke, najkasneje v roku 30 dni od nastanka
spora.
14. člen
Pomirjevanje velja za neuspešno, če katera
koli stranka pisno izjavi, da ga šteje za neuspešno, kakor tudi če stranka v 30
dneh od podane zahteve ne imenuje člana komisije za pomirjevanje ali če člani
ne imenujejo predsednika komisije.
Vsak sporazum, ki ga stranki dosežeta, mora
biti sklenjen v pisni obliki in obvezuje obe stranki ter se objavi v internem
glasilu družbe ali na drug običajen način.
Sporazum strank dopolnjuje to pogodbo
oziroma nadomešča tiste njene določbe, ki so z njim v nasprotju.
15. člen
Če je pomirjevanje neuspešno, lahko katera
koli stranka sproži postopek pred arbitražo v roku 30 dni od dneva ugotovitve,
da je bilo pomirjevanje neuspešno.
O spornih vprašanjih odloči arbitraža,
najkasneje v roku 30 dni po sprožitvi postopka pred arbitražo.
Arbitraža šteje pet članov in njihovih
namestnikov.
Stranki imenujeta enako število arbitrov in
njihovih namestnikov. Predsednika arbitraže in njegovega namestnika imenujeta
stranki sporazumno izmed priznanih strokovnjakov s področja delovnega prava.
Arbitraža je stalni organ. Delo arbitraže
se podrobneje uredi s poslovnikom.
Tehnične in administrativne pogoje za
izpeljavo arbitražnega postopka zagotavlja delodajalec, ki v primeru, če
sindikati uspejo v postopku, krije tudi vse druge stroške arbitražnega
postopka.
Odločba arbitraže je dokončna in izvršljiva
ter se objavi v internem glasilu družbe ali na drug običajen način.
9. REŠEVANJE INDIVIDUALNIH SPOROV
16. člen
Za reševanje individualnih delovnih sporov
se s to pogodbo ustanovi arbitraža. Arbitraža, na zahtevo delavca, odloča o
vseh individualnih delovnih sporih, razen v sporih, ki se nanašajo na izrečen disciplinski
ukrep opominjevalne narave ali denarno kazen, izrečeno v postopku, v katerem se
je delavec odpovedal pravici do zagovora v skladu z zakonom.
Arbitražo sestavljajo predsednik in
namestnik arbitraže in arbitri iz liste arbitrov, ki so imenovani v skladu s
četrtim in petim odstavkom tega člena.
Funkcijo predsednika arbitraže in njegovega
namestnika opravljata predsednik in namestnik predsednika arbitraže iz 15.
člena te pogodbe.
Stranki imenujeta listo arbitrov s tem, da
vsak sindikat, podpisnik te pogodbe, na listo arbitrov imenuje dva arbitra, delodajalec
pa najmanj šest.
Arbitraža odloča v senatu, ki ga
sestavljajo predsednik ali namestnik predsednika arbitraže ter po dva člana, ki
ju imenujeta delavec in delodajalec iz liste arbitrov iz prejšnjega odstavka
tega člana.
Pred odločitvijo arbitraže je obvezna ustna
obravnava, na katero se vabi delavca in predstavnika delodajalca. Predsednik arbitraže
vodi obravnavo, posvetovanje in glasovanje ter skrbi, da se vsa vprašanja
vsestransko in popolno proučijo in da arbitraža odloči najkasneje v 30 dneh.
Za postopek pred arbitražo se smiselno
uporabljajo določbe zakona, ki ureja postopek pred sodišči pristojnimi za
delovne spore in poslovnik arbitraže.
10. KOMISIJA ZA RAZLAGO KOLEKTIVNE POGODBE
17. člen
Stranke te kolektivne pogodbe imenujejo
petčlansko komisijo za njeno razlago, v katerega dva imenujejo sindikati, dva
delodajalec, petega člana, ki je predsednik, pa imenujejo sporazumno.
Komisija za razlago sprejema razlage in
priporočila.
Razlage komisije pomenijo obvezen način
uporabe in izvajanja določb te pogodbe ter obvezno podlago za odločanje v sporih
o pravicah delavcev in obveznostih delodajalca, ki izvirajo iz te pogodbe in se
objavijo internem glasilu družbe ali na drug običajen način.
Priporočila komisije so strokovni predlogi
strankam te pogodbe za ureditev določenih vprašanj.
11. POSLEDICE KRŠITVE PRAVIC IN DOLŽNOSTI
STRANK
18. člen
Če ena od strank huje krši obveznosti, ki
jih je prevzela s to pogodbo, lahko pogodbi zvesta stranka od nje odstopi.
Odstop je treba drugi stranki predhodno
pisno napovedati v roku, ki pa ne sme biti krajši kot 3 mesece.
Pred iztekom roka iz prejšnjega odstavka od
pogodbe ni mogoče odstopiti.
Po odstopu od pogodbe lahko vsaka stranka
zahteva sklenitev nove pogodbe. 
B) NORMATIVNI DEL
12. RAZVRSTITEV DEL
19. člen
Delodajalec ob
upoštevanju veljavne klasifikacije poklicev razvrsti delovna mesta v devet
tarifnih razredov po zahtevani strokovni izobrazbi, določeni v aktu o
sistemizaciji delovnih mest, in sicer:


Tarifni razred

Opis dela

Delovna mesta


I.

enostavna dela,

za katera se ne zahteva priučevanje in za katera zadostuje
  nedokončana osnovna šola


II.

manj zahtevna dela,

za katera se zahtevajo poleg osnovnošolske izobrazbe, še
  krajši eno – ali večmesečni tečaji


III.

srednje zahtevna dela,

za katera se zahteva do dve leti javno priznanega
  poklicnega ali strokovnega izobraževanja


IV.

zahtevna dela,

za katera se zahteva najmanj dve leti in pol javno
  priznanega poklicnega ali strokovnega izobraževanja


V.

bolj zahtevna dela,

za katera se zahtevajo tri leta javno priznanega
  poklicnega ali strokovnega izobraževanja in mojstrski, delovodski ali
  poslovodski izpit ali za katera se zahteva štiri ali pet let javno priznanega
  strokovnega izobraževanja


VI.

zelo zahtevna dela,

za katera se zahteva višja strokovna izobrazba


 

 

 


VII.

visoko zahtevna dela,

za katera se zahteva visoka strokovna ali univerzitetna
  izobrazba


VIII.

najbolj zahtevna dela,

za katera se zahteva magisterij ali specializacija po
  končanem dodiplomskem izobraževanju


IX.

izjemno pomembna, najbolj zahtevna dela,

za katera se zahteva doktorat znanosti.
 


Delodajalec je dolžan pred sprejemom akta o
sistemizaciji delovnih mest oziroma njegovih spremembah in dopolnitvah pridobiti
in obravnavati mnenje sindikatov in se do tega mnenja pisno opredeliti.
13. POGOJI ZA SKLENITEV POGODBE O ZAPOSLITVI
20. člen
Delodajalec lahko sklene pogodbo o
zaposlitvi s kandidatom, ki izpolnjuje pogoje za opravljanje dela, določene z zakonom,
to pogodbo in splošnim aktom.
21. člen
Delodajalec lahko v splošnem aktu določi
pogoje za sklenitev pogodbe o zaposlitvi glede:
-       
stopnje in smeri strokovne izobrazbe ter znanja in zmožnosti,
-       
delovnih izkušenj, če so te glede na zahtevano strokovno izobrazbo,
znanje in zmožnosti potrebne zaradi vrste zahtevnosti in odgovornosti dela,
-       
strokovnega izpita iz stroke, v katero delo sodi,
-       
odgovornost pri delu,
-       
sposobnosti in lastnosti za opravljanje del,
-       
preizkusa znanja in sposobnosti,
-       
zahtev varstva pri delu,
-       
konkurenčne prepovedi,
-       
zdravstvene sposobnosti,
-       
znanja slovenskega in drugih jezikov,
-       
poskusnega dela v skladu z določili te pogodbe,
-       
pogojev, ki jih morajo izpolnjevati izvršilni železniški delavci in so
določeni s posebnimi predpisi.
22. člen
Delovne izkušnje iz 2. alinee prejšnjega
člena se določijo v aktu o sistemizaciji delovnih mest za posamezno delovno mesto
v trajanju največ:
-       
za dela I., II. in III. stopnje strokovne izobrazbe do enega leta,
-       
za dela IV. in V. stopnje strokovne izobrazbe do treh let,
-       
za dela VI. in VII. stopnje strokovne izobrazbe do pet let,
-       
za dela VIII. in IX. stopnje strokovne izobrazbe od dveh do pet let.
14. OBJAVA DELOVNEGA MESTA
23. člen
Delodajalec v objavi delovnega mesta
navede:
-       
čas, za katerega sklene pogodbo o zaposlitvi,
-       
pogoje za sklenitev pogodbe o zaposlitvi,
-       
rok za prijavo kandidatov v dolžini, določeni z zakonom,
-       
rok, v katerem mora biti kandidat obveščen o izbiri, ki ne sme biti
daljši od 8 dni po opravljeni izbiri.
15. IZBIRA MED KANDIDATI
24. člen
O sklenitvi pogodbe o zaposlitvi z novimi
delavci odloča delodajalec, ki mora prosta delovna mesta javno objaviti, razen v
primerih, ki jih določa zakon.
25. člen
Delodajalec najkasneje v 45 dneh po preteku
roka za prijavo odloči o izbiri izmed prijavljenih kandidatov, ki izpolnjujejo pogoje
za opravljanje dela, za katerega se sklepa pogodba o zaposlitvi. V primeru, ko
gre za vodstvene delavce, s katerimi se sklepa individualna pogodba o
zaposlitvi, pa o izbiri odloči najkasneje v 60 dneh po preteku roka za prijavo.
Delodajalec mora vse prijavljene kandidate
obvestiti o sklenitvi pogodbe o zaposlitvi z izbranim kandidatom v 8 dneh po
sklenitvi pogodbe. Izbrani kandidat nastopi delo z dnem, ki je dogovorjen s pogodbo
o zaposlitvi. Iz upravičenih razlogov lahko delo nastopi pozneje, vendar mora o
njih obvestiti delodajalca.
Opravičeni razlogi ko delavec nastopi delo
pozneje so:
-       
opravičena odsotnost z dela po zakonu,
-       
odsotnost z dela v primerih iz 3., 4., 5., 6. in 9. alinee prvega
odstavka 107. člena te pogodbe,
-       
odsotnost z dela v primerih iz 5., 6., 7., 8., 9., 10., in 11. alinee
prvega odstavka 108. člena te pogodbe,
-       
odsotnost zaradi opravljanja izpitov, ko delavec prvič opravlja izpit
pri izobraževanju za pridobitev višje stopnje strokovne izobrazbe in pri
funkcionalnem izobraževanju,
-       
odsotnost zaradi izobraževanja sindikalnega zaupnika.
Delodajalec je dolžan pred sklenitvijo
pogodbe o zaposlitvi preveriti zdravstveno zmožnost posameznega kandidata za
opravljanje dela na delovnem mestu, za katerega se sklepa pogodba o zaposlitvi.
26. člen
Kandidat, ki ni bil izbran, ima pravico do
vpogleda v podatke, ki so bili z objavo zahtevani kot pogoj za opravljanje dela
in na podlagi katerih je bila opravljena izbira.
Delodajalec je dolžan neizbranemu kandidatu
vrniti vse dokumente, ki mu jih je predložil kot dokaz za izpolnjevanje zahtevanih
pogojev za opravljanje dela.
27. člen
Delodajalec lahko pred izbiro preizkusi
usposobljenost za delo prijavljenih kandidatov, pri čemer določi ustrezen
strokovni način preizkusa.
28. člen
Ko gre za dela pri izvršilnih železniških
delavcev in delavcev, ki neposredno opravljajo dela v cestnem prometu,
delodajalec najprej preizkusi kandidatove posebne zdravstvene in psihofizične
sposobnosti.
29. člen
Za izvedbo preizkusa delodajalec določi
strokovnega delavca, ki mora imeti najmanj isto stopnjo in smer strokovne izobrazbe,
kot se zahteva od kandidata.
16. SKLENITEV POGODBE O ZAPOSLITVI ZA
DOLOČEN ČAS
30. člen
Delodajalec lahko sklene pogodbo o
zaposlitvi za določen čas v primerih in pod pogoji, ki jih določa zakon in se
lahko za enaka dela ponovno sklene največ še enkrat.
Omejitev iz prejšnjega odstavka ne velja v
primerih nadomeščanja začasno odsotnega delavca. V teh primerih veljajo omejitve
določene v zakonu.
31. člen
Za delovna mesta, na katerih je delodajalec
v zadnjih 12 mesecih izpeljal postopek odpovedi pogodbe o zaposlitvi večjemu
številu delavcev ni mogoče skleniti delovnega razmerja za določen čas, razen v
primeru nadomeščanja začasno odsotnega delavca.
17. POGODBA O ZAPOSLITVI
32. člen
Pogodba o zaposlitvi mora, poleg sestavin
opredeljenih v zakonu, vsebovati:
-       
podatke o pogodbenih strankah z navedbo njunega prebivališča oziroma
sedeža,
-       
datum nastopa dela; če datum nastopa dela ni določen se kot datum
nastopa dela šteje datum sklenitve pogodbe o zaposlitvi,
-       
naziv delovnega mesta ali vrsto dela, s kratkim opisom dela, ki ga mora
opravljati po pogodbi o zaposlitvi in za katerega se zahteva enaka stopnja in
smer izobrazbe in drugi pogoji za opravljanje dela v skladu z 21. členom te
pogodbe,
-       
kraj opravljanja dela. Za kraj opravljanja dela se določi najnižjo
organizacijsko enoto, mesto nastopa na delo, kjer se delavec javlja na delo, in
območje, kjer delavec opravlja svoje delo. Glede na naravo dela se kot območje,
kjer delavec opravlja svoje delo, lahko določi: konkreten kraj, območje, ki ga
pokriva posamezna organizacijska enota, območje, ki ga pokriva več organizacijskih
enot ali celotno območje dejavnosti družbe,
-       
čas trajanja pogodbe o zaposlitvi, kjer se navede ali je pogodba
sklenjena za nedoločen ali določen čas,
-       
določilo ali gre za pogodbo o zaposlitvi s polnim ali krajšim delovnim
časom,
-       
določilo o dnevnem ali tedenskem delovnem času in razporeditvi delovnega
časa,
-       
določilo o odmoru, počitku in letnem dopustu oziroma načinu določanja
letnega dopusta,
-       
določilo o načinu izrabe letnega dopusta, če je sklenjena pogodba o
zaposlitvi za določen čas,
-       
tarifni in plačilni razred, v katerega je delovno mest razvrščeno,
-       
določila o znesku osnovne bruto plače v valuti, veljavni v Republiki
Sloveniji, ki pripada delavcu za opravljanje dela po pogodbi o zaposlitvi,
druge elemente za določanje plače delavca, način izplačevanja plače in o
morebitnih drugih plačilih, plačilni dan in plačilno obdobje,
-       
način ugotavljanja delovne uspešnosti (norma, akord, premije,
ocenjevanje itd.),
-       
dolžino odpovednega roka,
-       
poskusno delo (če se zahteva),
-       
pripravništvo (če se delovno razmerje sklepa s pripravnikom),
-       
ukrepi za posebno varstvo delavcev,
-       
izobraževanje,
-       
konkurenčno klavzulo,
-       
zavarovalna doba s povečanjem oziroma obvezno dodatno pokojninsko
zavarovanje,
-       
način spremembe pogodbe o zaposlitvi,
-       
navedbo kolektivnih pogodb, ki zavezujejo delodajalca oziroma splošnih
aktov delodajalca, ki določajo pogoje dela delavca,
-       
druge pravice in obveznosti delodajalca in delavca v primerih, določnih
s to pogodbo in zakonom.
V pogodbi o zaposlitve se glede vprašanj,
navedenih v 7., 8., 12. in 13. alinei prejšnjega odstavka stranki lahko
sklicujeta na veljavne zakone, kolektivne pogodbe oziroma splošne akte delodajalca.
Določilo v pogodbi o zaposlitvi, ki je v
nasprotju z zakonom, kolektivno pogodbo ali splošnim aktom je nično od trenutka
sklenitve pogodbe.
V primeru iz prejšnjega odstavka se
uporabljajo določbe zakona, kolektivnih pogodb oziroma splošnih aktov kot
sestavni del pogodbe o zaposlitvi.
33. člen
Delodajalec pred podpisom pogodbe o
zaposlitvi seznani delavca z vsebino kolektivnih pogodb, ki določajo njegove pravice
in obveznosti.
Te kolektivne pogodbe mora hraniti na
mestu, dostopnem vsem delavcem.
Delavec lahko kadarkoli zahteva vpogled v
kolektivne pogodbe iz prvega odstavka, delodajalec pa mu tega ne sme odreči. 
34. člen
Delodajalec lahko od delavca zahteva, da
spoštuje njegove dodatne zahteve in navodila v zvezi z opravljanjem dela, toda
le pod pogojem, da se dodatne zahteve in navodila nanašajo na delo v okviru
delovnega mesta, za katerega ima delavec sklenjeno pogodbo o zaposlitvi. 
V primeru, ko delodajalec od delavca
zahteva, da opravlja delo izven njegovega delovnega mesta ali bi ta dela
pomenila kršitev predpisov ali povzročilo škodo, ima delavec pravico od delodajalca
zahtevati pisno zahtevo ali pisno navodilo in pravico da tako delo odkloni.
V tem primeru je delavec v razmerju do
delodajalca prost odgovornosti za kršitve pogodbenih in drugih obveznosti iz delovnega
razmerja in odškodninske odgovornosti.
18. SPREMEMBA ALI SKLENITEV NOVE POGODBE O ZAPOSLITVI
ZARADI SPREMENJENIH OKOLIŠČIN
35. člen
Delavec in delodajalec lahko predlagata
spremembo pogodbe o zaposlitvi, ali sklenitev nove pogodbe o zaposlitvi, kadar
se spremenijo okoliščine, ki vplivajo na vsebino veljavne pogodbe o zaposlitvi.
Postopek spremembe pogodbe o zaposlitvi,
ali sklenitev nove pogodbe o zaposlitvi se začne s ponudbo, ki vsebuje kratko
obrazložitev razlogov za ponudbo in predlog sprememb pogodbe o zaposlitvi
oziroma besedilo nove pogodbe o zaposlitvi.
Druga pogodbena stranka je na ponudbo
dolžna odgovoriti v predlaganem roku ali podpisati predlagano spremembo oziroma
novo pogodbo. V odgovoru lahko druga pogodbena stranka poda spreminjevalne
predloge. V tem primeru se pogodbeni stranki lahko dogovorita o končnem
besedilu pogodbe.
Če druga pogodbena stranka na ponudbo, v
roku iz prejšnjega odstavka, ne odgovori ali ne podpiše predloga sprememb oziroma
nove pogodbe, se šteje, da s ponudbo ne soglaša.
19. VARSTVO OSEBNIH PODATKOV
36. člen
Delodajalec lahko od kandidata za
zaposlitev in delavca zahteva in pridobiva zgolj osebne podatke, ki so potrebni
za uresničevanje pravic in obveznosti iz delovnega razmerja, pri čemer mora
spoštovati zakonske omejitve.
Delodajalec je dolžan delavca na njegovo
pisno zahtevo seznaniti s podatki, ki jih o njem zbira oziroma se nanj
nanašajo, ter mu jih posredovati, najkasneje v roku 30 dni od prejete zahteve.
Delodajalec je dolžan zavarovanje osebnih podatkov,
ki jih zbira in hrani v kadrovski in drugih evidencah ob upoštevanju zakonskih
določil, urediti v splošnem aktu.
20. POSKUSNO DELO
37. člen
V pogodbi o zaposlitvi se delavec in
delodajalec lahko dogovorita o poskusnem delu, če je tako opredeljeno v aktu o sistemizaciji
delovnih mest, ki lahko traja največ:
-       
za dela do vključno III. stopnje strokovne izobrazbe 1 mesec,
-       
za dela IV. stopnje strokovne izobrazbe 2 meseca,
-       
za dela V. stopnje strokovne izobrazbe 3 mesece,
-       
za dela VI. in VII. stopnje strokovne izobrazbe 4 mesece,
-       
za dela VIII. in IX. stopnje strokovne izobrazbe 6 mesecev.
38. člen
Delodajalec določi za spremljanje
poskusnega dela strokovnega delavca, ki ima najmanj isto stopnjo strokovne
izobrazbe, kot jo ima delavec na poskusnem delu.
Na predlog strokovnega delavca, ki spremlja
poskusno delo, ga lahko skrajša, toda le v soglasju z delavcem.
Pri sprejemu ocene o uspešnosti poskusnega
dela upošteva delavčevo strokovnost in samostojnost pri delu, kakovost opravljenega
dela ter odnos do dela.
Če delavec po svoji volji odpove pogodbo o
zaposlitvi med poskusnim delom, ima pravico do 7 dnevnega odpovednega roka.
Delodajalec lahko podaljša poskusno delo v
primerih, ko je bil delavec upravičeno odsoten z dela najmanj 10 delovnih dni
brez prekinitve. Podaljša ga za toliko, kolikor je trajala upravičena odsotnost
delavca.
21. PRIPRAVNIŠTVO
39. člen
Delavec, ki prvič začne opravljati delo
ustrezno vrsti in stopnji svoje strokovne izobrazbe, sklene delovno razmerje kot
pripravnik z namenom, da se usposobi za samostojno opravljanje dela.
Delovno razmerje se sklene za določen čas.
Pripravništvo opravljajo delavci, ki so
zaključili:
-       
srednje poklicno izobraževanje (pri nedualnem sistemu izobraževanja),
-       
srednje strokovno izobraževanje,
-       
višje strokovno izobraževanje,
-       
visoko strokovno izobraževanje in
-       
univerzitetno izobraževanje.
Pripravništvo za delavce do vključno V.
stopnje strokovne izobrazbe lahko traja največ 3 mesece, za delavce z višjo
stopnjo strokovne izobrazbe od V., pa največ šest mesecev.
Delodajalec lahko trajanje pripravništva
skrajša, vendar največ do ene polovice prvotnega trajanja.
40. člen
Delodajalec podaljša pripravniško dobo
delavcu, ki je bil opravičeno odsoten:
-       
za dela V. stopnje strokovne izobrazbe najmanj 14 dni
-       
za dela VI. stopnje strokovne izobrazbe najmanj 21 dni
-       
za dela VII. stopnje strokovne izobrazbe najmanj 28 dni.
Pripravništvo se podaljša za toliko časa,
kolikor traja opravičena odsotnost delavca.
41. člen
Pripravništvo se lahko sorazmerno podaljša,
če pripravnik dela s krajšim delovnim časom od polnega, in sicer tako, da se s
podaljšanjem doseže fond ur, ki je predviden za pripravništvo s polnim delovnim
časom.
42. člen
Pripravništvo poteka po programu, ki ga
pripravi delodajalec.
Program je sestavljen iz strokovnega in
splošnega dela.
Strokovni del pripravništva obsega zahteve
iz opisa delovnega mesta oziroma več delovnih mest, za katera se pripravnik usposablja.
Splošni del programa pripravništva obsega
načrt seznanitve pripravnika z organiziranostjo, delovnimi procesi in vsebinami
dela v tistih organizacijskih enotah, ki so s procesi dela povezani z
organizacijsko enoto, kjer pripravnik opravlja pripravništvo.
43. člen
Pripravnik se v času pripravništva
usposablja pod vodstvom mentorja in inštruktorja ali več inštruktorjev, ki ju določi
delodajalec, pri čemer upošteva njune strokovne in pedagoško- andragoške
sposobnosti.
Mentor je lahko praviloma le delavec, ki
ima najmanj enako stopnjo strokovne izobrazbe, kot jo ima pripravnik in je strokovnjak
na področju, za katero se pripravnik usposablja.
Inštruktor je strokovnjak za določeno
področje dela, ki je sposoben usposabljati pripravnika v skladu s programom. 
44. člen
S sklepom o imenovanju mentorja in
inštruktorja se določijo naloge oziroma dolžnosti med opravljanjem
pripravništva.
45. člen
Ob koncu pripravništva mora pripravnik
opraviti izpit, ki je sestavni in zaključni del pripravništva.
Pripravniški izpit vsebuje preizkus znanja
iz področja dela, za katero se je pripravnik usposabljal.
Delodajalec zagotovi pripravniku najmanj 30
dni pred iztekom pripravniške dobe opravljanje pripravniškega izpita, pred
iztekom pripravniške dobe pa tudi njegovo morebitno ponavljanje.
Če pripravnik ne opravi pripravniškega
izpita, ga ima pravico ponovno opravljati v roku, ki ne sme biti krajši od 15 dni
in ne daljši od 30 dni.
Če pripravnik tudi po ponovitvi
pripravniškega izpita ne opravi oziroma se iz neopravičenih razlogov ne prijavi
k opravljanju pripravniškega izpita, mu preneha delovno razmerje v skladu z
zakonom.
46. člen
Pripravnik opravlja pripravniški izpit pred
izpitno komisijo, ki mora imeti liho število članov (najmanj 3).
Člani izpitne komisije morajo imeti
praviloma najmanj isto stopnjo strokovne izobrazbe kot pripravnik in morajo
biti strokovnjaki za področje dela, za katero se je pripravnik usposabljal.
Po končanem opravljanju pripravniškega
izpita se pripravniku izda potrdilo, iz katerega je razvidno ali je
pripravniški izpit opravil ali ne.
47. člen
Pripravništva ni treba opravljati delavcu,
ki je pri nadaljnjem izobraževanju ob delu ali iz dela dosegel višjo stopnjo izobrazbe
v okviru svojega poklica ali stroke, razen če poseben zakon ne določa drugače.
48. člen
Izvršilni železniški delavci opravljajo
pripravništvo in pripravniški izpit v skladu s posebnimi predpisi.
22. OPRAVLJANJE DRUGEGA DELA
a) Opravljanje drugega dela
49. člen
Delodajalec lahko od delavcu, v primeru
izjemnih okoliščin, ki jih določa zakon, pisno odredi, da začasno opravlja tudi
druga dela ter dela v drugem kraju, ne le dela na delovnem mestu in kraju, za
katera je sklenil pogodbo o zaposlitvi, toda le pod pogojem:
-       
da ima delavec za ta dela potrebna znanja in zmožnosti,
-       
da to delo traja le toliko časa, dokler trajajo izjemne okoliščine,
-       
da se upošteva 50. člen te pogodbe.
Za izjemne okoliščine, v primeru
ogroženosti premoženja delodajalca, ki jih določa zakon, se štejejo resne
nesreče, nesreče in incidenti v železniškem prometu, ki so določeni s posebnimi
predpisi, sprejetimi na podlagi zakona, ki določa pogoje za varen, urejen in
neoviran javni železniški promet.
Ne glede na določbo prejšnjega odstavka,
lahko delodajalec, pod pogoji iz prvega odstavka, delavcu pisno odredi, da v
okviru svoje najnižje organizacijske enote in območja, kjer delavec opravlja
svoje delo, ki je določeno s pogodbo o zaposlitvi, začasno opravlja tudi druga
dela ter dela v drugem kraju, ne le dela na delovnem mestu in kraju, za katera
je sklenil pogodbo o zaposlitvi, v primeru:
-       
nadomeščanja začasno odsotnega delavca (bolniška odsotnost, letni dopust
in druge odsotnosti z dela v skladu z zakonom in to pogodbo),
-       
nenadnega bistveno povečanega obsega dela.
Pisno odredbo o začasnem opravljanju
drugega dela ter dela v drugem kraju mora delodajalec delavcu izdati najkasneje
3 dni pred pričetkom opravljanja drugega dela ter dela v drugem kraju, razen v
primerih nadomeščanja začasne odsotnosti drugega delavca, ko lahko odredbo izda
najkasneje ob koncu zadnje izmene. V primerih iz drugega odstavka tega člena,
se lahko pisna odredba izda tudi naknadno, toda najkasneje naslednji dan po
zaključku dela.
b) Sprememba kraja opravljanja dela, ki
ga določa pogodba o zaposlitvi
50. člen
Delodajalec ne sme delavcu spremeniti kraja
opravljanja dela, določenega v pogodbi o zaposlitvi, brez njegove privolitve, v
tehle primerih:
-       
če bi po zdravnikovem mnenju taka razporeditev lahko bistveno vplivala
na poslabšanje delavčevega zdravja,
-       
če nima zagotovljenega prevoza z javnimi prevoznimi sredstvi ali
prevoznimi sredstvi delodajalca,
-       
če pot na delo in z dela traja v normalnih okoliščinah z javnimi
prevoznimi sredstvi več kot 1,5 ure,
-       
če bi se bistveno poslabšale življenjske razmere delavca ali njegove
družine oziroma so v slednji nastale izjemne okoliščine, o katerih poda mnenje
služba za socialno delo v družbi,
-       
če ima mati delavka otroke, stare do 7 let, oziroma, če imajo delavci
samohranilci otroke, stare do 10 let,
-       
če delavec neguje in skrbi za težje telesno ali težko duševno
prizadetega družinskega člana,
-       
če gre za invalida II. kategorije,
-       
če gre za invalida III. kategorije ter delavca, ki dela s skrajšanim
delovnim časom, in njegova pot na delo in z dela traja v normalnih okoliščinah
z javnimi prevoznimi sredstvi več kot 1 uro,
-       
če gre za delavko, staro nad 50 let in delavca, starega nad 55 let,
-       
če bi bilo delavcu onemogočeno izobraževanje za višjo stopnjo strokovne
izobrazbe in se že izobražuje,
-       
če gre za sindikalnega zaupnika, člana sveta delavcev ali člana
nadzornega sveta družbe.
Delodajalec lahko delavcu spremeni kraj
opravljanja dela brez njegove privolitve v primeru iz 3. in 8. alinee pod pogojem,
da mu v kraju, v katerega je napoten, zagotovi enakovredne bivalne razmere in
možnost za šolanje otrok (osnovno šolstvo).
V čas trajanja poti na delo in z dela iz 3.
in 8. alinee prvega odstavka se, poleg časa, potrebnega za prevoz z javnimi prevoznimi
sredstvi, šteje tudi čas individualnega prihoda delavca od doma do postajališča
oziroma od postajališča do doma, in sicer za vsak kilometer oddaljenosti 2
minuti.
Če delodajalec delavcu brez njegove
privolitve spremeni kraj opravljanja dela, v primeru iz 3. in 8. alinee prvega
odstavka, ko pot na delo in z dela presega 1,5 ure oziroma 1 uro, se čas poti,
ki presega 1,5 oziroma 1 uro, šteje v polni delovni čas in v čas trajanja
izmene.
c) Opravljanje drugega dela delavca
invalida, delavca z zmanjšano delovno zmožnostjo in delavca, ki ne izpolnjuje
zdravstvenih pogojev, določenih s posebnimi predpisi
51. člen
Delodajalec mora zagotoviti opravljanje
drugega ustreznega dela delavcu invalidu, delavcu z zmanjšano delovno zmožnostjo
in delavcu, ki ne izpolnjuje zdravstvenih pogojev določenih s posebnimi
predpisi, v 15 dneh po dokončnosti odločbe pokojninskega ali zdravstvenega
organa, s katero je ugotovljena invalidnost, zmanjšana delovna zmožnost delavca
oziroma neizpolnjevanje zdravstvenih pogojev, določenih s posebnimi predpisi.
Druge pravice uveljavlja delovni invalid v
skladu z zakonom in to pogodbo.
52. člen
Delavci, pri katerih je prisotna neposredna
nevarnost za nastanek invalidnosti, ter delavci, ki ne izpolnjujejo
zdravstvenih pogojev, določenih s pravilnikom o posebnih zdravstvenih pogojih,
ki jih morajo izpolnjevati izvršilni železniški delavci in nimajo statusa
delovnih invalidov, imajo razen pravice do opravljanja drugega ustreznega dela
in pravice do poklicne rehabilitacije, če je ta potrebna za opravljanje drugega
dela, tudi pravico do denarnih nadomestil v skladu s to pogodbo.
53. člen
Postopek za ugotovitev zdravstvenega stanja
iz prejšnjega člena lahko sproži delodajalec na predlog zdravstvenega zavoda,
ki opravlja preventivne zdravstvene preglede, ali delavec na podlagi zdravstvene
dokumentacije, ki jo predloži zdravstvenemu zavodu po osebnem zdravniku.
Delavec in delodajalec imata v 3 dneh po
izdaji odločbe zdravstvenega organa in mnenja zdravstvenega zavoda pravico
zahtevati presojo ocene delovne zmožnosti.
Na podlagi predloženega odločbe
zdravstvenega organa in mnenja zdravstvenega zavoda, delodajalec v 15 dneh odloči
o pravicah iz prejšnjega člena, pri čemer upošteva mnenje pristojnih strokovnih
služb v družbi.
54. člen
V primeru iz 51., 52., petega odstavka 126.
člena in 134. člena te pogodbe, se šteje kot drugo ustrezno delo, delo na
delovnem mestu za katerega se zahteva enaka stopnja strokovne izobrazbe in za
katerega delavec izpolnjuje zdravstvene pogoje ter drugo delo za katero se
zahteva nižja strokovna izobrazba, če delavec s tem soglaša.
č) Sprememba delodajalca
55. člen
Če delavcu v dveh letih od dneva spremembe
delodajalca preneha delovno razmerje zaradi stečaja ali likvidacije podjetja
ali delodajalca prevzemnika, se delodajalec prenosnik zavezuje, da jih ponovno
sprejme v delovno razmerje za nedoločen čas s polnim delovnim časom.
d) Vročitev pisanj
56. člen
Delodajalec vsako pisanje, ki ga izda
delavcu v zvezi s pravicami in obveznostmi iz delovnega razmerja, v skladu s to
pogodbo, na zahtevo delavca vroči tudi sindikatu v presojo.
23. DELO NA DOMU
57. člen
Medsebojna razmerja, pravice, obveznosti in
pogoji opravljanja dela na domu se, v skladu z zakonom in to pogodbo, uredijo s
pogodbo o zaposlitvi.
Delodajalec in delavec določita s pogodbo o
zaposlitvi nadomestilo za uporabo delavčevih sredstev najmanj v višini amortizacije.
Tako delavcu, ki dela na domu, kot delavcu,
ki dela v družbi, delodajalec zagotavlja enake upravljavske pravice, varne
delovne razmere in varno delovno okolje. Delodajalec je dolžan nadzorovati
varnost pri delu, delavec, ki dela na domu, pa mu je dolžan to omogočiti.
24. ODPOVED POGODBE O ZAPOSLITVI VEČJEMU ŠTEVILU
DELAVCEV IZ POSLOVNIH RAZLOGOV
58. člen
Razlogi za odpoved pogodbe o zaposlitvi
večjemu številu delavcev iz poslovnih razlogov nastopijo v primeru prenehanja potreb
po opravljanju določenega dela zaradi ekonomskih, organizacijskih, tehnoloških,
strukturnih ali podobnih razlogov na strani delodajalca.
59. člen
Delodajalec lahko določa delavce, katerih
delo postane nepotrebno (v nadaljevanju: presežni delavci) ter število in
kategorije delavcev, le v skladu z zakoni, kolektivnimi pogodbami, ki
zavezujejo delodajalca in to pogodbo. 
60. člen
Pri določanju presežnih delavcev je
delodajalec dolžan upoštevati naslednje izločilne kriterije:
1.     
STROKOVNA IZOBRAZBA
Prvi izločilni kriterij je strokovna
izobrazba. Prednost pri ohranitvi delovnega razmerja ima delavec, ki ima
zahtevano stopnjo strokovne izobrazbe. V primeru, da se primerjata delavca z
isto stopnjo strokovne izobrazbe, vendar različne smeri, ima prednost delavec,
ki ima potrebno strokovno izobrazbo ustrezne smeri za delo, ki ga opravlja.
Šteje se, da ima ustrezno strokovno
izobrazbo delavec, ki izpolnjuje pogoje glede strokovne izobrazbe, opredeljene v
veljavnih pravilnikih in drugih zakonskih in podzakonskih predpisih in opravlja
dela, za katera se ta strokovna izobrazba zahteva.
2.     
DELOVNA USPEŠNOST
Kot drugi izločilni kriterij se upošteva
delovna uspešnost delavca. V postopku ugotavljanja presežnih delavcev se kot uspešnost
delavca upošteva ocena delovne uspešnosti za zadnje ocenjevalno obdobje pred
začetkom ugotavljanja presežnih delavcev izdelana v skladu z splošnim aktom iz
171. člena te pogodbe.
Ocena delovne uspešnosti iz prejšnjega
odstavka tega člena se kot izločilno merilo pri ugotavljanju presežnih delavcev
uporablja vključno do povprečne ocene 1,9. Pri delavcih, ki so ocenjeni s
povprečno oceno 2,0 ali več, se preide na uporabo naslednjega izločilnega
merila.
3.     
DELOVNE IZKUŠNJE V DRUŽBI
Kot tretji
izločilni kriterij se upoštevajo delovne izkušnje v družbah iz 1., 2. in 3.
alinee 1. točke 1. člena te pogodbe. Prednost pri ohranitvi delovnega razmerja
ima delavec, ki doseže večje število točk po naslednjih kriterijih: 


 

v družbi

na enakih oziroma
  podobnih delih


Do 3 let

7,0

3


Nad 3 do 7 let

13,5

6


Nad 7 do 12 let

22,5

10


Nad 12 do 15 let

25,5

12


Nad 15 do 25 let

31,5

14


Nad 25 let

45,0

20


Enaka ali podobna
dela so dela na istem delovnem mestu in enaka ali podobna dela po vsebini na
delovnem mestu iste stopnje zahtevnosti ali ene stopnje višje ali nižje
zahtevnosti.
4.     
SKUPNA DELOVNA DOBA
Kot četrti izločilni kriterij se upošteva
delavčeva skupna delovna doba. Prednost pri ohranitvi delovnega razmerja ima delavec
z daljšo delovno dobo.
5.     
SOCIALNI POLOŽAJ IN ZDRAVSTVENO STANJE
Kot peti izločilni kriterij se upoštevata
socialni položaj in zdravstveno stanje delavca. Prednost pri ohranitvi
delovnega razmerja ima delavec, ki ima večji seštevek točk po naslednjih kriterijih:
A.    
Povprečna plača na družinskega člana
- 
nad dve minimalni plači v Republiki Sloveniji 0,2
- 
od 1,5 do 2 minimalne plače v Republiki Sloveniji 0,4
- 
od 1 do 1,5 minimalne plače v Republiki Sloveniji 0,6
- 
od 0,7 do 1 minimalne plače v Republiki Sloveniji 0,8
- 
manj kot 0,7 minimalne plače v Republiki Sloveniji 1,0
B.    
Nepreskrbljeni otroci
- 
en otrok 0,2
- 
dva otroka 0,4
- 
trije otroci 0,6
- 
štirje otroci 0,8
- 
pet ali več otrok 1,0
C.    
Število zaposlenih družinskih članov
- 
več kot dva zaposlena 0,2
- 
dva zaposlena 0,4
- 
en zaposlen 1,0
Č.   Zdravstveno stanje
- 
delavci s telesno okvaro od vključno 70% dalje 5,0
- 
delavci s telesno okvaro od vključno 50% do 70% 4,5
- 
delavci s telesno okvaro do 50% 3,0
- 
delavci s težjimi kroničnimi obolenji (božjast, sladkorna bolezen,
duševne bolezni, težja revmatična obolenja, maligna obolenja ipd.) 2,5.
6.     
STARŠI Z MLADOLETNIMI OTROKI
Kot šesti izločilni kriterij se upošteva
starše z mladoletnimi otroki. Prednost pri ohranitvi delovnega razmerja ima
delavec, ki je edini hranitelj družine z mladoletnimi otroki, v nadaljevanju pa
delavec, ki ima tri ali več mladoletnih otrok.
61. člen
Delodajalec lahko ugotavlja presežne
delavce le po predhodni temeljiti analizi vzrokov in posledic te odločitve ter po
racionalni delitvi dela v družbi, o katerih pripravi pisno poročilo in ga
posreduje sindikatom.
Na tej podlagi odloči o številu in
kategorijah presežnih delavcev na ravni družbe ali po posameznih skupinah
organizacijskih enot, ki se določijo po lokacijskem načelu ali po posameznih
organizacijskih enotah.
62. člen
Pri določanju presežnih delavcev se v isto
kategorijo uvrstijo vsi delavci, ki delajo na takih delovnih mestih, za katera izpolnjujejo
pogoje za opravljanje dela.
63. člen
Delodajalec mora takoj po ugotovitvi
obstoja presežnih delavcev o tem pisno obvestiti sindikate. V obvestilu mora opredeliti
število in kategorije nepotrebnih delavcev in rok, v katerem bo prenehala
potreba po delu delavcev.
Obvestilu mora priložiti:
-       
pisno poročilo o številu delavcev zaposlenih za nedoločen oziroma
določen čas,
-       
pisno poročilo o številu izvajalcev, ki v družbi opravljajo storitve na
podlagi napotnic študentskega servisa in drugih pogodb civilnega prava,
-       
pisno poročilo o dejanski zasedenosti obstoječih delovnih mest in
načrtovani optimalni zasedbi,
-       
pisno poročilo o pomanjkanju delavcev na posameznih delovnih mestih,
-       
pisno poročilo o možnostih za prekvalifikacijo in dokvalifikacijo posameznih
kategorij delavcev,
-       
pisno poročilo o možnosti za skrajševanje delovnega časa v družbi,
-       
seznam delavcev, ki jim v skladu z zakonom in to pogodbo ne more ali
lahko samo s soglasjem preneha delovno razmerje.
64. člen
Od prejema pisnega obvestila mora
delodajalec sindikatom zagotoviti najmanj 15 delovnih dni za proučitev nastalih
razmer in za oblikovanje pisnih stališč in mnenj, do katerih se mora
delodajalec v 8 dneh pisno opredeliti.
65. člen
Delodajalec ne sme ugotavljati presežnih
delavcev na tistih delih, kjer ima sklenjene pogodbe z zunanjimi izvajalci,
najeta tuja delovna sredstva ali sklenjene pogodbe civilnega prava in bi ta
dela lahko opravljali delavci, ki bi ostali brez dela.
66. člen
Na podlagi ugotovitve o obstoju presežnih
delavcev in določitve poimenskega seznama presežnih delavcev mora delodajalec
sprejeti program reševanja presežnih delavcev, ki mora vsebovati:
-       
razloge za prenehanje potreb po delu delavcev,
-       
ukrepe za preprečitev ali kar največjo omejitev prenehanja delovnega
razmerja delavcev, pri čemer mora delodajalec preveriti možnost nadaljevanja
zaposlitve pod spremenjenimi pogoji,
-       
poimenski seznam presežnih delavcev,
-       
ukrepe in merila za izbiro ukrepov za omilitev škodljivih posledic
prenehanja delovnega razmerja, kot so: ponudba zaposlitve pri drugem
delodajalcu, zagotovitev denarne pomoči, zagotovitev denarne pomoči za začetek
samostojne dejavnosti, dokup zavarovalne dobe ipd.,
-       
podrobne opredelitve pravic posameznih presežnih delavcev.
67. člen
Program reševanja mora biti finančno
ovrednoten, delodajalec pa je dolžan v skladu s sprejetim programom zagotoviti vsa
potrebna finančna sredstva.
68. člen
Delodajalec je dolžan pri izdelavi in
sprejemu programa reševanja presežnih delavcev zagotoviti sodelovanje
sindikatov.
Njihovo sodelovanje zagotovi tako, da
predstavnike sindikatov vključi v delovno skupino za pripravo osnutka oziroma predloga
programa ter obravnava njihova stališča, mnenja in predloge, do katerih se mora
pred sprejemom programa pisno opredeliti. Delovna skupina mora končni predlog
pripraviti najkasneje v 30 dneh.
Če delodajalec pri pripravi in sprejemu
programa reševanja presežnih delavcev ne upošteva stališč, mnenj in predlogov sindikatov
ali če ne zagotovi njihovega sodelovanja v skladu s prejšnjim odstavkom tega
člena, lahko sindikati v 8 dneh od dneva, ko jim je bil vročen program
reševanja presežnih delavcev, sprožijo postopek pred arbitražo, imenovano v
skladu s 15. členom te pogodbe.
Postopek pred arbitražo se sproži tako, da
sindikat svojo pisno zahtevo po sprožitvi postopka s priporočeno pošto naslovi na
predsednika arbitraže. 
69. člen
Če sindikati v roku, določenem v tretjem
odstavku prejšnjega člena, ne sprožijo postopka pred arbitražo, je program dokončen.
70. člen
Predsednik arbitraže skliče prvo sejo dan
po prejemu pisne zahteve po sprožitvi postopka iz 68. člena te pogodbe. 
Arbitraža lahko odloči tako, da sprejeti
program reševanja presežnih delavcev razveljavi, spremeni ali potrdi.
Ob razveljavitvi je delodajalec dolžan
pričeti postopek za sprejem novega programa reševanja presežnih delavcev.
Ob potrditvi z morebitnimi spremembami
postane program dokončen in izvršljiv.
71. člen
Kadar delodajalec v arbitražnem postopku
zaradi neimenovanja svojih članov arbitraže ali njihove neudeležbe na sejah
arbitraže ali na kakšen drug način onemogoči delovanje arbitraže, se šteje, da
program reševanja presežnih delavcev v tem primeru ni sprejet.
72. člen
Če arbitraža ob izpolnjevanju dolžnosti
delodajalca iz prejšnjega člena v 8 dneh po sprožitvi postopka ne odloči, je program
reševanja presežnih delavcev sprejet.
73. člen
Delodajalec je dolžan delavce obveščati o
vseh dejavnostih, povezanih z nastankom in reševanjem presežnih delavcev, ti pa
morajo biti osebno seznanjeni z možnimi načini reševanja svojega
delovnopravnega položaja.
74. člen
Delodajalec odloči o prenehanju delovnega
razmerja in pravicah iz programa reševanja presežnih delavcev.
75. člen
Delodajalec lahko presežnemu delavcu,
zaradi poslovnih razlogov, odpove pogodbo o zaposlitvi z naslednjim odpovednim rokom:
-       
45 dni, če ima delavec manj kot pet let delovne dobe pri delodajalcu,
-       
60 dni, če ima delavec najmanj pet let delovne dobe pri delodajalcu,
-       
90 dni, če ima delavec najmanj 15 let delovne dobe pri delodajalcu,
-       
150 dni, če ima delavec najmanj 25 let delovne dobe pri delodajalcu.
Za delovno dobo pri delodajalcu se šteje
delavčeva skupna delovna doba, v družbah iz 1., 2. in 3. alinee 1. točke 1.
člena te pogodbe.
76. člen
Odpovedni rok za delavce iz 1., 2., 3. in
4. alinee 79. člena te pogodbe začne teči, ko se delavec vrne na delo oziroma
bi se moral vrniti na delo, za delavce iz 5. in 6. alinee istega člena pa začne
ta rok teči 2 leti po preteku njihovega mandata.
77. člen
Delavcu, ki v primeru odpovedi pogodbe o
zaposlitvi s hkratno ponudbo nove pogodbe o zaposlitvi, odkloni sklenitev nove
pogodbe o zaposlitvi za drugo ustrezno delovno mesto, preneha delovno razmerje
v skladu z zakonom.
78. člen
V primeru, ko delodajalec odpoveduje
pogodbo o zaposlitvi delavcu zaradi poslovnih razlogov in ko se delodajalec in
delavec dogovorita za ustrezno denarno povračilo namesto odpovednega roka, le
to ne more biti nižje od plače, ki bi jo delavec prejel, če bi v času
odpovednega roka delal.
79. člen
Zaradi poslovnih razlogov v družbi delovno
razmerje ne preneha:
-       
delavcu v času, ko je zaradi bolezni odsoten z dela,
-       
delavki v času nosečnosti ter ves čas ko doji otroka in staršem v času,
ko izrabljajo starševski dopust v obliki polne odsotnosti z dela in še en mesec
po izrabi tega dopusta,
-       
delavki z otrokom do 3 let starosti,
-       
delavki oziroma delavcu med dopustom za nego in varstvo otroka,
-       
delavskemu direktorju, delavcu članu nadzornega sveta, sveta delavcev,
delavskemu zaupniku, delavcu, ki za potrebe sveta delavcev svoje delo opravlja
poklicno in voljenemu ali imenovanemu sindikalnemu zaupniku med opravljanjem njegove
funkcije in 2 leti po prenehanju opravljanja funkcije,
-       
delavcu, izvoljenemu v predstavniške organe oblasti,
-       
delavcu v času poskusnega dela,
-       
delavcu v času pripravništva.
80. člen
Delovno razmerje presežnemu delavcu ne more
prenehati brez soglasja delavca:
-       
delavcu invalidu, razen v primerih, pod pogoji in na način, kot je
določeno z zakonom,
-       
enemu izmed zakoncev v primeru, ko sta zaposlena v isti družbi. V tem
primeru je delodajalec dolžan upoštevati njuno skupno odločitev. Če njune
skupne odločitve ni, se pri določitvi presežnih delavcev upoštevajo kriteriji
iz 60. člena te pogodbe,
-       
delavcu, čigar zakonec je kot nezaposlen prijavljen na Zavodu za
zaposlovanje ali če mu teče odpovedni rok zaradi odpovedi pogodbe o zaposlitvi
iz poslovnega razloga, razloga nesposobnosti zaradi neizpolnjevanja pogojev za
opravljanje dela, določenih z zakonom ali izvršilnimi predpisi, izdanimi na
podlagi zakona, zaradi česar delavec ne more izpolnjevati pogodbenih ali drugih
obveznosti iz delovnega razmerja, v primeru stečaja, prisilne poravnave ali
likvidacije podjetja,
-       
delavcu, ki je v družini edini v delovnem razmerju,
-       
delavki oziroma delavcu samohranilcu z otrokom do 15 let starosti ali z
otrokom z zmerno ali težje motenim v duševnem ali telesnem razvoju,
-       
delavcu, staremu nad 55 let in delavki, ki ima status starejšega delavca
v skladu z zakonom, ki ureja delovna razmerja in ne glede na 134. člen te
pogodbe, če odkloni ponujeno novo ustrezno zaposlitev pri delodajalcu v skladu
z zakonom.
Delavcu, ki mu do upokojitve manjka do 5
let pokojninske dobe, lahko preneha delovno razmerje brez njegovega soglasja, ob
izpolnjevanju enega izmed naslednjih pogojev:
-       
če se mu zagotovi dokup pokojninske dobe,
-       
če mu je do izpolnitve minimalnih pogojev za starostno pokojnino
zagotovljena pravica do denarnega nadomestila iz naslova zavarovanja za primer
brezposelnosti.
Delodajalec mora pisno opozoriti delavca na
posledice prenehanja delovnega razmerja z njegovim soglasjem v zvezi s
pravicami iz zavarovanja za primer brezposelnosti. Soglasje delavca mora biti
pisno.
25. REDNA ODPOVED POGODBE O ZAPOSLITVI IZ RAZLOGA
NESPOSOBNOSTI
81. člen
Delodajalec lahko delavcu, ki ne dosega
pričakovanih rezultatov oziroma ne izpolnjuje zakonske ali druge pogoje za opravljanje
dela, zaradi česar ne izpolnjuje ali ne more izpolnjevati pogodbenih ali drugih
obveznosti iz delovnega razmerja (razlog nesposobnosti) redno odpove pogodbo o
zaposlitvi, na način, določen z zakonom in to pogodbo.
Nedoseganje pričakovanih rezultatov dela,
zaradi česar delavec ne izpolnjuje pogodbenih ali drugih obveznosti, se ugotovi
na podlagi predhodno zbrane dokumentacije, ki mora izkazovati delavčeve
rezultate pri delu oziroma izpolnjevanje pogodbenih in drugih obveznosti za
najmanj 30 delovnih dni pred pričetkom postopka odpovedi.
Postopek odpovedi pogodbe o zaposlitvi se
začne z obvestilom delodajalca o nameravani odpovedi pogodbe o zaposlitvi iz razloga
nesposobnosti, v katerem mora delodajalec delavcu predstaviti razloge za
odpoved, navesti dokaze ter datum in kraj, kjer delavec lahko poda svoj zagovor
ter obvestilo, da delavec lahko zahteva sodelovanje sindikata v postopku.
Delavcu je potrebno ves čas postopka omogočiti vpogled v listinsko
dokumentacijo.
Obvestilo iz prejšnjega odstavka mora
delodajalec posredovati delavcu najmanj 5 delovnih dni pred datumom zagovora.
O delavčevem zagovoru se vodi zapisnik, ki
se po zagovoru vroči delavcu.
V primeru, da delavec predloži dokazilo
pooblaščenega zdravnika, da ne dosega pričakovanih rezultatov zaradi bolezni, psihične
ali fizične oslabelosti, delodajalec v tem primeru ne more odpovedati pogodbe o
zaposlitvi, temveč delavcu zagotovi pravice iz 52. in 182. člena te pogodbe.
V primeru, ko delodajalec odpoveduje
pogodbo o zaposlitvi iz razloga nesposobnosti, se upoštevajo naslednji odpovedni
roki:
-       
45 dni, če ima delavec manj kot pet let delovne dobe pri delodajalcu,
-       
60 dni, če ima delavec najmanj pet let delovne dobe pri delodajalcu,
-       
75 dni, če ima delavec najmanj 15 let delovne dobe pri delodajalcu,
-       
120 dni, če ima delavec najmanj 25 let delovne dobe pri delodajalcu.
Za delovno dobo pri delodajalcu se šteje
delavčeva skupna delovna doba, v družbah iz 1., 2. in 3. alinee 1. točke 1.
člena te pogodbe.
V primeru, ko delodajalec odpoveduje
pogodbo o zaposlitvi delavcu zaradi razloga nesposobnosti in ko se delodajalec in
delavec dogovorita za ustrezno denarno povračilo namesto odpovednega roka, le
to ne more biti nižje od plače, ki bi jo delavec prejel, če bi v času
odpovednega roka delal.
26. DELOVNI ČAS
a) Polni delovni čas
82. člen
Polni delovni čas delavcev traja največ 40
ur na teden.
Za delavce, ki opravljajo posebno težka,
naporna in za zdravje škodljiva dela, traja polni delovni čas 38 ur na teden. Delovna
mesta, na katerih se opravljajo taka dela, se določijo s splošnim aktom.
V polni delovni čas se, poleg dela, ki ga
delavec opravlja, šteje še:
-       
čas odmora med delom,
-       
čas odmora za dojenje otrok,
-       
čas odsotnosti z dela, v skladu z zakonom in to pogodbo,
-       
čas, porabljen za redne in izredne občasne zdravstvene preglede na
katere delavca napoti delodajalec,
-       
čas izobraževanja delavcev, ki je v interesu delodajalca iz 136. člena
te pogodbe,
-       
čas porabljen za delo in udeležbo na sejah organov, komisij in drugih
delovnih teles družbe,
-       
čas priprave in posprave ter čas primopredaje iz 92. člena te pogodbe,
-       
režijska potovanja,
-       
čas dežurstva na delovnem mestu.
Za režijsko potovanje iz 8. alinee
prejšnjega odstavka se šteje vsako potovanje v odhodu in povratku iz mesta
nastopa na delo in nazaj, ki je potrebno zaradi izvršitve posameznih del in
nalog.
Če je v povratku po opravljenem delu kraj
stalnega ali začasnega bivanja delavca pred mestom nastopa dela, v katerega naj
bi se vrnil, se mu režijsko potovanje zaključi v tem kraju.
b) Skupni delovni čas
83. člen
V skupni delovni čas v eni izmeni se šteje
delovni čas od prihoda delavca na delo do odhoda z dela, ki mora biti razviden iz
mesečnega oziroma letnega razporeda delovnega časa.
Skupni delovni čas delavca v eni izmeni
traja najmanj 8 in največ 12 ur. Samo v izjemnih primerih se lahko določi
izmena, ki traja najmanj 6 ur.
V skupni delovni čas v eni izmeni se ne
šteje:
-       
čas primopredaje iz 92. člena,
-       
čas režijskega potovanja več kot 12 ur, če je do njega prišlo zaradi
nerednosti v prometu, ki pa se šteje v polni delovni čas,
-       
čas počitka v obračalni enoti, ki lahko traja najmanj 6 ur in največ 8
ur in se za delavca lahko opredeli največ dvakrat v tekočem mesecu,
-       
čas poti na delo in z dela, ki presega 1,5 ure oziroma 1 uro iz četrtega
odstavka 50. člena te pogodbe.
Skupni delovni čas v eni izmeni se lahko
prekine največ enkrat v trajanju najmanj 3 in največ 4 ure, pod pogojem, da
delavcu ni opredeljena obvezna prisotnost na delovnem mestu.
Skupni delovni čas v eni izmeni, vključno s
prekinitvijo iz prejšnjega odstavka, ne sme trajati več kot 12 ur.
c) Nočno delo
84. člen
Kot nočno delo v družbi se šteje delo med
22. in 6. uro naslednjega dne, razen pri razporeditvah dela v izmenah iz 5.
alinee prvega odstavka 86. člena, če traja nočna izmena med 23. in 7. uro.
č) Razporeditev delovnega časa
85. člen
Delodajalec je dolžan vsem delavcem,
zaposlenim v družbi, vnaprej določiti najmanj mesečni oziroma letni razpored delovnega
časa z začetkom in koncem izmene.
Izvršilni železniški delavec je v primeru
dela v izmeni, ki je po mesečnem razporedu krajša od 12 ur, dolžan nadaljevati z
delom do 12 ur, če so izpolnjeni naslednji pogoji:
-       
da je to vožnja vlaka proti mestu nastopa na delo delavca,
-       
da to nima za posledico onemogočanja predvidenega nastopa dela delavca v
naslednji izmeni zaradi potrebnega počitka med dvema izmenoma,
-       
da je to mesečno največ 6 ur.
Ob resni nesreči, nesreči ali incidentu v
železniškem prometu ali zaradi naravne nesreče, se lahko izmena, ki sme trajati
največ 12 ur, podaljša za največ 2 uri, pod pogojem, da se izvršilni železniški
delavec čuti zmožnega za opravljanje dela.
86. člen
Delodajalec lahko glede na naravo dela
polni delovni čas razporedi tako, da se delo opravlja:
-       
dopoldne, in sicer tako, da traja delovni teden 5 delovnih dni, od
ponedeljka do petka, vsak dan po 8 ur, s pričetkom dela med 6. in 8. uro,
-       
v dopoldanskem času, in sicer tako, da mora biti delavec navzoč na
svojem delovnem mestu od 8. do 15. ure, ob petkih pa od 8. do 13. ure. Gibljivi
delovni čas znaša 90 minut v prihodu in odhodu, razen ob petkih, ko znaša ta
čas v prihodu 90, v odhodu pa 210 minut, obračuna pa se povprečna 40 urna
tedenska delovna obveznost v enem mesecu, delavec pa lahko v naslednji mesec
prenese največ 12 urni presežek oziroma primanjkljaj, 
-       
popoldne, in sicer tako, da traja delovni teden 5 delovnih dni, od
ponedeljka do petka, vsak dan po 8 ur, s pričetkom dela med 13. in 15. uro,
-       
v izmenah, in sicer tako, da traja delovni teden 5 delovnih dni, od
ponedeljka do petka, in da se delo opravlja izmenično dopoldne in popoldne,
vsak dan po 8 ur, s pričetkom dela med 6. in 8. uro, oziroma 14. in 16. uro,
-       
v izmenah, in sicer tako, da traja delovni teden 5 delovnih dni, od
ponedeljka do petka, in da se delo opravlja izmenično dopoldne, popoldne in
ponoči in traja 8 ur, s pričetkom dela med 6. in 7. uro, 14. in 15. uro oziroma
22. In 23. uro. Nočna izmena se lahko pojavlja neprekinjeno največ 5 dni in
ponovno šele po 5 dnevni dopoldanski in 5 dnevni popoldanski izmeni,
-       
v izmenah, in sicer tako da se delo opravlja vsak drugi dan po 12 ur,
pri čemer se delo lahko opravlja največ eno uro ponoči (12/36 – 12/36),
-       
v izmenah, in sicer tako da se delo opravlja v izmenah 12/24 – 12/48
oziroma 12/24 – 12/24, pri čemer se delo opravlja tudi ponoči,
-       
v izmenah z različnimi časi nastopov dela in različnimi časi konca dela
v nepravilnem zaporedju, kar se lahko določi le za osebje vlečnih vozil in
vlakospremno osebje,
-       
v deljenem delovnem času od ponedeljka do petka, ki se lahko določi med
5. in 22. uro z delitvijo delovnega časa s tem, da skupni delovni čas od
prihoda delavca na delo do odhoda, vključno z deljenim delovnim časom, ne sme
trajati več kot 12 ur,
-       
na druge načine.
Razporeditev delovnega časa se praviloma
izvede v okviru od 1. do 9. alinee prejšnjega odstavka, če to ni smiselno, pa v
skladu z 10. alineo prejšnjega odstavka.
V primeru iz 6. in 7. alinee je delodajalec
dolžan v razporedu delovnega časa določiti začetek in konec izmene le med 5. in
23. uro, razen zaradi storitev v potniškem prometu, kjer se lahko določi
začetek in konec izmene med 3. in 23. uro.
87. člen
V primerih razporeditve delovnega časa iz
prejšnjega člena te pogodbe lahko delavec v naslednji mesec prenese največ 12
urni presežek oziroma primanjkljaj, ki se izravna v naslednjem mesecu v skladu
z razporedom delovnega časa.
88. člen
Razporeditev delovnega časa iz 6., 7., 8.
in 10. alinee prvega odstavka 86. člena te pogodbe se določi z mesečnimi in
letnimi razporedi, ki jih sprejme delodajalec v soglasju s sindikati.
Delodajalec je dolžan pisne predloge
razporedov najmanj 15 dni pred uveljavitvijo vročiti sindikatom v presojo. Pri
tem mora najmanj 10 dni pred uveljavitvijo zagotoviti možnost usklajevanja in
pred uveljavitvijo pridobiti pisno soglasje sindikata, katerega člani so
delavci, ki se jim razporeja polni delovni čas. V primeru, da soglasja ni, mora
zavrnitev obsegati navedbo razlogov, v katerem delu razporedi niso v skladu z
določili zakona, podzakonskih aktov in določili iz te pogodbe, oziroma v
katerem delu delodajalec ni upošteval drugih možnosti oziroma predlogov
razporeditve delovnega časa. V primeru, da zavrnitev soglasja ne vsebuje prej navedenih
razlogov, lahko delodajalec uveljavi predlagane razporede.
Delodajalec je dolžan z usklajenim
razporedom delovnega časa seznaniti delavce najmanj 5 dni pred uveljavitvijo.
V primeru neuspešnega usklajevanja odloča o
predlogih razporedov arbitraža iz 15. člena te pogodbe.
89. člen
V skladu z zakonom in to pogodbo se lahko
delovni čas neenakomerno razporedi samo na način iz 8. alinee prvega odstavka
86. člena te pogodbe in samo za osebje vlečnih vozil in vlakospremno osebje. V
tem primeru delovni čas ne sme trajati več kot 12 ur na dan in 56 ur na teden,
polni delovni čas, določen s to pogodbo, pa se upošteva kot delovna obveznost v
tekočem mesecu.
90. člen
V skladu z zakonom in to pogodbo lahko
delodajalec, v soglasju z delavcem, v primerih in pod pogoji, ki jih določa 49.
člen te pogodbe in v primerih vzdrževanja javne železniške infrastrukture,
delavcu začasno prerazporedi delovni čas.
V primeru začasne razporeditve delovnega
časa delovni čas ne sme trajati več kot 12 ur na dan in 56 ur na teden. Polni delovni
čas, določen s to pogodbo, se upošteva kot povprečna delovna obveznost v obdobju
1 meseca, razen v primeru vzdrževanja javne železniške infrastrukture, kjer se
polni delovni čas, določen s to pogodbo, upošteva kot povprečna delovna obveznost
v obdobju 3 mesecev.
Začasna razporeditev delovnega časa lahko
traja le dokler trajajo navedene okoliščine iz 2. in 3. odstavka 49. člena te
pogodbe oziroma dokler trajajo potrebna vzdrževalna dela na javni železniški
infrastrukturi.
Delodajalec mora v pisni obliki obvestiti
delavce in od njih pridobiti pisno soglasje o začasni prerazporeditvi delovnega
časa najmanj 1 dan pred razporeditvijo delovnega časa posameznega delavca
oziroma 3 dni pred razporeditvijo delovnega časa več kot 10 delavcev.
V pisnem obvestilu iz prejšnjega odstavka
je delodajalec dolžan utemeljiti razloge za začasno razporeditev delovnega časa.
Za začasno razporeditev delovnega časa, za
katero je delavec podal soglasje, ni potrebno pridobiti soglasja sindikatov iz
88. člena te pogodbe.
91. člen
Preračun delovnega časa oziroma tistih ur,
ki se, v skladu s 102. členom te pogodbe, štejejo za nadurno delo, se v primeru
neenakomerne razporeditve iz 89. člena te pogodbe in v primeru začasne
prerazporeditve delovnega časa iz 90. člena te pogodbe, opravi v skladu s 102.
členom te pogodbe.
92. člen
Delavcem, ki delajo na delovnih mestih, na
katerih je zaradi tehnološkega procesa dela potrebna primopredaja službe in
traja od 10 do 15 minut, se ta čas za vsako izmeno pri obračunu plače prizna
kot dejansko opravljeno delo.
Seznam delovnih mest iz prejšnjega odstavka
se določi s splošnim aktom.
93. člen
Delodajalec je dolžan pri razporeditvi
delovnega časa upoštevati vnaprej določena mesta nastopa na delo.
94. člen
Z razporedom delovnega časa je delodajalec
dolžan delavcu zagotoviti:
-       
da se ne pojavljata dve zaporedni nočni izmeni, če med njima ni najmanj
24 ur počitka, kar ne velja pri troizmenskem delu, ko izmena traja 8 ur,
-       
dnevni počitek med dvema izmenama, ki mora v obdobju 24 ur nepretrgoma
trajati najmanj 12 ur,
-       
dnevni počitek med dvema izmenama, ki mora trajati najmanj dvakrat toliko
ur, kot je trajala predhodna izmena, najmanj pa 12 ur, kar velja za izvršilne
železniške delavce,
-       
tedenski počitek, ki mora trajati neprekinjeno najmanj 24 ur,
-       
najmanj en prosti konec tedna v mesecu v trajanju 48 ur (od petka od 16.
ure do ponedeljka do 7. ure).
Za nočno izmeno, v smislu določitve počitka
iz 1. alinee prejšnjega odstavka, se šteje vsaka izmena, v kateri se opravi najmanj
4 ure nočnega dela. 
95. člen
Delavec ima dolžnost in pravico biti
prisoten na delu in opravljati delo v skladu z mesečnim razporedom delovnega časa
do izpolnitve mesečnega števila ur.
Če delavec opravi delo po mesečnem
razporedu delovnega časa in ne doseže predvidenega števila ur, se mu prizna predvideno
število ur za ta mesec.
96. člen
Delodajalec je dolžan delavca o delu, ki se
opravlja zunaj njegovega razporeda delovnega časa v drugem razporedu, obvestiti
najpozneje do konca zadnje izmene.
Telefonsko ali osebno pozivanje delavcev na
delo ponoči med 22. in 6. uro naslednjega dne ni dovoljeno, razen v primerih iz
100. člena te pogodbe, ko je mogoče uvesti nadurno delo.
V kolikor se delavcu delo izven njegove
razporeditve delovnega časa odredi na njegov vnaprej predviden prosti dan,
lahko tako razporeditev zaradi nujnih osebnih zadržkov odkloni.
d) Pripravljenost na domu
97. člen
Delodajalec lahko delavcu odredi
pripravljenost na domu le na podlagi vnaprej izdelanega mesečnega razporeda
pripravljenosti na domu in le, če mu za ta čas zagotovi mobilni telefonski
aparat.
Skupni čas pripravljenosti na domu lahko
traja največ 150 ur na mesec.
Stalna pripravljenost na delo na domu se ne
šteje v polni delovni čas.
Ob tem je delodajalec dolžan delavcu, ne
glede na njegov polni delovni čas in skupni čas pripravljenosti na domu,
zagotoviti najmanj en prost konec tedna v skladu s 5. alinejo prvega odstavka
94. člena te pogodbe.
98. člen
V času pripravljenosti na domu lahko
delodajalec vpokliče delavca na opravljanje del in nalog samo v primeru, če bo
delavčeva delovna obveznost iz rednega dela in delovna obveznost v času
pripravljenosti na domu, trajala največ 12 ur na dan, pod pogojem, da je bil
delavcu pred tem zagotovljen dnevni počitek med dvema izmenama, ki v obdobju 24
ur nepretrgoma traja najmanj 12 ur.
V primeru, ko gre za izvršilnega
železniškega delavca, mora biti delavcu iz prejšnjega odstavka zagotovljen
počitek med dvema zaporednima izmenama, ki mora trajati dvojno število ur
opravljene izmene, vendar ne manj kot 12 ur.
V delovno obveznost v času pripravljenosti
na domu se šteje:
-       
čas prihoda od doma do mesta intervencije oziroma vpoklica,
-       
čas, ko delavec opravlja svoje delo,
-       
čas, ki je potreben, da se delavec iz mesta intervencije oziroma
vpoklica vrne domov.
Čas pripravljenosti na domu, brez delovne
obveznosti delavca, se šteje v dnevni počitek oziroma čas počitka med dvema zaporednima
izmenama.
e) Delo s krajšim delovnim časom
99. člen
Če delavka dela s krajšim delovnim časom,
kadar je to potrebno zaradi koristi otroka ali na podlagi zakona, lahko delodajalec
razporeditev delovnega časa določi le v dogovoru z njo.
Če eden izmed staršev z otrokom do 7 let
starosti ali hudo bolnim otrokom ali otrokom s telesno ali duševno
prizadetostjo dela polovico delovnega časa, lahko delodajalec določi
razporeditev delovnega časa le v dogovoru z njim.
f) Nadurno delo
100. člen
Razen v primerih, ki jih določa zakon,
lahko delodajalec izjemoma odredi delo preko polnega delovnega časa tudi v naslednjih
primerih:
-       
če je to potrebno zaradi povezanosti delovnih procesov v zvezi z
opravljanjem železniškega prometa zaradi nastalih izjemnih okoliščin, izjemnega
izpada voznih sredstev, pomanjkanja energije itd.;
-       
če se ob nastopu dela ugotovi, da izvršilni železniški delavec ni
sposoben opravljati svojega dela in ga mora zato drug delavec opravljati
namesto njega.
Delo preko polnega delovnega časa po prejšnjem
odstavku se šteje kot delo v posebnih delovnih razmerah.
101. člen
Nadurno delo lahko traja največ 8 ur na
teden, največ 20 ur na mesec in največ 180 ur na leto. Delovni dan v primeru nadurnega
dela za delavce, ki delajo po 8 ur na dan, lahko traja največ 10 ur, za
delavce, ki delajo v izmenah, pa največ 12 ur na dan.
Ne glede na prejšnji odstavek lahko nadurno
delo s soglasjem delavca in pod pogoji, določenimi v zakonu, traja tudi preko
letne časovne omejitve.
Razen mesečne, ki se upošteva kot omejitev
v obdobju enega meseca, se dnevna in tedenska časovna omejitev iz prejšnjega
odstavka upošteva kot povprečna omejitev v obdobju enega meseca, s tem, da
delovni dan v nobenem primeru ne more trajati več kot 12 ur, v vsakem
sedemdnevnem obdobju pa mora biti delavcu zagotovljen najmanj 24-urni
nepretrgani tedenski počitek.
102. člen
Pri vseh razporeditvah polnega delovnega
časa iz 86. člena te pogodbe se kot nadurno delo upoštevajo ure opravljenega dela
nad možnim 12-urnim mesečnim presežkom delovnega časa, določenega za tekoči
mesec.
Delodajalec je dolžan delavcu pri izplačilu
plače plačati tudi opravljeno nadurno delo v skladu s to pogodbo, razen če se
delavec v dogovoru z delodajalcem ne odloči, da bo nadurno delo koristil kot
dela proste ure. V tem primeru lahko delavec nadurno delo koristi kot dela
proste ure v razmerju 1:1, če je bil delavcu obračunan dodatek za nadurno delo
oziroma v razmerju 1:1,4, če delavcu dodatek za nadurno delo ni bil obračunan.
Če delavec iz razlogov na strani
delodajalca do konca koledarskega leta ne more izrabiti prostih ur, na način
opredeljen v prejšnjem odstavku, je delodajalec dolžan izplačati te ure v
skladu s to pogodbo, s tem, da v tem primeru, ne glede na 3. alineo prvega
odstavka 176. člena te pogodbe, dodatek za nadurno delo znaša 60%.
Podrobnejši način koriščenja nadurnega dela
iz prejšnjega odstavka se uredi s splošnim aktom.
103. člen
Delodajalec ne sme naložiti delavcu nadurno
delo, če:
-       
delavki in delavcu zaradi varstva nosečnosti in starševstva v skladu z
zakonom,
-       
je delavka starejša od 50 oziroma delavec od 55 let,
-       
delavec še ni dopolnil 18 let,
-       
bi takšno delo lahko poslabšalo delavčevo zdravstveno stanje na podlagi
pisnega mnenja pooblaščenega zdravnika, oblikovanega ob upoštevanju mnenja
osebnega zdravnika,
-       
delavcu, ki ima polni delovni čas krajši od 36 ur na teden zaradi dela
na delovnem mestu, kjer obstajajo večje nevarnosti za poškodbe ali zdravstvene
okvare v skladu z zakonom,
-       
delavcu, ki dela krajši delovni čas v skladu s predpisi o pokojninskem
in invalidskem zavarovanju, predpisi o zdravstvenem zavarovanju ali drugimi
predpisi. 
Delodajalec od delavca, brez njegovega
pisnega soglasja, ne sme naložiti delavcu nadurno delo, če:
-       
je delo možno opraviti z ustrezno reorganizacijo in delitvijo dela,
razporeditvijo delovnega časa ali z uvajanjem novih izmen,
-       
neguje otroka starega do 7 let,
-       
gre za delavca invalida in delavca z zmanjšano delovno zmožnostjo,
-       
neguje ožjega družinskega člana, kar je potrebno po mnenju zdravnika,
-       
si ne more zagotoviti varstva otroka starega do 7 let preko polnega
delovnega časa.
104. člen
Delodajalec spremlja in ocenjuje podatke o
izkoriščenosti delovnega časa in potrebe po uvedbi dela preko polnega delovnega
časa in zagotavlja, da so sindikati s tem seznanjeni vsakih 6 mesecev.
g) Opravičena zamuda na delo
105. člen
Delodajalec lahko delavcu opraviči vsak
nepravočasen prihod na delo v vseh primerih, ko delavec predloži ustrezno pisno
opravičilo oziroma so okoliščine za zamudo takšne, da obstajajo vsi razlogi za
to, s tem, da je delavec dolžan nadomestiti manjkajoče ure.
27. ODMORI MED DELOM
106. člen
Delodajalec je dolžan vsem delavcem
določiti izrabo plačanega odmora med delovnim časom z mesečnimi oziroma letnimi
razporedi delovnega časa ter pri tem upoštevati, da se izraba odmora lahko določi
šele dve uri po začetku in najkasneje dve ure pred koncem delovnega časa.
Delodajalec lahko določi odmor med delovnim
časom le v enkratnem trajanju, razen v primerih iz 4. alinee naslednjega odstavka
tega člena, ko je mogoče zaradi tehnološkega procesa dela določiti odmor v dveh
delih, pri čemer en del ne sme biti krajši od 30 minut.
Odmor med delovnim časom določi na
posamezen dan ali izmeno v trajanju, kar je odvisno od razporeda delovnega časa
ter narave dela, in sicer:
-       
delavcem, ki delajo polni delovni čas: 30 minut,
-       
delavcem, ki delajo manj kot polni delovni čas (krajši delovni čas): za
vsako uro dela po 5 minut, vendar ne več kot 30 minut in ne manj kot 15 minut,
-       
delavcem, ki delajo več kot polni delovni čas (nadurno delo): za vsako
uro dela preko polnega delovnega časa še po 5 minut,
-       
delavcem, ki delajo v izmenah: za vsako uro dela nad 8 ur še po 5 minut,
-       
vozniku, ki vozi tovorno motorno vozilo z največjo dovoljeno maso nad
3.500 kg: 30 minut po 4 urah vožnje,
-       
delavkam, ki delajo ponoči: 50 minut oziroma za vsako uro dela nad 8 ur
še po 5 minut.
V kolikor delodajalec delavcu ne določi
odmora med delovnim časom v skladu s prejšnjimi odstavki oziroma delavcu, kljub
določitvi odmora med delovnim časom njegova izraba ni omogočena, ima delavec v
skladu s prvim odstavkom pravico sam določiti čas izrabe odmora med delovnim
časom na način, ki ne ogroža varnosti železniškega prometa.
28. ODSOTNOST Z DELA Z NADOMESTILOM IN BREZ
NADOMESTILA PLAČE
107. člen
Delodajalec zagotavlja delavcu ne glede na
zahteve delovnega procesa odsotnost z dela z nadomestilom plače do 7 dni v
koledarskem letu v tehle primerih:
-       
lastna poroka 3 dni
-       
poroka otroka 1 dan
-       
rojstvo otroka 3 dni
-       
smrt zakonca ali otrok 3 dni
-       
smrt staršev 2 dni
-       
smrt bratov, sester, starih staršev in zakončevih staršev 1 dan
-       
selitev v drug kraj 3 dni
-       
selitev v istem kraju 2 dni
-       
naravne nesreče 5 dni
-       
ob vstopu otroka v prvi razred osnovne šole 1 dan.
V primerih iz tega člena se za otroka
štejejo otroci, posvojenci, rejenci in pastorki za starša oče, mati, očim, mačeha
ter posvojitelj, za zakonca pa zakonec oziroma oseba, ki živi v življenjski
skupnosti, ki je po predpisih o zakonski zvezi in družinskih razmerjih v
pravnih posledicah izenačena z zakonsko zvezo.
Delavec je upravičen do plačane odsotnosti
iz 6. alinee prvega odstavka tudi za osebe, za katere mu je dodeljeno skrbništvo.
Delavec mora pravico do odsotnosti z dela
iz prvega odstavka izrabiti ob nastopu okoliščin, ki so podlaga za priznanje odsotnosti.
Pravico iz 10. alinee prvega odstavka izkoristi delavec na dan začetka šolskega
leta.
108. člen
Delodajalec zagotavlja delavcu odsotnost z
dela z nadomestilom plače:
-       
za čas zdravstvene preventive v skladu z Dogovorom o sodelovanju
delavcev pri upravljanju,
-       
za udeležbo na športnih tekmovanjih, strokovnih posvetovanjih, kulturnih
prireditvah na regijski, državni in mednarodni ravni, ki jo odobri delodajalec,
-       
za udeležbo delavca, ki ima status vrhunskega športnika na državnih
prvenstvih in mednarodnih športnih prireditvah,
-       
za udeležbo na obravnavah pred organi družbe, na katerih se odloča o
delavčevih pravicah in obveznostih, ki izhajajo iz delovnega razmerja,
-       
za čas, ko sodeluje v Ekonomsko socialnem svetu ali v organih, ki so na
podlagi zakona sestavljeni iz socialnih partnerjev,
-       
za odsotnost zaradi odziva na vabila sodišča, ko odloča o delavčevih
pravicah in obveznostih, ki izhajajo iz delovnega razmerja,
-       
za odsotnost zaradi odziva na vabila sodišča, ko se delavcu zagotovi
izplačilo nadomestila plače preko refundacij,
-       
za odsotnost zaradi opravljanja dolžnosti prostovoljnega gasilca in
gorskega reševalca, ko je delavec poklican na dolžnost v primerih naravnih in
drugih nesreč in do 5 dni v primeru izobraževanja oziroma usposabljanja za
zaščito in reševanje, ki se izvaja v skladu s programi, ki jih predpiše minister,
pristojen za varstvo pred naravnimi in drugimi nesrečami,
-       
za odsotnost zaradi opravljanja neprofesionalnih funkcij, v katero je
delavec izvoljen na neposrednih državnih in lokalnih volitvah,
-       
za odsotnost zaradi opravljanja funkcij oziroma dolžnosti, v katero je
delavec imenovan s strani sodišča,
-       
za odsotnost, ko je delavec pozvan na dolžnost vojaškega obveznika
(obvezna rezerva) ter na izvajanje obrambnih dolžnosti zaščite in reševanja,
razen prostovoljnega služenja vojaškega roka ali zaradi vpoklica kot
pogodbenega pripadnika rezervne sestave Slovenske vojske k opravljanju vojaške službe
v miru oziroma usposabljanja za opravljanje nalog v rezervni sestavi policije,
-       
za prostovoljno dajanje krvi,
-       
za odsotnost ob dnevnih, ko delavec prvič opravlja izpit in se
izobražuje, izpopolnjuje ali usposablja v lastnem interesu. V primerih iz 4.
alinee prejšnjega odstavka pravica do nadomestila plače pripada tako delavcu,
ki je v postopku, kot tudi njegovemu sindikalnemu zaupniku.
V primeru iz 12. alinee prvega odstavka
pravica do nadomestila pripada delavcu na dan dajanja krvi in naslednji dan, pod
pogojem, da gre za brezplačno dajanje krvi.
109. člen
Delodajalec lahko odobri delavcu odsotnost
z dela brez nadomestila plače v primerih, povezanih z osebnimi interesi, in sicer:
-       
za nego družinskega člana, če delavec nima druge možnosti,
-       
za udeležbo na prireditvah, tečajih in seminarjih,
-       
za zasebna potovanja,
-       
za zdravljenje,
-       
za izobraževanje,
-       
za gradnjo oziroma prenovo stanovanjske hiše ali stanovanja.
Odsotnost z dela brez nadomestila plače
lahko odobri delavcu tudi za primere iz 108. člena te pogodbe, če je delavec že
porabil svoj letni dopust.
Odsotnost z dela v primerih iz prvega
odstavka tega člena odobri delavcu na podlagi njegove pisne prošnje, in sicer
največ 1 mesec v posameznem koledarskem letu, če zaradi tega ni prizadet
tehnološki proces. Delodajalec v primerih take odsotnosti poravna prispevke, ki
se plačujejo na plačo delavca.
V posebej utemeljenih primerih lahko
delodajalec v primerih iz prvega odstavka odobri tudi odsotnost z dela za več kot
1 mesec v posameznem koledarskem letu, če zaradi tega ni prizadet tehnološki
proces. Delodajalec v primerih take odsotnosti poravna prispevke, ki se
plačujejo na plačo delavca samo za 1 mesec.
29. LETNI DOPUST
110. člen
Delodajalec zagotavlja delavcu letni dopust
v trajanju najmanj 20 delovnih dni, ne glede na to ali dela polni delovni čas
ali krajši delovni čas od polnega. Kot delovni dan se pri določanju letnega
dopusta šteje 8 ur.
111. člen
Delodajalec zagotavlja delavcu izrabo
letnega dopusta po 6 mesecih nepretrganega delovnega razmerja v družbi. Če delavec
po sklenitvi delovnega razmerja v koledarskem letu ne izpolni tega pogoja, ima
v letu sklenitve delovnega razmerja pravico do letnega dopusta, sorazmerno času
trajanje delovnega razmerja.
V primeru upokojitve delavca mu delodajalec
zagotavlja izrabo celotnega letnega dopusta, odmerjenega za tekoče koledarsko
leto, ne glede na datum upokojitve.
112. člen
Delodajalec upošteva, da delavec ni
prekinil dela, če so mu mirovale pravice in obveznosti v skladu z zakonom in se
mu zato sešteva delovna doba pred prekinitvijo dela in po njej.
113. člen
Delodajalec določi delavcu dolžino letnega
dopusta v delovnih dneh po tehle osnovah in merilih:
A)    
Zahtevnost dela:    dni
I. enostavna dela                                                                               6
II. manj zahtevna dela                                                                       7
III. srednje zahtevna dela                                                                  8
IV. zahtevna dela                                                                               9
V. zahtevnejša dela                                                                           10
VI. zelo zahtevna dela                                                                       11
VII. visoko zahtevna dela                                                                  12
VIII. najzahtevnejša dela                                                                   13
IX. izjemno pomembna, najzahtevnejša dela                                   14
 
B)    
Delovne razmere:  dni
- 
za umski, telesni napor ter vplive okolja                                         od
1 do 4
- 
za delo v izmeni                                                                              1
- 
za nočno delo v izmeni                                                                   3
- 
za nočno delo v neenakomernih izmenah                                      4
- 
za nočno delo žensk v izmeni                                                         5
Število delovnih dni letnega dopusta po
merilih iz 1. alinee se določi s splošnim aktom.
Pri določanju dolžine letnega dopusta v
delovnih dnevih se 2., 3., 4. in 5. alinea med seboj izključujejo.
 
C)   
Delovna doba:   dni
- 
do vključno 5 let                                                                              12
- 
nad 5 do vključno 10 let                                                                  13
- 
nad 10 do vključno 15 let                                                                14
- 
nad 15 do vključno 20 let                                                                15
- 
nad 20 do vključno 25 let                                                                16
- 
nad 25 do vključno 30 let                                                                17
- 
nad 30 do vključno 35 let                                                                18
- 
nad 35 let                                                                                        19
 
Č)   Delovni uspeh:
- 
za izjemni delovni uspeh v preteklem letu                                      3
dni
 
D)   
Posebne socialne in zdravstvene razmere, v katerih živi:
- 
delavki samohranilki in delavcu samohranilcu 
z enim ali več otroki do
15 let starosti                                             4 dni
- 
delavki materi in delavcu očetu z enim 
otrokom do 15 let starosti
                                                              2 dni
- 
delavki materi in delavcu očetu z dvema 
otrokoma do 15 let
starosti                                                             3 dni
- 
delavki materi in delavcu očetu z več kot dvema otrokoma
do 15 let starosti za
vsakega nadaljnjega otroka                            1dan
- 
delavcem s priznano najmanj 60 odstotno telesno okvaro            5 dni
- 
delovnim invalidom II. kategorije invalidnosti                                 5
dni
- 
drugim invalidom                                                                            3
dni
- 
delavcu, ki neguje in varuje težje telesno ali zmerno težje
ali težko duševno
prizadeto osebo                                                  5 dni
Če izpolnjuje delavec pogoje iz 1., 2. in
3. alinee po dveh ali več alinejah, se mu določi letni dopust po tisti alinei,
ki je zanj najugodnejša.
Pri določanju dolžine letnega dopusta se 6.
in 7. alinea med seboj izključujeta.
Pri sklenitvi nove pogodbe o zaposlitvi za
drugo delovno mesto se delavcu na novo odmeri letni dopust za posamezno leto v
primeru, če je to za delavca ugodneje in v primeru, če je manjše število dni
posledica spremembe po točki B. tega člena. Pri novi odmeri letnega dopusta se
delavcu sorazmerno upošteva čas, ko je delal v delovnih razmerah iz točke B.
tega člena, pod pogojem, da je v novih delovnih razmerah delal vsaj en mesec.
E)    
Starost:
- 
delavki oziroma delavcu nad 50 let                                                3
dni
Delodajalec zagotavlja delavcu, ki še ni
dopolnil 18 let starosti, letni dopust po tem členu, povečan za 7 dni. 
114. člen
Delodajalec pri določanju letnega dopusta
upošteva delavčevo skupno delovno dobo oziroma starost delavca ali otroka, ki
jo bo dosegel v tekočem letu, za katero se odmerja letni dopust.
Način odmere letnega dopusta se podrobneje
uredi s splošnim aktom.
115. člen
Delodajalec sestavi načrt izrabe letnega
dopusta, tako da omogoči delavcem izrabo dopusta:
-       
v mesecih: januar, februar, marec, april                                           30%
letnega dopusta
-       
v mesecih: maj, junij, julij, avgust, september                                   40%
letnega dopusta
-       
v mesecih: oktober, november, december                                       30%
letnega dopusta.
Starši šoloobveznih otrok imajo pravico
izrabiti najmanj teden dni letnega dopusta v času šolskih počitnic.
116. člen
Delodajalec je dolžan delavcu omogočiti
izrabo letnega dopusta v enkratnem trajanju najmanj 12 delovnih dni v obdobju iz
prejšnjega člena, ki ga izbere delavec. Obdobje, v katerem bo delavec izrabil
ta del letnega dopusta, mora delodajalcu sporočiti do konca meseca februarja, o
izrabi sami pa najmanj 30 dni pred nameravano izrabo.
Ne glede na določbe prejšnjega odstavka pa
se delavec in delodajalec lahko dogovorita o drugačnem načinu izrabe letnega
dopusta.
Če delodajalec delavcu ne omogoči izrabe
letnega dopusta po prvem odstavku tega člena do konca koledarskega leta, mu je
dolžan izplačati pogodbeno kazen v višini trikratnega nadomestila plače za
neizrabljeni del dopusta do 12 delovnih dni oziroma dvakratnega nadomestila za
neizrabljeni del letnega dopusta, če mu ni bila omogočena izraba celotnega
letnega dopusta do 30. 6. naslednjega leta.
117. člen
Delavec, ki dela v tujini, lahko v celoti
izrabi letni dopust do konca naslednjega koledarskega leta.
118. člen
Delodajalec omogoča delavcu, poleg pravice
do izrabe letnega dopusta iz prvega odstavka 116. člena, tudi izrabo 1 dneva
letnega dopusta na dan, ki ga delavec sam določi, ne glede na potrebe delovnega
procesa, o čemer obvesti delodajalca najpozneje 3 dni pred izrabo.
V izjemnih primerih lahko delavec izrabi en
dan dopusta tudi brez obvestila, če gre za nenadni dogodek, o katerem delavec
ni mogel prej obvestiti delodajalca. To pa mora storiti najpozneje naslednji
delovni dan oziroma izmeno, razen ob višji sili.
119. člen
Delodajalec je dolžan upoštevati, da
delavec zaradi izrabe letnega dopusta v tekočem mesecu ne preseže svoje mesečne
delovne obveznosti.
Način evidentiranja izrabe letnega dopusta
se na podlagi razporeditve delovnega časa iz 6., 7., 8. in 10. alinee prvega odstavka
86. člena te pogodbe uredi s splošnim aktom.
Nastop letnega dopusta se odobri pisno. V
kolikor delavcu letni dopust ni odobren, mu mora delodajalec izdati pisno potrdilo,
s katerega mora biti razvidno, od kdaj do kdaj je delavec zaprosil za letni
dopust in razlog, zakaj mu letni dopust ni odobren.
V primeru, da delodajalec delavcu ne odobri
letnega dopusta, do katerega je delavec v skladu s 116. členom te pogodbe
upravičen oziroma med njima do dogovora ni prišlo, lahko delavec izkoristi
planirani letni dopust brez predhodne odobritve, s tem, da o planirani izrabi
letnega dopusta o tem obvesti delodajalca najkasneje 7 dni pred izrabo.
30. SLUŽBENA OBLEKA
120. člen
Delodajalec zagotavlja delavcu službeno
obleko v skladu s splošnim aktom.
31. ODGOVORNOST ZA DELOVNE OBVEZNOSTI
121. člen
Delavec je odgovoren za kršitve pogodbenih
in drugih obveznosti iz delovnega razmerja, določenih z zakonom, drugimi predpisi,
to pogodbo in s pogodbo o zaposlitvi.
122. člen
Delodajalec lahko delavcu za kršitve
delovnih obveznosti, ugotovljene v postopku, ki je opredeljen v splošnem aktu
iz 123. člena te pogodbe, izreče disciplinske sankcije določene z zakonom in
sankcijo denarne kazni v višini do 15% mesečne plače za čas od 1 do 3 mesecev.
Osnova za obračun denarne kazni je bruto
plača delavca za mesec, ko je bila kršitev storjena. V osnovo za izračun denarne
kazni se ne všteva del plače za nadurno delo, enkratne nagrade, plače na
podlagi uspešnosti poslovanja in plače iz naslova dobička ter denarni zneski,
izplačani na podlagi 172. člena te pogodbe.
V skladu z zakonom lahko delodajalec
delavcu izreče tudi disciplinski ukrep začasne razporeditve na drugo delo
najdalj za čas 3 mesecev in le na tista dela in naloge, ki ustrezajo njegovi stopnji
strokovne izobrazbe, pod pogojem, da ima delavec za ta dela in naloge potrebna
znanja in zmožnosti. Če del, ki ustrezajo njegovi stopnji strokovne izobrazbe
ni, lahko delodajalec v izrečenem disciplinskem ukrepu delavca razporedi na druga
dela in naloge, kjer se zahteva največ za 2 stopnji nižja strokovna izobrazba,
s tem, da mora imeti delavec tudi v tem primeru potrebna znanja in zmožnosti.
V primeru izrečenega disciplinskega ukrepa
začasne razporeditve na drugo delo, je delavec upravičen do plače po dejanskem
delu, s tem, da je ta plača lahko nižja največ za 15% od plače, ki jo je
delavec prejel pred izrečenim disciplinskim ukrepom iz prejšnjega odstavka.
123. člen
Vsa druga vprašanja v zvezi z odgovornostjo
za delovne obveznosti, ki niso urejena s to pogodbo, se uredijo s splošnim aktom.
32. ODŠKODNINA
124. člen
Delodajalec lahko od delavca zahteva
povrnitev škode, ki jo je povzročil pri delu oziroma v zvezi z delom namenoma ali
iz hude malomarnosti, lahko pa ga v celoti ali delno oprosti plačila škode.
125. člen
Delodajalec mora delavcu povrniti škodo, ki
jo je ta utrpel na delu oziroma v zvezi z delom, po splošnih načelih
obligacijskega prava.
Ob ugotovljenem nezakonitem prenehanju
delovnega razmerja je delodajalec delavcu dolžan izplačati, poleg zneska
ugotovljenega s sodbo sodišča, tudi 8 povprečnih mesečnih bruto plač delavca v
zadnjih 3 mesecih dela kot pogodbeno kazen za nezakonito prenehanje delovnega
razmerja. 
33. POSEBNI VARNOSTNI UKREPI
a) Začasna prepoved opravljanja dela
126. člen
Delodajalec lahko s pisnim obvestilom
izvršilnemu železniškemu delavcu začasno prepove opravljanje dela v primerih, ki
jih določa zakon, in sicer:
-       
če po izvidu in mnenju ustrezne zdravstvene organizacije duševno ali
telesno ni zmožen opravljati dela,
-       
če ne gre na zdravstveni pregled, na katerega je poslan,
-       
če pri preverjanju strokovne usposobljenosti ne pokaže ustreznega znanja
za opravljanje dela,
-       
če ne gre na strokovno preverjanje, na katero je poslan.
Začasna prepoved opravljanja dela iz 1.
alinee prejšnjega odstavka velja dokler traja delavčeva nezmožnost, delodajalec
pa mu za ta čas zagotavlja pravice iz 52. in 182. člena te pogodbe.
Začasna prepoved opravljanja dela iz 2. in
4. alinee prvega odstavka velja, dokler ne gre na pregled oziroma na strokovno
preverjanje, na katerega je poslan. V tem času lahko delodajalec delavcu odredi
drugo delo, kjer se zahteva največ za 1 stopnjo nižja strokovna izobrazba, s
tem, da mora imeti delavec za to delo potrebna znanja in zmožnosti. Pri opravljanju
drugih del in nalog je delavec upravičen do plače po dejanskem delu.
Začasna prepoved opravljanja dela iz 3.
alinee prvega odstavka velja največ 30 dni. V tem času lahko delodajalec delavcu
odredi drugo delo, kjer se zahteva največ za 1 stopnjo nižja strokovna
izobrazba, s tem, da mora imeti delavec za ta dela in naloge potrebna znanja in
zmožnosti. Pri opravljanju drugega dela je delavec upravičen do plače po
dejanskem delu, s tem, da je ta plača lahko nižja največ za 15% od plače, ki jo
je delavec prejel pred odreditvijo drugega dela.
Delodajalec je dolžan delavcu, v času začasne
prepovedi opravljanja dela iz prejšnjega odstavka tega člena, omogočiti ponovno
preverjanje strokovne usposobljenosti. V kolikor delavec tudi pri ponovnem
preverjanju strokovne usposobljenosti ne pokaže ustreznega znanja za
opravljanje dela, ima pravico do opravljanja drugega ustreznega dela v skladu s
54. členom ter pogodbe. Če delavec odkloni drugo ustrezno delo, lahko delodajalec
prične postopek za redno odpoved pogodbe o zaposlitvi iz razloga nesposobnosti,
v skladu z 81. členom te pogodbe.
b) Začasna prepoved opravljanja dela na
kraju samem
127. člen
Delodajalec lahko z odločbo na kraju samem
začasno prepove delo izvršilnemu železniškemu delavcu v skladu z zakonom in to
pogodbo, vendar najdalj do konca izmene.
Zaradi svojega duševnega ali telesnega
stanja lahko tudi izvršilni železniški delavec začasno prekine svoje delo in
uveljavlja pravico, da zaradi duševnega in telesnega stanja, ki bi lahko
ogrozilo varnost železniškega prometa, začasno, najdalj pa do konca izmene, ne
opravlja svoje delo.
V primerih iz prvega in drugega odstavka
lahko delodajalec delavca, če je to potrebno, napoti na zdravniški pregled. Za
ta čas pripada delavcu nadomestilo plače, kot da bi delal, razen, če mu je
odobreno nadomestilo za bolniško odsotnost.
Delavec ni upravičen do nadomestila plače
iz prejšnjega odstavka, če odkloni zdravniški pregled ali se na zdravniškem pregledu
ugotovi, da je pod vplivom alkohola ali psihoaktivnih sredstev.
Delodajalec je dolžan omogočiti delavcu
nastop dela v skladu z njegovo razporeditvijo delovnega časa, ko ni več razlogov,
zaradi katerih mu je bilo začasno prepovedano opravljanje dela na kraju samem.
34. PRENEHANJE DELOVNEGA RAZMERJA
128. člen
Delavcu lahko preneha delovno razmerje,
toda le v primerih, pod pogoji in na način, kot je določeno z zakonom.
35. DOLŽINA ODPOVEDNEGA ROKA
129. člen
Delodajalec lahko v pogodbi o zaposlitvi
določi odpovedni rok v primerih ko pogodbo o zaposlitvi odpoveduje delavec, toda
največ:
– za dela I., II. in III. stopnje strokovne izobrazbe                                    1
mesec,
– za dela IV. in V. stopnje strokovne izobrazbe                                       2
meseca,
– za dela VI., VII., VIII. in IX. stopnje strokovne
izobrazbe                      3 mesece.
Med odpovednim rokom ima delavec za iskanje
nove zaposlitve pravico do 12 urne mesečne odsotnosti z dela z nadomestilom
plače.
Odsotnost lahko delavec porabi po urah v
dogovoru z delodajalcem.
36. VARNOST IN ZDRAVJE PRI DELU
130. člen
Delodajalec mora zagotavljati varnost in
zdravje pri delu vsem zaposlenim v družbi. Varnost in zdravje pri delu
zagotavlja v skladu z zakonom in predpisi, izdanimi na njegovi podlagi, ter
splošnimi akti, ki natančneje opredeljujejo izvajanje ukrepov potrebnih za
zagotavljanje varnosti in zdravja pri delu.
Delodajalec v sodelovanju s sindikati
izdela izjavo o varnosti pri delu v skladu z zakonom, ki ureja varnost in
zdravje pri delu ter sprejme splošni akt o zaščitnih in varstvenih sredstvih.
Delodajalec mora sindikate obveščati o
stanju varstva in zdravja pri delu ter o izvedenih varnostnih ukrepih, ki jih
je pripravil na zahtevo inšpekcije dela.
Delavec ima pravico do dela in delovnega
okolja, ki mu zagotavlja varnost in zdravje pri delu.
Delodajalec je dolžan zagotavljati takšne
delovne procese, ki so prilagojeni telesnim in duševnim zmožnostim delavca,
delovno okolje in sredstva za delo morajo glede na naravo dela zagotavljati delavcu
varnost in ne smejo ogrožati njegovega zdravja.
Delodajalec z zagotavljanjem varnosti in
zdravja pri delu delavcu ne sme povzročiti finančnih obveznosti, prav tako ne
smejo zdravstvene posledice dela prizadeti delavčeve plače ter posegati v
njegov z delom pridobljeni materialni in socialni položaj.
Ukrepi delodajalca, ki se nanašajo na
varnost in zdravje pri delu, ne smejo povzročati delavcem nobenih finančnih obveznosti.
37. PREHRANA MED DELOM
131. člen
Delodajalec zagotavlja delavcu prehrano med
delom ali povračilo stroškov v skladu z določbami te pogodbe.
Delavcem, ki delajo v krajih, kjer ni
razdeljevalnic hrane, prevoz tople hrane organizira tako, da imajo možnost na
delovnem mestu zaužiti topli obrok.
Delodajalec zagotavlja delavcem tople
napitke pri delu, ko je temperatura pod –5 oziroma hladno pitno vodo ali drug ohlajen
brezalkoholni napitek, ko je temperatura nad 25 °C.
Ob izrednih dogodkih oziroma okoliščinah
delodajalec zagotavlja tistim delavcem, ki opravljajo delo izven rednega delovnega
časa, dodatno prehrano (topli obrok). 
38. POSEBNO VARSTVO MLADINE, ŽENSK, MATERINSTVA
IN STAREJŠIH DELAVCEV
a) Posebno varstvo mladine
132. člen
Varstvo mladine se izvaja v obliki posebnih
omejitev glede delovnega časa, počitka in odmora, določenih z zakonom,
prepovedi nočnega dela, podaljšanja letnega dopusta, prepovedi zdravju
škodljivega dela, dela v zdravju škodljivem okolju, v prepovedi posebno težkega
fizičnega dela in dela preko polnega delovnega časa.
Delodajalec je dolžan delavce, ki še niso
dopolnili 18 let starosti, zavarovati za morebitno invalidnost ali težje
telesne okvare tudi v primerih, ko ti opravljajo proizvodno prakso ali praktičen
pouk uvajanja v delo, kakor tudi zagotoviti varstvena in zaščitna sredstva.
b) Varstvo žensk in materinstva
133. člen
Delavke v delovnem razmerju imajo pravico
do posebnega varstva med nosečnostjo, porodom in v zvezi z materinstvom.
Delavka v času nosečnosti in še eno leto po
porodu ter delavka, ki doji otroka ne sme opravljati dela, ki bi poslabšalo njen
zdravstveni položaj ali bi negativno vplivalo na razvoj otroka v materinem
telesu. Mnenje o prepovedi del da zdravstvena organizacija.
Če je treba delavki iz prejšnjega odstavka
tega člena zagotoviti delo na drugem delovnem mestu, ima pravico do plače, ki
jo je prejemala na prejšnjem delovnem mestu, oziroma plače, ki je zanjo
ugodnejša.
Delavki materi, ki ima otroka, starega do 7
let, delodajalec ne sme naložiti delo preko polnega delovnega časa in tudi ne nočno
delo brez njenega soglasja.
Nočno delo žensk se sme opravljati, ko so
izpolnjeni tile pogoji:
-       
zagotovljeno varstvo otroka,
-       
urejen prevoz,
-       
zagotovljen nadzor delovnega procesa,
-       
zagotovljeno zdravstveno varstvo,
-       
daljši letni dopust,
-       
ustrezen počitek med izmenami,
-       
zagotovljen topli obrok med delom.
Nočno delo žensk se ne sme opravljati v
primerih:
-       
če gre za težko fizično ali zdravju škodljivo delo,
-       
če je mogoče delo organizirati v dnevnem delovnem času.
c) Varstvo starejših delavcev
134. člen
Delavci, starejši od 55 let in delavke,
starejše od 50 let, uživajo posebno varstvo, ki jih zakon določa za starejše
delavce.
Delodajalec je dolžan, v okviru možnosti,
starejšemu delavcu zagotoviti opravljanje ustreznega dela.
Pred pričetkom opravljanja drugega
ustreznega dela mora biti delavec napoten na zdravniški pregled.
V primeru iz prejšnjega odstavka ima
delavec pravico do plače, ki jo je prejemal na prejšnjem delovnem mestu oziroma
plačo, ki je zanj ugodnejša.
39. OBVEZNOSTI DELODAJALCA OB SMRTI ZARADI NESREČE
PRI DELU ALI SMRTI AKTIVNEGA DELAVCA IN OBVEZNOSTI DELODAJALCA IZ ZDRAVSTVENEGA
IN NEZGODNEGA ZAVAROVANJA TER PROSTOVOLJNEGA DODATNEGA POKOJNINSKEGA
ZAVAROVANJA
135. člen
Ob smrti zaradi nesreče pri delu ali smrti
aktivnega delavca je delodajalec dolžan izpolniti obveznosti, ki so določene v
splošnem aktu.
S splošnim aktom oziroma s posebno pogodbo
se določijo obveznosti delodajalca glede zdravstvenega in nezgodnega zavarovanja
delavcev ter prostovoljnega dodatnega pokojninskega zavarovanja.
40. IZOBRAŽEVANJE
136. člen
Delavci se imajo pravico izobraževati v
lastnem interesu ali v interesu delodajalca, delodajalec pa ima pravico delavce
napotiti na izobraževanje.
Delavec se je dolžan izobraževati, če ga
delodajalec napoti na izobraževanje.
Delodajalec je dolžan zagotoviti
izobraževanje, izpopolnjevanje in usposabljanje delavcev, če tako zahtevajo
potrebe delovnega procesa ali, če se je z izobraževanjem, izpopolnjevanjem ali
usposabljanjem možno izogniti prenehanju delovnega razmerja.
Glede na obliko izobraževanja ločimo:
-       
strokovno izobraževanje delavcev,
-       
oblike funkcionalnega izobraževanja v zvezi z delom, ki ga delavec
opravlja,
-       
izobraževanje ob delu,
-       
izobraževanje iz dela.
Delodajalec mora delavcu, ki ga je napotil
na izobraževanje, ponuditi sklenitev nove pogodbe o zaposlitvi za ustrezno delovno
mesto v skladu s pridobljeno strokovno izobrazbo takoj po končanem
izobraževanju, delavca, ki se je izobraževal v obojestranskem interesu pa v
času, določenem s pogodbo.
137. člen
Izvršilni železniški delavci in drugi
delavci se po posebnih predpisih ali nalogu delodajalca vključujejo v obvezno
izobraževanje, ki je organizirano med delovnim časom. Čas izobraževanja se
šteje v redni delovni čas, delavec pa ima enake pravice, kot če bi delal.
138. člen
Delavcu, ki je napoten na strokovno
izobraževanje v zvezi z delom, ki ga opravlja (funkcionalno izobraževanje), pripada
nadomestilo plače in povračilo stroškov, povezanih z izobraževanjem:
-       
kotizacija, šolnina,
-       
prevoz,
-       
stroški bivanja in prehrane.
Delavec nima pravice do povračila stroškov
iz prejšnjega odstavka, če delodajalec sam krije stroške, povezane z
izobraževanjem.
Delodajalec zagotavlja delavcu nadomestilo
plače tudi v primeru, ko je funkcionalno izobraževanje organizirano izven rednega
delovnega časa, razen če se s posebno pogodbo dogovorita drugače.
139. člen
Delavec, ki se vključi v organizirano
obliko izobraževanja za pridobitev ustrezne ali višje stopnje strokovne
izobrazbe zunaj delovnega časa (izobraževanje ob delu) in je to izobraževanje v
interesu delodajalca, sklene z delodajalcem posebno pogodbo o izobraževanju, s
katero se uredijo vse pravice in obveznosti.
Delodajalec zagotavlja delavcu odsotnost z
dela z nadomestilom plače, in sicer:
-       
3 delovne dni za vsak izpit na ravni izobraževanja do V. stopnje
zahtevnosti,
-       
5 delovnih dni za vsak izpit na višji ali visoki stopnji izobraževanja,
-       
10 delovnih dni za zaključni izpit na ravni izobraževanja do V. stopnje
zahtevnosti oziroma 15 delovnih dni za maturo,
-       
20 delovnih dni za diplomo na višji ali visoki šoli,
-       
10 delovnih dni za vsak izpit na podiplomskem študiju, – 30 delovnih dni
za magistrski izpit,
-       
40 delovnih dni za doktorat.
Poleg odsotnosti iz prejšnjega odstavka
delavcu pripada odsotnost tudi na dan, ko opravlja izpit.
Do odsotnosti iz prejšnjih dveh odstavkov
je delavec upravičen samo, ko prvič opravlja izpit.
Delavcu, ki se izobražuje v interesu
delodajalca, delodajalec povrne stroške:
-       
plačila vpisnine oziroma šolnine,
-       
prevoza z javnimi prevoznimi sredstvi od kraja bivanja do kraja šolanja.
Delavcu, ki se izobražuje v lastnem
interesu, delodajalec z razporeditvijo delovnega časa omogoči izobraževanje v
skladu s svojimi možnostmi, poleg tega pa delavcu omogoči pravico do plačane
odsotnosti z dela ob dnevih, ko prvič opravlja izpite. Druge medsebojne odnose
pa lahko delavec in delodajalec uredita s posebno pogodbo.
140. člen
Delodajalec zagotavlja sredstva za
izvajanje letnega programa izobraževanja, ki poleg tekočega strokovnega
izobraževanja, povezanega z delom, zagotavlja delavcem tudi usposabljanje za
varno delo v družbi.
Predstavnikom delavcev v nadzornem svetu
delodajalec zagotavlja 5 dni usposabljanja za delo v tem organu, plačilo kotizacij
ter nadomestilo plače za čas izobraževanja.
141. člen
Delodajalec lahko delavcu, ki je
neupravičeno odklonil izobraževanje, izpopolnjevanje in usposabljanje, ponudi
novo pogodbo o zaposlitvi v skladu z zakonom.
Do odklonitve izobraževanja,
izpopolnjevanja, usposabljanja in poklicne rehabilitacije ima pravico:
-       
noseča delavka in mati z otroki do 7 let starosti,
-       
delavka oziroma delavec, ki neguje in varuje težje telesno ali zmerno
težje in težko duševno prizadeto osebo,
-       
delavka, starejša od 50 oziroma delavec od 55 let,
-       
delovni invalid starejši od 50 let.
Delavci iz prejšnjega odstavka imajo
pravico do odklonitve izobraževanja, izpopolnjevanja, usposabljanja in poklicne
rehabilitacije samo v primerih, ko so le ta organizirana izven rednega
delovnega časa.
142. člen
Delodajalec sklene s štipendistom posebno
pogodbo, ki natančno opredeljuje njune medsebojne pravice in obveznosti.
143. člen
Delodajalec zagotavlja učencem in študentom
na praksi:
-       
plačilo za opravljeno delo, v skladu s to pogodbo in posebno pogodbo,
-       
seznanitev z nevarnostmi, povezanimi z delom, in ustrezna zaščitna
sredstva,
-       
zavarovanje za morebitno poklicno bolezen in poškodbe na delu,
-       
prehrano med delom,
-       
povračilo za prevoz na delo,
-       
ustrezno mentorstvo in inštruiranje.
Delodajalec zagotavlja vajencem, ki so
sklenili učno pogodbo, poleg pravic, določenih z zakonom, tudi pravico do povračila
stroškov za prevoz na delo.
144. člen
Delodajalec zagotavlja opravljanje
pripravništva vsem svojim kadrovskim štipendistom v vseh primerih, ko je to
obvezno po zakonu.
145. člen
Če delodajalec ne izpolni obveznosti iz
pogodbe o izobraževanju, je delavec oproščen svojih obveznosti iz te pogodbe. Če
delavec ne izpolni svojih obveznosti iz pogodbe, je dolžan delodajalcu povrniti
vse stroške izobraževanja.
41. PRIZNANJA
146. člen
Priznanja za delavce, ki izpolnijo določeno
delovno dobo v družbah iz 1., 2. in 3. alinee 1. točke 1. člena te pogodbe, se uredijo
s splošnim aktom.
42. OBVEŠČANJE DELAVCEV IN SINDIKATOV
147. člen
Delodajalec zagotavlja organizirano in
objektivno obveščanje delavcev in sindikatov.
148. člen
Delodajalec zagotavlja gmotne, finančne in
druge razmere za sistem obveščanja, ki temelji na:
-       
pravici delavca in sindikata do pravočasnih, resničnih, popolnih,
razumljivih in rednih podatkov ter informacij,
-       
pravici delavcev in sindikatov, da dejavno sodelujejo pri medsebojnem
obveščanju in da ga organizirajo v vseh možnih oblikah.
149. člen
Delodajalec zagotavlja ustno obveščanje
oziroma komuniciranje na zborih in na sestankih, ki jih organizira sindikat,
pisno obveščanje pa s pisnimi informacijami, poročili, analizami, predlogi
splošnih aktov itd.
150. člen
Delodajalec pisno obvešča delavce in
sindikate o:
-       
večletnih in letnih planih,
-       
pomembnejših osnovnih in razvojnih odločitvah, ki vplivajo na njihov
gmotni in socialni položaj,
-       
doseženih letnih in medletnih poslovnih rezultatih,
-       
osnutkih oziroma predlogih splošnih aktov in sklepov, s katerimi se v
skladu s kolektivno pogodbo urejajo določena vprašanja o delovnih razmerjih in
delitvi plač ter druga vprašanja, ki so zanje pomembna.
O vprašanjih iz 1. in 2. alinee prejšnjega
odstavka delodajalec obvešča sindikate pred odločitvijo, o vprašanjih iz 3. alinee
prejšnjega odstavka po poteku vsakega obračunskega obdobja, o vprašanjih iz 4.
alinee prejšnjega odstavka pa 7 dni pred odločitvijo.
Poleg tega je delodajalec dolžan obveščati
sindikate o vseh zadevah opredeljenih v: 8., 74., 84., 97., 147. in 179. členu Zakona
o delovnih razmerjih (Uradni list RS, št. 42/02).
Delodajalec je dolžan akte iz 4. alinee
prvega odstavka objaviti v internem glasilu družbe ali na drug običajen način v
30 dneh od sprejema.
Delodajalec o dokumentih in informacijah,
ki so v skladu z zakonom ali akti družbe, določeni kot poslovna tajnost, ni dolžan
obveščati.
151. člen
Holding Slovenske železnice, d.o.o. izdaja
glasilo železničarjev Slovenije. Sindikati imajo pravico do imenovanja najmanj enega
člana v uredniški odbor.
152. člen
Delodajalec vsem zainteresiranim upokojenim
delavcem, ki so bili zaposleni v družbi iz 1. alinee 1. točke 1. člena te pogodbe,
zagotovi brezplačno dostavo glasila.
43. POGOJI ZA DELOVANJE SINDIKATOV
153. člen
Delodajalec ne sme s svojimi odločitvami
omejiti delovanja sindikatov.
Pooblaščenim predstavnikom sindikatov
zagotavlja podatke o vseh vprašanjih, pomembnih za gmotni, socialni in družbenoekonomski
položaj delavcev. 
Pred sprejemom odločitev, pomembnih za
gmotni, socialni in družbenoekonomski položaj delavcev, obravnava mnenje in
predloge sindikatov in se do njih opredeli.
154. člen
Delodajalec je dolžan vročiti vabila z
gradivi ter omogočiti sodelovanje predstavnikom sindikatov na sejah vseh
organov družbe, kadar se obravnavajo zadeve, ki se nanašajo na socialnoekonomski
in delovni položaj ter pravice, obveznosti in odgovornosti delavcev iz dela in
iz delovnega razmerja.
155. člen
Delodajalec zagotavlja sindikatom za
opravljanje sindikalnih dejavnosti 1 uro letno na delavca družbe. Tako določeno
število ur se, glede na število članov, razdeli med posamezne sindikate.
V ure za opravljanje sindikalnih dejavnosti
se ne štejejo:
-       
delo profesionalnega člana sindikata,
-       
delo v organih sindikata, organiziranega na republiški ravni,
-       
delo pogajalske skupine pri pripravi in sklepanju kolektivnih pogodb,
-       
izobraževanje sindikalnih zaupnikov,
-       
odziv na vabilo delodajalca.
156. člen
Delodajalec zagotavlja sindikatom plačilo
profesionalnega delavca, in sicer na vsakih 800 članov 1 profesionalnega delavca.
Ne glede na prejšnji odstavek se lahko z
dogovorom med sindikatom in delodajalcem določi število profesionalnih
sindikalnih delavcev ne glede na število članov sindikata.
157. člen
Sindikati lahko med svojimi sindikalnimi
zaupniki določijo tiste sindikalne zaupnike, ki uživajo varstvo v skladu z
zakonom, to pogodbo in drugimi predpisi na vsakih 40 članov sindikata.
Sindikat je dolžan pisno obvestiti
delodajalca o določitvi sindikalnega zaupnika iz prejšnjega odstavka v roku 7
dni po določitvi.
Varstvo sindikalnih zaupnikov, v skladu z
zakonom, uživajo tisti delavci, za katere je bil delodajalec obveščen, da imajo
status sindikalnega zaupnika, in sicer od trenutka izdaje obvestila.
Delodajalec zagotavlja sindikalnim
zaupnikom izkaznico, ki omogoča brezplačno vožnjo z vlakom na območju Republike
Slovenije.
158. člen
Ko delavec preneha profesionalno opravljati
funkcije v sindikatu, nadaljuje z opravljanjem dela na delovnem mestu po
pogodbi o zaposlitvi, sklenjeni pred nastopom funkcije. Če tega delovnega mesta
ni, mora delodajalec zagotoviti delavcu enakovredno delovno mesto z enako
osnovno plačo.
159. člen
Delodajalec zagotavlja sindikatom
prostorske, tehnične in administrativne pogoje za delo. O teh in drugih
razmerah za sindikalno delo se delodajalec in posamezni sindikat dogovorita s posebno
pogodbo.
160. člen
Delodajalec zagotavlja sindikatom
brezplačni obračun članarine za njihove člane na podlagi pristopnih oziroma
izstopnih izjav.
44. STAVKA
161. člen
Sindikati uporabljajo za organiziranje in
vodenje stavke lastna sindikalna stavkovna pravila ter poseben dogovor o opravljanju
železniškega prometa v času stavke v skladu z zakonom.
162. člen
Za operativno izvajanje stavke in hitrejši
pretok informacij, delodajalec omogoča stavkovnemu odboru uporabo
telekomunikacijskih sredstev v družbi.
C) TARIFNI DEL
45. SPLOŠNE DOLOČBE
163. člen
S tarifnim delom te kolektivne pogodbe se
določajo:
-       
merila za delitev plač,
-       
dodatki k osnovni plači in plačila za posebne delovne razmere,
-       
nadomestila plač,
-       
druga določila o plačah,
-       
plače na podlagi uspešnosti poslovanja in dobička,
-       
druga plačila,
-       
povračila stroškov v zvezi z delom,
-       
izplačilo plač.
Vsi zneski v tej kolektivni pogodbi, ki se
nanašajo na plače, nadomestila in druge osebne prejemke, so v bruto zneskih, če
ni v posameznem členu izrecno določeno, da gre za neto zneske.
46. MERILA ZA DELITEV PLAČ
a) Izhodiščna plača
164. člen
Zneski izhodiščnih plač po posameznih
tarifnih razredih in eskalacijska lestvica so določeni v tarifni prilogi te
pogodbe.
Izhodiščne
plače so minimum vsakega tarifnega razreda, in se zagotavljajo s temile
količniki:


Tarifni
  razred

Opis

Količnik


I.

Enostavna dela

1,00


II.

Manj zahtevna dela

1,10


III.

Srednje zahtevna dela

 
1,23


IV.

Zahtevna dela

 
1,37


V.

Zahtevnejša dela

 
1,55


VI.

Zelo zahtevna dela

1,85


VII.

Visoko zahtevna dela

 
2,10


VIII.

Najzahtevnejša dela

 
2,50


IX.

Izjemno pomembna, najbolj zahtevna
  dela

 
3,00


b) Osnovna
plača
165. člen
Delodajalec v pogodbi o zaposlitvi delavca
opredeli osnovno bruto plačo s plačilnim razredom in zneskom osnovne bruto plače
v EUR, in sicer na podlagi:
-       
zahtevnosti določenega delovnega mesta, na katero je delavec razporejen,
izražene s plačilnim razredom delovnega mesta,
-       
dodatnih plačilnih razredov za neposredno vodenje.
Znesek osnovne bruto plače izražen v EUR se
določi tako, da se količnik njegovega plačilnega razreda povečanega za dodatne
plačilne razrede za neposredno vodenje, pomnoži z vrednostjo izhodiščne plače.
Dodatni plačilni razredi za neposredno
vodenje se določijo po stopnji odgovornosti, ki nastaja v zvezi s posrednim ali
neposrednim usklajevanjem, pomočjo in usmerjanjem dela drugih delavcev. Pri tem
se upošteva tudi kvalifikacijska struktura in število delavcev v skupini. Po
navedenih merilih lahko delavec pridobi 1., 2. ali 3 dodatne plačilne razrede
za neposredno vodenje, ki se prištejejo k plačilnemu razredu delovnega mesta, na
katero je delavec razporejen.
Delovna mesta, na katerih se opredelijo
dodatni plačilni razredi za neposredno vodenje, se določijo s splošnim aktom.
c) Plača delavca
166. člen
Plača delavca je sestavljena iz osnovne
plače, dodatkov in nadomestil. Plača delavca, obračunana v skladu s to pogodbo,
pomeni za delodajalca tisti minimum, ki ga neposredno zavezuje pri plačilu
delavca.
č) Določanje zahtevnosti delovnih mest in
plačilnih razredov delovnih mest
167. člen
Delodajalec v soglasju s sindikati določi
tarifni razred posameznega delovnega mesta, tako da ga razvrsti v enega od
tarifnih razredov po zahtevani stopnji izobrazbe (poklica). Ob pritožbi delavca
lahko sindikat zahteva dodatno strokovno presojo ali sproži arbitražni
postopek.
Delovna mesta, ki so razvrščena v tarifne
razrede, se v sodelovanju s sindikati razvrstijo v plačilne razrede po
zahtevnosti del. Kriteriji za to razvrščanje so predvsem:
-       
delovne izkušnje,
-       
funkcionalna znanja (zahtevana in dodatna),
-       
odgovornosti (za rezultate lastnega dela, za delovna sredstva ter
predmete dela, za varnost železniškega prometa, za vodenje in varnost
izvajalcev),
-       
napori in poslabšane delovne razmere.
Razvrstitev vseh delovnih mest v družbi v
tarifne razrede, skupaj s plačilnimi razredi, se enkrat letno objavi v internem
glasilu družbe ali na drug običajen način.
168. člen
Plače delavcev so javne, dejanska izplačila
delavcev pa so zaupna.
d) Napredovanje delavcev
169. člen
Delavci lahko napredujejo na svojem delovnem
mestu za največ 5 plačilnih razredov, merjeno v razliki količnikov. O napredovanju
na delovnem mestu odloča delodajalec v skladu s splošnim aktom, v katerem se,
ob upoštevanju značilnosti posamezne dejavnosti oziroma poklica, določijo
pogoji za napredovanje.
e) Določanje plač strokovnjakom
170. člen
Delodajalec lahko za izjemne strokovnjake,
katerih znanje se je z referencami, ki temeljijo na rezultatih, potrdilo v
družbi ali na trgu, določi tudi višjo plačo, kot je določena s to pogodbo.
f) Ugotavljanje delovne uspešnosti
171. člen
Delodajalec ugotavlja individualno
uspešnost delavca s specifičnimi, za dejavnost in poklic značilnimi osnovami in
kriteriji. Pri tem upošteva zlasti naslednje kriterije:
-       
kvaliteta dela,
-       
obseg dela,
-       
doseganje rokov,
-       
racionalna raba delovnih sredstev in materiala,
Kriterije in način ugotavljanja
individualne delovne uspešnosti se podrobneje opredelijo s splošnim aktom.
172. člen
Delodajalec lahko dodeli enkratni denarni
znesek ali drugo obliko gmotne spodbude delavcu, ki pri svojem delu doseže izjemne
rezultate ali s svojim ravnanjem prepreči nesrečo v železniškem prometu.
Kriteriji za dodelitev enkratnega denarnega
zneska ali drugo obliko gmotne spodbude delavcu, ki s svojim ravnanjem prepreči
nastanek materialne škode ali nesrečo v železniškem prometu, se podrobneje
opredelijo s splošnim aktom.
Delodajalec lahko dodeli denarni znesek ali
drugo obliko gmotne spodbude delavcu, ki je s svojim delom izjemno prispeval k
poslovanju družbe oziroma je s svojim ravnanjem preprečil nastanek materialne
škode ali nesreče v železniškem prometu skladno s kriteriji, ki se podrobneje
opredelijo s splošnim aktom, ki se sprejme v soglasju s sindikati.
47. DODATKI K OSNOVNI PLAČI IN PLAČILA ZA
POSEBNE DELOVNE RAZMERE
a) Dodatek za stalnost
173. člen
Delodajalec zagotavlja delavcu, ki doseže v
družbi 20 let skupne delovne dobe, dodatek za stalnost v višini 0,25% osnovne
plače za vsako leto nad 20 let.
Povečan dodatek za stalnost se delavcu
obračunava z naslednjim mesecem, ko je dopolnil polno leto skupne delovne dobe.
b) Dodatek za skupno delovno dobo
174. člen
Delodajalec zagotavlja delavcu za vsako
leto skupne delovne dobe dodatek v višini 0,5% osnovne plače delavca.
Povečan dodatek za skupno delovno dobo se
delavcu obračunava z naslednjim mesecem, ko je dopolnil polno leto skupne
delovne dobe.
c) Dodatek za izmensko delo
175. člen
Delodajalec zagotavlja delavcu dodatek za
izmensko delo, in sicer:
-       
za enakomerno zaporedje izmen                              10%
-       
za izmene z različnimi časi nastopov in različnimi časi konca dela v
nepravilnem zaporedju    15%.
Delavcem pripada dodatek za celoten čas
dela iz 1. oziroma 2. alinee, če so v razpored delovnega časa vključene tudi
nočne izmene.
Delavcem, ki opravljajo delo v izmenah in
delavcem, ki opravljajo delo v skladu s 3. alinejo prvega odstavka 86. člena te
pogodbe, kjer se nočno delo ne pojavlja, se za dodatek v višini iz 1. alinee
prvega odstavka, štejejo ure opravljenega dela od 13. ure dalje oziroma vse ure
opravljene ob sobotah, nedeljah in praznikih.
Podlaga za obračun je osnovna plača delavca
oziroma ustrezna urna postavka.
č) Dodatki in plačila za posebne delovne
razmere
176. člen
Delodajalec zagotavlja delavcu dodatke za
delovni čas, ki je za delavce manj ugoden, v temle odstotku od osnove:
-       
za nočno delo                                                            50%
-       
za delo ob sobotah                                                     25%
-       
za nadurno delo                                                         40%
-       
za delo na dela proste dneve po zakonu                   50%
-       
za delo ob nedeljah                                                    75%
-       
za delo iz 31. 12. na 1. 1. in za delo 
od 24. 12. do 25. 12. od
18.00 do 6.00 ure                100%
-       
za delo v deljenem delovnem času:
- 
za prekinitev dela do 2 ur 20%
- 
za prekinitev dela 2 uri in več 25%. 
Delodajalec zagotavlja delavcu plačilo za
posebne delovne razmere v tehle odstotkih od osnove:
-       
za stalno pripravljenost na domu ob delavnikih 15%
-       
za stalno pripravljenost na domu ob sobotah, nedeljah in praznikih 20%.
Za prekinitve dela v izmenah iz četrtega
odstavka 83. Člena te pogodbe pripada delavcu posebno plačilo v višini:
-       
za čas prekinitve dela v izmeni ob delavnikih
med 6. in 22. uro v višini                                            25%
-       
za čas prekinitve dela v izmeni ob delavnikih
med 22. in 6. uro naslednjega
dne                            45%
-       
za čas prekinitve dela v izmeni na soboto
in nedeljo oziroma praznik
med 6. in 22. uro             35%
-       
za čas prekinitve dela v izmeni na soboto
in nedeljo oziroma praznik
med 22. in 6. uro
naslednjega dne                                                         65%.
Za čas, prebit v obračalni enoti po 3.
alineji tretjega odstavka 83. člena, pripada delavcem posebno plačilo v višini 20%
ob delavnikih in 30% ob sobotah, nedeljah in praznikih.
Podlaga za izračun dodatkov in plačil je
osnovna plača delavca oziroma ustrezna urna postavka.
Dodatek za delo v nedeljo in dodatek za
delo na dela proste dneve po zakonu se med seboj izključujeta.
177. člen
V kolikor je delavcu opredeljeno dežurstvo
na delovnem mestu, se dežurstvo šteje v polni delovni čas, delavcu pa pripada plačilo
kot za redno delo.
178. člen
Za delo v razmerah, pri katerih je delavec
občasno izpostavljen posebnim negativnim vplivom okolja in povečani nevarnosti
in drugim posebnim zahtevam delovnega mesta, se obračuna posebni dodatek, ki se
določi s splošnim aktom, ki se sprejme v soglasju s sindikati.
Delavcu pripadajo posebni dodatki le za
čas, ko je delavec dejansko delal v teh razmerah.
Zneski, navedeni v splošnem aktu iz prvega
odstavka tega člena, se valorizirajo v skladu z eskalacijsko lestvico te
pogodbe.
48. NADOMESTILA PLAČE
179. člen
Delodajalec zagotavlja delavcu nadomestilo
plače za:
-       
državne praznike in druge proste dneve po zakonu,
-       
letni dopust,
-       
odsotnosti z dela do 7 dni v skladu s 107. členom te pogodbe,
-       
odsotnosti z dela v skladu s 108., 127., 129., 138., 139., 140. in 155.
členom te pogodbe,
-       
odsotnosti z dela zaradi rednih in izrednih občasnih zdravstvenih
pregledov, na katerega delavca napoti delodajalec.
Način obračunavanja in izplačevanja
nadomestila plače iz prejšnjega odstavka se podrobneje uredi s splošnim aktom.
a) Nadomestilo plače za čas bolezni
180. člen
Ob bolezni delodajalec zagotavlja delavcu
nadomestilo plače v tej višini:
-       
za nezmožnost za delo zaradi bolezni                       90%,
-       
za poškodbe pri delu in poklicne bolezni                   100%.
b) Nadomestilo plače delavcu, ki mu
začasno ni mogoče zagotoviti dela
181. člen
Če delavcu začasno ni mogoče zagotoviti
dela v družbi, mu delodajalec zagotavlja nadomestilo plače v višini 100%, razen
v primeru višje sile (požar, poplava, potres ipd.), ko delavcu pripada
nadomestilo v skladu z zakonom.
c) Nadomestilo plače delavcu invalidu,
delavcu z zmanjšano delovno zmožnostjo in delavcu, ki ne izpolnjuje
zdravstvenih pogojev, določenih s posebnimi predpisi
182. člen
Delodajalec zagotavlja delavcem v primerih
iz 51. in 52. člena te pogodbe nadomestilo plače v višini 100%.
Podlaga za izračun je plača, ki jo je
delavec prejel pred zmanjšano delovno zmožnostjo oziroma pred nevarnostjo za nastanek
invalidnosti, usklajena z rastjo plač v družbi. Nadomestilo se zmanjša za
znesek, ki ga delavec prejme od Zavoda za pokojninsko in invalidsko zavarovanje
Republike Slovenije.
183. člen
Delodajalec zagotavlja delavcu invalidu,
delavcu z zmanjšano delovno zmožnostjo in delavcu, ki ne izpolnjuje
zdravstvenih pogojev, določenih s posebnimi predpisi, plačo, kakršno je prejemal
pred opravljanjem drugega dela, oziroma plačo, ki je zanj ugodnejša.
Delavcu, pri katerem je invalidnost,
zmanjšana delovna zmožnost ali neizpolnjevanje zdravstvenih pogojev, določenih s
posebnimi predpisi nastala kot posledica bolezni odvisnosti (uživanje psihoaktivnih
sredstev in alkoholizem), pripada nadomestilo plače v skladu z zakonom.
184. člen
Delavcu iz 134. člena te pogodbe, za
katerega se na predlog sindikata, neposrednega vodje in na podlagi odločbe zdravstvenega
organa ugotovi zmanjšana delovna zmožnost (starost, delovna intenzivnost,
zahteve tehnološkega procesa), delodajalec zagotavlja plačo, kakršno je
prejemal pred opravljanjem drugega dela oziroma plačo, ki je zanj ugodnejša.
č) Nadomestilo plače delavcu, ki je v
priporu
185. člen
Delodajalec zagotavlja delavcu, ki je v
priporu, odrejen zaradi suma storitve kaznivega dejanja povzročitve prometne nesreče
iz malomarnosti po 325. členu Kazenskega zakonika RS (Ur. l. RS, št. 63/94 s
spremembami in dopolnitvami, v nadaljnjem besedilu KZ), kaznivega dejanja
ogrožanja posebnih vrst javnega prometa po 326. členu KZ, kaznivega dejanja opustitve
nadzorstva v javnem prometu po prvem odstavku 328. člena KZ, nadomestilo plače,
in sicer:
-       
50% plače, če delavec preživlja družino,
-       
33% plače, če delavec ne preživlja družine.
d) Materialno nadomestilo delavcem med
stavko
186. člen
Delavci, so med stavko upravičeni do
nadomestila v višini 90% plače za največ 40 delovnih ur pod temi pogoji:
-       
da stavkajo zaradi kršitev kolektivne pogodbe glede plač, regresa ali
imunitete sindikalnih zaupnikov,
-       
da je stavka organizirana v skladu z zakonom,
-       
da kršitev kolektivne pogodbe ugotovi komisija za razlago te pogodbe.
Delodajalec izplača upravičena nadomestila
za čas stavke skupaj z obračunom plače v obračunskem mesecu.
Delavcem, ki morajo med stavko zagotavljati
opravljanje železniškega prometa in storitev v skladu z zakonom, pripada za čas
dejanskega dela obračun plače za redno delo, po določilih te pogodbe.
187. člen
Podlaga za izračun nadomestil iz 179.,
180., 181., 182., 185. in 186. člena je izplačana plača delavca v mesecu pred izplačilom
nadomestila, povečana z rastjo plač v družbi. 
V osnovo za izračun nadomestila se ne
vštevajo: plačilo nadur, enkratne nagrade, plača na podlagi uspešnosti
poslovanja, plača iz naslova dobička, denarni zneski, izplačani na podlagi 172.
člena te pogodbe, druga plačila po tej pogodbi ter povračila stroškov v zvezi z
delom.
Višina nadomestila plače ne sme presegati
višine plače, ki bi jo delavec prejel, če bi delal.
e) Nadomestilo za inovativno dejavnost
188. člen
Delodajalec zagotavlja delavcem nadomestilo
za inovacijo, ki se določi v skladu s pogodbo in s splošnim aktom, ki ga sprejme
delodajalec v sodelovanju s sindikati.
Delavcu pripada za inovacijo najmanj 3%
letne čiste gospodarske koristi, če izpolnjevanje in izboljševanje delovnega procesa
ni redna delovna zadolžitev delavca.
f) Druga nadomestila
189. člen
V primeru porodniškega oziroma starševskega
dopusta ter za nego obolelega družinskega člana in presaditev živega tkiva ali
organov je delavec upravičen do nadomestil v skladu z zakonom.
49. DRUGA DOLOČILA O PLAČAH
a) Plača za opravljanje drugega dela
190. člen
Delodajalec zagotavlja delavcu v primeru
opravljanja drugega dela po 49. členu te pogodbe plačo, kakršno prejema po
pogodbi o zaposlitvi oziroma plačo, ki je zanj ugodnejša.
b) Plača delavca, ki kot presežni delavec
sklene novo pogodbo o zaposlitvi
191. člen
Delodajalec zagotavlja delavcu, čigar delo
je postalo nepotrebno in je sklenil pogodbo o zaposlitvi za delovno mesto, za katero
se zahteva nižja stopnja izobrazbe, plačo po plačilnem razredu, ki je določen
za to delovno mesto.
c) Plača profesionalnega sindikalnega
delavca
192. člen
Delodajalec zagotavlja delavcu, ki opravlja
profesionalno funkcijo sindikalnega zaupnika plačo, ki je enaka plači, ki jo je
prejemal pred izvolitvijo ali imenovanjem, ali plačo, ki jo prejemajo zaposleni
v družbi z enako izobrazbo, če je ta zanj ugodnejša. Za plače, ki jo prejemajo
zaposleni z enako izobrazbo, se šteje povprečna plača tarifne skupine, v kateri
je bil delavec razporejen na dan izvolitve oziroma imenovanja. Tako ugotovljena
plača ne more biti nižja od povprečne plače vseh zaposlenih v VI. tarifni
skupini.
Plače iz prejšnjega odstavka tega člena se
usklajujejo enako kot izhodiščne plače po tej pogodbi.
Pri višini plače iz prvega odstavka tega
člena, se ne upoštevajo plače, ki se izplačujejo na podlagi kriterijev za
sklepanje individualnih pogodb oziroma plače, ki se izplačujejo na podlagi
Dogovora o sodelovanju delavcev pri upravljanju, razen, če je tako določeno v
samem Dogovoru o sodelovanju delavcev pri upravljanju.
č) Plača pripravnika in delavca na
usposabljanju
193. člen
Delavec pripravnik oziroma delavec, ki se
usposablja oziroma uvaja v delo, ima pravico do osnovne plače najmanj v višini
70% osnovne plače, ki bi jo prejel kot delavec na delovnem mestu, za katero se
usposablja.
Plača pripravnika oziroma delavca, ki se
usposablja oziroma uvaja v delo, ne sme biti nižja od minimalne plače, določene
z zakonom.
Na mentorjev predlog se lahko pripravniku
oziroma delavcu, ki se usposablja oziroma uvaja v delo, poveča plača do 30%, če
ta dosega več kot pričakovano delovno uspešnost.
d) Plačilo učencem in študentom na praksi
in vajencem
194. člen
Delodajalec zagotavlja učencem in študentom
na obvezni praksi plačilo za polni delovni čas v višini:
-       
učenci srednje strokovnih izobraževalnih programov        20%,
-       
študenti višjih strokovnih programov                                  30%
-       
študenti visoko strokovnih in univerzitetnih programov  40%.
Podlaga za izračun je povprečna plača v
Republiki Sloveniji za pretekli mesec.
Učenci in študenti na praksi imajo pravico
do vseh dodatkov za opravljeno delo in povračila stroškov v zvezi z delom po
tej pogodbi.
Učenci in študenti na praksi imajo pravico
do plačila tudi, če prejemajo štipendijo.
Vajenci imajo poleg pravice do plačila v
skladu z zakonom in učno pogodbo, tudi pravico do dodatkov iz 175., 176. in 178.
člena te pogodbe.
e) Plačilo delavcu, ki usposablja
pripravnika oziroma delavca na svojem delovnem mestu
195. člen
Delodajalec zagotavlja delavcu, ki poleg
svojega rednega dela opravlja delo mentorja oziroma inštruktorja delovne
prakse, plačilo, in sicer:
-       
delavcu, ki usposablja pripravnika oziroma delavca na svojem delovnem
mestu za samostojno delo, 10% na uro,
-       
delavcu, ki usposablja pripravnika oziroma delavca na svojem delovnem
mestu za izvršilnega železniškega delavca, 30% na uro.
Podlaga za izračun je osnovna plača delavca
oziroma ustrezna urna postavka.
50. PLAČA NA PODLAGI USPEŠNOSTI POSLOVANJA IN
DOBIČKA
196. člen
Delodajalec se zavezuje, da bo vključil v
veljavni plačni sistem ugotavljanje in enkratno izplačilo dela plače na podlagi
uspešnosti poslovanja, ki se izplača do 20. decembra. Kriterije za določitev in
višino tega dela plače določita delodajalec in sindikati s splošnim aktom.
Delavcu, ki ni delal vse leto, pripada del
plače iz prejšnjega odstavka sorazmerno obračunanim plačam za obdobje, ko je
delal.
O delitvi dobička, do katerega imajo
delavci pravico, odloča delodajalec.
51. DRUGA PLAČILA
a) Regres za letni dopust
197. člen
Regres za letni dopust pripada delavcem
enkrat letno in se izplača do konca junija. Višina regresa je določena v
tarifni prilogi.
Pravica delavca do izplačila regresa za
letni dopust je vezana na pravico do letnega dopusta. 
b) Jubilejne nagrade
198. člen
Delodajalec izplača delavcu jubilejno
nagrado, in sicer:
-       
za 10 let skupne delovne dobe,                                 35%,
-       
za 20 let skupne delovne dobe,                                 50%,
-       
za 30 let skupne delovne dobe,                                 70%.
Osnova za izračun je povprečna plača na
zaposlenega v Republiki Sloveniji za pretekle tri mesece.
Jubilejno nagrado izplača najpozneje do 15.
v naslednjem mesecu, ko je delavec izpolnil jubilej.
c) Odpravnina ob upokojitvi
199. člen
Delodajalec izplača delavcu ob upokojitvi
odpravnino v višini treh povprečnih bruto plač na zaposlenega v Republiki Sloveniji
oziroma v višini treh zadnjih bruto plač delavca, če je to zanj ugodnejše.
Delavec ni upravičen do odpravnine ob
upokojitvi, če je delodajalec zanj financiral dokup pokojninske dobe. Delavec
je upravičen do razlike, če je znesek za dokup pokojninske dobe nižji od zneska
odpravnine.
Če se delavec po upokojitvi ponovno
zaposli, ob prenehanju pogodbe o zaposlitvi nima pravice do odpravnine po prejšnjem
odstavku.
Če se delavec delno upokoji, ima pri
delodajalcu, pri katerem mu je prenehala pogodba o zaposlitvi in je sklenil
novo za krajši delovni čas, pravico do odpravnine v sorazmernem delu.
199.a člen
V primeru, ko se delavec zaradi poškodbe
pri delu ali zdravstvenih posledic zaradi udeležbe v izrednem dogodku
invalidsko upokoji in višina invalidske pokojnine, vključno z zavarovalno
rento, ne zagotavlja višine plače, kot če bi delal, mu do izpolnitve pogojev za
starostno upokojitev, delodajalec izplačuje razliko med invalidsko pokojnino in
zavarovalno rento in plačo, ki bi jo prejemal, če bi delal.
Do plačila razlike iz prejšnjega odstavka
ni upravičen delavec, ki je utrpel poškodbo zaradi uživanja psihoaktivnih
sredstev ali alkohola.
č) Odpravnina delavčevi družini ob smrti
delavca
200. člen
Delodajalec izplača delavčevi družini ob
smrti delavca odpravnino v višini treh povprečnih bruto plač na zaposlenega v
Republiki Sloveniji oziroma v višini treh zadnjih bruto plač delavca, če je to
zanj ugodnejše.
Odpravnina iz prejšnjega odstavka se
izplača v roku 3 dni po pridobitvi uradnega dokumenta o smrti delavca.
d) Odpravnina zaradi prenehanja pogodbe o
zaposlitvi iz poslovnih razlogov
201. člen
Delodajalec izplača odpravnino delavcu,
čigar delo je nepotrebno in mu v zakonskem roku preneha delovno razmerje, in
sicer v višini 50% njegove povprečne neto mesečne plače v zadnjih treh mesecih
za vsako leto dela v družbi, tudi v primerih, ko višina odpravnine presega
maksimalni znesek določen z zakonom.
Pravico do odpravnine pridobi delavec po
enem letu dela v družbi.
Če delavcu zagotovi ustrezno zaposlitev v
drugem podjetju oziroma delodajalcu ali mu financira dokup pokojninske dobe, ni
obvezen do izplačila odpravnine po tem členu. Delavec je upravičen do razlike,
če je znesek za dokup pokojninske dobe nižji od zneska odpravnine.
Odpravnina po tem členu pripada tudi
delavcu, ki mu preneha delovno razmerje na podlagi odpovedi pogodbe o zaposlitvi
iz razloga invalidnosti v skladu z zakonom.
e) Solidarnostne pomoči
202. člen
Delodajalec izplača delavcu oziroma njegovi
družini enkratno solidarnostno pomoč v višini 80% povprečne bruto plače na
zaposlenega v Republiki Sloveniji za pretekle tri mesece, in sicer v tehle
primerih:
-       
smrt ožjega družinskega člana,
-       
težja invalidnost,
-       
daljša bolezen delavca,
-       
naravne nesreče ali požari.
Delodajalec ob smrti delavca njegovi družini
izplača solidarnostno pomoč v višini 80% povprečne bruto plače na zaposlenega v
Republiki Sloveniji za pretekle tri mesece.
Ob smrti delavca zaradi nesreče pri delu
njegovi družini izplača solidarnostno pomoč v višini 240% povprečne bruto plače
na zaposlenega v Republiki Sloveniji za pretekle tri mesece, vsakemu
vzdrževanemu otroku delavca pa enkratno pomoč v višini 40% povprečne bruto
plače na zaposlenega v Republiki Sloveniji za pretekle tri mesece.
Kriteriji za izplačilo solidarnostnih
pomoči iz 1. odstavka tega člena se določijo s splošnim aktom.
52. POVRAČILO STROŠKOV V ZVEZI Z DELOM
a) Prehrana med delom
203. člen
Delodajalec zagotavlja delavcu povračilo
stroškov za prehrano med delom za dneve oziroma ure prisotnosti na delu. Znesek
povračila stroškov prehrane med delom je naveden v tarifni prilogi te pogodbe.
Način obračuna se določi s splošnim aktom.
Povračilo stroškov za prehrano izplača tudi
delavcu, ki dela najmanj s polovičnim delovnim časom, pripravniku, učencu in
študentu na praksi in delavcu, ki opravlja profesionalno funkcijo v organih
družbe, svetu delavcev in sindikatu.
Dnevnica in povračilo stroškov za prehrano
med delom se izključujeta.
b) Prevoz na delo in z dela
204. člen
Delodajalec zagotavlja delavcu brezplačni
prevoz na delo in z dela z vlakom.
Delavcu, ki nima možnosti potovanja z
vlakom, zagotovi povračilo dejanskih stroškov, ki jih je ta imel s prevozom na
delo in z dela z drugimi javnimi prevoznimi sredstvi.
Če delodajalec zagotavlja delavcu službeno
karto za vožnjo z vlakom, delavec plača pavšalni znesek v višini, ki jo določa
tarifna priloga te pogodbe.
Delavcu, ki nima možnosti prevoza z javnimi
prevoznimi sredstvi in za to uporablja lastna, izplača povračilo v višini 15% od
cene motornega bencina 98 oktanov v Republiki Sloveniji za vsak prevoženi
kilometer.
Kriteriji za ugotavljanje možnosti prevoza
na delo in z dela z javnimi prevoznimi sredstvi se določijo s splošnim aktom.
c) Službena potovanja po domovini in
tujini
205. člen
Za službena potovanja po domovini in tujini
delodajalec delavcu zagotavlja povrnitev stroškov prevoza in prenočevanja po
predloženih računih, razen za hotele višje od A-kategorije, za prehrano pa
dnevnico v skladu s to pogodbo. 
Delavcu pripada dnevnica v tej višini:
-       
za službena potovanja nad 12 ur: cela dnevnica,
-       
za službena potovanja od 8 do 12 ur: 50% cele dnevnice,
-       
za službena potovanja s trajanjem več kot 6 in manj kot 8 ur ter ob
pogoju, da se je potovanje začelo dve uri pred začetkom delovnega časa ali
končalo dve uri po preteku delovnega časa: 37% cele dnevnice.
Pri tem upošteva celo dnevnico, ki je
določena v tarifni prilogi te pogodbe.
Za službena potovanja v tujino delavcu
povrne stroške v skladu s splošnim aktom. 
206. člen
Delodajalec zagotavlja delavcu terenski
dodatek za delo na terenu, če se delo opravlja izven kraja mesta nastopa na delo,
dogovorjenega s pogodbo o zaposlitvi in njegovega stalnega oziroma začasnega
prebivališča. V tem primeru se za delo na terenu štejejo:
-       
gradbena, montažna in vzdrževalna dela,
-       
nadzorna in strokovna operativna terenska dela.
Če delavec opravlja delo na terenu, se to
delo pri izplačilu terenskega dodatka šteje za delo v izmenah.
Ne glede na prejšnji odstavek, delodajalec
zagotavlja delavcu terenski dodatek za:
-       
dela na vožnji vlakov v železniškem prometu,
-       
dela na vožnji v cestnem prometu,
-       
dela v primerih, ko opravljajo dela v drugem kraju, v skladu s 49.
členom te pogodbe.
Podrobnejše opredelitve terenskega dodatka
se uredijo s splošnim aktom.
Dnevni znesek povračila stroškov za delo na
terenu znaša:
-       
16% cele dnevnice, če traja delo od 4 do 8 ur,
-       
21% cele dnevnice, če traja delo od 8 do 12 ur,
-       
28% cele dnevnice, če traja delo več kot 12 ur.
Vlakovnemu osebju in drugim delavcem na
vlaku ter delavcem na vožnji v cestnem tovornem prometu zagotavlja terenski
dodatek v višini 2,3% cele dnevnice na uro, vendar največ 28% cele dnevnice
dnevno.
Terenski dodatek, dnevnice in povračilo za
ločeno življenje se medsebojno izključujejo.
č) Ločeno življenje
207. člen
Delodajalec izplača delavcu, ki v skladu s
potrebami in v interesu družbe začasno opravlja delo zunaj kraja opravljanja dela
dogovorjenega s pogodbo o zaposlitvi in zunaj kraja stalnega bivališča svoje
družine, nadomestilo za ločeno življenje, kot ga določa tarifna priloga.
Ko delavec prejema nadomestilo zaradi odsotnosti
z dela, ta pravica miruje.
d) Kilometrina
208. člen
Delodajalec povrne delavcu stroške za
uporabo lastnega vozila na službenih potovanjih in pri opravljanju svojega
dela, če je to prej odobril, v višini, kot jih določa Uredba o višini povračil
stroškov v zvezi z delom in drugih dohodkov, ki se ne vštevajo v davčno osnovo.
Če v Republiki Sloveniji ni zavezujočih
predpisov, s katerimi bi bila določena kilometrina, delodajalec povrne delavcu stroške
kilometrine v višini 30% cene motornega bencina 98 oktanov v Republiki
Sloveniji za prevoženi kilometer.
53. IZPLAČILO PLAČ
209. člen
Delodajalec izplača plače delavcem v
denarni obliki najpozneje do 15. v tekočem mesecu za pretekli mesec.
Delodajalec je dolžan, na svoje stroške,
delavcu ob vsakem izplačilu plače obračunati tudi vse njegove obveznosti iz naslova
najetih kreditov in drugih administrativnih prepovedi.

Priloga:
Tarifna priloga kolektivne pogodbe za dejavnost železniškega prometa za
leto 2007

Kolektivna pogodba za dejavnost železniškega
prometa (Uradni list RS, št. 95/07) vsebuje naslednje posebne,
prehodne in končne določbe:
»D) POSEBNE, PREHODNE IN KONČNE DOLOČBE
210. člen
Določbe te pogodbe, ki se nanašajo na
sindikate, se uporabljajo samo za reprezentativne sindikate, v družbah, za katere
velja ta pogodba, razen določb 56. člena, drugega odstavka 108. člena, prvega
odstavka 153. člena in 160. člena te pogodbe.
211. člen
Če delodajalec spremeni posebne pogoje za
sklenitev delovnega razmerja tako, da so za delavce strožji, se za delavce, ki
so jih izpolnjevali pred spremembo, šteje, da izpolnjujejo te spremenjene
pogoje.
Če pa jih spremeni tako, da so manj
zahtevni, potem delavcem, ki so izpolnjevali zahtevane pogoje, ponudi novo pogodbo
o zaposlitvi, v skladu s stopnjo strokovne izobrazbe, ki jo dejansko
izpolnjujejo.
212. člen
Posebnosti specifičnih nosilnih poklicev v
dejavnosti železniškega prometa in v družbah za katere velja ta pogodba delodajalec
uredi s posebno pogodbo, ki jo podpiše posamezni sindikat.
213. člen
Delodajalec se zavezuje, da bo ob
spremenjenih delovnih razmerah in spremembi v tehnologiji skupaj s sindikati
tekoče preverjal vrednotenje zahtevnosti delovnih mest, v skladu s sprejeto
metodologijo, ki se določi s splošnim aktom.
Med veljavnostjo tarifnega dela te
kolektivne pogodbe delodajalec ne bo znižal sprejetih količnikov plačilnih
razredov delovnih mest, razen če bo z zakonom določeno drugače.
214. člen
Za pravice in obveznosti delavcev in
delodajalca, ki jih ta pogodba ne ureja, se uporabljajo zakonski predpisi in
kolektivne pogodbe, ki zavezujejo družbe iz 1. člena te pogodbe.
215. člen
Delodajalec je dolžan že sprejete splošne
akte uskladiti z določbami te pogodbe, kakor tudi sprejeti tiste, ki izhajajo iz
te pogodbe, najkasneje v roku 3 mesecev po podpisu te pogodbe.
Uskladitev, sprejem ter spremembe splošnih
aktov, ki izhajajo iz te pogodbe, sprejme delodajalec v soglasju s sindikati, pri
čemer se smiselno uporablja 8. člen te pogodbe.
Za vprašanja, ki so urejena s splošnimi
akti, sprejetimi v soglasju s sindikati, se šteje, da so urejena s kolektivno pogodbo.
Do uskladitve teh aktov se uporabljajo do
zdaj veljavni splošni akti in do zdaj veljavne priloge te pogodbe, če niso v nasprotju
s to pogodbo, razen 14. alineje točke 2 priloge 5.
216. člen
Delodajalec takoj po sprejemu obvešča
sindikate o vseh navodilih, odredbah, brzojavkah in obvestilih, ki se nanašajo
na izvajanje določb te pogodbe.
217. člen
Delovni čas iz drugega odstavka 82. člena
te pogodbe se uvede v treh mesecih po določitvi delovnih mest v skladu s
predpisi.
Seznam delovnih mest iz prejšnjega odstavka
določi delodajalec v soglasju s sindikati.
218. člen
Pri določanju pravic delavcev, ki izhajajo
iz zakonov, kolektivnih pogodb in drugih splošnih aktov delodajalca, se
upošteva delavčeva skupna delovna doba, vključno z zavarovalno dobo, ki se
šteje s povečanjem oziroma v določenih primerih, ko to določa ta pogodba,
delavčeva skupna delovna doba, vključno z zavarovalno dobo, ki se šteje s
povečanjem v družbah iz 1., 2. in 3 alineje 1. točke 1. člena te pogodbe. Enako
kot zavarovalna doba, ki se šteje s povečanjem, se upošteva tudi dodana doba iz
obveznega dodatnega pokojninskega zavarovanja. 
219. člen
Ne glede na tretji, četrti in peti odstavek
157. člena te pogodbe, varstvo sindikalnih zaupnikov, v skladu z zakonom, uživajo
vsi tisti delavci, za katere je bil delodajalec, do uveljavitve te pogodbe,
obveščen, da imajo status sindikalnega zaupnika.
220. člen
Pri izvajanju 4. in 7. člena te pogodbe kot
stranka oziroma pogodbenica te pogodbe nastopajo skupaj vse tri družbe iz 1. točke
1. člena, pri izvajanju 5., 6., 11., 12., 13., 14. in 16. člena te pogodbe, kot
stranka te pogodbe, nastopajo organi posameznih družb, za katere velja ta
pogodba, pri izvajanju 15. in 17. člena te pogodbe pa kot stranka te pogodbe
nastopa Holding Slovenske železnice, d.o.o.
V skladu s prejšnjim odstavkom, stranke te
pogodbe imenujejo predsednika, namestnika in člane arbitraže iz 15. člena, člane
arbitraže iz 16. člena ter predsednika in člane Komisije za razlago iz 17.
člena, v roku 60 dneh po sklenitvi te pogodbe.
221. člen
Ta pogodba preneha veljati za vajence z
dnem prenehanja veljavnosti predpisov, ki urejajo vajeniško razmerje v skladu z
zakonom, ki ureja poklicno in strokovno izobraževanje.
222. člen
Ta pogodba prične veljati naslednji dan po
podpisu obeh pogodbenih strank.«.

Spremembe in dopolnitve Kolektivne pogodbe za
dejavnost železniškega prometa (Uradni list RS, št. 48/18) črtajo 212. člen kolektivne
pogodbe:
»212. člen
(črtan)«;
ter vsebujejo naslednjo končno določbo:
»6. člen
Te spremembe in dopolnitve začnejo veljati
naslednji dan po podpisu pogodbenih strank.
4. člen teh sprememb se uporablja za vse
delavce, ki so na dan podpisa teh sprememb in dopolnitev invalidsko upokojeni
in se jim izplačuje zavarovalna renta, na način, da se jim izplača razlika med
invalidsko pokojnino in zavarovalno rento in plačo, ki bi jo prejemal, če bi
delal, od dneva upokojitve dalje.
Te spremembe in dopolnitve se objavijo v
Uradnem listu Republike Slovenije in Aplikaciji predpisi Slovenskih železnic.«.