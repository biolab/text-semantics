I. SPLOŠNE DOLOČBE
1. člen
(1) Ta uredba določa vodovarstveno
območje za vodna telesa vodonosnikov za območja občin Črnomelj, Metlika in
Semič (v nadaljnjem besedilu: vodovarstveno območje), ki se uporablja za oskrbo
prebivalstva s pitno vodo in se nahaja na območju občin Črnomelj, Kočevje,
Metlika ter Semič, in vodovarstveni režim.
(2) Ta uredba določa tudi notranja
območja znotraj vodovarstvenega območja.
2. člen
(1) Vodovarstveno območje sestavljajo
notranja območja z območji zajetij.
(2) Območja zajetij so določena okoli
zajetih izvirov in črpalnih vrtin ter so navedena na seznamu iz priloge 3, ki
je sestavni del te uredbe.
(3) Notranja območja se delijo na
najožja vodovarstvena območja z najstrožjim vodovarstvenim režimom, ožja vodovarstvena
območja s strožjim vodovarstvenim režimom in širša vodovarstvena območja z
milejšim vodovarstvenim režimom in so poimenovana na naslednji način:
-       
območja zajetij z oznako »VVO 0«,
-       
najožja območja z oznako »VVO I«,
-       
ožja območja z oznako »VVO II« in
-       
širša območja z oznako »VVO III«.
3. člen
(1) Seznam zemljiških parcel (v
nadaljnjem besedilu: parcele), ki predstavljajo mejo vodovarstvenih območjih,
je naveden v prilogi 1, ki je sestavni del te uredbe. Seznam parcel, ki so
znotraj vodovarstvenih območij na območjih zajetij in notranjih območjih, je
objavljen na spletni strani ministrstva, pristojnega za vode (v nadaljnjem
besedilu: ministrstvo).
(2) Seznam parcel iz prejšnjega
odstavka je povzet po digitalnem zemljiškem katastru iz januarja 2016, ki ga
vodi Geodetska uprava Republike Slovenije.
(3) Meje vodovarstvenega območja,
območja zajetij in notranjih območij so poligoni, določeni v digitalni obliki
kot posebni sloj geografskega informacijskega sistema, dostopni na spletni
strani Agencije Republike Slovenije za okolje in prikazani na karti, ki jo v
izvirniku hrani ministrstvo.
(4) Če se parcele na vodovarstvenem
območju združujejo s parcelami, ki imajo drugačen vodovarstveni režim, ali s
parcelami zunaj vodovarstvenega območja, se na novonastalih parcelah za gradnje
določi vodovarstveni režim, ki je strožji.
(5) Vodovarstveno območje se
evidentira v vodnem katastru kot atributni del digitalne zbirke podatkov.
(6) Meja med Republiko Slovenijo in
Republiko Hrvaško ni dokončno določena in je predmet arbitražnega postopka,
zato vsebine in prikazi te uredbe v ničemer ne prejudicirajo določitve ali
označitve meje med državama.
II. UKREPI, PREPOVEDI IN OMEJITVE ZA RABO VODE
4. člen
(1) Na najožjem vodovarstvenem območju
je prepovedana raba podzemne vode iz vodnih virov, ki se varujejo s to uredbo,
razen za javno oskrbo s pitno vodo.
(2) Ne glede na prejšnji odstavek je
na najožjem vodovarstvenem območju dovoljena raba podzemne vode iz vodnih
virov, ki se varujejo s to uredbo, tudi za lastno oskrbo s pitno vodo, če gre
za oskrbo s pitno vodo stanovanjskih ali nestanovanjskih stavb, ki nimajo
možnosti priključitve na sistem javne oskrbe s pitno vodo, in se lahko podeli
vodna pravica za rabo vode, če to ne vpliva na količino in kakovost vode, ki se
rabi ali je namenjena za javno oskrbo s pitno vodo.
(3) Na ožjem in širšem vodovarstvenem
območju se lahko podeli vodna pravica za rabo vode iz vodnega telesa, ki se
varuje s to uredbo, če to ne vpliva na količino in kakovost vode, ki se rabi
ali je namenjena za javno oskrbo s pitno vodo.
III. UKREPI, PREPOVEDI IN OMEJITVE ZA GRADNJO
1. Splošno
5. člen
(1) Na območju zajetja je prepovedana
gradnja, določena v skladu s predpisom, ki ureja graditev objektov (v nadaljnjem
besedilu: gradnja), razen gradnje, ki je namenjena za javno oskrbo prebivalcev
s pitno vodo in je zanjo pridobljeno vodno soglasje.
(2) Na območju zajetja je prepovedano
opravljanje dejavnosti in ravnanj, ki bi lahko vplivale na spremembo lastnosti
ali skladnost in zdravstveno ustreznost pitne vode ali na delovanje sistema
oskrbe s pitno vodo, ki so naslednje:
-       
odlaganje odpadkov,
-       
skladiščenje nevarnih snovi,
-       
uporaba fitofarmacevtskih sredstev (v nadaljnjem besedilu: FFS),
-       
uporaba gnojil,
-       
soljenje utrjenih površin zunaj urejenega območja odvajanja padavinske
odpadne vode,
-       
vzdrževanje vozil in
-       
parkiranje gradbenih strojev, razen če gre za dejavnosti za javno oskrbo
prebivalcev s pitno vodo.
6. člen
(1) Na notranjih območjih je
prepovedana gradnja, ki je v preglednicah 1.1, 1.2 in 1.3 priloge 2, ki je
sestavni del te uredbe, označena z oznako »–«.
(2) Na notranjih območjih je
prepovedana gradnja, ki je v preglednicah 1.1, 1.2 in 1.3 priloge 2 te uredbe
označena z oznakama »pp« ali »pip«, če v postopku pridobivanja vodnega soglasja
ali mnenja o državnem prostorskem načrtu ali občinskem podrobnem prostorskem
načrtu analiza tveganja za onesnaženje ni bila izvedena ali če je iz izsledkov
analize tveganja za onesnaženje razvidno, da tveganje za onesnaženje zaradi te
gradnje ali izvajanja gradbenih del na notranjih območjih ni sprejemljivo.
7. člen
(1) Ne glede na prvi odstavek
prejšnjega člena je na notranjih območjih dovoljena gradnja vojaških objektov,
objektov za zaščito in reševanje ob naravnih in drugih nesrečah ter objektov za
varnost in se vodno soglasje izda, če se zaradi rekonstrukcije ne spremenita
velikost in namembnost objekta oziroma sprememba rabe objekta ne pomeni
povečanja tveganja za onesnaženje vodnega telesa in če so za gradnjo
zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda.
(2) Ne glede na prvi odstavek
prejšnjega člena so na notranjih območjih dovoljena vzdrževalna dela v javno
korist na javnih cestah v skladu s predpisi, ki urejajo javne ceste, in predpisi,
ki urejajo graditev objektov, investicijska vzdrževalna dela na letališki
infrastrukturi in objektih, sistemih in napravah navigacijskih služb zračnega
prometa (v nadaljnjem besedilu: letalski navigacijski objekti) v skladu s
predpisi, ki urejajo letalstvo, in predpisi, ki urejajo graditev objektov, in
se za izvajanje teh del izda vodno soglasje, če je iz izsledkov analize
tveganja za onesnaženje razvidno, da je tveganje za onesnaženje zaradi
vzdrževalnih del v javno korist sprejemljivo.
(3) Ne glede na prvi odstavek
prejšnjega člena so na notranjih območjih dovoljena tudi redna vzdrževalna dela
letalskih navigacijskih objektov v skladu s predpisi, ki urejajo letalstvo, in
predpisi, ki urejajo graditev objektov, ter vzdrževalna dela v javno korist na
elektroenergetski infrastrukturi in objektih v skladu s predpisi, ki urejajo
vzdrževalna dela v javno korist na področju energetike, in predpisi, ki urejajo
graditev objektov, in se za izvajanje teh del izda vodno soglasje, če so
zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda.
(4) Ne glede na prejšnji odstavek
vodno soglasje na notranjih območjih ni potrebno za redna vzdrževalna dela na
javnih cestah v skladu s predpisi, ki urejajo javne ceste.
(5) Ne glede na prvi odstavek
prejšnjega člena je na notranjih območjih dovoljena gradnja in se izda vodno
soglasje za lokalne ceste, javne poti, nekategorizirane ceste, mostove,
distribucijske elektroenergetske vode in plinovode za zemeljski plin, cevovode
za pitno in odpadno vodo ter telekomunikacijske vode, če so zagotovljeni
zaščitni ukrepi, s katerimi se preprečijo negativni vplivi na stanje
površinskih in podzemnih voda, če gre za komunalno opremljanje zemljišč za
stavbe na teh območjih oziroma za stavbe, katerih gradnja je dovoljena s to
uredbo, če je gradnja dovoljena s prostorskimi akti občin in če so zagotovljeni
zaščitni ukrepi, s katerimi se preprečijo negativni vplivi na stanje
površinskih in podzemnih voda.
(6) Ne glede na prvi odstavek prejšnjega
člena je na notranjih območjih dovoljena gradnja in se izda vodno soglasje za
gradnjo gozdnih cest in grajenih gozdnih vlak, če je za izvedbo te gradnje
pridobljeno pozitivno mnenje izvajalca obvezne občinske gospodarske javne
službe za oskrbo s pitno vodo.
(7) Ne glede na prvi odstavek
prejšnjega člena sta na notranjih območjih dovoljeni rekonstrukcija
stanovanjskih in nestanovanjskih stavb, določena v skladu s predpisom, ki ureja
graditev objektov, ter odstranitev objektov, in se izda vodno soglasje, če so
zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda.
8. člen
(1) Na notranjih območjih je dovoljena
gradnja, ki je v preglednicah 1.1, 1.2 in 1.3 priloge 2 te uredbe označena z
oznako »+«.
(2) Za gradnjo na notranjih območjih,
ki je v preglednicah 1.1, 1.2 in 1.3 priloge 2 te uredbe označena z oznako
»pd«, je treba pridobiti vodno soglasje.
(3) Na notranjih območjih je dovoljena
gradnja, ki je v preglednicah 1.1, 1.2 in 1.3 priloge 2 te uredbe označena z
oznako »pp«, če so načrtovani zaščitni ukrepi, za katere je iz izsledkov
analize tveganja za onesnaženje razvidno, da je tveganje za onesnaženje zaradi
te gradnje sprejemljivo, k projektnim rešitvam za gradnjo in izvedbo zaščitnih
ukrepov pa je izdano vodno soglasje.
(4) Na notranjih območjih je dovoljena
gradnja, ki je v preglednicah 1.1 in 1.2 priloge 2 te uredbe označena z oznako
»pip«, če je to gradnja infrastrukture v skladu z državnim prostorskim načrtom
ali občinskim podrobnim prostorskim načrtom, za katerega je narejena celovita
presoja vplivov na okolje in pridobljeno okoljevarstveno soglasje v skladu s
predpisi, ki urejajo varstvo okolja.
(5) Ne glede na tretji odstavek tega
člena za gradnjo, ki je v preglednicah 1.1, 1.2 in 1.3 priloge 2 te uredbe
označena z oznako »pp« in je na območju, ki se ureja z državnim prostorskim
načrtom ali občinskim podrobnim prostorskim načrtom, ministrstvo na podlagi
izsledkov analize tveganja za onesnaženje preveri sprejemljivost vplivov
objekta na vodni režim in stanje vodnega telesa ter vplive zaščitnih ukrepov na
zmanjšanje tveganja za onesnaženje v postopku izdaje mnenja o državnem
prostorskem načrtu ali občinskem podrobnem prostorskem načrtu v skladu s
predpisi, ki urejajo prostorsko načrtovanje.
(6) Ne glede na četrti odstavek tega
člena za gradnjo, ki je v preglednicah 1.1 in 1.2 priloge 2 te uredbe označena
z oznako »pip« in je na območju, ki se ureja z državnim prostorskim načrtom ali
občinskim podrobnim prostorskim načrtom, ministrstvo na podlagi izsledkov
analize tveganja za onesnaženje preveri sprejemljivost vplivov objekta na vodni
režim in stanje vodnega telesa ter vplive zaščitnih ukrepov na zmanjšanje
tveganja za onesnaženje v postopku izdaje mnenja o državnem prostorskem načrtu
ali občinskem podrobnem prostorskem načrtu.
9. člen
(1) Ne glede na prvi odstavek
6. člena te uredbe je na notranjih območjih dovoljena gradnja in se izda
vodno soglasje, če gre za prenosni plinovod izključno za zemeljski plin v
skladu s predpisi, ki urejajo tehnične pogoje za graditev, obratovanje in
vzdrževanje plinovodov z delovnim tlakom nad 16 barov ter pogoje za posege na
območjih njihovih varovalnih pasov, in če so načrtovani zaščitni ukrepi, za
katere je iz izsledkov analize tveganja za onesnaženje razvidno, da je tveganje
za onesnaženje zaradi te gradnje sprejemljivo.
(2) Ne glede na prvi odstavek
6. člena te uredbe je na notranjih območjih dovoljena gradnja letališč za
javne potrebe za helikopterje s premerom do 40 m v skladu s predpisi, ki
urejajo letalstvo, in predpisi, ki urejajo graditev objektov, in se za gradnjo
izda vodno soglasje, če so v projektnih rešitvah projekta za pridobitev
gradbenega dovoljenja načrtovani zaščitni ukrepi, za katere je iz izsledkov
analize tveganja za onesnaženje razvidno, da je tveganje za onesnaženje zaradi
te gradnje in izvajanja gradbenih del sprejemljivo.
(3) Pretakanje goriva na območjih iz
prejšnjega odstavka je prepovedano izven urejenih površin, ki morajo biti vodotesne
in morajo imeti zagotovljeno zbiranje in odvajanje odpadnih voda izven
vodovarstvenega območja.
2. Ukrepi, prepovedi in omejitve za
gradnjo na najožjih vodovarstvenih območjih za zajetja Dobličica, Vumole,
Damelj in Guče
10. člen
(1) Ne glede na prvi odstavek
6. člena te uredbe je na najožjih vodovarstvenih območjih za zajetja
Dobličica, Vumole, Damelj in Guče dovoljena gradnja nestanovanjskih stavb in se
izda vodno soglasje, če gre za izvajanje kmetijske ali dopolnilne dejavnosti v
kmetijstvu v okviru obstoječih kmetijskih gospodarstev ali njihovih pravnih
naslednikov, in če:
1.     
gre za gradnje stavb, kadar rekonstrukcije nestanovanjskih stavb in
njihova prilagoditev na zahteve vodovarstvenega režima tehnično niso izvedljive
ali stroški rekonstrukcije presegajo stroške nove gradnje,
2.     
so zagotovljeni zaščitni ukrepi, s katerimi se preprečijo negativni
vplivi na stanje površinskih in podzemnih voda,
3.     
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna,
industrijska odpadna voda ali mešanica odpadnih voda ne odvaja posredno v
podzemne vode,
4.     
se ne povečuje obseg zazidljivih zemljišč, določenih s prostorskimi akti
občin Črnomelj in Semič,
5.     
gre za dopolnilne dejavnosti v kmetijstvu v skladu s predpisom, ki ureja
vrste, obseg in pogoje za opravljanje dopolnilnih dejavnosti na kmetiji,
6.     
se zmogljivosti nestanovanjskih stavb, zgrajenih do uveljavitve te
uredbe, ne povečajo,
7.     
gre za nestanovanjske stavbe, ki so stavbe za:
- 
rastlinsko pridelavo (vključno z rastlinjaki, ki niso uvrščeni med nezahtevne
in enostavne objekte),
- 
rejo živali,
- 
spravilo pridelka,
- 
shranjevanje kmetijskih strojev, orodja in mehanizacije ter
- 
izvajanje dopolnilne dejavnosti v kmetijstvu, če so izpolnjene zahteve
in pogoji iz predpisa, ki ureja vrste, obseg in pogoje za opravljanje
dopolnilnih dejavnosti na kmetiji.
(2) Za gradnjo stavbe za rejo živali
na najožjih vodovarstvenih območjih je treba poleg zahtev iz prejšnjega
odstavka upoštevati še naslednje zahteve:
1.     
gradnja nove stavbe za rejo živali je dopustna, če se prejšnja stavba za
rejo živali odstrani ali spremeni njena namembnost, in če je iz izsledkov
analize tveganja za onesnaženje razvidno, da je tveganje za onesnaženje zaradi
gradnje sprejemljivo. Sprememba namembnosti je dovoljena le za dejavnosti, ki
so se na kmetijskem gospodarstvu izvajale pred uveljavitvijo te uredbe, pri
čemer se njihov obseg s tem ne poveča,
2.     
na kmetijskih zemljiščih v uporabi kmetijskega gospodarstva skupna
obremenitev z rejnimi živalmi ne sme presegati obremenitev, določenih s
predpisom, ki ureja varstvo voda pred onesnaževanjem z nitrati iz kmetijskih
virov,
3.     
skladiščenje živinskih gnojil mora biti urejeno v skladu z zahtevami iz
predpisa, ki ureja varstvo voda pred onesnaževanjem z nitrati iz kmetijskih
virov,
4.     
izcedne vode iz stavbe za rejo živali morajo biti speljane v vodotesno
skladišče za živinska gnojila, ki mora biti zgrajeno v skladu s predpisom, ki
ureja varstvo voda pred onesnaževanjem z nitrati iz kmetijskih virov, in
5.     
pri tehnologiji zbiranja živinskih gnojil morajo biti upoštevane prepovedi
oziroma omejitve rabe posamezne vrste živinskih gnojil v skladu s predpisi, ki
urejajo varstvo voda pred onesnaževanjem z nitrati iz kmetijskih virov, na
razpoložljivih kmetijskih zemljiščih kmetijskega gospodarstva.
11. člen
(1) Ne glede na prvi odstavek
6. člena te uredbe so na najožjih vodovarstvenih območjih za zajetja
Dobličica, Vumole, Damelj in Guče dovoljene gradnje stanovanjskih in nestanovanjskih
stavb, ki niso stavbe iz prejšnjega člena, in se izda vodno soglasje, če so
izpolnjeni naslednji pogoji:
-       
gre za gradnje stavb, kadar rekonstrukcije stanovanjskih in
nestanovanjskih stavb in njihova prilagoditev na zahteve vodovarstvenega režima
tehnično niso izvedljive ali stroški rekonstrukcije presegajo stroške nove
gradnje,
-       
gre za stanovanjske stavbe za prebivalce ali njihove pravne naslednike,
ki so na teh območjih bivali pred uveljavitvijo te uredbe,
-       
gre za nestanovanjske stavbe za opravljanje dejavnosti, ki so se na teh
območjih opravljale pred uveljavitvijo te uredbe, pri čemer se zmogljivosti
nestanovanjskih stavb, zgrajenih do uveljavitve te uredbe, ne povečajo,
-       
se po gradnji nove nestanovanjske stavbe prejšnja stavba, ki je imela
enak namen, odstrani,
-       
se ne povečuje obseg zazidljivih zemljišč, določenih s prostorskimi akti
občin Črnomelj in Semič, uveljavljenimi pred uveljavitvijo te uredbe, in
-       
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna odpadna
voda ne odvaja posredno v podzemne vode.
(2) Poleg pogojev iz prejšnjega
odstavka morajo biti na najožjem vodovarstvenem območju za zajetja Dobličica,
Vumole, Damelj in Guče izpolnjeni tudi naslednji posebni pogoji:
1.     
dovoljena je gradnja stanovanjskih stavb iz preglednice 1.1 priloge 2 te
uredbe, navedenih pod zaporednima številkama 1 in 2, če gre za dvostanovanjske
stavbe,
2.     
dovoljena je gradnja nestanovanjskih stavb iz preglednice 1.1 priloge 2
te uredbe, navedenih pod zaporednimi številkami:
- 
1: z največ 200 m2 bruto površine, če gre za samostojne gostinske stavbe,
kot so okrepčevalnice, slaščičarne, kavarne, bari, bifeji;
- 
2 in 3: do največ 300 m2 bruto površine, če gre za stavbe javne
uprave ali stavbe, namenjene poslovanju s strankami v bankah ali poštah, za
stavbe s poslovnimi prostori, namenjenimi lastnemu poslovanju podjetij z največ
tremi zaposlenimi, za samostojne prodajalne z živili oziroma tekstilom,
prodajne galerije ali knjižnice, in
- 
13: če ne gre za znanstvenoraziskovalno delo;
3.     
dovoljena je gradnja športnih igrišč za športe na prostem, razen za avtomobilske,
motoristične, kolesarske ali konjske dirke;
4.     
dovoljena je gradnja drugih gradbenih inženirskih objektov za šport,
rekreacijo in prosti čas, če gre za otroška in druga javna igrišča, javne
vrtove, parke, trge, ki niso sestavni deli javne ceste, zelenice in druge
urejene zelene površine;
5.     
gradnja posameznih vrst stavb iz 1., 2., 3. in 4. točke tega odstavka je
dovoljena pod pogoji, določenimi za posamezno vrsto stavbe iz preglednice 1.1
priloge 2 te uredbe, kakor so navedeni za ožje vodovarstveno območje;
6.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma da se odvaja prek lovilnika olj v skladu z
zahtevami iz točke 10 c poglavja IV iz preglednice 1.1 priloge 2 te uredbe.
3. Ukrepi, prepovedi in omejitve za
gradnjo na najožjem vodovarstvenem območju za zajetje Obrh
12. člen
Ne glede na prvi odstavek 6. člena te
uredbe je na najožjem vodovarstvenem območju za zajetje Obrh za gradnjo
avtoceste, hitre ceste, glavne, regionalne in lokalne ceste dovoljeno izvajanje
gradbenih del, navedenih v preglednici 1.2 priloge 2 te uredbe pod zaporednima
številkama 1 in 14, in se lahko izda vodno soglasje, če so v projektnih
rešitvah projekta za pridobitev gradbenega dovoljenja načrtovani zaščitni
ukrepi, za katere je iz izsledkov analize tveganja za onesnaženje razvidno, da
je tveganje za onesnaženje zaradi gradnje sprejemljivo.
13. člen
(1) Ne glede na prvi odstavek
6. člena te uredbe je na najožjem vodovarstvenem območju za zajetje Obrh
dovoljena gradnja športnih igrišč, drugih gradbenih inženirskih objektov za
šport ter z njimi povezanih ureditev in nove povezovalne ceste pri osnovni šoli
Metlika, in se izda vodno soglasje, če je iz izsledkov analize tveganja za
onesnaženje razvidno, da je to tveganje zaradi gradnje sprejemljivo, in so
zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda.
(2) Ne glede na prvi odstavek
6. člena te uredbe je na najožjem vodovarstvenem območju za zajetje Obrh
dovoljena gradnja državne ceste ter z njima povezanih ureditev, in se izda
vodno soglasje, če je iz izsledkov analize tveganja za onesnaženje razvidno, da
je to tveganje zaradi gradnje in izvajanja gradbenih del sprejemljivo, in so
zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda, in če so v času gradnje in obratovanja
izpolnjeni naslednji posebni pogoji:
1.     
zagotovljena mora biti čim večja ohranitev obstoječega naravnega režima
toka podzemne vode;
2.     
zagotovljeno mora biti nadzorovano odvajanje odpadnih voda izven
vodovarstvenega območja in preprečeno vsakršno izpiranje ali izcejanje odpadnih
voda v podzemno vodo;
3.     
posegi v tla, odstranjevanje krovnih plasti in peščeno-prodnega zasipa
se morajo izvajati tako, da so prizadete čim manjše površine;
4.     
na gradbiščih, večjih od 1 ha, se izvaja etapna gradnja, pri čemer se
največja dovoljena površina gradbišča brez izvedenih tesnilnih sistemov za
zaščito podzemne vode z dokazanim 100-odstotnim tesnjenjem določi za vsak odsek
etapne gradnje posebej, velikost in zaščitni ukrepi pa se preverijo v analizi
tveganja za onesnaženje;
5.     
za izvedbo tesnilnih sistemov za zaščito podzemne vode (tesnilne zavese,
injektiranje, uporaba brizganega betona) se uporabljajo betoni z nealkalnim
pospeševalcem vezanja, ki nimajo negativnih vplivov na kakovost podzemne vode
in so le v funkciji gradnje objekta. Vse morebitne izcedne vode je treba zbrati
in odvesti na čistilno napravo. Gradnja tesnilnih zaves, ki niso v funkciji
objektov, ni dovoljena. Dodatno zmanjšanje transmisivnosti vodonosnika zaradi
izvedbe tesnilne zavese ali injektiranja ne sme presegati 10 odstotkov.
Tesnilne zavese ne smejo segati do dna vodonosnika;
6.     
zagotoviti je treba čim manjšo prepustnost utrjenih površin cestnega
telesa in pri tem uporabiti materiale, ki nimajo negativnih vplivov na kakovost
podzemne vode;
7.     
z analizo tveganja in zaščitnimi ukrepi mora biti seznanjen izvajalec
občinske javne službe oskrbe s pitno vodo, ki upravlja z zajetjem Obrh;
8.     
zaradi ugotavljanja vpliva izgradnje in obratovanja državne ceste na
stanje podzemne vode v zajetju Obrh je treba za vsako cesto zagotoviti
izvajanje obratovalnega monitoringa stanja podzemne vode.
14. člen
(1) Ne glede na prvi odstavek
6. člena te uredbe je na najožjem vodovarstvenem območju za zajetje Obrh
dovoljena gradnja nestanovanjskih stavb in se izda vodno soglasje, če gre za
izvajanje kmetijske ali dopolnilne dejavnosti v kmetijstvu v okviru obstoječih
kmetijskih gospodarstev ali njihovih pravnih naslednikov, in če:
1.     
gre za gradnjo stavb, kadar rekonstrukcija nestanovanjskih stavb in
njihova prilagoditev na zahteve vodovarstvenega režima tehnično ni izvedljiva
ali stroški rekonstrukcije presegajo stroške nove gradnje,
2.     
so zagotovljeni zaščitni ukrepi, s katerimi se preprečijo negativni vplivi
na stanje površinskih in podzemnih voda,
3.     
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna,
industrijska odpadna voda ali mešanica odpadnih voda ne odvaja posredno v
podzemno vodo,
4.     
se ne povečuje obseg zazidljivih zemljišč, določenih s prostorskimi akti
občine Metlika,
5.     
gre za dopolnilne dejavnosti v kmetijstvu v skladu s predpisom, ki ureja
vrste, obseg in pogoje za opravljanje dopolnilnih dejavnosti na kmetiji,
6.     
se zmogljivosti nestanovanjskih stavb, zgrajenih do uveljavitve te
uredbe, ne povečajo,
7.     
gre za nestanovanjske stavbe, ki so stavbe za:
- 
rastlinsko pridelavo (vključno z rastlinjaki, ki niso uvrščeni med
nezahtevne in enostavne objekte),
- 
rejo živali,
- 
spravilo pridelka,
- 
shranjevanje kmetijskih strojev, orodja in mehanizacije in
- 
izvajanje dopolnilne dejavnosti v kmetijstvu, če so izpolnjene zahteve
in pogoji iz predpisa, ki ureja vrste, obseg in pogoje za opravljanje
dopolnilnih dejavnosti na kmetiji.
(2) Za gradnjo stavbe za rejo živali
na najožjih vodovarstvenih območjih je treba poleg zahtev iz prejšnjega
odstavka upoštevati še naslednje zahteve:
-       
gradnja nove stavbe za rejo živali je dopustna, če se prejšnja stavba za
rejo živali odstrani ali spremeni njena namembnost in če je iz izsledkov
analize tveganja za onesnaženje razvidno, da je tveganje za onesnaženje zaradi
gradnje sprejemljivo. Sprememba namembnosti je dovoljena le za dejavnosti, ki
so se na kmetijskem gospodarstvu izvajale pred uveljavitvijo te uredbe, pri
čemer se njihov obseg s tem ne poveča,
-       
na kmetijskih zemljiščih v uporabi kmetijskega gospodarstva skupna
obremenitev z rejnimi živalmi ne sme presegati obremenitev, določenih s
predpisom, ki ureja varstvo voda pred onesnaževanjem z nitrati iz kmetijskih
virov,
-       
skladiščenje živinskih gnojil mora biti urejeno v skladu z zahtevami iz
predpisa, ki ureja varstvo voda pred onesnaževanjem z nitrati iz kmetijskih
virov,
-       
izcedne vode iz stavbe za rejo živali morajo biti speljane v vodotesno
skladišče za živinska gnojila, ki mora biti zgrajeno v skladu s predpisom, ki
ureja varstvo voda pred onesnaževanjem z nitrati iz kmetijskih virov, in
-       
pri tehnologiji zbiranja živinskih gnojil morajo biti upoštevane
prepovedi oziroma omejitve rabe posamezne vrste živinskih gnojil na razpoložljivih
kmetijskih zemljiščih kmetijskega gospodarstva.
15. člen
(1) Ne glede na prvi odstavek
6. člena te uredbe je na najožjem vodovarstvenem območju za zajetje Obrh
dovoljena gradnja stanovanjskih in nestanovanjskih stavb, ki niso stavbe iz
prejšnjega člena, in se izda vodno soglasje, če so izpolnjeni naslednji pogoji:
-       
gre za gradnjo stavb, kadar rekonstrukcija stanovanjskih in
nestanovanjskih stavb ter njihova prilagoditev na zahteve vodovarstvenega
režima tehnično nista izvedljivi ali stroški rekonstrukcije presegajo stroške
nove gradnje,
-       
gre za stanovanjske stavbe za prebivalce ali njihove pravne naslednike,
ki so na teh območjih bivali pred uveljavitvijo te uredbe,
-       
gre za nestanovanjske stavbe za opravljanje dejavnosti, ki so se na teh
območjih opravljale pred uveljavitvijo te uredbe, pri čemer se zmogljivosti
nestanovanjskih stavb, zgrajenih do uveljavitve te uredbe, ne povečajo,
-       
se po gradnji nove stavbe prejšnja stavba, ki je imela enak namen,
odstrani,
-       
se ne povečuje obseg zazidljivih zemljišč, določenih s prostorskimi akti
občine Metlika, sprejetimi pred uveljavitvijo te uredbe, in
-       
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna,
industrijska odpadna voda ali mešanica odpadnih voda ne odvaja posredno v
podzemne vode.
(2) Poleg pogojev iz prejšnjega
odstavka morajo biti na najožjem vodovarstvenem območju za zajetje Obrh
izpolnjeni tudi naslednji posebni pogoji:
1.     
dovoljena je gradnja stanovanjskih stavb iz preglednice 1.1 priloge 2 te
uredbe, navedenih pod zaporednima številkama 1 in 2, če gre za dvostanovanjske
stavbe,
2.     
dovoljena je gradnja nestanovanjskih stavb iz preglednice 1.1 priloge 2
te uredbe, navedenih pod zaporednimi številkami:
- 
1: z največ 200 m2 bruto površine, če gre za samostojne gostinske
stavbe, kot so okrepčevalnice, slaščičarne, kavarne, bari, bifeji;
- 
2, 3 in 6: do največ 300 m2 bruto površine, če gre za stavbe javne
uprave ali stavbe, namenjene poslovanju s strankami v bankah ali poštah, za
stavbe s poslovnimi prostori, namenjenimi lastnemu poslovanju podjetij z največ
tremi zaposlenimi, za samostojne prodajalne z živili oziroma tekstilom,
prodajne galerije ali knjižnice, in
- 
9, če gre delavnico za servis vozil in so na podlagi izsledkov analize
tveganja za onesnaženje zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda. Gradnja je
prepovedana, če v postopku pridobivanja vodnega soglasja analiza tveganja za
onesnaženje ni bila izvedena ali če je iz izsledkov analize tveganja za
onesnaženje razvidno, da tveganje za onesnaženje zaradi te gradnje ali izvajanja
gradbenih del ni sprejemljivo,
- 
11: do največ 1000 m2 bruto površine, če gre za kulturni dom z
dvorano za družabne prireditve;
- 
13, če ne gre za znanstveno raziskovalno delo, in
- 
15: do največ 200 m2 bruto površine, če gre za spremljajoči objekt
ob športnih igriščih, namenjen garderobi, shrambi rekvizitov, sanitarijam in
klubskim prostorom;
3.     
dovoljena je gradnja športnih igrišč za športe na prostem, razen za
avtomobilske, motoristične, kolesarske ali konjske dirke;
4.     
dovoljena je gradnja drugih gradbenih inženirskih objektov za šport,
rekreacijo in prosti čas, če gre za otroška in druga javna igrišča, javne
vrtove, parke, trge, ki niso sestavni deli javne ceste, zelenice in druge
urejene zelene površine;
5.     
gradnja posameznih vrst stavb iz 1., 2., 3. in 4. točke tega odstavka je
dovoljena pod pogoji, določenimi za posamezno vrsto stavbe iz preglednice 1.1
priloge 2 te uredbe, kakor so navedeni za ožje vodovarstveno območje;
6.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma prek lovilnika olj v skladu z zahtevami iz točke
10 c poglavja IV iz preglednice 1.1 priloge 2 te uredbe, če gre za začasno
rešitev v prehodnem obdobju do zgraditve javnega kanalizacijskega omrežja za
padavinsko odpadno vodo, ali do zagotovitve potrebnih zmogljivosti na javnem
kanalizacijskem omrežju mešanega sistema.
4. Ukrepi, prepovedi in omejitve za
gradnjo na najožjem vodovarstvenem območju za zajetje Gornji Suhor
16. člen
(1) Ne glede na prvi odstavek
6. člena te uredbe je na najožjem vodovarstvenem območju za zajetje Gornji
Suhor dovoljena gradnja in se izda vodno soglasje za največ dve stanovanjski
stavbi, če so izpolnjeni naslednji posebni pogoji:
-       
gradnja stavbe je dovoljena, kadar rekonstrukcija stanovanjske stavbe in
njena prilagoditev na zahteve vodovarstvenega režima tehnično nista izvedljivi
ali stroški rekonstrukcije presegajo stroške nove gradnje,
-       
gradnja stavbe je dovoljena, če gre za pravne naslednike, ki so na teh
območjih bivali pred uveljavitvijo te uredbe,
-       
se ne povečuje obseg zazidljivih zemljišč, določenih s prostorskimi akti
občine Metlika, in
-       
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna odpadna
voda ne odvaja posredno v podzemne vode.
(2) Ne glede na prvi odstavek
6. člena te uredbe je na najožjem vodovarstvenem območju za zajetje Gornji
Suhor dovoljena gradnja stavbe, kadar rekonstrukcija stavbe in njena
prilagoditev na zahteve vodovarstvenega režima tehnično nista izvedljivi ali
stroški rekonstrukcije presegajo stroške nove gradnje, in se izda vodno
soglasje, če se ne povečuje obseg zazidljivih zemljišč, določenih s
prostorskimi akti občine Metlika, in se komunalna odpadna voda ne odvaja v podzemne
vode.
5. Ukrepi, prepovedi in omejitve za
gradnjo na najožjem vodovarstvenem območju za zajetje Bajer
17. člen
Ne glede na prvi odstavek 6. člena te
uredbe je na najožjem vodovarstvenem območju za zajetje Bajer dovoljena gradnja
objekta za izvajanje gostinsko-turistične dejavnosti do največ 150 m2
bruto tlorisne površine, rekonstrukcija stavbe ob ribniku, vodne črpalke in
jezu, ureditve pešpoti, otroških in drugih javnih igrišč ter postavitve orodja
za rekreacijo, in se izda vodno soglasje, če so izpolnjeni naslednji posebni
pogoji:
-       
se ne povečuje obseg zazidljivih zemljišč, določenih s prostorskimi akti
občine Semič, uveljavljenimi pred uveljavitvijo te uredbe, in
-       
se poleg zahtev glede odvajanja odpadnih voda iz predpisov, ki urejajo
emisijo snovi pri odvajanju odpadnih voda, zagotovi, da se komunalna odpadna
voda ne odvaja posredno v podzemne vode.
6. Ukrepi, prepovedi in omejitve za
gradnjo na ožjih vodovarstvenih območjih za zajetja Obrh, Gornji Suhor,
Dobličica, Vumole, Damelj, Brezovica, Blatnik, 
Bajer in Guče
18. člen
Na ožjih vodovarstvenih območjih za zajetja
Obrh, Gornji Suhor, Dobličica, Vumole, Damelj, Brezovica, Blatnik, Bajer in
Guče je treba izpolnjevati naslednje posebne pogoje:
-       
gre za gradnjo stanovanjskih in nestanovanjskih stavb, kadar
rekonstrukcija stanovanjskih in nestanovanjskih stavb in njihova prilagoditev
na zahteve vodovarstvenega režima tehnično nista izvedljivi ali stroški
rekonstrukcije presegajo stroške nove gradnje,
-       
so upoštevane zahteve glede odvajanja odpadnih voda v skladu s predpisi,
ki urejajo emisijo snovi pri odvajanju odpadnih voda,
-       
gre za bivanje in opravljanje dejavnosti prebivalcev ali njihovih
pravnih naslednikov, ki so na teh območjih bivali ali opravljali dejavnosti
pred uveljavitvijo te uredbe, in
-       
se ne povečuje obseg zazidljivih zemljišč, določenih s prostorskimi akti
občin Črnomelj, Metlika in Semič.
7. Ukrepi, prepovedi in omejitve za
gradnjo na širših vodovarstvenih območjih za zajetja Obrh, Gornji Suhor,
Dobličica, Vumole, Damelj, Brezovica, Blatnik, Bajer in Guče
19. člen
Na širših vodovarstvenih območjih za
zajetja Obrh, Gornji Suhor, Bajer, Dobličica, Vumole, Damelj, Brezovica, Blatnik
in Guče je treba izpolnjevati naslednje posebne pogoje:
-       
so upoštevane zahteve glede odvajanja odpadnih voda v skladu s predpisi,
ki urejajo emisijo snovi pri odvajanju odpadnih voda,
-       
gre za bivanje ali opravljanje dejavnosti prebivalcev ali njihovih
pravnih naslednikov, ki so na teh območjih bivali ali opravljali dejavnosti
pred uveljavitvijo te uredbe, in
-       
se ne povečuje obseg zazidljivih zemljišč, določenih s prostorskimi akti
občin Črnomelj, Metlika in Semič.
IV. PREPOVEDI V ZVEZI Z RAVNANJEM Z ZEMLJIŠČI IN GOZDOM
20. člen
(1) Na notranjih območjih je na
kmetijskih zemljiščih prepovedano:
1.     
gnojiti brez gnojilnega načrta;
2.     
shranjevati organska gnojila, razen odlaganja uležanega hlevskega gnoja
v skladu s predpisom, ki ureja varstvo voda pred onesnaževanjem z nitrati iz
kmetijskih virov, pri čemer se uležani hlevski gnoj ne sme odložiti na
razdalji, ki je krajša od 100 m od območja zajetja;
3.     
shranjevati blato iz čistilnih naprav, določeno v skladu s predpisom, ki
ureja uporabo blata iz komunalnih čistilnih naprav v kmetijstvu;
4.     
uporabljati blato iz čistilnih naprav, določeno v skladu s predpisom, ki
ureja uporabo blata iz komunalnih čistilnih naprav v kmetijstvu;
5.     
shranjevati kompost in pregnito blato 1. in 2. kakovostnega razreda,
določena v skladu s predpisom, ki ureja predelavo biološko razgradljivih
odpadkov in uporabo komposta ali digestata;
6.     
uporabljati kompost in pregnito blato 1. in 2. kakovostnega razreda,
določena v skladu s predpisom, ki ureja predelavo biološko razgradljivih
odpadkov in uporabo komposta ali digestata;
7.     
gnojiti z vsebino greznic, blatom komunalnih ali skupnih čistilnih
naprav ali drugih čistilnih naprav;
8.     
vnašati zemeljski izkop, umetno pripravljeno zemljino ali polnilo,
določeno v skladu s predpisom, ki ureja obremenjevanje tal z vnašanjem
odpadkov.
(2) Gnojilni načrt iz 1. točke
prejšnjega odstavka mora biti izdelan v pisni obliki in biti ob inšpekcijskem
nadzoru na vpogled pristojnemu inšpektorju, če to zahteva. Vsebovati mora vsaj
podatke o vrsti in količini uporabljenega mineralnega oziroma organskega
gnojila za posamezno kmetijsko rastlino ter okvirni čas gnojenja. Gnojilni
načrt se izdela v skladu s Smernicami za strokovno utemeljeno gnojenje, ki so
objavljene na spletnih straneh ministrstva, pristojnega za kmetijstvo. Za
analizo tal za gnojilni načrt se lahko odvzame en povprečni vzorec tal za več
parcel skupaj, če gre za enako rabo in enake talne lastnosti na teh parcelah.
21. člen
(1) Poleg prepovedi iz prvega odstavka
prejšnjega člena je na kmetijskih zemljiščih na najožjih vodovarstvenih območjih
prepovedano tudi:
-       
gnojiti z gnojnico in gnojevko ter
-       
preoravati trajno travinje, razen travinja (trave, detelje,
deteljno-travne mešanice in travno-deteljne mešanice), ki je vključeno v
kolobar.
(2) Pri gnojenju z uležanim hlevskim
gnojem na najožjih vodovarstvenih območjih letni vnos dušika iz uležanega
hlevskega gnoja na posamezno enoto rabe kmetijskih zemljišč znotraj najožjih
vodovarstvenih območij ne sme presegati 140 kg N/ha.
(3) Mineralna gnojila, ki vsebujejo
dušik, se na najožjih vodovarstvenih območjih lahko uporabljajo, če so pri
izdelavi gnojilnega načrta in gnojenju z mineralnimi gnojili upoštevane
naslednje zahteve:
1.     
za okopavine največja dovoljena količina dušika pri začetnem gnojenju
pred setvijo ne sme presegati 30 kg N/ha;
2.     
največji enkratni odmerek dušika za dognojevanje okopavin ne sme
presegati 80 kg N/ha. Prvo dognojevanje okopavin se izvede na podlagi hitrega
talnega nitratnega testa, ki se opravi enkrat za eno vrsto okopavine. Preskus
in vrednotenje rezultatov preskusa se izvedeta v skladu s Smernicami za
strokovno utemeljeno gnojenje iz drugega odstavka prejšnjega člena;
3.     
za žita enkratni vnos dušika z dognojevanjem ne sme presegati 60 kg
N/ha. Jeseni je pred setvijo ozimnih vrst žita vnos dušika v tla z mineralnimi
gnojili prepovedan;
4.     
za trajno travinje največja dovoljena količina dušika ne sme presegati
50 kg N/ha za vsako košnjo; za trajne nasade enkratni vnos dušika z dognojevanjem
ne sme presegati 60 kg N/ha;
5.     
za zelenjadnice največja dovoljena količina dušika pri začetnem gnojenju
ne sme presegati 40 kg N/ha. Enkratni vnos dušika za dognojevanje zelenjadnic
ne sme presegati 60 kg N/ha.
(4) Na najožjih vodovarstvenih
območjih morajo biti kmetijska zemljišča vse leto pokrita z zeleno odejo,
določeno v skladu s predpisom, ki ureja varstvo voda pred onesnaževanjem z
nitrati iz kmetijskih virov.
(5) Če se na kmetijskih gospodarstvih
izvaja paša živine in so ograde s pašnimi površinami tudi na najožjih vodovarstvenih
območjih, se živali v teh ogradah lahko pasejo na naslednji način:
-       
dokrmljevanje živali ni dovoljeno;
-       
napajanje živali in namestitev korita za rudnine (solnika) mora biti
urejeno tako, da se ga lahko premešča po pašni površini in s tem zagotovi
enakomerna porazdelitev živalskih izločkov po zemljišču;
-       
pašo je treba prekiniti, če pride na pašni površini do uničenja travne
ruše zaradi gaženja.
(6) Ne glede na prejšnji odstavek je
paša živine na najožjem vodovarstvenem območju za zajetji ČBL- 3/92 Blatnik in
ČBL- 4/92 Blatnik ter za zajetji BR-2/12 Brezovica in BR-1/94 Brezovica
prepovedana.
22. člen
Kmetijska zemljišča se lahko z mineralnimi
gnojili, ki vsebujejo dušik, na ožjih in širših vodovarstvenih območjih gnojijo
tako, da enkratni vnos dušika z mineralnimi gnojili pri začetnem gnojenju ne
presega 60 kg N/ha, pri dognojevanju pa 80 kg N/ha.
23. člen
(1) Na najožjih vodovarstvenih
območjih je za zatiranje škodljivih organizmov na kmetijskih zemljiščih
prepovedana raba FFS, ki vsebujejo aktivne snovi s seznama prepovedanih
aktivnih snovi (v nadaljnjem besedilu: seznam).
(2) Seznam pripravi ministrstvo,
pristojno za kmetijstvo, v sodelovanju z ministrstvom, pristojnim za okolje, in
ministrstvom, pristojnim za zdravje, vsako leto najpozneje do konca novembra za
naslednje leto na podlagi preveritve vseh FFS, registriranih v Republiki
Sloveniji, in ob upoštevanju podatkov o možnem spiranju aktivnih snovi v
podzemno vodo, pridobljenih ob registraciji FFS, podatkov pri ocenjevanju aktivnih
snovi na ravni Evropske unije ter na podlagi upoštevanja rezultatov monitoringa
pitne vode za obravnavano območje iz predhodnega leta, ki ga zagotavlja
ministrstvo, pristojno za zdravje, in rezultatov monitoringa stanja voda za
obravnavano območje iz predhodnega leta, ki ga zagotavlja Agencija Republike
Slovenije za okolje.
(3) Seznam je objavljen na spletni
strani ministrstva, pristojnega za okolje.
(4) Če seznam ni izdelan v roku iz
drugega odstavka tega člena, se do njegove objave uporablja zadnji objavljeni
seznam.
24. člen
(1) Na najožjih vodovarstvenih
območjih se škodljivi organizmi lahko zatirajo s FFS, ki ne vsebujejo aktivnih
snovi s seznama in katerih uporaba je dovoljena v skladu s predpisi, ki urejajo
FFS, pod naslednjimi pogoji:
-       
uporaba FFS mora biti dopolnilni ukrep drugim nekemijskim ukrepom
varstva rastlin (mehanski, biološki in biotehnični ukrepi),
-       
prednost ima uporaba tistih kemijskih ukrepov in FFS, ki jih je
dovoljeno uporabljati v skladu s predpisi, ki urejajo ekološko pridelavo kmetijskih
pridelkov,
-       
med sezonami oziroma v sezoni je treba menjavati FFS (aktivne snovi), ko
je za posamezne škodljive organizme na voljo več razpoložljivih in po
učinkovitosti primerljivih FFS, in
-       
uporaba FFS se mora izvajati na kmetijskih zemljiščih po setvi in vzniku
kmetijskih rastlin in plevela oziroma po presajanju kmetijskih rastlin in
vzniku plevela.
(2) Ne glede na četrto alinejo
prejšnjega odstavka je uporaba FFS, ki ne vsebujejo aktivnih snovi s seznama in
katerih uporaba je dovoljena v skladu s predpisi, ki urejajo FFS, na najožjih
vodovarstvenih območjih na kmetijskih zemljiščih brez zelene odeje po setvi
pred vznikom kmetijskih rastlin in plevela oziroma pred presajanjem kmetijskih
rastlin in vznikov plevela dovoljena, če gre za gojenje vrtnin, za katere ni na
voljo FFS za uporabo po vzniku kmetijskih rastlin oziroma presajanju in hkrati
iz ocene tveganja glede onesnaževanja podzemne vode v postopku registracije FFS
izhaja, da je tveganje za onesnaženje vode s tem FFS sprejemljivo.
25. člen
Na kmetijskih zemljiščih na ožjih in širših
vodovarstvenih območjih se lahko škodljivi organizmi zatirajo z uporabo FFS v
skladu s predpisi, ki urejajo FFS.
26. člen
Na notranjih območjih je v gozdu in na
stavbnih zemljiščih, vključno z objekti prometne infrastrukture, prepovedano:
1.     
gnojiti s hlevskim gnojem in mineralnimi gnojili, ki vsebujejo dušik,
razen če gre za gnojenje vrtov ob stanovanjskih stavbah;
2.     
uporabljati ali shranjevati vsebino greznic in blato komunalnih ali
skupnih čistilnih naprav ali drugih čistilnih naprav;
3.     
gnojiti z gnojnico in gnojevko ter uporabljati ali shranjevati blato, ki
nastaja na kmetijskem gospodarstvu in je mešanica komunalne odpadne vode,
gnojnice in gnojevke, ne glede na čas njegovega shranjevanja;
4.     
shranjevati organska gnojila, določena v skladu s predpisom, ki ureja
varstvo voda pred onesnaževanjem z nitrati iz kmetijskih virov;
5.     
shranjevati kompost ali pregnito blato 1. in 2. kakovostnega razreda,
določena v skladu s predpisom, ki ureja predelavo biološko razgradljivih
odpadkov in uporabo komposta ali digestata;
6.     
uporabljati kompost ali pregnito blato 1. in 2. kakovostnega razreda,
določena v skladu s predpisom, ki ureja predelavo biološko razgradljivih
odpadkov in uporabo komposta ali digestata;
7.     
vnašati zemeljski izkop, umetno pripravljeno zemljino ali polnilo,
določeno v skladu s predpisom, ki ureja obremenjevanje tal z vnašanjem
odpadkov, če gre za vnos v gozdu in na najožjih vodovarstvenih območjih.
27. člen
(1) Na notranjih območjih sta
dovoljena pogozdovanje in obnova gozda s saditvijo oziroma setvijo. Pred
začetkom del na najožjih vodovarstvenih območjih je treba o tem obvestiti
izvajalca obvezne občinske gospodarske javne službe za oskrbo s pitno vodo.
(2) Na notranjih območjih se lahko
izvajajo dela v gozdovih v skladu s predpisi, ki urejajo varstvo gozdov.
(3) Pred sečnjo in spravilom lesa z
mehanizacijo iz gozda na najožjih vodovarstvenih območjih je treba o tem obvestiti
izvajalca obvezne občinske gospodarske javne službe za oskrbo s pitno vodo.
28. člen
Zatiranje škodljivih organizmov s kemičnimi
ukrepi in uporaba FFS sta na notranjih območjih prepovedana v gozdu in na
stavbnih zemljiščih, vključno z objekti prometne infrastrukture.
V. DRUGE ZAHTEVE IN OMEJITVE
29. člen
(1) Na notranjih območjih sta
poseganje v vodotoke ali priobalna zemljišča ter odvzem naplavin iz vodotokov
in priobalnih zemljišč prepovedana, razen če gre za izvajanje obvezne
gospodarske javne službe vzdrževanja vodnih in priobalnih zemljišč ali
izvajanje ukrepov varstva pred škodljivim delovanjem voda v skladu s predpisi,
ki urejajo vode, ali za posebno rabo vode, če je za to rabo podeljena vodna
pravica.
(2) Na notranjih območjih je poseganje
na območjih zemeljskih, hribinskih in snežnih plazov prepovedano, razen če gre
za izvajanje ukrepov varstva pred škodljivim delovanjem voda v skladu s
predpisi, ki urejajo vode.
30. člen
(1) Skladiščenje goriva in drugih
nevarnih snovi v objektih na notranjih območjih je prepovedano, razen če gre za
oskrbo objektov, katerih gradnja je dovoljena v skladu s to uredbo, in so
izpolnjeni pogoji iz predpisa, ki ureja skladiščenje nevarnih tekočin v
nepremičnih skladiščnih prostorih.
(2) Na notranjih območjih je
parkiranje vozil zunaj urejenih parkirnih površin prepovedano, razen če gre za
parkiranje lastnikov kmetijskih ali gozdnih zemljišč na ali ob njihovih
parcelah zaradi opravljanja kmetijskih ali gozdarskih del.
31. člen
(1) Lastniki ali drugi posestniki
zemljišč na notranjih vodovarstvenih območjih morajo izvajalcu obvezne občinske
gospodarske javne službe za oskrbo s pitno vodo ali izvajalcu državnega
monitoringa stanja voda dopustiti dostop in redno vzdrževanje objektov za
izvajanje meritev količin in kakovosti vode, izvajanje meritev ter odvzem
vzorcev ali gradnjo novih objektov za izvajanje meritev količin in kakovosti
vode.
(2) Odstranitev objektov ali
prenehanje rabe objektov za izvajanje meritev iz prejšnjega odstavka lahko
odobri samo izvajalec obvezne občinske gospodarske javne službe za oskrbo s
pitno vodo ali nosilec državnega monitoringa stanja voda, izvede pa ga od njega
pooblaščeni izvajalec.
VI. NADZOR
32. člen
(1) Nadzor nad izvajanjem te uredbe
opravljajo inšpektorji, pristojni za vode.
(2) Ne glede na prejšnji odstavek
nadzor nad izvajanjem te uredbe v zvezi:
-       
z ravnanjem na kmetijskih zemljiščih in v gozdu opravljajo inšpektorji,
pristojni za kmetijstvo in gozdarstvo,
-       
s prepovedmi in omejitvami uporabe FFS in sredstev za zaščito lesa
opravljajo inšpektorji, pristojni za kmetijstvo,
-       
s prepovedmi in omejitvami za gradnjo objektov ter s prepovedmi in omejitvami
za gradnjo nezahtevnih in enostavnih objektov opravljajo gradbeni inšpektorji,
-       
s prepovedmi in omejitvami neposredno ob zajetju opravljajo zdravstveni
inšpektorji.
VII. KAZENSKE DOLOČBE
33. člen
(1) Z globo od 4.000 do 41.700 eurov
se za prekršek kaznuje pravna oseba, če:
1.     
uporablja vodo v nasprotju z določbami prvega odstavka 4. člena te
uredbe;
2.     
gradi objekt, katerega gradnja je v nasprotju s prepovedmi ali zahtevami
iz 5., 6., 7., 8., 9., 10., 11., 12., 13., 14., 15., 16., 17., 18. in
19. člena te uredbe;
3.     
gradi brez vodnega soglasja ali v nasprotju z vodnim soglasjem iz 5.,
7., 8., 9., 10., 11., 12., 13., 14., 15., 16., 17., 18. in 19. člena te
uredbe;
4.     
gnoji brez gnojilnega načrta iz 1. točke prvega odstavka 20. člena
te uredbe;
5.     
uporablja ali shranjuje kompost in pregnito blato 1. ali 2. kakovostnega
razreda v nasprotju z 20. členom te uredbe;
6.     
uporablja ali shranjuje blato iz čistilnih naprav v nasprotju z
20. členom te uredbe;
7.     
vnaša zemeljski izkop, umetno pripravljene zemljine ali polnila v
nasprotju z 20. členom te uredbe;
8.     
gnoji z gnojnico in gnojevko ali preorava trajno travinje v nasprotju s
prvim odstavkom 21. člena te uredbe;
9.     
gnoji z uležanim hlevskim gnojem v nasprotju z drugim odstavkom
21. člena te uredbe;
10.  
uporablja mineralna gnojila, ki vsebujejo dušik, v nasprotju s tretjim
odstavkom 21. člena te uredbe;
11.  
ravna v nasprotju s četrtim in petim odstavkom 21. člena te uredbe;
12.  
gnoji z mineralnimi gnojili, ki vsebujejo dušik, v nasprotju z
22. členom te uredbe;
13.  
uporablja FFS v nasprotju s prvim odstavkom 23. člena te uredbe;
14.  
izvaja zatiranje škodljivih organizmov s FFS v nasprotju s 24. in
25. členom te uredbe;
15.  
gnoji, shranjuje oziroma uporablja blato ali vnaša zemeljski izkop,
umetno pripravljene zemljine ali polnila v nasprotju s 26. členom te uredbe;
16.  
ravna z gozdom v nasprotju s 27. členom te uredbe;
17.  
ravna v nasprotju z 28. členom te uredbe;
18.  
posega v vodotoke ali priobalna zemljišča v nasprotju z 29. členom
te uredbe;
19.  
ravna v nasprotju s 30. členom te uredbe;
20.  
ne dopusti dostopa in vzdrževanja objektov za izvajanje meritev količin
in kakovosti vode, izvajanje meritev ter odvzem vzorcev, gradnje novih objektov
oziroma prenehanje uporabe in odstranitve objektov za izvajanje meritev iz
31. člena te uredbe.
(2) Z globo od 2.000 do 4.000 eurov se
za prekršek iz prejšnjega odstavka kaznuje samostojni podjetnik posameznik ali
posameznik, ki samostojno opravlja dejavnost.
(3) Z globo od 600 do 2.000 eurov se
kaznuje za prekršek iz prvega odstavka tega člena odgovorna oseba pravne osebe
ali odgovorna oseba samostojnega podjetnika posameznika ali odgovorna oseba
posameznika, ki samostojno opravlja dejavnost.
(4) Z globo od 200 do 1.200 eurov se
kaznuje za prekršek iz prvega odstavka tega člena posameznik.
VIII. PREHODNE IN KONČNE DOLOČBE
34. člen
Gnojilni načrti, pripravljeni pred
uveljavitvijo te uredbe, se lahko uporabljajo kot gnojilni načrti iz drugega
odstavka 20. člena te uredbe do konca obdobja, za katero so bili pripravljeni.
35. člen
(1) Izvajalci obvezne občinske
gospodarske javne službe za oskrbo s pitno vodo na vodovarstvenem območju,
določenem s to uredbo, morajo pripraviti načrt postavitve tabel za označevanje
vodovarstvenega območja v skladu s predpisom, ki ureja označevanje
vodovarstvenega območja, najpozneje v enem letu po uveljavitvi te uredbe.
(2) Na podlagi načrta iz prejšnjega
odstavka morajo biti območja zajetij in notranja območja označena najpozneje v
dveh letih po uveljavitvi te uredbe.
36. člen
Občine Črnomelj, Metlika in Semič ter
izvajalci obvezne občinske gospodarske javne službe za oskrbo s pitno vodo
morajo zagotoviti namestitev ograj okoli zajetij v skladu s predpisom, ki
določa kriterije za določitev vodovarstvenega območja, v enem letu od
uveljavitve te uredbe.
37. člen
Lastniki in drugi posestniki kmetijskih
zemljišč morajo na kmetijskih zemljiščih zagotoviti izvajanje določb 20., 21.
in 23. člena te uredbe najpozneje do 1. januarja 2018.
38. člen
Postopki za izdajo gradbenega dovoljenja in
vodnega soglasja, začeti pred uveljavitvijo te uredbe, se končajo po dosedanjih
predpisih.
39. člen
Določbe te uredbe se ne uporabljajo za
gradnje, za katere je bilo pred uveljavitvijo te uredbe:
-       
izdano pravnomočno oziroma dokončno gradbeno dovoljenje,
-       
izdana informacija o pogojih gradnje, ki lahko vpliva na vodni režim ali
stanje voda v postopku za pridobitev vodnega soglasja, ali
-       
izdano pravnomočno oziroma dokončno vodno soglasje.
40. člen
Ta uredba začne veljati petnajsti dan po
objavi v Uradnem listu Republike Slovenije.
Št. 00719-34/2016
Ljubljana, dne 28. julija 2016
EVA 2015-2550-0071
Vlada Republike Slovenije
dr. Miroslav Cerar l.r.
Predsednik

Priloga 1: Seznam
zemljiških parcel, ki tvorijo obodno mejo vodovarstvenih območij
Priloga 2: Pogoji za
gradnjo in izvajanje gradbenih del
Priloga 3: Seznam
zajetij