1. POOBLAŠČENI
IZVAJALCI DRŽAVNE STATISTIKE 
Pooblaščeni izvajalci programa statističnih raziskovanj v
srednjeročnem obdobju 2008–2012 so: Agencija Republike Slovenije za javnopravne
evidence in storitve, Banka Slovenije, Inštitut za varovanje zdravja Republike
Slovenije, Ministrstvo za finance, Zavod RS za zaposlovanje, Zavod za pokojninsko
in invalidsko zavarovanje Slovenije. 
2. POSLANSTVO,
VIZIJA in VREDNOTE DRŽAVNE STATISTIKE 
Poslanstvo 
Državna statistika zagotavlja organom in organizacijam javne
uprave, gospodarstvu in javnosti kakovostne, pravočasne, časovno in krajevno ter
mednarodno primerljive podatke o stanjih in gibanjih na ekonomskem,
demografskem ter socialnem področju in na področju okolja in naravnih virov.
Podatke za domače potrebe in mednarodno izkazovanje zagotavlja ob optimalnih
stroških. Z upoštevanjem statistične zaupnosti gradi zaupanje uporabnikov in
krepi strokovno neodvisnost. 
Vizija 
-       
Uporabniška usmerjenost 
-       
Obvladovanje elementov kakovosti državne statistike 
-       
Strokovno usposobljeni in motivirani zaposleni 
-       
Tekoče usklajevanje z mednarodnimi standardi in predvsem
standardi Evropske unije 
-       
Moderni sistemi zbiranja, obdelovanja in izkazovanja podatkov 
-       
Raziskave in inovacije 
-       
Izboljšanje delovnih pogojev 
Vrednote 
-       
Pomen uporabnikov 
-       
Zaupanje uporabnikov in zaposlenih 
-       
Neodvisnost institucije in stroke 
-       
Spoštovanje zasebnosti 
-       
Znanje in izkušnje 
-       
Kakovost statističnih izdelkov in storitev 
-       
Delo v interdisciplinarnih skupinah 
-       
Prijazno delovno okolje 
3.
GLAVNI CILJI 2008–2012 
1.     
Skrb za kakovostno in uporabniku prijazno državno statistiko 
2.     
Fleksibilnost v odzivanju državne statistike na potrebe in zahteve
uporabnikov z uporabo novih podatkovnih virov in razvojem statističnih metod 
3.     
Krepitev zaupanja v državno statistiko in doseganje večje prepoznavnosti
doma in v tujini 
4.     
Skrb za zaupanje in sodelovanje dajalcev statističnih podatkov ter
racionalizacija zbiranja statističnih podatkov, zlasti s pomočjo uporabe
administrativnih virov 
5.     
Strokovno izpopolnjevanje in oblikovanje novih inovativnih pristopov za
doseganje večje delovne in procesne učinkovitosti 
6.     
Izboljšanje organizacijske kulture in motivacija zaposlenih 
7.     
Aktivno delovanje v domačem in mednarodnem statističnem okolju 
8.     
Nadaljevanje razvoja sistema državne statistike 
4. STRATEŠKE
USMERITVE državne statistike za obdobje 2008–2012 
4.1 STRATEGIJA
NADALJNJEGA RAZVOJA DRŽAVNE STATISTIKE V SLOVENIJI 
Za slovensko državno statistiko je značilen sodoben pravni
okvir, ki predstavlja dobro prakso v okviru EU-ja. Pravni okvir v celoti
spoštuje načela delovanja uradnih statistik in Kodeks ravnanja evropske
statistike, ki ga je sprejel Odbor za statistični program in je bil razglašen v
priporočilu Evropske komisije o neodvisnosti, integriteti in odgovornosti
statističnih služb držav članic EU 25. maja 2005. Slovenija je 1. 5. 2004
postala polnopravna članica EU-ja, 1. 1. 2007 pa del evrskega območja. Slovenija
si prizadeva za aktivno članstvo v OECD-ju. SURS je prav zaradi intenzivnega
vključevanja v mednarodno statistično sodelovanje uspel pridobiti za Slovenijo
status redne opazovalke v Odboru za statistiko OECD. S tem je bila dana možnost
za pripravo in objavo podatkov v OECD-ju tudi za Slovenijo. Aktivno sodelovanje
v Konferenci evropskih statistikov in predvsem v Partnerski skupini in
Statističnem programskem odboru EU, omogoča vplivanje na nadaljnji razvoj
evropskega pravnega okvira na področju statistike. To bo doseglo vrhunec v času
predsedovanja EU-ju, ko bo SURS predsedoval skupini za statistiko. Pomembno je
mednarodno sodelovanje z državami zahodnega balkana in Turčije, kjer Slovenija
prek mednarodne tehnične pomoči prenaša znanje o statističnih standardih na
druge države v regiji in širše. 
Z aktivnim sodelovanjem SURS-a v Odboru Vlade RS za
gospodarstvo in v drugih delovnih telesih vlade, z medinstitucionalnim
sodelovanjem strokovnjakov SURS-a, z aktivnostmi, ki izvirajo iz delovanja
Statističnega sveta RS in 25 statističnih sosvetov, organiziranih za različna
področja statistike, SURS tekoče sledi nacionalnim politikam in potrebam po
zagotavljanju statističnih podatkov. 
Na podlagi tega lahko
opredelimo šest strateških ciljev: 
1.     
krepitev sistema državne statistike, vključno s pooblaščenimi
izvajalci, 
2.     
nadaljnji razvoj sodelovanja z uporabniki in dajalci podatkov,
vključno z nosilci administrativnih evidenc, 
3.     
z vsemi nosilci administrativnih evidenc in drugih zbirk podatkov, ki
so vir za državno statistiko, bodo sklenjeni pisni dogovori, 
4.     
zmanjševanje administrativnih ovir in stroškov, 
5.     
aktivno sodelovanje pri razvoju Evropskega statističnega sistema,
statistike OECD-ja in UNECE-ja, 
6.      nadaljevala
se bo tehnična pomoč državam zahodnega Balkana in širše v skladu z možnostmi. 


Krepitev sistema državne statistike, vključno s pooblaščenimi
  izvajalci 

V skladu s statistično
  zakonodajo so pooblaščeni izvajalci programa statističnih raziskovanj dolžni
  zagotavljati ločeno izvajanje nalog državne statistike. To je nujno zaradi
  doslednega spoštovanja načel statistične zaupnosti in drugih načel državne
  statistike, ki jih predpisujeta zakonodaja in Kodeks ravnanja evropske
  statistike. Pooblaščene institucije, določene v srednjeročnem programu
  statističnih raziskovanj, so v postopku priprave programa potrdile
  pripravljenost in zavezanost za dosledno spoštovanje zakonodaje in Kodeksa.
  Izjema pri upoštevanju Kodeksa je Banka Slovenije, ki je zavezana slediti
  predpisom o ureditvi statistike, kot to določa ESCB. Večina pooblaščenih
  izvajalcev že zagotavlja opravljanje dejavnosti državne statistike v ločeni
  enoti, v kar najkrajšem možnem času pa bodo to morale zagotoviti vse. SURS bo
  nudil izvajalcem vso potrebno strokovno pomoč pri uresničevanju načel
  Kodeksa. 


Nadaljnji razvoj sodelovanja z uporabniki in dajalci
  podatkov, vključno z nosilci administrativnih evidenc 

SURS
  bo nadaljeval in inovativno izboljšal oblike sodelovanja z različnimi
  skupinami uporabnikov. Sedanja oblika sosvetov bo vsebinsko preurejena
  predvsem v aktivnejše sodelovanje članov sosvetov. Poleg sosvetov bo
  organiziranih več delavnic in majhnih delovnih skupin za predlaganje novih
  inovativnih pristopov za zmanjševanje administrativnih bremen in zbiranje
  relevantnih statističnih podatkov. Vsebinsko postajajo zahteve vse bolj
  presečne (okolje se povezuje s kmetijstvom, promet se povezuje z okoljem in
  podobno). Pri tem se bo treba tudi v prihodnje prilagajati različnim skupinam
  uporabnikov, kot so predstavniki izvršne, zakonodajne in sodne oblasti,
  novinarjem, poslovnim sferam, univerzam, študentom in mladim, starejšim,
  invalidom in podobno zaokroženi populaciji uporabnikov. Temu se bo
  moralaprilagajati tudi organizacija in vsebina dela sosvetov. Še posebej se
  bo krepila vloga Statističnega sveta kot zunanjega strokovno-metodološkega
  posvetovalnega organa, ki je eden od pomembnih členov za zagotavljanje
  strokovne neodvisnosti in relevantnosti sistema državne statistike. 


Z vsemi nosilci administrativnih evidenc in drugih
  zbirk podatkov, ki so vir za
  državno statistiko, bodo sklenjeni pisni dogovori 

Zavezani
  kulturi kakovosti in Zakonu o državni statistiki, ki določa brezplačno  izmenjavo podatkov za
  potrebe izvajanja nacionalnega programa statističnih  raziskovanj, bodo
  izvajalci programov statističnih raziskovanj nadaljevali  sklepanje pisnih
  dogovorov z nosilci administrativnih in drugih zbirk podatkov. Ti dogovori
  urejajo vprašanja organizacije, vsebine, pravne zaščite in  tehničnega protokola
  prenosa podatkov. Nadaljevalo se bo dopolnjevanje dogovorov med nosilci nalog
  znotraj programov statističnih raziskovanj. 


Zmanjševanje administrativnih ovir in stroškov 

Za izvajalce državne
  statistike je izjemnega pomena, da je pri izvajanju aktivnosti za
  zmanjševanje administrativnih ovir in stroškov zagotovljeno upoštevanje
  ravnotežja med obremenitvami enot poročanja in kakovostjo statističnih
  podatkov, vključno s pričakovanim zadovoljevanjem potreb uporabnikov po
  podatkih. 
SURS in ostali izvajalci
  programa statističnih raziskovanj že aktivno razvijajo postopke, s katerimi
  bodo razbremenjevali enote poročanja, kot je pričakovano na nacionalni in na
  mednarodni ravni. 
Za
  učinkovito izvajanje 28. člena Zakona o državni statistiki1 bo
  SURS predlagal formalizacijo z medresorsko skupino, ki jo bo imenovala Vlada
  RS. 


Aktivno sodelovanje pri razvoju Evropskega
  statističnega sistema, statistike
  OECD-ja in UNECE-ja 

SURS
  bo nadaljeval aktivno sodelovanje pri razvoju ESS-ja, predvsem pri pripravi
  in uvajanju novega zakonodajnega okvirja, poenostavitvah zakonodaje in
  organizacijskih ter metodoloških izzivih statistik v naslednjem srednjeročnem
  obdobju. SURS bo aktivno sodeloval v okviru statističnega sodelovanja v
  OECD-ju, Konference evropskih statistikov in Statistične komisije pri
  Združenih narodih, kjer bo v okviru predsedovanja Slovenije EUju spomladi
  2008 tudi vodil pripravo stališč držav EU-ja na sestanku omenjene komisije. 


Nadaljevala se bo tehnična pomoč državam zahodnega zahodnega Balkana in širše
  v skladu z možnostmi 

SURS
  bo v okviru možnosti nadaljeval nudenje tehnične pomoči državam in Turčiji. V
  okvirih EU-ja pa bo sodeloval tudi širše v Balkana okviru interesnih področij
  EU-ja. 

4.2 STRATEGIJA NA PODROČJU
NADALJNJEGA ZMANJŠEVANJA ADMINISTRATIVNIH BREMEN 
SURS je zavezan uresničevati naloge Akcijskega programa za zmanjšanje
administrativnih bremen in stroškov2, ki ga je 24. 1. 2007 objavila
Evropska komisija. Poleg teh nalog mora uresničevati tudi naloge, ki jih je
Vlada RS sprejela v povezavi s kakovostnim izvajanjem Lizbonske strategije in
so prav tako v sklopu politike boljših predpisov s ciljem doseganja višje
konkurenčnosti, povezane s pripravo boljših predpisov, zmanjšanjem
administrativnih bremen ter pripravo ocene učinkov predpisov na državljane in
gospodarstvo. 
Ob obveznostih, ki jih narekujeta mednarodna in nacionalna
raven, so izvajalci državne statistike že vseskozi soočeni z zahtevami samih
poročevalskih enot za zmanjšanje njihovih obremenitev. Zaradi mednarodne
primerljivosti podatkov praktično vsa statistična področja ureja evropski
pravni red. Posledica majhnosti populacije za posredovanje podatkov za
statistični namen je, da so poročevalske enote obremenjene pogosteje kot v
velikih državah. Da bi ohranili kakovost in pravočasnost statističnih podatkov
so morali izvajalci državne statistike že doslej delovati
v smeri zmanjševanja obremenitev poročevalskih enot in razvijati druge načine
pridobivanja podatkov. 
V namen kontinuiranega razbremenjevanja poročevalskih enot
ob zagotavljanju kakovosti statističnih podatkov je SURS sprejel štiri
strateške cilje: 
1.     
zmanjševanje bremen podjetij s poudarkom na malih in srednjih
podjetjih; 
2.     
zmanjševanje bremen prebivalstva in gospodinjstev z uporabo
nadomestnih, predvsem administrativnih virov; 

3.     
zmanjševanje bremen dajalcev in producentov podatkov državne
statistike z boljšo organizacijo procesa in uporabo moderne informacijske
tehnologije; 
4.      zagotavljanje
ravnotežja med potrebami uporabnikov in obremenjevanjem dajalcev podatkov. 


Cilji bodo doseženi z naslednjimi aktivnostmi: 

 


čim širša uporaba različnih administrativnih virov
  (registrov, evidenc itd.) tako za statistična raziskovanja v podjetjih, kot
  tudi za raziskovanja kmetij, oseb in gospodinjstev 

SURS je želel že leta 1970
  razvijati centralne registre zaradi racionalizacije zbiranja podatkov in
  razbremenjevanja poročevalskih enot. Vzpostavil je Register teritorialnih
  enot, Register organizacij in skupnosti, Centralni register prebivalstva in
  druge, katerih skrbništvo so pozneje prevzele druge institucije. Za
  uresničevanje pomena in prednostne uporabe administrativnih virov pred
  drugimi viri za namene državne statistike Zakon o državni statistiki3 (ZDS)
  v 32. členu prednostno določa, da se podatki zbirajo iz različnih uradnih in
  drugih zbirk podatkov javnega in zasebnega sektorja. Poleg tega pa zakon v
  deveti alineji 7. člena določa, da SURS sodeluje in nudi institucijam, ki
  uvajajo nova statistična raziskovanja ali vzpostavljajo evidence, ki so lahko
  vir podatkov za državno statistiko, vsa v ta namen ustrezna znanja, deseta
  alineja istega člena pa, da SURS predlaga vsebinsko dopolnitev že obstoječih
  evidenc, ki jih na svojih delovnih področjih opravljajo drugi organi in
  organizacije javne uprave. 
Določila
  ZDS uresničuje SURS z neposrednim sodelovanjem z institucijami prek
  statističnih sosvetov, v katere je vključeno okoli 400 zunanjih članov, in z
  organizacijo strokovnih predavanj. Prenos svojega bogatega znanja in izkušenj
  bo v prihodnje še povečal. Nadaljevalo se bo evidentiranje potencialnih
  administrativnih virov predvsem na področju kmetijstva, šolstva, okolja, energije
  in odpadkov, nepremičnin in stanovanj. 


ustanovitev vladne medresorske skupine za uporabo
  administrativnih podatkov za statistični namen

Za uresničevanje nalog,
  povezanih z zmanjševanjem administrativnih bremen in stroškov, so odgovorne
  vse državne institucije. V praksi se že pojavljajo primeri, ko se ukinjajo
  evidence, ki jih je SURS uporabljal za pripravo določenih podatkov4.
  
Iz tega in podobnih razlogov
  je treba v naslednjem srednjeročnem obdobju poglobiti upoštevanje 28. člena
  ZDS5. V ta namen bo SURS predlagal Vladi RS ustanovitev
  medresorske delovne skupine, katere naloga bo razvoj in sodelovanje pri
  uporabi administrativnih evidenc in drugih zbiranj podatkov, ki imajo pomen
  na ravni države, za namene državne statistike in promoviranje večnamenske
  uporabe na sploh. 
Tako
  sodelovanje bo pomagalo vzdrževati ravnotežje med zahtevami uporabnikov
  podatkov in obremenjevanjem poročevalcev. Nujno potrebne podatke je možno
  zagotavljati iz kakovostnih in povezljivih evidenc ali pa z neposrednim
  zbiranjem podatkov od respondentov. Pri tem je pomembno sodelovanje vseh
  zainteresiranih, ki bi se lahko institucionaliziralo v predlagani medresorski
  skupini. Razmislek je možen tudi z razširitvijo mandata obstoječe delovne
  skupine za Ukrep 28/07 pri Ministrstvu za javno upravo iz podjetij še na
  kmetije, posameznike, gospodinjstva. 


ustanovitev metodološkega sveta 

Postopek preverjanja in
  odobritev metodologije za vsako novo statistično raziskovanje, za
  raziskovanja, ki preidejo iz razvojnih nalog v redne naloge, za raziskovanja,
  ki so predmet revizije ter predlog za ukinitev raziskovanja, bo obravnaval in
  dal svoje strokovno mnenje kolegiju predstojnika SURS-a metodološki svet.
  Svet bodo sestavljali strokovnjaki SURS-a, ki jih bo imenoval predstojnik
  SURS-a, in zunanji strokovnjaki s področja statistične metodologije. 
Svet
  bo skrbno preverjal smiselnost zbiranja podatkov od poročevalskih enot. Okvir
  njegovih nalog in pristojnosti je določen s posebnim navodilom6. 


sodelovanje v medresorskih skupinah za izvajanje strategije OAO 

Na temelju Akcijskega programa
  za zmanjšanje upravnih obremenitev v EU, ki ga je sprejel Svet EU (COM(2007)
  23 konč.), je pri MJU ustanovljena Delovna skupina za sodelovanje z Ekonomsko
  komisijo. 
Za kakovostno izvajanje
  Lizbonske strategije oziroma njenih ukrepov na nacionalni ravni, pa je v
  povezavi s politiko boljših predpisov in zmanjševanjem administrativnih
  bremen, na podlagi sklepa Vlade RS ustanovljena medresorska delovna skupina
  za izvedbo ukrepa št. 28/077.V obeh skupinah SURS aktivno
  sodeluje. 
Za
  uresničevanje nalog, povezanih z obema skupinama in drugih nalog, ki se bodo
  nanašale na OAO8, bo SURS ustanovil interno skupino strokovnjakov.
  


spremljanje stroškov/koristi statističnega raziskovanja
  

Naloga
  interne skupine za OAO bo tudi spremljanje razmerja med stroški in koristmi
  statističnih raziskovanj. Pri tem bo skupina upoštevala ugotovitve in naloge,
  ki bodo izhajale iz medresorskega sodelovanja, iz analize dnevnikov dela (za
  te namene je vzpostavljena aplikacija in vsak zaposleni na SURS-u vodi
  mesečno evidenco opravljenih nalog) in iz analiz, opravljenih po pridobitvi
  podatkov o dejanskem in zaznanem bremenu pri poročevalskih enotah.
  Metodologijo za merjenje administrativnih stroškov je Slovenija povzela po
  International Standard Cost Model Manual (Measuring and reducing
  administrative burdens for businesses). 


uporaba vprašalnikov za več namenov 

Poročevalske
  enote vprašati »enkrat za več namenov« je dolgoletna praksa SURS-a. Z
  institucijami, ki zbirajo podatke za namene lastne dejavnosti (ARSO, AJPES,
  DURS, APEK), poteka sodelovanje v smislu skupne priprave vprašalnikov, ki
  služijo tako dejavnosti institucij kot tudi državni statistiki. Rezultati
  takega načina sodelovanja so pozitivni tako za institucije kot za
  poročevalske enote, zato si bo SURS prizadeval to obliko sodelovanja še
  dopolnjevati. 


zbiranje podatkov na enem mestu 

Podjetja pošiljajo enake
  podatke in informacije različnim institucijam za različne namene. AJPES in
  SURS sta sklenila že več dogovorov o sodelovanju, katerih rezultat je, da
  podjetja tudi za statistični namen pošiljajo podatke prek AJPES-ovega
  portala. 
Na
  ravni države bi bilo smiselno razmisliti o izgradnji skupnega kanala za
  zbiranje vseh podatkov. 


modernizacija procesov in nadaljnji razvoj sistema
  e-poročanja 

S
  projekti prenove poslovnega procesa, ki se zaključujejo, bo SURS
  informacijsko posodobil celoten produkcijski proces in še posebej razširil
  uporabo e-poročanja na vsa možna statistična raziskovanja. 


uporaba vzorčenja opazovanih enot 

Na
  podlagi pripravljenih adresarjev za statistična raziskovanja bo SURS tekoče
  spremljal obremenjenost posameznih poročevalskih enot. S pomočjo vzorčenja
  podjetij že poskuša obremenjenosti porazdeliti enakomerno in s tem tudi
  zmanjšati največje obremenitve. V posamezne vzorce SURS zajame do 10 % vseh
  malih podjetij v populaciji. 


poenostavitev evropske zakonodaje

Poenostavitev evropske
  zakonodaje (tudi na področju statistike) vključuje široko paleto
  instrumentov, najpomembnejši pa so: (i) zmanjšanje števila in obsega zakonodaje,
  kar je povezano s pobudo za bolje oblikovane predpise, (ii) poenostavitev
  zahtev po statističnih podatkih na izbranih prednostnih področjih in (iii)
  spodbujanje uporabe statističnih orodij in metod, ki lahko olajšajo
  izpolnjevanje statističnih obveznosti. 
Strokovnjaki SURS-a so
  vključeni v proces obravnave novega predloga predpisa ali predloga sprememb
  predpisa že na samem začetku. Organizacijska pravila priprave odzivnih mnenj
  in aktivnega sodelovanja pri obravnavi predlogov predpisov v različnih fazah
  postopka je SURS dodatno razvil in dopolnil ob svojih pripravah na prevzem
  dolžnosti predsedovanja Delovni skupini Sveta EU za statistiko9 in
  bo s tem načinom dela nadaljeval tudi po predsedovanju. 
Način
  dela, ki bo dodatno izkušenjsko nadgrajen, bo zagotavljal maksimalno skrb
  SURS-a, da bodo statistične obveznosti, sprejete na ravni EU, čim bolj
  upoštevale obveznosti, povezane z razbremenjevanjem poročevalskih enot. 


zagotavljanje ravnotežja med kakovostjo statističnih
  podatkov in razbremenjevanjem poročevalskih enot

Izjemno pomembno je
  vzdrževanje ravnovesja med zahtevami uporabnikov podatkov in zahtevami po
  razbremenjevanju poročevalskih enot. To ravnovesje je v zavedanju, da je
  primarno poslanstvo državne statistike zagotavljanje kakovostnih, primerljivih,
  pravočasnih in za uporabnike potrebnih podatkov, zagotovljenih z najnižjimi
  stroški vseh vpletenih. 
Nujno je treba upoštevati
  naslednje omejitve: 
–
  Nekaterih podatkov, ki jih država potrebuje za odločanje, ni v nobeni
  evidenci in zato uporaba administrativnega vira ni možna. Sem sodijo npr.
  statistični podatki o uporabi informacijske tehnologije v podjetjih, o
  cestnem prevozu blaga, o delovni sili, o porabi v gospodinjstvih, življenjski
  ravni prebivalstva itd. 
–
  Nekatere evidence bodisi niso primerno urejene bodisi njihova ureditev za
  administrativni namen zahteva preveččasa, da bi podatke, ki jih vsebuje,
  uredili na način, s katerim bi zagotovili kakovost in pravočasnost. 
–
  Podatki, zbrani v statistične namene, po Zakonu o državni statistiki zahtevajo
  posebno varstvo, kar pomeni, da ne morejo biti uporabljeni tudi v
  administrativne namene. 
–
  Zbiranje večine podatkov od podjetij poteka v skladu z evropskim pravnim
  redom, le nekaj vsebin še urejajo t. i. gentlemanski dogovori. Skoraj vsa na
  ta način vodena statistična raziskovanja so naknadno urejena s pravnim aktom,
  zato opuščanje raziskovanj, ki še nimajo pravne podlage, ni strokovno
  utemeljeno. 
–
  Z aktivnostmi za zmanjšanje administrativnih obremenitev ne sme biti
  prizadeta kakovost statističnih podatkov ali izguba podatkov, ki so potrebni
  za uporabnike. 
–
  Pri uporabi administrativnih virov je nevarnost, da vir usahne ali da se tako
  spremeni, da je po definicije nesprejemljiv za uporabo. 
–
  V zvezi z merjenjem administrativnih stroškov ostaja predvsem odprto merjenja
  zaznanih bremen (percieved burden). 
–
  SURS bo moral zbrati podatke za merjenje administrativnih bremen, ki jih
  povzročata SURS in državna statistika, širše na način, da bo zagotovljena
  primerljivost v Sloveniji in EU-ju. V Evropskem statističnem sistemu se
  pričakuje več usklajenih aktivnosti. 
–
  Pri poenostavitvi zakonodaje se v okviru EU-ja poroča o zmanjševanju bremen,
  a se dejanske aktivnosti, ki potekajo v državah, najpogosteje ne zmanjšujejo,
  celo nasprotno, kljub procesu poenostavljanja zakonodaje se dejanske zahteve
  po podatkih v zakonodaji EU-ja povečujejo. 
– Zmanjševanje bremen pri
  poročevalcih podatkov pogosto pomeni prenos bremena na nacionalne statistične
  urade, kar zahteva več človeških virov in njihovo višjo izobrazbeno
  strukturo. Enostavnejši postopki zajemanja in zbiranja podatkov morajo biti
  nadomeščeni s primerno informatiziranim delovnim procesom in obsežnim
  povezovanjem in analitičnim delom ter stalnim sodelovanjem z nosilci
  administrativnih virov in sledenjem vsebinskih sprememb v teh virih. 

4.3 STRATEGIJA KAKOVOSTI
10 
V letu 2005 je Evropska komisija sprejela Kodeks ravnanja
evropske statistike, ki danes predstavlja temeljni dokument za celostno
obvladovanje kakovosti v nacionalnih statističnih uradih. Načela Kodeksa se
dotikajo institucionalne urejenosti, statističnih procesov in statističnih
rezultatov. 
Poleg tega je Slovenija privzela tudi Eurostatovo enotno
opredelitev kakovosti izdelkov in storitev, ki poleg stroškov in obremenitev
vključuje 6 komponent: ustreznost, natančnost, točnost in pravočasnost, jasnost
in dostopnost, primerljivost ter skladnost. 
Končni cilj strategije kakovosti je kakovostna in uporabniku
prijazna ter strokovno neodvisna državna statistika, ki jo uresničujejo
Statistični urad RS kot glavni izvajalec državne statistike ter s srednjeročnim
statističnim programom pooblaščeni izvajalci programa statističnih raziskovanj.
Izhodišče za pripravo strategije je opredelitev petih stebrov
– neodvisna državna statistika, uporabniki in dajalci podatkov, razvoj
človeških virov, kakovost statističnih izdelkov in storitev in procesna
usmerjenost, v okviru katerih državna statistika razvija področje kakovosti. 
Na podlagi tega lahko opredelimo pet strateških ciljev:

1.     
strokovna neodvisnost sistema državne statistike in pooblastilo za
zbiranje podatkov se ohranita vsaj na sedanji ravni; 
2.     
zadovoljevanje potreb tako uporabnikov podatkov kot dajalcev podatkov
je uravnoteženo; 
3.     
kakovost statističnih izdelkov in storitev je ocenjena in objavljena
za večino statističnih izdelkov na prijazen način za uporabnika, 
4.     
prenova procesa obdelave statističnih podatkov prinaša večjo kakovost
in učinkovitost, 
5.      vrednotam
kakovosti, vseživljenjskemu učenju in razvoju naj sledijo vsi zaposleni. 


Strokovna neodvisnost sistema državne statistike in pooblastilo za zbiranje
  podatkov se ohranita vsaj na sedanji ravni 

Sedanja ureditev sistema
  državne statistike v Sloveniji nudi največjo mogočo garancijo za strokovno
  neodvisnost sistema državne statistike ter za možnost zbiranja podatkov
  neposredno od poročevalskih enot kot tudi iz vseh javnih in zasebnih zbirk
  (sekundarnih) podatkov. Kljub temu je treba to pozicijo SURS-a in
  pooblaščenih izvajalcev še utrjevati, saj je le neodvisna statistika tudi
  zaupanja vredna in s tem ustrezna za uporabnike. 


strokovna neodvisnost 

Strokovna
  neodvisnost SURS-a in pooblaščenih izvajalcev od drugih političnih,
  zakonodajnih ali upravnih teles in tudi od zasebnega sektorja je zagotovilo
  za verodostojnost slovenske in evropske statistike. V naslednjem
  srednjeročnem obdobju bo SURS skupaj s pooblaščenimi izvajalci to pozicijo še
  utrjeval in skrbel za nemoteno izvajanje Zakona o državni statistiki v
  praksi. 


pooblastilo za zbiranje podatkov

SURS
  in pooblaščeni izvajalci imajo v Zakonu o državni statistiki (pooblaščeni
  izvajalci tudi v matičnih/področnih zakonih) jasna in uradna pooblastila za
  zbiranje informacij za nacionalne in mednarodne potrebe. Izvajanje členov
  Zakona o državni statistiki o pravicah zbiranja podatkov ter pravicah dostopa
  do zasebnih in javnih zbirk podatkov je ključnega pomena za zagotavljanje
  kakovosti statističnih podatkov. 


Zadovoljevanje potreb tako uporabnikov podatkov kot
  dajalcev podatkov je uravnoteženo 

Iskanje
  ravnotežja med zahtevami uporabnikov (zlasti splošne javnosti, slovenske
  javne uprave ter evropskih institucij in raziskovalcev) ter zahtevami
  dajalcev podatkov (zlasti podjetij) po čim večji in čim hitrejši
  razbremenitvi je čedalje težje. Zato je izjemno pomembno spremljanje
  ustreznosti objavljenih statistik za uporabnike, spremljanje obremenitev
  dajalcev podatkov ter usmerjanje velike pozornosti v zmanjševanje teh bremen,
  hkrati pa zagotavljanje zaupnosti in varstva posredovanih podatkov, ki morajo
  biti uporabljeni izključno v statistične namene. 


spoštovanje statistične zaupnosti v skladu s slovensko
  zakonodajo in mednarodnimi merili

Zasebnost
  dajalcev podatkov (oseb, gospodinjstev, podjetij, kmetij in drugih
  poročevalskih enot) in zaupnost danih informacij morata biti brezpogojno
  zagotovljeni. Zato bodo SURS in pooblaščeni izvajalci posvečali posebno
  pozornost varstvu in zaščiti podatkov in s tem skrbi, da bodo podatki
  uporabljeni izključno za statistične namene. 


zagotavljanje nepristranskosti in objektivnosti v
  sistemu državne statistike 

Proizvajalci
  slovenske in evropske statistike morajo pri pripravi in izkazovanju slovenske
  in evropske statistike upoštevati znanstveno neodvisnost ter ravnati
  objektivno, strokovno in pregledno ter tako, da so vsi uporabniki obravnavani
  enako. SURS bo skrbel za enakost uporabnikov tako z upoštevanjem objav v
  skladu z najavljenim koledarjem ob vnaprej določeni uri. 


razumna obremenitev poročevalskih enot 

Breme
  poročanja mora biti sorazmerno s potrebami uporabnikov, hkrati pa bo SURS
  skupaj s pooblaščenimi izvajalci sledil vladni politiki zmanjševanja
  administrativnih ovir za podjetja. V ta namen bodo še v širšem spektru
  uporabljeni različni administrativni viri – registri, evidence, razvidi, ki
  jih vodijo različna ministrstva, agencije in vladne službe. Ob tem je
  spremljanje bremen dajalcev podatkov nujno prav tako kot tudi spremljanje kakovosti
  in primernosti administrativnih virov. 


ustreznost in uporabnost statistik 

Slovenska
  in evropska statistika mora zadovoljiti potrebe uporabnikov. Spremljanje
  zadovoljstva uporabnikov bo tudi v prihodnosti potekalo dvotirno: na eni
  strani prek Statističnega sveta RS in statističnih sosvetov, kjer svoje
  predloge in potrebe dajejo največji uporabniki, na drugi strani pa z rednim
  izvajanjem anket o zadovoljstvu uporabnikov zagotavljamo upoštevanje mnenja
  tudi najširših ciljnih skupin. 


Kakovost statističnih
  izdelkov in storitev je ocenjena in objavljena za večino statističnih
  izdelkov na prijazen način za uporabnika

Pri
  kakovosti statističnih izdelkov in storitev upoštevamo standardno definicijo
  kakovosti. Cilj je objava petletnih in letnih poročil o kakovosti za večino
  statističnih raziskovanj na način, ki je razumljiv in dostopen uporabnikom. 


zavezanost kakovosti

Slovenska
  državna statistika se zavezuje, da bo delovala v skladu z načeli, določenimi
  v Deklaraciji o kakovosti evropskega statističnega sistema. 


natančnost in zanesljivost

Slovenska
  in evropska statistika morata stvarnost izražati natančno in zanesljivo; z
  objavo kazalnikov kakovosti na področju vzorčnih in nevzorčnih napak omogoča
  uporabnikom presojo uporabnosti podatkov za njihov namen. 


pravočasnost in točnost

Slovenska
  in evropska statistika se morata izkazovati pravočasno in točno. Uporabniki
  so obveščeni o kakršnemkoli odstopanju od vnaprej objavljenega koledarja; v
  poročilih o kakovosti posameznega statističnega raziskovanja pa so javno
  objavljeni tudi kazalniki pravočasnosti in točnosti. 


skladnost in primerljivost

Slovenska
  in evropska statistika morata biti notranje in časovno skladni ter
  primerljivi med regijami in državami; sorodne podatke iz različnih virov mora
  biti mogoče kombinirati in skupno uporabljati. 


dostopnost in jasnost

Slovenska
  in evropska statistika morata biti predstavljeni v jasni in razumljivi
  obliki, izkazovani na ustrezen in primeren način, na voljo tudi z metapodatki
  in smernicami in taki dostopni nepristransko. 


Prenova procesa obdelave statističnih podatkov prinaša večjo kakovost in učinkovitost 

Procesna
  usmerjenost slovenske statistike je pomemben dejavnik, ki prispeva k dvigu
  ravni kakovosti statističnih izdelkov. V procesu imajo pomembno vlogo uporabljeni
  viri, metodologija, postopki ter nenazadnje stroški, ki so vezani na
  statistično raziskovanje. S preglednostjo procesa ter jasno dokumentiranimi
  postopki lahko dosežemo boljšo kakovost rezultatov in hkrati tudi boljšo
  stroškovno učinkovitost. 


dobra metodologija

Vpeljave novih metodologij in
  metodološke revizije so predmet posebnega postopka, kjer poleg strokovnjakov
  iz sistema državne statistike sodelujejo tudi strokovnjaki iz
  znanstvenoraziskovalnega področja. 
Izobraževanje
  za področje statistike, izmenjave dobrih praks znotraj slovenskega in
  evropskega statističnega sistema ter organizacija metodoloških konferenc so
  naloge, ki dvigujejo raven kakovosti statistike. 


ustrezni statistični postopki

Ustrezni
  statistični postopki, uporabljeni od zbiranja podatkov do njihovega
  potrjevanja, morajo podpirati kakovost statistike. SURS bo za posamezne dele
  statističnega procesa pripravil posebne smernice in priporočila, kar pomeni
  poenotenje ter večjo preglednost uporabljenih postopkov ter večjo kakovost. 


stroškovna učinkovitost

Viri
  morajo biti učinkovito uporabljeni, zato bo SURS vpeljal posebne mehanizme
  spremljanja porabe tako finančnih kot človeških virov glede na nekatere
  razsežnosti kakovosti. 


Vrednotam kakovosti, vseživljenjskemu učenju in razvoju naj sledijo vsi
  zaposleni 

Izobraževanje
  za dvig ravni kakovosti statističnih izdelkov in storitev vključuje vse vidike
  izobraževanja, saj so pomembna tako metodološka in informacijska znanja kot
  tudi spodbujanje izmenjave dobrih praks. 


promocija koncepta kakovosti in pomena Kodeksa
  vključuje vse uslužbence 

Uslužbenci SURS-a in samostojnih statističnih enot pri
  pooblaščenih izvajalcih v sistemu državne statistike se zavedajo pomena
  Kodeksa pri vsakdanjem delu. Poznati morajo osnovne koncepte kakovosti, zato
  mora biti celoten izobraževalni program naravnan tako, da daje možnost
  doseganja tega cilja vsakemu uslužbencu. 


spremljanje razvoja na področju statistične
  metodologije in izmenjava dobrih praks je omogočena vsem uslužbencem na
  enostaven način 

Izmenjava in vpeljava dobrih praks znotraj slovenskega statističnega
  sistema in v evropskem statističnem sistemu je ključnega pomena za kakovost
  statističnih rezultatov, zato mora biti uslužbencem omogočeno izobraževanje v
  Sloveniji in v tujini, poleg tega pa bo Statistični urad organiziral še
  interne metodološke konference, namenjene izmenjavi dobrih praks. 

4.4 STRATEGIJA VARSTVA
PODATKOV 
Varstvo podatkov je eden najpomembnejših elementov, ki vpliva
na ugled in zaupanje poročevalskih enot in uporabnikov v SURS-u. Samo ob visoki
stopnji zaupanja poročevalskih enot v SURS-u lahko pričakujemo visoke stopnje
odgovora in kakovostne odgovore v anketah. Vedenje poročevalskih enot se izraža
v kakovosti statističnih podatkov. Niti najboljše statistične metode za urejanje
podatkov ne morejo zadovoljivo nadomestiti kakovostnega izpolnjevanja
vprašalnikov. 
Odgovornosti za varstvo podatkov se SURS zaveda od samega
začetka ustanovitve in od takrat tudi ravna na način, da njegov ugled iz tega
razloga še ni bil nikoli prizadet. Kljub naraščanju potreb uporabnikov po
podrobnih podatkih na nizkih teritorialnih ravneh in podatkov o majhnih
družbenih skupinah, naraščanju potreb raziskovalcev po mikropodatkih, SURS
dosledno varuje informacijsko zasebnost posameznikov in poslovni interes
podjetij. Zavedajoč se pomembnosti razvoja postopkov in metod statistične
zaščite SURS aktivno sodeluje tudi pri njihovem razvoju v okviru Eurostata. 
Celostno varstvo podatkov na področju statistike SURS
dosega na štirih ravneh: 
1.     
strokovno izobražen kader, ki se zaveda pomena varstva podatkov in
statistične zaupnosti, deluje kakovostno in enotno, 
2.     
statistično zaščiteni agregirani statistični podatki in mikropodatki,
3.     
tehnična oprema, organizacijska pravila in postopki, ki preprečujejo
nepooblaščen dostop do podatkov, 
4.      primerno
urejeni poslovni prostori. 


Strokovno izobražen kader, ki se zaveda pomena varstva
  podatkov in statistične zaupnosti, deluje kakovostno in enotno 

S kontinuiranim
  izobraževanjem s področja varstva podatkov se dviga zavest o pomenu področja
  varstva podatkov in statistične zaupnosti za delovanje SURS-a in o dolžnostih
  zaposlenih, ki jih imajo na tem področju. Ob sklenitvi delovnega razmerja
  podpišejo novo zaposleni izjavo o varstvu podatkov. Zaposleni, ki za
  uresničevanje svojih delovnih nalog uporabljajo individualne podatke, lahko
  dostopajo do njih le na podlagi posebnega pooblastila in izjave o varovanju
  navedenih podatkov. Kontinuirano se seznanjajo s postopki dela, s čimer se
  zagotavlja enotnost delovanja in s tem eden ključnih ciljev strategije
  varstva podatkov, zavedanje in kakovostno delovanje zaposlenih. 


Agregirani statistični podatki in mikropodatki so
  statistično zaščiteni 

Poleg
  varstva podatkov med statističnim procesom obdelave in priprave na
  diseminacijo je treba zagotoviti, da bodo objavljeni agregirani podatki in
  raziskovalcem posredovani mikropodatki v obliki, ki bo onemogočila razkritje
  informacijske zasebnosti posameznika in poslovnega interesa podjetja. Zato se
  uporabljajo posebna programska orodja v okviru projekta EU-ja pod vodstvom
  Eurostata. Uporabljajo se postopki, ki za zagotavljanje statistične zaupnosti
  v najmanjši mogoči meri zmanjšujejo informacijsko vrednost podatkov. S
  statistično zaščito se zagotavlja zaščita informacijske zasebnosti posameznika
  in poslovnega interesa podjetja v zadnji fazi statističnega procesa,
  diseminaciji podatkov. 


Tehnična oprema, organizacijska pravila in postopki, ki
  preprečujejo nepooblaščen dostop do podatkov 

SURS
  vzpostavlja kulturo nenehnega prilagajanja spremembam na področju potreb po
  varstvu podatkov in izkorišča izboljšane možnosti varstva podatkov, ki jih
  nudijo razvoj informacijsko-komunikacijske tehnologije in metode za
  zagotavljanje statistične zaupnosti s pomočjo statistične zaščite. SURS bo
  kontinuirano ocenjeval spreminjajoče se varnostne zahteve in se prilagajal
  spreminjajoči se situaciji. 


organizacijski ukrepi

S
  pravilnikom se predpisujejo način dela v poslovnih prostorih, pri izmenjavi
  podatkov, delo s posebej občutljivimi podatki, pravice dostopa do podatkov,
  sledljivost dela s podatki. Z upoštevanjem določb pravilnika se preprečujejo
  nepooblaščena uporaba, spreminjanje in uničenje podatkov, določajo se
  arhiviranje, organizacija odločanja o posredovanju mikropodatkov in
  zagotavljanje statistične zaupnosti, zaščita spletne strani, spremljanje
  varnostne občutljivosti in predlaganje ukrepov, izobraževanje zaposlenih,
  ukrepanje zaposlenih ob sumu nepooblaščenega dostopa do podatkov in
  upravljanje predlogov zaposlenih. 


tehnični ukrepi

Tehnični
  ukrepi pomenijo IT-operacionalizacijo organizacijskih ukrepov pri izmenjavi
  podatkov, delu s posebej občutljivimi podatki, pravicami dostopa do podatkov,
  sledljivostjo dela s podatki, preprečevanjem nepooblaščene uporabe,
  spreminjanja in uničenja podatkov, arhiviranjem in zaščito spletne strani. 


Primerno urejeni poslovni prostori

SURS ima poslovne prostore na
  dveh lokacijah: Vožarski pot 12 in Parmova 33. Lokacija na Parmovi 33 ne
  omogoča ustrezne zaščite tehnične opreme in posredno podatkov. Ker zgradba že
  v osnovi statično ni bila ustrezno grajena, je po več kot 60 letih nevarna
  celo za bivanje.11 Maja 2007 je na neprimerne poslovne prostore
  opozorila tudi ekipa strokovnih preglednikov evropskega statističnega
  sistema.12 Vlada RS je sprejela odločitev o preselitvi SURS-a v
  nove poslovne prostore, a je še ni uresničila. Do preselitve so tako glede
  varovanja poslovnih prostorov na Parmovi 33 možne le sprotne sanacije
  manjšega obsega. Novi poslovni prostori v čim krajšem času so za SURS
  nujnost, na katero opozarja v vseh sprotnih aktivnostih in dokumentih. 

4.5 STRATEGIJA
SODELOVANJA S POROČEVALSKIMI ENOTAMI TER ZMANJŠANJE NJIHOVIH OBREMENITEV 
Strategija je namenjena izboljšanju poslovanja s
poročevalskimi enotami. SURS je odvisen od podatkov, ki jih pridobi iz okolja in
njihovo pomanjkanje je lahko kritično za uresničevanje njegove osnovne
dejavnosti. 
Zahteve uporabnikov po novih podatkih in analizah se na
SURS-u kažejo kot nenehno povečevanje števila raziskovanj. Za ekonomičnost
raziskovanj SURS skrbi z vzorčenjem poročevalskih enot namesto polnega zajema
in si prizadeva za standardizacijo dela s poročevalskimi enotami, zato v
komunikacijo z njimi uvaja najnovejša orodja in metode dobrega poslovanja. S
prevzemanjem podatkov iz sekundarnih virov SURS omogoča izvedbo več raziskovanj
iz enega vira, ta način pridobivanja podatkov pa dodatno vpliva na
razbremenjevanje poročevalskih enot. 
Odgovor poročevalskih enot bo SURS poizkusil ohraniti vsaj na
sedanji ravni. Enotam bo poleg izboljšave dosedanjih načinov poročanja omogočil
izbiro kanala za poročanje. Postopoma bo povečeval nabor raziskovanj,
vključenih v e-poročanje. Zaradi različnega obdobja nastanka raziskovanj so
vprašalniki trenutno vsebinsko in oblikovno neusklajeni. SURS bo premalo
poenotene postopke kontinuirano odpravljal, zato lahko razne aktivnosti v
SURS-u občasno zaustavijo procese in zakasnijo kontakte s poročevalskimi
enotami. 
Strategija dela s poročevalskimi enotami v tako integrirani
obliki nastaja prvič. Temelji predvsem na standardizaciji kontaktov s poročevalskimi
enotami in uvedbi poročevalskim enotam prijaznega načina poročanja, vključno z
e-poročanjem. Enota mora v vsakem primeru vedno vedeti, kje lahko dobi
sogovornika oz. pomoč, in to čim hitreje, ko to potrebuje in na način, ki ji je
najudobnejši. Odziv mora biti enoti jasen in razumljiv. 
Strategija za izboljšanje dela temelji na štirih
stebrih: 
1.     
vse na enem mestu in možnost izbire načina komuniciranja s SURS-om, 
2.     
preprosta in razumljiva komunikacija poročevalskih enot s SURS-om, 
3.     
upoštevanje odzivov poročevalskih enot, 
4.      zvečanje
hitrosti odziva na kontakt poročevalske enote. 


Vse na enem mestu in možnost izbire načina komuniciranja s SURS-om 

Ob vprašanjih, ki jih ima
  poročevalska enota pri izpolnjevanju vprašalnikov, je izrednega pomena
  dosegljivost osebe, ki je na vprašalniku navedena kot kontaktna točka SURS-a.
  Različni načini dosegljivosti in čim hitrejša odzivnost omogočajo prihranek
  časa poročevalskih enot in delavcev SURS-a. Hkrati različne možnosti kontakta
  zagotavljajo poročevalskim enotam izbiro najustreznejšega načina
  komuniciranja s SURS-om. 


vse na enem mestu

Primarni
  in sekundarni viri13 podatkov se bodo zbirali na enem mestu, s
  čimer bo zagotovljeno enotno vodenje zbiranja. Na področju sekundarnih virov
  bo treba uresničiti dogovore in tehnične protokole. Poleg tega bo treba
  vzpostaviti organizacijsko in tehnično infrastrukturo v okviru projektov
  prenove in odgovorne za proces prevzemanja sekundarnih virov dodatno
  izobraziti. Vsi stiki s poročevalskimi enotami bodo potekali z usposobljenimi
  delavci za te naloge v določeni organizacijski enoti SURS-a. Kot kontaktna
  oseba za določeno poročevalsko enoto bo določena oseba, ki to enoto dobro
  pozna in ji bo lahko nudila pomoč pri izpolnjevanju različnih vprašalnikov. 


možnost izbire načina komuniciranja

Poročevalskim
  enotam bo SURS omogočil izbiro ustreznega načina za poročanje. Poleg že
  obstoječih papirnih vprašalnikov ter računalniškega in telefonskega
  anketiranja bo SURS razširil uporabo e-poročanja na vsa možna raziskovanja.
  Nadaljeval bo spremljanje ter uporabo novih razvojnih možnosti in tehnologij
  komuniciranja. Za uresničitev naloge je treba vzpostaviti nov kanal,
  prilagoditi adresarje, reorganizirati delo in odgovorne za nalogo dodatno
  izobraziti. 


posodobitev telefonskih klicev

Komunikacija
  prek telefona predstavlja enega pomembnejših kontaktov s poročevalsko enoto,
  zato je tu dosegljivost izrednega pomena. SURS želi posodobiti telefonske
  kontakte z možnostjo avtomatskega vrtenja številk in s specializacijo
  analitikov za podjetja. Z vzpostavitvijo baze pogostih vprašanj in odgovorov,
  ki bo dostopna tudi na internetnih straneh, bo SURS povečal dosegljivost za
  to obliko komunikacije s poročevalskimi enotami. 


Preprosta in razumljiva poročevalskih enot s SURS-om 

Poročevalska
  enota mora takoj prepoznati komunikacijo s SURS-om. Kanale, ki komunikacija
  jih uporablja, bo SURS standardiziral na način, da bo za poročevalske enote
  čim bolj razpoznaven in preprost. Za standardizacijo bo treba izdelati in
  vpeljati poslovna pravila komuniciranja s poročevalskimi enotami. 


razumljivost vprašalnikov in dopisov

Vprašalniki
  in dopisi, ki so s pojasnili k vprašalniku namenjeni čim lažjemu razumevanju
  vprašanj in izpolnjevanju s strani poročevalskih enot, morajo biti
  sestavljeni na način, da navedene zahteve tudi izpolnjujejo. Z natančnim
  spremljanjem odzivov poročevalskih enot (npr. pri katerih vprašanjih so
  poročevalske enote potrebovale dodatna pojasnila, da so vprašalnik lahko
  izpolnile) in z opravljeno analizo se bodo popravljale in usklajevale vsebine
  vprašalnikov. 


oblikovno poenotenje

Nadaljevalo
  se bo oblikovno poenotenje (vprašalniki, dopisi, opomini …). S tem bo
  omogočena takojšnja razpoznavnost dokumentov SURS-a. Za izvedbo bo treba
  določiti pravila ter standardizirati obliko in vsebino. 


poslovna pravila komuniciranja

Za komuniciranje s poročevalskimi enotami in za uvedbo
  rednih sestankov z dajalci sekundarnih podatkov zaradi spremljanja sprememb v
  registrih bodo oblikovana poslovna pravila za komuniciranje. 


Upoštevanje odzivov poročevalskih enot

Kontinuirana
  naloga SURS-a je pridobiti potrebne podatke na način, da so poročevalske
  enote čim manj obremenjene in da kar najbolj razumejo pomen ter namen
  poročanja. SURS se bo na kontakte poročevalskih enot aktivno odzival. V svoji
  organizaciji in načrtih bo izvajal ukrepe, ki bodo sledili željam
  poročevalskih enot. 


aktivna presoja in uvajanje predlogov poročevalskih
  enot 

Vzpostavljen
  bo odbor za presojo in uvedbo predlogov poročevalskih enot, ki bo aktivno
  analiziral predloge in pobude poročevalskih enot ter sprejete vsebine
  vključeval v svoje poslovne procese. Na osnovi pobud bo določal pravila
  komuniciranja. Odbor bo odgovoren neposredno predstojniku SURS-a. Redno bo
  poročal na kolegiju predstojnika SURS-a ter pisal poročila, ki jih bo objavljal
  na spletni strani SURS-a. 


določitev pomena dajalcev podatkov

S
  prenovo adresarjev, ki bo precej obsežna, bo začel SURS spremljati število
  dajalcev podatkov in njihovo pomembnost glede na število raziskovanj, za
  katera poročajo. Spremljal bo rednost poročanja in uvajal metode zbiranja
  podatkov, ki bodo razbremenile najbolj obremenjene poročevalske enote. Redno
  bo začel spremljati pomembnost poročevalske enote za statistični proces. 


pomen raziskovanja

SURS
  bo povezal število zbranih in število objavljenih spremenljivk, določil
  merila pomembnosti raziskovanja, merila za pripravo novega vprašalnika ter
  izbiro vzorca. Raziskovanja bo medsebojno usklajeval in jih razvrščal po
  pomenu, poleg tega bo še naprej zmanjševal število raziskovanj s polnim zajetjem.
  


Zvečanje hitrosti odziva
na kontakt poročevalske enote

Hitrost
  odziva na prošnje in zahteve poročevalskih enot ter hitrost odziva na
  ugotovljene napake v vprašalnikih je pri delu s poročevalskimi enotami
  izjemno pomembna. S povečevanjem hitrosti odgovora na kontakt poročevalske
  enote bo SURS pridobival njihovo zaupanje. 


večja hitrost odziva na pridobljene informacije 

Podatki
  morajo biti čim hitreje v statističnem procesu vidni kontrolorjem ter
  metodologom, ki morajo imeti na vpogled prispele podatke tudi drugih
  raziskovanj, nakar morajo v kar najkrajšem času preveriti podatke in
  vzpostaviti kontakt s poročevalskimi enotami, kjer so potrebna dodatna
  pojasnila. 


izboljšanje časovnih načrtov

Namen
  prenove spremljanja in oblikovanja delovnih načrtov je zmanjšanje odstopanj
  od planov ter zmanjšanje obremenitev poročevalskih enot v tistem delu leta,
  ko imajo obveznosti do drugih institucij (npr. zaključni računi ipd.) ali
  večje obveznosti za poročanje SURS-u. 


zmanjšanje ročnih del

S poenotenjem raziskovanj,
  zmanjšanjem števila spremenljivk, poenotenjem velikosti kuvert in uporabo
  kuvertirnega stroja, uvedbo optičnega branja, razširitvijo uporabe
  e-poročanja in avtomatskih kontrol, se bo povečala avtomatizacija dela in s
  tem pretočnost raziskovanj na SURS-u. 

4.6 STRATEGIJA
DISEMINACIJE IN KOMUNICIRANJA Z UPORABNIKI 
Elementi, ki jih je SURS upošteval pri pripravi nove
strategije diseminacije, so uporabniki in čim boljša zadovoljitev njihovih
potreb po podatkih z vidika ustreznosti, dostopnosti in pravočasnosti, krepitev
prepoznavnosti in zaupanja uporabnikov v blagovno znamko SURS-a, ki se
posledično izraža v razširjenosti in pogostosti uporabe uradnih statističnih
podatkov in informacij ter optimizaciji statističnega procesa priprave
diseminacijskih izdelkov in storitev. Izkušnje kažejo, da uporabniki najprej
iščejo želene informacije na spletni strani državne statistike. Da bi jim
omogočili lažji in hitrejši dostop do podatkov in informacij bo SURS poleg
uradnih statističnih podatkov uporabnikom omogočil pridobivanje podatkov
resornih statistik različnih ministrstev, vladnih služb in mednarodnih
statističnih podatkov. 
SURS se zaveda, da samo razpoložljivost statističnih podatkov
ni dovolj, zato bodo vloženi veliki napori v promocijo uradnih statističnih podatkov
in njihovo dejansko uporabo, v razvoj statistične pismenosti pri različnih
skupinah uporabnikov, kot so splošna javnost, najvišji vladni predstavniki,
državni uradniki, raziskovalci in mediji. 
Diseminacijske izdelke in storitve bo SURS pripravljal še
učinkoviteje kot doslej, kar bo dosegal z razvojem inovativne kulture
zaposlenih, uvajanjem uspešnih rešitev iz mednarodnega okolja, sodelovanjem z
univerzami, racionalno porabo virov, učinkovito uporabo
informacijsko-komunikacijske tehnologije, avtomatizacijo procesa in pregledno
uporabo enotnih standardov v celotnem procesu. 
SURS-ovi diseminacijski izdelki in storitve se bodo še naprej
razlikovali glede na potrebe in zmožnost uporabe statističnih podatkov, ki je
določena s statistično in računalniško pismenostjo posameznih uporabniških
skupin. 
Namen strategije je izboljšati učinkovitost iskanja in
pridobivanja statističnih podatkov, ki bodo skladni s potrebami uporabnikov, in
prikazati podatke za splošno javnost na razumljiv način, ohraniti zaupanje javnosti
ter povečati uporabo podatkov za načrtovanje in spremljanje politik na
različnih ravneh. 
Namen bo dosežen z naslednjimi cilji: 
1.     
zadovoljen uporabnik, 
2.     
dvig statistične pismenosti, 
3.     
prepoznavnost in ugled blagovne znamke SURS, zaupanje uporabnikov in
dejanska uporaba statističnih podatkov, 
4.      učinkovita
priprava, promocija in posredovanje podatkov in informacij. 


Zadovoljen
  uporabnik

Enostavno iskanje
  podatkov, ki so skladni s potrebami uporabnika, in razumevanje ter uporaba
  podatkov brez napora je pot, ki vodi k zadovoljnemu uporabniku. Dinamični
  razvoj novih statističnih izdelkov in storitev ter izboljšanje komuniciranja
  z uporabniki bo povečeval uporabo statističnih podatkov, kar bo posledično
  tudi pomenilo, da bo razvoj družbe še bolj temeljil na objektivno merljivih
  informacijah in se bo s tem povečevala blaginja prebivalcev. 


enostavno iskanje in pridobivanje statističnih podatkov

Enostavno
  iskanje in pridobivanje statističnih podatkov bo omogočeno z učinkovitim
  iskalnikom vsebin na spletni strani, izboljšano navigacijo po njej,
  učinkovitimi orodji in formati za črpanje spletnih vsebin, hitrejšim
  delovanjem spletne strani. Dalje bodo imeli uporabniki možnost aktivno
  sodelovati pri pripravi vsebin spletne strani, statistične podatke bo mogoče
  pridobiti z mobilnimi telefoni, spletna stran bo prijazna osebam s posebnimi
  potrebami, na spletno stran in z nje bo omogočen dostop do statističnih
  podatkov resornih statistik ministrstev, vladnih institucij in mednarodnih
  organizacij. 


usklajenost podatkov s potrebami uporabnikov

SURS
  bo redno spremljal zadovoljstvo uporabnikov s statističnimi izdelki in
  storitvami, skrajševal čas med pojavom in objavo podatka o njem, povečal
  konsistentnost podatkov, pridobljenih iz različnih virov, podrobnost
  podatkov, njihovo časovno in mednarodno primerljivost, enostavnost pridobitve
  in primernost podatkov za nadaljnjo uporabo, dosegljivost komentarjev in
  pojasnil, pomembnih za njihovo razumevanje. Statistični podatki bodo
  uporabnikom na voljo brezplačno (razen tisti, ki bodo pripravljeni na posebno
  zahtevo uporabnika). SURS bo razvijal nove statistične izdelke in storitve. 


razumevanje in uporaba podatkov

Statistični
  podatki bodo ob objavi nevtralno komentirani, prikazani v enostavnih tabelah,
  grafično in kartografsko, informacije o podatkih bodo razumljive, enostavno
  dostopne in ažurne, zahtevni uporabniki bodo imeli možnost tabeliranja
  izbranih spremenljivk in časovnih točk po svojih potrebah in po želji
  uporabiti grafično/kartografske prikaze, SURS bo sodeloval z univerzami in
  knjižnicami pri statističnem opismenjevanju prebivalstva. 


Dvig statistične pismenosti 

Dvig
  statistične pismenosti je ključnega pomena za primerno uporabo statističnih
  podatkov in informacij. SURS bo še naprej sodeloval s skupinami uporabnikov,
  kot so novinarji, študentje, osnovnošolska in srednješolska populacija,
  bistveno večji poudarek pa bo namenil splošni javnosti, ki jo bo za razliko
  od omenjenih javnosti, ki jih dosega z neposrednim stikom, skušal nagovoriti
  prek spletne strani, ki bo vsebovala različne možnosti za e-učenje in
  interaktivno delo. Pri tem bo SURS uporabil tudi nekatere možnosti, ki jih
  nudijo novi koncepti spletnega objavljanja podatkov (programska oprema WEB
  2.0). 


Prepoznavnost in ugled blagovne znamke SURS-a, zaupanje
  uporabnikov in uporaba statističnih
  podatkov 

SURS
  bo promoviral svojo blagovno znamko, saj lahko v prihodnosti pričakujemo še
  večji pomen blagovnih znamk za uporabnike. SURS bo deloval v smeri
  prepoznavnosti uradnih statističnih podatkov v javnosti, da jih bodo
  uporabniki zaznali drugače od drugih podatkov, zavedajoč se njihove kakovosti
  in skladnosti s strokovnimi standardi in posledično uporabnosti. SURS bo
  promoviral uporabo statističnih podatkov pri upravljanju družbe in države. 


prepoznavnost uradnih statističnih podatkov od drugih
  podatkov 

Za
  prepoznavnost SURS-a in uradnih statističnih podatkov in ohranjanje ugleda se
  bo SURS še bolj promoviral v medijih, na strokovnih konferencah, sejmih in v
  raznih interesnih združenjih, razvil bo celostno grafično podobo, redno bo
  meril svoj ugled, prepoznavnost in zaupanje uporabnikov. 


uporaba statističnih podatkov pri upravljanju družbe in
  države 

SURS
  bo na zahtevo državnih in lokalnih institucij in interesnih združenj
  pripravljal dodatne analize in v skladu z načelom varovanja informacijske
  zasebnosti posameznikov in poslovnega interesa podjetij omogočal tudi uporabo
  statistično zaščitenih mikropodatkov. Za slovenske raziskovalce bo skušal
  zagotavljati kar najugodnejše pogoje uporabe mikropodatkov drugih držav EU-ja.
  


Učinkovita
  priprava, promocija in posedovanje podatkov in informacij 

SURS
  bo diseminacijske izdelke in storitve pripravljal še učinkoviteje, kar bo
  dosegel z razvojem inovativne kulture zaposlenih, uvajanjem uspešnih rešitev
  iz mednarodnega okolja, sodelovanjem z univerzami, racionalno porabo virov,
  učinkovito uporabo informacijsko-komunikacijske tehnologije, avtomatizacijo
  procesa in pregledno uporabo enotnih standardov v celotnem procesu. S tem bo
  skrajšal čas priprave za diseminacijo statističnih podatkov, zmanjšal vire za
  ta del statističnega procesa in možnost napak. 


upoštevanje podatkovnih potreb, statistične in
  računalniške pismenosti in komunikacijske opremljenosti uporabnikov 

SURS bo z anketami, na
  srečanjih in v neposrednih stikih z uporabniki (npr. člani Statističnega
  sveta RS, člani statističnih sosvetov in drugih) spremljal njihove podatkovne
  potrebe, statistično in računalniško pismenost in informacijskokomunikacijsko
  opremljenost uporabnikov in pridobljene informacije upošteval pri pripravi
  diseminacijskih izdelkov in storitev. 
Podatkovne
  baze bodo obsežnejše, grafični prikazi podatkov kakovostnejši in enostavnejši
  za uporabo, glede na potrebe uporabnikov bo SURS nadgrajeval publicistiko. 


upoštevanje enotnih vsebinskih, strokovnih in tehničnih
  standardov 

Pri pripravi diseminacijskih
  izdelkov in storitev bo SURS z razvojem inovativne kulture zaposlenih,
  uvajanjem uspešnih rešitev iz mednarodnega okolja, sodelovanjem z univerzami,
  racionalno porabo virov, učinkovito uporabo informacijsko-komunikacijske
  tehnologije, avtomatizacijo procesa in pregledno uporabo enotnih standardov v
  celotnem procesu optimiziral proces diseminacije statističnih podatkov. 

4.7 STRATEGIJA
POSODOBITVE INFORMACIJSKE TEHNOLOGIJE 
SURS je uporabniško usmerjena organizacija s procesno
organiziranimi delovnimi področji ter velikim poudarkom na kakovosti in
varovanju podatkov, ki so mu zaupani s strani poročevalskih enot. Informacijska
tehnologija (IT) mora slediti poslanstvu, viziji in vrednotam SURS-a ter omogočati
učinkovito, profesionalno ter ekonomično izvajanje poslanstva in nalog SURS-a. 
Ključni cilji za uresničitev zastavljenih nalog so: 
1.     
dobro informatiziran in učinkovit statistični proces, podprt s
splošnimi uporabniško prijaznimi informacijskimi rešitvami, 
2.     
učinkoviti in zadovoljni notranji in zunanji uporabniki
informacijskih storitev, 
3.     
kompetentni strokovnjaki v IT-j, 
4.      elektronska
hramba in arhiviranje. 


Dobro informatiziran in učinkovit statistični proces 

Dosežen bo z razvojem in
  uvajanjem splošnih informacijskih rešitev za podporo statističnemu procesu,
  ki omogočajo preglednejši in učinkovitejši statistični proces ter dolgoročne
  prihranke pri vzdrževanju teh rešitev. 


metodologija in organiziranost

Z vidika razvoja in uvajanja prinaša takšen pristop
  nove izzive. Načrtovanje, razvoj, testiranje in uvajanje splošnih
  informacijskih sistemov zahtevajo uporabo bolje opredeljene in organizacijsko
  ustrezno podprte metodologije. Enota IT-ja bo začela uvajati uveljavljene
  standarde in razvojne metodologije, ki pokrivajo celotni življenjski cikel
  aplikativne programske opreme (CMMi14). Naslednja pomembna
  aktivnost je izboljšanje organizacije znotraj IT-ja z uvajanjem procesne
  organiziranosti razvojnih aktivnosti, ki bo omogočila, da se IT-strokovnjaki
  specializirajo za posamezna strokovna področja in opravljajo delo neodvisno
  od statistične vsebine. To bo pripeljalo do preglednejšega procesa pri
  razvoju informacijskih sistemov, večje koncentracije IT-znanja ter lažjega in
  učinkovitejšega razporejanja kadrovskih virov. Zaradi stalnih zelo velikih
  izzivov pri posodobitvi informacijskih sistemov v SURS-u, ki presegajo
  kadrovske potenciale in znanje internega IT-osebja, bo SURS nadaljeval
  učinkovito izrabo tako notranjih kot tudi zunanjih kadrovskih virov. Pri tem se
  bo osredotočal na interno obvladovanje statističnega core businessa15 in
  uporabljal storitve zunanjih zasebnih podjetij, kadar bo to stroškovno
  učinkovito in/ali bo predstavljalo možnost širitve internih znanj, ne pa kot
  nosilca vseh razvojnih aktivnosti na posameznih področjih (popolni
  outsourcing16). 


konsolidacija in
  standardizacija programske opreme 

SURS
  je v preteklih letih v veliki meri konsolidiral svoja razvojna okolja ter jih
  tudi standardiziral glede na posamezne statistične procese. Tako je poleg
  dolgoletne usmerjenosti v relacijsko tehnologijo podatkovnih baz Oracle (in
  na določenih področjih Microsoft SQL Server) za hranjenje podatkov kot
  aplikativno razvojno okolje izbral doc.NET, kot okolje za obdelave ter
  analize SAS, za specifična statistična področja (zbiranja ter urejanje
  podatkov, diseminacija, zaščita ipd.) pa orodja, razvita na statističnih
  uradih (Blaise, PC-Axis, Argus ipd.). Kot stalna usmeritev ostaja uporaba
  komercialnih ali statističnih orodij povsod, kjer je to mogoče, in razvoj
  lastnih aplikativnih rešitev le tam, kjer je to potrebno za dobro delovanje
  statističnega procesa. Glavni izziv bo tako predstavljala integracija
  posameznih tehnoloških rešitev v integriran sistem, kar bo doseženo z
  izboljševanjem interoperabilnosti med posameznimi sistemi in uvajanjem načel
  storitveno-usmerjene arhitekture (SOA). Zelo pomembna aktivnost bo dokončanje
  prenosa obdelav in podatkov v strežniško okolje LAN, s čimer bo SURS
  zaključil uporabo centralnega računalnika IBM, prenesel pa tudi obdelave in
  podatke, ki se izvajajo na delovnih postajah. Zaradi naraščanja pomena
  tehnologije XML na področju statističnih podatkov in metapodatkov bo začel
  razvijati in uvajati tehnološke rešitve SDMX. 


tehnična infrastruktura

SURS
  stalno zagotavlja in posodablja tehnično infrastrukturo. Z uvajanjem novih
  splošnih informacijskih rešitev v redno produkcijo bo to postalo še
  pomembnejše, saj jo zahtevajo splošni integrirani IS. SURS bo te zmogljivosti
  nadgrajeval načrtovano in v skladu z realnimi potrebami. Največja skrb pri
  izgradnji tehnične infrastrukture bo stalna skrb za informacijsko varnost,
  predvsem varovanje individualnih podatkov, zaradi česar bosta potrebna
  varnostna nadgradnja lokalnega omrežja in izboljšanje varnostne
  infrastrukture na spletnih strežnikih, ki jih SURS uporablja pri zbiranju in
  diseminaciji podatkov. Zaradi velikega pomena delovanja SURS-a za državo in
  mednarodno okolje bo SURS dodatno pozornost posvetil vzpostavitvi sistema za
  zagotavljanje neprekinjenega poslovanja v primeru katastrof in drugih
  izrednih dogodkov, kjer pa bo svoje aktivnosti usklajeval s politiko
  Ministrstva za javno upravo in po možnosti tudi uporabil skupne tehnološke
  rešitve. 


Učinkovit in zadovoljen notranji in zunanji
  uporabnik informacijskih storitev 

Kljub
  temu da bo velik del razvojnih nalog na področju informacijskih storitev za
  podporo statistične produkcije zaključen do konca 2008, predstavlja uvajanje
  rešitev v redno produkcijo poseben izziv in bo trajalo vsaj do 2010. Z uvedbo
  novih aplikacij in orodij v splošno uporabo v SURS-u se bo povečala potreba
  po stalnem izboljševanju ravni IT-storitev (zagotavljanje delovanja, podpora
  uporabnikom, upravljanje infrastrukture ipd.), tako da je drugi glavni cilj
  strategije učinkovit in zadovoljen notranji in zunanji uporabnik
  informacijskih storitev. 


IT-podpora

Prvi
  korak v tej smeri bo narejen v letu 2007/2008 z začetkom uvajanja smernic
  ITIL, pri čemer gre za dolgoročni proces stalnih izboljšav, ki bo delavcem
  SURS-a in zunanjim uporabnikom omogočal nemoteno in učinkovito delo.
  Organizacijsko bo to prineslo vzpostavitev sodobnega storitvenega centra in
  ustrezne procesne organiziranosti na področju IT-storitev. 


programska in strojna oprema za uporabnike

SURS
  skrbi za stalno posodabljanje programske in strojne opreme, ki je eden od
  pomembnih dejavnikov pri učinkovitosti uporabnikov. 


usposobljenost uporabnikov

Zaradi
  vedno kompleksnejšega aplikativnega okolja je nenehno izobraževanje
  uporabnikov eden od ključnih dejavnikov, ki omogočajo učinkovito delo in
  preprečujejo nestrokovno ali varnostno tvegano uporabo informacijske opreme.
  SURS bo pripravil in kontinuirano izvajal usmerjene delavnice za uporabnike,
  da bi dvignil raven njihovega znanja. 


Strokovnjaki v IT

 


 

Za
  delo v IT-ju so potrebni usposobljeni strokovnjaki, zato je potreben stalni
  razvoj kompetenc zaposlenih v SIIT. Glede na to, da je SURS institucija, ki
  dela s podatki, je dobra usposobljenost informacijskega kadra ključnega
  pomena za njegovo dobro poslovanje in nadaljnji razvoj. 


usposabljanje

SURS nenehno skrbi za primerno strokovno usposobljenost
  informacijskega osebja. Aktivnost, ki bi omogočila še bolj usmerjeno ter
  učinkovitejše usposabljanje, je tipizacija delovnih mest v IT-ju in večji
  poudarek na samoizobraževanju na delovnem mestu. Delovni rezultati so pogosto
  povezani z dobro obveščenostjo delavcev o strateških kot tudi taktičnih
  usmeritvah SURS-a, kar se lahko izboljšuje z delavnicami in viharjenjem
  možganov (brainstormingi) ter s sodelovanjem v interdisciplinarnih projektnih
  skupinah, ki se ukvarjajo z razvojnimi aktivnostmi. 


pridobivanje mednarodnih izkušenj

Sodelovanje
  v pilotnih projektih omogoča tudi manj izkušenim sodelavcem pridobivanje
  potrebnih izkušenj za samostojno delo. Zaradi podobnosti statističnega
  procesa je za IT-osebje v SURS-u zelo pomembno tudi pridobivanje izkušenj iz
  drugih statističnih uradov, kar se zagotavlja z udeležbami na strokovnih
  konferencah in dvostranskim sodelovanjem s tujimi uradi. 


primerno število zaposlenih in njihova struktura

Zaradi
  slabe situacije na področju trga delovne sile IT-strokovnjakov bo treba
  posebno pozornost posvetiti zagotavljanju njihove kontinuitete. To bo v
  prihodnje doseženo z načrtnim štipendiranjem, kar bo zagotavljalo stalni
  pritok mladih kadrov v SURS, ter z ohranjanjem visoke motiviranosti
  IT-strokovnjakov, ki bo preprečevalo prevelik odliv ključnega IT-kadra iz
  SURS-a. 


Elektronska hramba arhiviranje

V skladu z zakonodajo,
  sprejeto leta 2006 (Zakon o varstvu dokumentarnega in in arhivskega gradiva
  ter arhivih, Uredba o varstvu dokumentarnega in arhivskega gradiva, ter s
  strani Arhiva RS predpisane Enotne tehnološke zahteve, ki jih je pri
  reševanju teh vprašanj potrebno upoštevati in jim slediti), ureja SURS
  arhiviranje in hrambo statističnega gradiva. 
V letu 2007 se je začel poseben
  projekt prenove ter prilagoditve navedenim predpisom. Zaradi izrazito
  zahtevnih tehnoloških ter varnostnih vprašanj, ki jih je v skladu z
  zakonodajo treba upoštevati, se bodo postopki prenove nadaljevali v naslednje
  srednjeročno obdobje. 

4.8 STRATEGIJA
UPRAVLJANJA KADROVSKIH VIROV 
Pri izvajanju poslanstva SURS-a so poleg ustreznih finančnih
virov, prostorskih in drugih delovnih pogojev prav zaposleni najvažnejši vir za
doseganje poslanstva in ciljev, ki jih mora SURS zagotavljati na podlagi
nacionalnih in mednarodnih predpisov in programov s področja državne
statistike, tako doma kot za potrebe EU-ja in tudi za širše mednarodne
primerjave. Visokostrokovni, motivirani, fleksibilni zaposleni, med katerimi je
organiziran odličen pretok informacij na vseh ravneh organizacije, odprtost v
domače in mednarodno okolje in primerna struktura ter obseg človeškega
potenciala so tisti cilji, ki so vključeni v okvir Strategije razvoja človeških
virov z željo, da njihovo delovanje doseže vsakega zaposlenega. 
Na podlagi tega lahko opredelimo pet strateških ciljev:

1.     
Visoka strokovnost zaposlenih bo zagotovljena z ustreznim izbirnim
postopkom najboljših kandidatov, opredelitvijo potrebnih znanj, organizacijo in
doslednim izvajanjem stalnega usposabljanja, izobraževanja in spodbujanja
zaposlenih za vseživljensko učenje. 
2.     
Motiviranost zaposlenih bo vzpodbujena z zadovoljstvom z delom,
vodenjem in z ustreznimi delovnimi pogoji. 
3.     
Fleksibilnost v odzivanju zaposlenih na nove vsebinske in tehnološke
izzive bo dosežena s spodbujanjem večje notranje mobilnosti zaposlenih,
grajenja organizacijskega spomina v obliki dokumentiranja delovnega procesa
proizvodnje kakovostnih statističnih podatkov. 
4.     
S pomočjo modernega IKT-ja (intranet) in z drugimi sodobnimi orodji
in organizacijo dela bo zagotovljen odličen pretok informacij na vseh ravneh
organizacije in prek svetovnega spleta z domačim in mednarodnim okoljem. 
5.      SURS
si bo prizadeval, da bo Vlada Republike Slovenije potrdila kadrovske načrte s
številčno in po kompetencah ustrezno strukturo in obsegom človeškega
potenciala. 


Visoka strokovnost zaposlenih

Za
  pridobivanje in napredovanje najboljših kadrov ter planiranje izobraževanja
  in usposabljanja je nujna določitev kompetenčnih področij (tipičnih
  poklicev), vključno s potrebnimi znanji za posamezne tipične poklice. V
  postopku sprejemanja novih kadrov bodo uporabljeni preizkusi potrebnih znanj.
  Nadaljevalo se bo intenzivno sodelovanje z univerzami pri predlaganju in
  pridobivanju najboljših kadrov. SURS se bo promoviral kot zanimiv zaposlovalec.
  Izboljšan bo sistem mentorstva in kroženja zaposlenih na vseh ravneh.
  Dolgoročen program izobraževanja in usposabljanja se bo stalno osveževal.
  Prednostno bo podprto izobraževanje na postdiplomskem študiju (statistika).
  Za vsako leto bo pripravljen letni program internega izobraževanja in
  usposabljanja za vsa kompetenčna področja oz. tipične poklice. 


Motiviranost zaposlenih

Merjenje zadovoljstva zaposlenih bo potekalo enkrat na
  leto s posebnim vprašalnikom. V skladu s pripravo proračuna se bodo pripravljali
  tekoči letni in večletni programi nabav za izboljšanje pogojev dela. SURS je
  izpolnil vse pogoje, da bi lahko najkasneje v letu 2009 pridobil nove,
  sodobne in z vidika varovanja podatkov ustrezne delovne prostore. Obremenitve
  dela se bodo čim enakomerneje razporejale, upoštevajoč dnevnike dela in
  evidenco porabe časa. Ocenjevanje in napredovanje zaposlenih bo potekalo po
  dosedanjih že uveljavljenih pravilih, kjer bo še posebej ovrednotena
  inovativnost pri uvajanju metodoloških pristopov, ki prispevajo k višji
  kakovosti ob istočasnem zmanjševanju administrativnih bremen in znižanju
  administrativnih stroškov vseh udeležencev. Redni letni razgovori
  predpostavljenih z zaposlenimi bodo tako kot doslej uporabljeni pri
  organiziranju dela, usposabljanju in razvoju kariere. 


Fleksibilni zaposleni

Pridobivanje
  izkušenj in znanj iz različnih področij bo spodbujeno in načrtovano.
  Promovirano bo kroženje med delovnimi nalogami. Prek spremljanja interesov
  zaposlenih in njihovega pravočasnega vključevanja v izobraževanje in
  usposabljanje se bo uresničeval načrt razvoja kadrov, ki želijo napredovati
  na statističnem oziroma na drugih strokovnih področjih. Z evidentiranjem
  potencialnih („pool”) vodij notranjih organizacijskih enot bo potekalo
  načrtno usposabljanje kadrov, ki za obvladovanje vodstvenih nalog potrebujejo
  široko strokovno in menedžersko znanje. Za lažjo odločitev o prehodu bo
  omogočeno prehodno obdobje, kjer tako delavec kot tudi predlagatelj svojo
  odločitev lahko preizkusita. Pri vseh teh aktivnostih je potrebno sodelovanje
  kadrovskih delavcev, zaposlenih in njihovih neposrednih vodij. Aktivnosti
  bodo potekale tekoče in bodo odvisne od interesa zaposlenih in vodstva ter
  prijaznega delovnega ozračja, v katerem vlada kultura zaupanja, dialoga in
  želja po rezultatih. 


Zagotavljanje pretoka informacij z domačim in mednarodnim okoljem

Odličen
  pretok informacij na vseh ravneh SURS-a bo zagotovljen z dobro organiziranim
  vodenjem ter z nadaljevanjem priprave in sodelovanja na
  strokovno-organizacijskih in metodoloških sestankih na vseh ravneh SURS-a ter
  v domačem okolju, EU-ju, OECD-ju in drugem mednarodnem, skupaj s pripravo in
  izmenjavo poročil iz različnih oblik dela. Kot medij se uporablja intranetna
  in internetna stran SURS-a, ki bo še izpopolnjena, ohranja se vključevanje
  zaposlenih v e-vladni portal zaradi pravočasne reakcije na gradiva v postopku
  sprejemanja odločitev vlade in ministrstev in vključevanje v portale EU-ja
  (CIRCA EU portal za sprejemanje zakonodaje EU-ja). Za pripravo odzivnega
  poročila na predlog predpisa EU-ja se bo nadaljevala obravnava v manjši
  medsektorski skupini, ki se je izkazala kot dobra praksa, začeta pred
  predsedovanjem Slovenije Evropski uniji. 


Primerna struktura in obseg človeškega potenciala 

Metodološko bo izboljšana
  priprava tekočih letnih in večletnih kadrovskih načrtov, predvsem z vidika
  načrtovanja za dodelitev štipendije študentom študijskih smeri, ki jih SURS
  za svoje tekoče opravljanje nalog najbolj potrebuje, pri nagrajevanju
  njihovega dela pa zaradi zakonskih okvirov javne uprave ne more slediti
  ugodnostim, ki jih tem kadrom namenja trg dela. Primerna struktura kadra in
  zavestna odločitev za zaposlitev pri SURS-u se bo zagotavljala z dobro
  organizacijsko in vsebinsko vodenimi sprejemnimi razgovori. S kakovostnim
  mentorstvom pripravnikov in kroženjem zaposlenih bosta dosežena večja
  kakovost dela in večje zadovoljstvo zaposlenih. Posebna skrb bo namenjena
  zaposlenim, ki bodo izpolnili zakonske pogoje za upokojitev. Zaradi stalnih
  sprememb v delovnem procesu, ki jim morajo slediti, bo skupaj z njimi ob
  upoštevanju njihovih pričakovanj in pričakovanj SURS-a narejen individualni
  izvedbeni načrt. 

4.9 STRATEGIJA
UPRAVLJANJA FINANČNIH VIROV 
SURS je kot neposredni proračunski uporabnik financiran
pretežno iz slovenskega proračuna in je kot strokovno samostojna vladna služba
neposredno udeležen v postopku sprejemanja in usklajevanja proračuna. Del
sredstev pridobiva tudi iz evropskih virov. Za izpolnitev zastavljenih nalog
tako primarno upošteva usmeritve iz srednjeročnega programa statističnih
raziskovanj, na podlagi katerih je pripravljen vsakoletni letni statistični
program, in jih usklajuje skladno z možnostmi, ki izhajajo iz procesa
usklajevanja in sprejemanja državnega proračuna RS. 
V srednjeročnem obdobju bo sledil trem strateškim
ciljem: 
1.     
zagotoviti ustrezna sredstva za izvajanje statističnih raziskovanj, 
2.     
uravnotežiti stroške in koristi pri izvajanju nalog, 
3.      pridobiti
čim več finančnih sredstev iz zunanjih virov za izvajanje projektov. 


Zagotoviti ustrezna sredstva za izvajanje statističnih raziskovanj 

SURS bo tudi v prihodnje
  dajal močan poudarek čim natančnejšemu načrtovanju in čim racionalnejši
  porabi vseh virov. Največji strošek za SURS so stroški zaposlenih. Na tem
  področju bo kadrovska služba SURS-a še izboljševala vodenje strategije in
  politike zaposlovanja in upravljanja človeških virov. 
V
  smislu splošne racionalizacije bo finančna služba skupaj z ostalimi
  notranjimi organizacijskimi enotami izpolnjevala strategije, sprejete v
  okviru SURS-a in glede na sprejeto racionalizacijo pospeševala aktivnosti
  notranjega okolja, kar bo vplivalo na kakovost zaposlovanja, racionalno
  pridobivanje podatkov, pospešitev razvoja in pomoči SURS-a zunanjemu okolju
  pri uresničevanju resornih statistik. 
Na
  ta način bo SURS racionaliziral stroške. Vsako leto bo izboljševal notranje
  delovne procese in kontrole, kar bo prav tako vplivalo na racionalno rabo
  virov. 
Kot
  neposredni proračunski uporabnik bo SURS upošteval veljavno zakonodajo s
  celotnega finančnega področja in z racionalnim obnašanjem v kar največji meri
  upošteval načelo: s čim manjšimi stroški doseči čim večje učinke. 


Uravnotežiti stroške in koristi pri izvajanju nalog 

Zmanjševanje bremen bo SURS
  uresničeval z analizo dnevnikov dela. Za te namene vzpostavljeno aplikacijo
  bo vsak zaposleni vodil mesečno evidenco opravljenih nalog. Vsaka naloga ima
  šifro stroškovnega nosilca, vsebina naloge pa se vodi s šifro aktivnosti.
  Primerjava aktivnosti in porabljen čas zanje pri podobnih raziskovanjih bo
  temelj za odločanje o spremembah na določenih vsebinskih in tehničnih
  področjih. 
Naštete
  aktivnosti bodo omogočile ustrezno načrtovanje sredstev, predstavitev
  potrebnih sredstev v neposredni udeležbi SURS-a v postopku priprave in
  usklajevanja državnega proračuna17 in za tekoče spremljanje
  porabe. 


Pridobiti čim
  več finančnih sredstev iz zunanjih virov za izvajanje projektov 

SURS
  bo tako kot doslej tudi v naslednjem srednjeročnem obdobju pridobival čim več
  finančnih sredstev iz zunanjih, predvsem evropskih virov. Obseg sprejemanja
  ponudb bo potekal v okviru strategije razvoja statistik in tehnoloških
  procesov ter možnosti sofinanciranja s strani slovenskega proračuna. 
Večje in kakovostnejše
  zagotavljanje potreb uporabnikov skoraj brez dodatnih finančnih obremenitev
  za SURS se bo nadaljevalo na naslednje načine: 
–
  nadaljnje sklepanje medsebojnih dogovorov o delitvi dela s pooblaščenimi
  izvajalci programa statističnih raziskovanj, 
–
  zagotavljanje podatkov (v skladu z upoštevanjem določb o statistični
  zaupnosti) raziskovalcem in drugim zainteresiranim uporabnikom, 
– pomoč okolju pri razvoju resornih statistik. 
SURS
  bo nadaljeval sodelovanje v projektih, katerih nosilci so druge institucije,
  sodeluje pa tudi s svojim znanjem ali konkretno izvedbo naloge določenega
  dela projekta. Pri sklepanju medsebojnih dogovorov za sodelovanje bo le-to
  tudi finančno ovrednotil. 


lastna dejavnost

Lastna dejavnost SURS-a je
  prodaja storitev in publikacij, vendar je namen, da statistični podatki in
  informacije dosežejo čim širši krog uporabnikov na najenostavnejši način.
  Tako SURS vsako leto ponudi več podatkov na svojih spletnih straneh.
  Posledica tega je, da so prihodki iz naslova lastne dejavnosti vsako leto
  nižji. 

5. PREDNOSTNA PODROČJA
DELOVANJA PO STATISTIČNIH POGLAVJIH 
Z zanesljivimi statističnimi podatki o gospodarskih,
socialnih in okoljskih razmerah zagotavlja državna statistika podjetjem in
državljanom potrebna dejstva za ocenjevanje njihovega stanja s primerjavo
stanja na nacionalnem in mednarodnem področju ter za vrednotenje, ocenjevanje
in sprejemanje pobud politik. 
Katere prednostne statistične informacije bo v te namene v
naslednjem srednjeročnem obdobju ponudila državna statistika, je prikazano v
tem poglavju. 
Pri oblikovanju prednosti je upoštevana vsebina predloga
statističnega programa EU 2008–201218, vsebine drugih nacionalnih in
mednarodnih programov ter nacionalnih potreb, pridobljenih v širokih javnih
razpravah prek statističnih sosvetov in Statističnega sveta RS. Poglobljena
skrb pri uresničevanju nalog bo dana izpolnjevanju zavez Kodeksa ravnanja
evropske statistike ter razbremenjevanju administrativnih in stroškovnih bremen
poročevalskih enot in izvajalcev državne statistike. 
5.1 DEMOGRAFSKE IN
SOCIALNE STATISTIKE 
Pregled prednostnih
aktivnosti glede na posamezno področje: 

Prebivalstvo
  

1.
  Priprava in izvedba registrskega popisa prebivalstva in stanovanj 


 

2. Harmonizacija
  selitvenih statistik 


 

3.
  Projekcije prebivalstva 


Trg
  dela 

1.
  Zmanjšanje obremenitev poročevalskih enot 


 

2. Razvoj sistema
  anketnih modulov na področju trga dela 


 

3.
  Revizija klasifikacije poklicev 


Izobraževanje
  in usposabljanje

1.
  Kakovost in mednarodna primerljivost 
2.
  Klasifikacijski sistem izobraževanja in usposabljanja – KLASIUS


 

 


Kultura 

1. Razbremenjevanje
  poročevalskih enot 


 

2.
  Novi vidiki spremljanja kulture 


Varovanje
  zdravja

1.
  Razvoj anketnega zbiranja podatkov 


 

2. Zmanjšanje obremenitev poročevalskih enot s
  posodobitvijo rutinskih virov podatkov 


 

3. Vzroki smrti 


 

4. Poškodbe pri delu in
  poklicne bolezni 


 

5.
  Zdravstveni računi 


Življenjska
  raven in socialna zaščita

1.
  Nadaljnji razvoj in diseminacija Ankete o življenjskih pogojih 
2. Razvoj evropskega sistema socialnih statističnih
  anketnih modulov


 

3.
  Statistika stanovanj 


Varstvo
  potrošnikov 

1.
  Statistika varne/zdrave hrane 


Kriminaliteta
  

1.
  Razvoj sistema primerljivih statistik 


 

2.
  Priprava enotne metodologije evidentiranja kriminalitete 


Socialna baza
  podatkov 

1. Prenovitev procesa
  zbiranja in analize podatkov 
2. Nadaljnje
  zmanjševanje administrativnih obremenitev

5.1.1 Prebivalstvo 
Podatki o številu prebivalcev in sestavah prebivalstva (spol,
starost, izobrazba itd.) so podlaga za izračunavanje različnih kazalnikov, s
katerimi statistično spremljamo in prikazujemo pogostnost posameznih pojavov v
prebivalstvu (rodnost, umrljivost, staranje, selitve, itd.), hkrati pa so
velikega pomena za analizo socialnega in ekonomskega razvoja Slovenije ter
osnova za oblikovanje hipotez o prihodnjih demografskih gibanjih (projekcije). 
Ob izboljšanju življenjskih pogojev, daljšanju življenjske
dobe in nizki rodnosti (nizka rodnost in povezano s tem morebitne gospodarske
težave, vpliv na kakovost življenja in razvoja) se v Sloveniji soočamo s
staranjem prebivalstva, kar lahko sproži medgeneracijska nasprotja, povezana s
financiranjem sistema socialnega varstva in pokojninskega sistema. Slovenija se
sooča z izzivom prehoda v dolgoživo družbo, ki po svojih osnovnih značilnostih
potrebuje prilagoditev sistema socialnega, pokojninskega in zdravstvenega
zavarovanja. Posledično prebivalstvene spremembe zahtevajo novo in izboljšano
izobraževalno in družbeno infrastrukturo za vse starostne skupine, vključno z
boljšimi možnostmi za vseživljenjsko učenje, cenovno ugodnim otroškim varstvom,
zdravstveno nego in nego starejših. Velik pomen ima tudi ustvarjanje ustreznih
pogojev za zaposlovanje starejših skupin prebivalstva. 
V srednjeročnem obdobju
bodo poudarki zlasti na naslednjih aktivnostih: 

Priprava in izvedba registrskega popisa prebivalstva in
  stanovanj 

Popis prebivalstva in
  stanovanj je v Republiki Sloveniji načrtovan za leto 2011, in sicer na
  registrski način, pri čemer je pomembno pravočasno zagotoviti vse potrebne
  administrativne in statistične vire. Nekatere administrativne vire je SURS
  uporabil že pri Popisu 2002, medtem ko je osnovni predpogoj za povsem
  registrski popis uvedba Registra nepremičnin in pripis številke stanovanja
  vsem stalno in začasno prijavljenim osebam v Centralnem registru
  prebivalstva. Poleg tega je treba razviti statistične metode za spremljanje
  pojavov, ki jih z registrskim popisom ni mogoče zajeti (kot so družine in
  gospodinjstva), ker za te pojave (še) ni ustreznih podatkov v obstoječih
  administrativnih virih in evidencah. Za vsebine, ki so se v preteklosti
  zbirale s klasičnimi popisi na podlagi izjave posameznika (med njimi o
  narodni/etnični pripadnosti, maternem jeziku, pogovornem jeziku v
  gospodinjstvu in veroizpovedi), bo SURS skupaj z zainteresiranimi
  institucijami predlagal načine in metode za pridobitev teh podatkov in pri
  tem upošteval najboljše prakse v ostalih državah EU-ja. 
Potrebo
  po podatkih o maternem jeziku, pogovornem jeziku in veroizpovedi je doslej že
  izrazil UMAR, Urad Vlade RS za verske skupnosti pa je izrazil potrebo po
  statistiki o verski pripadnosti. 


nadaljnji razvoj nacionalnih in regionalnih projekcij
  prebivalstva v sodelovanju z Eurostatom 

Zaradi
  staranja prebivalstva so demografski strokovnjaki mnenja, da je potrebno
  revizije demografskih projekcij izvajati pogosteje in sicer na tri leta.
  Predvideva se razvoj nacionalnih in regionalnih projekcij prebivalstva pod
  okriljem Eurostata. 


Harmonizacija selitvenih statistik

Dober
  pokazatelj demografskih sprememb in razmer na področju trga dela so selitve.
  Na ravni EU-ja je v postopku sprejemanje uredbe o statistikah selitev in
  mednarodne zaščite, ker se večajo potrebe po statističnih podatkih o
  selitvah, selitvenih tokovih, njihovih vzorcih in vzrokih, pa tudi po
  podatkih o socialnoekonomskih značilnostih selivcev. Podatke bo zagotavljal
  SURS v sodelovanju z MNZ-jem. V okviru Ankete o delovni sili je v pripravi
  izvedba ad-hoc modula o selivcih na trgu dela. Po sprejetju uredbe o
  statistikah selitev in mednarodne zaščite bodo podatki za to področje
  dostopnejši in mednarodno primerljivejši. 


Projekcije

Po priključitvi v EU je bila
  Slovenije pri Evropskem statističnem uradu vključena v skupino držav, za
  katere je ta pripravil »sklop« projekcij prebivalstva 2004-2050, da bi bili
  podatki o prihodnjem številu in starostno spolni sestavi prebivalstva držav
  članic v prihodnosti čim bolj primerljivi. Posebej v zadnjih letih zaznan in
  tudi v prihodnosti pričakovan porast pomena problema staranja prebivalstva
  Evrope je to nalogo še pospešil. Demografske projekcije kažejo, da se bo
  trend staranja prebivalstva v prihodnjih letih pospešeno nadaljeval tudi v
  Sloveniji. Za vse države članice EU je začel Eurostat v letu 2007
  pripravljati nov sklop projekcij prebivalstva po starosti in spolu, pri
  katerih bodo upoštevani najnovejši demografski trendi rodnosti, umrljivosti
  in selivnosti. Predvidoma bodo mednarodno primerljivi izračuni končani do
  konca prvega četrtletja 2008. 

5.1.2 Trg dela 
Namen zbiranja podatkov na področju statistike trga dela je
uporabnikom in načrtovalcem politik zagotoviti mednarodno primerljive,
pravočasne, zanesljive in kakovostne podatke za merjenje učinkovitosti
nacionalnih strategij razvoja trga dela, zaposlovanja in reševanja
brezposelnosti ter spremljanje ciljev prenovljene Lizbonske strategije. 
V srednjeročnem obdobju
bodo poudarki zlasti na naslednjih aktivnostih: 

Zmanjšanje obremenitev poročevalskih enot 
 
 
 
 
 
metapodatki 

Na področju statistike dela se
  za večino raziskovanj že uporabljajo administrativni viri (ali pa
  administrativni viri v kombinaciji z vprašalniki) in ta praksa se bo
  nadaljevala tudi v prihodnje pri izvedbi Ankete o delovni sili, kjer bo
  spremenljivka »plače za glavno delo« prevzeta iz administrativnih virov. 
Pri Anketi o stroških dela bo
  SURS v prihodnje v medinstitucionalnem okolju iskal ustrezne administrativne
  vire, s katerimi bi vsaj v enem delu raziskovanja nadomestil zbiranje
  podatkov pri poročevalskih enotah. Zbiranje podatkov o plačah samostojnih
  podjetnikov bo SURS v celoti nadomestil s podatki DURS-a. 
Večji
  nabor podatkov, metapodatkov in kazalnikov kakovosti bo uporabnikom omogočal
  boljši vpogled nad kakovostjo in uporabnostjo rezultatov


Razvoj sistema anketnih modulov

Predvidena
  ad hoc modula v okviru ADS sta: (i) Tujci na trgu dela (2008) in (ii) Prehod
  iz izobraževanja v zaposlitev (2009). 
Smernice
  za oblikovanje programa ad hoc modulov za obdobje 2010–2012 pa so naslednje:
  dejavniki, ki vplivajo na rast zaposlenosti; demografski izzivi s staranjem
  prebivalstva; aktiviranje starejših na trg dela in premik starosti (navzgor)
  za upokojitev; primerno varstvo otrok, ki lahko povečuje ponudbo na trgu
  dela; enake možnosti za vse glede na spol, starost, invalidnost;
  izobraževanje invalidov z namenom vključitve na trg dela. 
Predlagane
  vsebine na ravni EU-ja so: (i) Uskladitev dela in družinskega življenja
  (2010), (ii) Zaposlenost invalidov (2011 – vsebina bo v nekaterih državah
  zajeta v popisih) in (iii) Prehod iz zaposlitve v upokojitev (2012). 


izvedba Ankete o strukturi plače in stroških dela

Izvedba
  Ankete o strukturi plače je načrtovana leta 2008, o stroških dela pa leta
  2010. Raziskovanji bosta na ravni EU-ja razširjeni na vse ekonomske
  dejavnosti, kar Slovenija že uresničuje.


Revizija klasifikacije poklicev
 
 
nacionalne potrebe / vladna uredba 

Na
  mednarodni ravni se bo zaključila revizija Mednarodne klasifikacije poklicev
  ISCO-88 (UN, ILO, Eurostat). Aktivnosti SURS-a, povezane s to klasifikacijo,
  se bodo nanašale na ugotovitev nacionalnih potreb in na pripravo podlag za
  sprejem vladne uredbe o spremembi in dopolnitvi Standardne klasifikacije
  poklicev.19 SURS bo zagotovil obveščanje uporabnikov o novostih in
  spremembah SKP-ja in skupaj z najpomembnejšimi uporabniki ocenil prehodno
  obdobje do njene enotne uveljavitve sprememb.


Evropska socialno- ekonomska klasifikacija(ESeC) 

ESeC bo omogočala nacionalne
  in mednarodno primerljive raziskave in analize na socialno-ekonomskem
  področju. Temelji na klasifikaciji poklicev in je v razvoju že nekaj let. Po
  uveljavitvi bo služila za analitično orodje pri proučevanju
  socialnoekonomskega ozadja prebivalstva na področju različnih statističnih
  raziskovanj, ki vsebujejo potrebne informacije za njeno uporabo. Pred
  uveljavitvijo bo v okviru Eurostata potekalo testiranje prototipa klasifikacije20,
  ki ga bodo izvajali statistični uradi (z reprezentativnostjo različnih
  statističnih sistemov), vključeni v projekt. 

5.1.3 Izobraževanje in
usposabljanje 
Državna statistika spremlja formalno in neformalno
izobraževanje in usposabljanje iz različnih vidikov in virov (izobraževalne
institucije, delodajalci, posameznik). Podatki prikazujejo vključene,
»diplomante« (mladino in odrasle) in kadre v formalnem in neformalnem
izobraževanju v okviru izobraževalnih institucij, glede na njihove različne
značilnosti, finančna vlaganja v formalno izobraževanje, zaposlene v programih
izobraževanja in usposabljanja in vlaganja delodajalcev v to izobraževanje, ter
izobrazbo oziroma (ne)vključenost v formalno, neformalno in priložnostno
izobraževanje oz. učenje v povezavi s socialnoekonomskimi značilnostmi
posameznika. 
Podatki statistike izobraževanja in usposabljanja se
dopolnjujejo tudi z relevantnimi podatki drugih statističnih raziskovanj
(Popis, ADS, ad-hoc moduli v okviru ADS, EU-SILC, APG …) in predstavljajo
podporo za spremljanje uresničevanja Lizbonske strategije in koncepta na znanju
temelječe družbe. 
V srednjeročnem obdobju
bodo poudarki zlasti na naslednjih aktivnostih: 

Kakovost in mednarodna primerljivost 

SURS bo zagotavljal kakovost
  (uvedena bodo poročila o kakovosti za vprašalnik UOE) in mednarodno
  primerljivost finančnih in nefinančnih podatkov o formalnem izobraževanju
  (uskladitev z metodologijo ESR 1995) ter metapodatke v zvezi s temi podatki. 
Obenem
  bo zagotavljal podatke in metapodatke za kazalnike oziroma nove kazalnike v
  okviru projekta OECD-INES21 in na ravni EU-ja. 


različni vidiki spremljanja izobraževanja

Dane bodo prednosti: 
۫spremljanju izobraževanja
  (formalnega, neformalnega, priložnostnega) odraslih z vidika posameznika, v povezavi
  z njegovimi socioekonomskimi značilnostmi; izvedena bo Anketa o izobraževanju
  odraslih (izvedba pilotne ankete v letu 2011 in glavne ankete leta 2012); 
۫spremljanju izobraževanja
  zaposlenih in vlaganj delodajalcev v izobraževanje zaposlenih; izvedeno bo
  raziskovanje o nadaljnjem izobraževanju in usposabljanju zaposlenih
  (predvidoma v letu 2011); 
۫spremljanju prehoda iz
  izobraževanja na trg dela – prek posebnega modula v okviru Ankete o delovni
  sili (predvidoma v letu 2009); 
۫uvajanju klasifikacije
  Klasius v uradne in administrativne evidence, ki so vir podatkov o ravni in
  področju izobraževanja za statistična raziskovanja s področja izobraževanja
  in usposabljanja (v sodelovanju z nosilci teh evidenc); 
۫prenova sistema objave
  podatkov in kazalnikov in njihova uskladitev s poročanjem OECD-ja.


uporaba administrativnih virov na področju
  izobraževanja 

SURS
  bo tudi vnaprej sodeloval pri uvedbi oziroma oblikovanju zakonskih osnov za
  poročanje podatkov na ravni EU-ja. Predviden je sprejem Uredbe o izobraževanju
  in vseživljenjskem učenju, ki bo zakonsko uredila zbiranje podatkov z
  vprašalnikom UOE in Anketo o izobraževanju odraslih. Produkcija podatkov bo
  podrobneje opredeljena v dveh izvedbenih aktih (za UOE in za Anketo o
  izobraževanju odraslih). 
Ob tem bo SURS aktivno
  posodabljal in racionaliziral pridobivanje podatkov (uvajanje e-vprašalnikov)
  ter prevzemal podatke iz obstoječih oz. novih centralno vodenih uradnih in
  administrativnih evidenc. 
Evidence na področju
  izobraževanja so zaradi neusklajenih rešitev v različnih zakonih, ki urejajo
  področje izobraževanja, razdrobljene in nepovezljive, kar otežuje njihovo
  rabo tako za administrativne kot tudi za statistične namene. 
Na
  pristojna resorna ministrstva bo posredovana pobuda, da pristopijo k urejanju
  in posodabljanju vsebinskih, pravnih, organizacijsko-informacijskih vidikov
  evidenc oziroma zbirk podatkov, če je le mogoče prek enotnega krovnega zakona
  o zbirkah podatkov na področju izobraževanja in usposabljanja. 


Klasifikacijski sistem izobraževanja in usposabljanja KLASIUS 

Vlada
  RS je 26. aprila 2006 na svoji 71. redni seji sprejela Uredbo o uvedbi in
  uporabi klasifikacijskega sistema izobraževanja in usposabljanja KLASIUS, ki
  se bo uporabljal kot obvezen nacionalni standard. Predlog uredbe je pripravila
  delovna skupina, sestavljena iz predstavnikov Ministrstva za šolstvo in
  šport, Ministrstva za visoko šolstvo, znanost in tehnologijo in Statističnega
  urada RS. 


uvajanje KLASIUS-a v uporabo in pričakovane posledice

Uvajanje
  KLASIUS-a v uporabo bo potekalo v skladu z dogovorom, ki so ga aprila 2007
  sklenili ministrstva za šolstvo, za visoko šolstvo, za delo in SURS. Dogovor
  opredeljuje naloge na naslednjih ključnih področjih: (i) uvajanje KLASIUS-a v
  postopke sprejemanja in akreditacije programov izobraževanja in
  usposabljanja, (ii) v postopke sprejemanja katalogov standardov strokovnih
  znanj in spretnosti za nacionalne poklicne kvalifikacije, (iii) v vodenje
  uradnih in drugih administrativnih zbirk podatkov ter v državno statistiko
  ter (iv) nadaljnji razvoj in dograjevanje KLASIUS-a, vključno z opredelitvijo
  in stvarnim izvajanjem povezav med KLASIUS-om in morebitnim nacionalnim
  ogrodjem kvalifikacij. 
Osrednja cilja, ki se želita
  doseči s pripravo, sprejemom, izvajanjem dogovora: 
۫razviti in zagotoviti
  možnosti, da bi zmanjšali pretirano pristransko uporabo KLASIUS-a (kodiranje
  aktivnosti/izidov čim bližje viru njihovega nastanka in ne vsakič znova pri
  vsakem posameznem uporabniku KLASIUS-a); 
۫razviti in zagotoviti možnosti za tekoče vzdrževanje in
  posodabljanje klasifikacijskega sistema izobraževanja in usposabljanja. 


dostopnost na klasifikacijskem strežniku

SURS
  bo poskrbel za uvedbo in vzdrževanje KLASIUS-a ter njegovo javno dostopnost
  na svojih spletnih straneh. Zbirka se bo letno osveževala s podatki iz
  administrativnih zbirk podatkov. Le-ta bo tvorila podlago za pripravo
  podrobnejših kodirnih seznamov in/ali razčlenitev KLASIUS-a (do npr.
  posamičnih izobraževalnih programov oziroma nazivov izobrazbe). Poleg tega bo
  proučil tudi možnost izdelave aplikacije. Le-ta bo primarno služila za
  potrebe anketnih statističnih raziskovanj v okviru SURS-a, sekundarno pa za
  uporabo pri drugih uporabnikih (Zavod RS za zaposlovanje, kadrovske službe
  ipd.). 


uvedba v statistična raziskovanja

Novo
  klasifikacijo izobraževanja in usposabljanja bo treba uvesti v vsa
  statistična (vključno s popisom prebivalstva), ki vsebujejo podatke o raziskovanja
  vključenosti oseb oziroma doseženi izobrazbi. 

5.1.4 Kultura 
S statističnimi raziskovanji s področja kulture spremlja
državna statistika dejavnost izvajalcev kulturnih dejavnosti na različnih
področjih kulture, podatke o zaposlenih, finančne podatke (na letni ravni) in
osnovne – strukturne podatke o samih izvajalcih (z večletno periodiko). Že
sedaj se kaže potreba po boljšem merjenju socialnega vpliva kulture in vloge
sektorja kulture v gospodarstvu, ki temelji na znanju. Zbrani podatki so/bodo
podlaga za spremljanje nacionalnih kulturnih politik. 
V srednjeročnem obdobju
bodo poudarki zlasti na naslednjih aktivnostih: 

Razbremenjevanje poročevalskih enot

Za nadaljnje
  razbremenitve poročevalskih enot in pridobivanje kakovostnih in ustreznih
  podatkov v čim večji meri iz razpoložljivih centraliziranih evidenc bo v
  naslednjem srednjeročnem obdobju na nacionalni ravni poudarek na razvoju
  resornih statistik. Pogoj za njihov razvoj bo ureditev pravnih podlag ter
  kadrovska in finančna okrepitev »vmesnih organizacij«, ki so pomembne za
  zbiranje statističnih podatkov. 


Novi vidiki spremljanja kulture

Razvoj kulture in ustvarjalnosti
  imata velik pomen pri uresničevanju lizbonskih ciljev. Na ravni držav članic
  in Skupnosti ni dovolj kvantitavnih evidenc, ki bi omogočile pravilno
  ovrednotenje gospodarskega prispevka kulture in ustvarjalnega sektorja h
  gospodarstvu EU-ja. V prihodnje bo zato večji poudarek namenjen spremljanju
  kulture z gospodarskega in socialnega vidika (spremljanje izdatkov za
  kulturo, kulturne udeležbe, zaposlenih, kulturnega turizma in kulturne
  proizvodnje). Poudarek bo tudi na razvoju in uvajanju metodologij EU-ja za
  merjenje vpliva kulturnih aktivnosti na družbo in ekonomijo. 


uporaba obstoječih virov

Vir
  teh podatkov bodo predvsem obstoječi viri SURS-a (npr. SRDAP, strukturne
  statistike, poslovni register) in ankete gospodinjstev, npr. Anketa o porabi
  gospodinjstev in Anketa o udeležbi v kulturnih aktivnostih (katere prvo
  izvajanje je predvideno že v letu 2007 v obliki posebnega modula v okviru
  Ankete o izobraževanju odraslih), obstoječa raziskovanja s področja
  statistike kulture, turizma itd. 

5.1.5 Varovanje zdravja 
Statistični podatki o javnem zdravju so potrebni za razvoj
ukrepov na področju javnega zdravja, pa tudi za kazalnike trajnostnega razvoja,
strukturne kazalnike, okvirne kazalnike invalidnosti in kazalnike, oblikovane v
okviru odprte metode koordinacije v podporo nacionalnim strategijam za razvoj
visoko kakovostnega, dostopnega in trajnostnega zdravstvenega varstva in
dolgotrajne nege. Prednosti so dane nadaljnjemu razvoju in izvajanju
metodologije, zlasti na področjih zdravstvenega stanja (vključno z obolevnostjo
in invalidnostjo), dejavnikov zdravja (kot so življenjski slog in okoljski
dejavniki), zdravstvenega varstva (vključno z zdravstvenimi odhodki) in vzrokov
smrti. 
V postopku sprejema je predlog
Uredbe Evropskega parlamenta in Sveta o statističnih podatkih Skupnosti v zvezi
z javnim zdravjem in varnostjo pri delu COM(2007) 46 konč., Bruselj, 7. 2. 2007
in Predlog Zakona o evidencah in gradivu na področju zdravja in zdravstvenega
varstva, kjer si IVZ kot pooblaščeni izvajalec programa statističnih
raziskovanj prizadeva za pooblastilo za zbiranje podatkov za zagotovitev
nacionalnih potreb in za mednarodno poročanje. 

Razvoj anketnega zbiranja podatkov

Izvajale se bodo petletne
  ankete, s katerimi bodo zagotovljeni podatki o zdravstvenem stanju
  prebivalstva, o nesrečah in poškodbah (vključno s tistimi, povezanimi z
  varstvom potrošnikov), o življenjskem slogu in o dostopnosti in zmogljivosti
  preventivne in kurativne zdravstvene oskrbe. Priprave na izvedbo prve ankete22
  so v teku. 


Zmanjšanje obremenitev poročevalskih enot s
  posodobitvijo rutinskih virov podatkov 

Zmanjšanje obremenitev
  poročevalskih enot želimo doseči z ureditvijo pravnih podlag, kadrovsko in
  finančno okrepitvijo IVZ-ja, da bi z razvojem rutinskih virov podatkov na
  področju zdravja, zdravstvenega varstva in dolgotrajne nege ter
  vzpostavitvijo centraliziranih zbirk podatkov dosegli naslednje cilje: 
·  fleksibilnost v odzivanju na anticipirane potrebe na
  področju zdravstvene statistike in podlag za zdravstveno politiko; 
·  Ustreznost statistik za področje javnega zdravja z
  racionalizacijo zbiranja s poenotenjem metodologije, informatizacijo in
  uporabo administrativnih virov na področju Spremljanja zdravstvenih obravnav,
  Nacionalnega perinatalnega informacijskega sistema, Evidence o zdravju
  delovno aktivne populacije, poškodbah pri delu in poklicnih boleznih ter
  zdravstveno opravičene odsotnosti z dela, Evidence umrlih oseb, Evidence
  gibanja zdravstvenih delavcev in mreže zdravstvenih zavodov ter statističnih
  poročil o delu izvajalcev zdravstvene dejavnosti; 
·    
  povečanje sodelovanja z dajalci
  podatkov. Zagotavljanje uporabniku prijazne statistike na področju javnega
  zdravja. 


Vzroki smrti

Statistični podatki
  zajemajo podrobnosti v zvezi s pokojnikom, regijo, podrobnosti glede smrti,
  vključno z glavnim vzrokom smrti. V namen razbremenjevanja enot poročanja je
  v razvoju elektronsko poročanje. 


Poškodbe pri delu in poklicne bolezni

Vsebinsko prenovljeni podatki
  vključujejo podrobnosti v zvezi s poškodovano osebo, delodajalcem,
  značilnosti delovnega okolja, vključno z zaporedjem dogodkov in okoliščin
  nezgode, ki so usmerjeni v vzroke, ki jih je možno preprečevati. 
Mednarodno primerljivost
  zagotavlja zbiranje podatkov na podlagi vprašalnika ESAW23 , ki mu
  bo za nacionalne potrebe dodan podatek o obravnavi v zdravstvenem sistemu. 
Podatki, ki se morajo
  zagotavljati na področju poklicnih bolezni, zajemajo podrobnosti v zvezi z
  obolelimi in umrlimi zaradi potrjenih poklicnih bolezni, značilnosti podjetja
  in delovnega mesta ter izpostavljenosti, ki je povzročila škodo na zdravju.
  Slovensko metodologijo bomo naslonili na EODS11 .
Kakovostne statistične podatke
  o poklicnih boleznih v Sloveniji bo mogoče pridobiti po uveljavitvi sprememb
  v postopku verifikacije poklicnih bolezni, ki bodo zmanjšali nasprotja
  interesov, ki nastajajo v odnosu medicine dela do delodajalcev in delavcev. 
SURS
  bo skupaj z IVZ-jem skušal motivirati MZ in MDDSZ za spremembo tistega dela
  zakonodaje, ki ovira odkrivanje in priznavanje pravic iz naslova poklicne
  bolezni. 


Zdravstveni računi

Potreba
  po statističnih podatkih o izdatkih in financiranju zdravstvenega varstva se
  stopnjuje. SURS bo s strokovnjaki IVZ-ja in UMAR-ja nadaljeval delo pri
  razvoju sistema zdravstvenih računov z implementacijo metodologije SHA12
  . 

5.1.6 Življenjska raven in
socialna zaščita 
Življenjska raven je raven zadovoljitve potreb prebivalstva s
pretokom dobrin in storitev. S pojmom označujemo dosežene življenjske pogoje,
merjene na agregatni ali na individualni ravni. V okviru življenjske ravni
državna statistika zbira in prikazuje podatke z različnih vidikov, kot so npr.
potrošnja gospodinjstev, dohodki, stanovanjski pogoji, zdravje ipd. 
V srednjeročnem obdobju
bodo poudarki zlasti na naslednjih aktivnostih: 

Nadaljnji razvoj in diseminacija Ankete o življenjskih
  pogojih 

Podatke
  o življenjski ravni in socialni zaščiti bo v prihodnje državna statistika v
  glavnem pridobila z izvajanjem Ankete o življenjskih pogojih (EU SILC –
  njenglavni namen je izračun kazalnikov socialne povezanosti ter spremljanje
  življenjskih pogojev in ugotavljanje sprememb) ter z izvajanjem Evropskega
  sistema integrirane statistike socialne zaščite (ESSPROS). Namen letnega
  raziskovanja o življenjskih pogojih (EU SILC) je ugotoviti, v kakšnih
  življenjskih pogojih bivajo osebe v gospodinjstvih in izbrani posamezniki,
  kako se vključujejo v družbo in kateri dejavniki vplivajo na njihovo večjo
  ali manjšo socialno vključenost. Razvoj EU SILC-a bo zagotavljal
  longitudinalne podatke ter diseminacijo rezultatov in uveljavitev bruto
  koncepta dohodka. 


Anketa o porabi v gospodinjstvih

Anketo
  o porabi v gospodinjstvih izvaja SURS od leta 1984. Zadnja metodološka
  prenova ankete je bila opravljena leta 1997. Do leta 2012 bo SURS proučil
  možnosti tehnične prenove ankete in preveril metodološke pristope ter
  analiziral potrebe in možnosti povečave vzorca. Banka Slovenije bo zaradi
  potreb v okviru ESCB proučevala možnosti razvoja anketiranja prebivalstva,
  tudi v sodelovanju s SURS-om. 


sistem integrirane statistike socialne zaščite 

Vir
  podatkov o izdatkih in virih financiranja programov socialne zaščite je
  izvajanje sistema integrirane statistike socialne zaščite (ESSPROS). Vanj so
  zajete javne in zasebne institucije, ki gospodinjstvom ali posameznikom
  lajšajo breme določenih tveganj brez sočasne zagotovitve enakovrednega
  nadomestila ali povračila in niso rezultat individualnih aranžmajev. 
EU
  SILC in ESSPROS sta temelj tudi za kazalnike socialne povezanosti, sprejete v
  Laekenu, ter za pokojninske kazalnike. S tem v povezavi poteka metoda odprte
  koordinacije (OMC). Nadaljeval se bo razvoj kazalnikov socialne vključenosti,
  s posebnim poudarkom na revščini otrok. Prav tako pa bo pozornost dana tudi
  razvoju kazalnikov in poskusnim izračunom spremljanja spodbudnosti oziroma
  nespodbudnosti socialnega sistema za lastno aktivnost in večje dohodke. 


Razvoj evropskega sistema socialnih statističnih anketnih modulov 

Predviden
  je razvoj novega raziskovanja (E4SM) t. i. evropski sistem socialnih
  statističnih anketnih modulov, ki bo okrepil statistično infrastrukturo. To
  bo nov, fleksibilen sistem, ki bo izboljšal pravočasnost in odzivnost pri
  zagotavljanju podatkov. Njegov cilj je razviti okvir socialnih anketnih
  modulov, ki bodo pomenili racionalizacijo na področju anket, hkrati pa
  povečati fleksibilnost za hiter odziv na kratkoročne, nove potrebe
  uporabnikov – pretežno -generalnih direktoratov v okviru Evropske komisije.
  Sistem bo praviloma temeljil na kratkoročnih in dolgoročnih modulih, pokrival
  pa naj bi različna področja (izobraževanje odraslih, zdravje, informacijsko
  tehnologijo, osnovni nabor socialnih spremenljivk ipd.). 


Statistika stanovanj 

Vlada
  Republike Slovenije je na 81. redni seji 6. 7. 2006 sprejela Program
  razgrnitve podatkov o stavbah in delih stavb, ki predstavlja začetek
  dejanskega izvajanja Popisa nepremičnin. Nosilec projekta je Geodetska uprava
  Republike Slovenije. Popis nepremičnin zajema pridobivanje podatkov o stavbah
  in delih stavb in razgrnitev teh podatkov. Osnovni cilj popisa nepremičnin je
  Register nepremičnin, dokončno bo vzpostavljen Kataster stavb, Register
  prebivalstva pa bo dopolnjen s številkami stanovanj – stalnih in začasnih
  prebivališč. Rezultati in cilji, doseženi s popisom nepremičnin, bodo
  vplivali na način uresničevanja večjega števila nalog SURS-a, povezanih s
  spremljanjem statistike nepremičnin, še posebej pa na način izvajanja
  prihodnjih popisov prebivalstva in stanovanj. 
Register
  nepremičnin bo na področju statistike omogočil opustitev dragih klasičnih
  popisov prebivalstva. Hkrati bo predstavljal osnovo za učinkovito stanovanjsko
  statistiko. Številka stanovanja bo postala del naslova oseb in bo povezala
  stanovanje s prebivalci ter omogočala analizo stanovanjskih pogojev v
  povezavi z socialno-ekonomskim ozadjem. 
Pravočasna vzpostavitev
  Registra nepremičnin je za SURS pomembna za racionalno izvajanje
  stanovanjskih statistik, predvsem pa za pripravo in izvedbo popisa
  prebivalstva in stanovanj v letu 2011, ki bi bil izveden na registrski način.
  Če Register nepremičnin ne bo vzpostavljen pravočasno, tega cilja, določenega
  tudi v okviru socialnih reform, ne bo mogoče doseči. V letu 2007 mora biti
  znana odločitev glede možnosti uporabe Registra nepremičnin, saj bo moral
  SURS v nasprotnem primeru začeti priprave na klasičen popis stanovanj. To bi
  imelo dve veliki posledici: (i) klasični popis je zelo drag (precejšnja
  obremenitev za državni proračun) in (ii) velika obremenitev prebivalstva v
  kratkem času po Popisu nepremičnin. 
Bistven element ureditve
  nepremičninske evidence ni samo v njeni vzpostavitvi, ampak predvsem v njenem
  kakovostnem in rednem vzdrževanju, brez česar baza podatkov ne bo zaživela in
  izpolnila svojega namena, določenega tudi z Zakonom o evidentiranju
  nepremičnin. 

5.1.7 Varstvo potrošnikov 
Področje varstva potrošnikov se
deli na potrošniške zadeve in varnost hrane. Za slednjo je pomembno
zagotavljanje učinkovitega nadzora nad celotno verigo (od vil do vilic),
vključno z zakonskimi standardi za okolje in dobro počutje živali. 

Varna/zdrava hrana

Podatke o ekološki
  pridelavi in predelavi ter trženju kmetijskih pridelkov oziroma živil,
  ekološki živinoreji, njihovem uvozu in izvozu, kontrolnih organizacijah in
  certificiranju, živil z zaščiteno označbo porekla, živil z zaščiteno
  geografsko označbo, ima Ministrstvo za kmetijstvo, gozdarstvo in prehrano. Za
  podatke o gensko spremenjenih organizmih je odgovorno Ministrstvo za okolje.
  Ministrstvo za zdravje je zainteresirano za podatke o zdravi prehrani. Delo
  SURS-a bo usmerjeno v tesnejše medinstitucionalno sodelovanje (tudi prek
  statističnega sosveta za zdravje) zaradi spremljanja vsebine in kakovosti
  podatkov ter dostopa teh podatkov za uporabnike na enem mestu. 

5.1.8 Kriminaliteta 
Statistični podatki s področja kriminalitete so namenjeni
podpori politiki/strategijam za preprečevanje in zatiranje kriminalitete na nacionalni
in mednarodni ravni. 
V okviru statistike pravosodja izkazuje državna statistika
podatke o kaznivih dejanjih oz. njihovih storilcih, registriranih v okviru
dejavnosti tožilstev in sodišč. Gre za podatke o številu ovadenih, obtoženih
obsojenih oseb po različnih spremenljivkah (spol, starost, izobrazba), o
trajanju pripora, trajanju postopkov, izrečenih kaznih. Del podatkov s področja
statistike kriminalitete na nacionalni ravni zbirajo poleg SURS-a tudi druge
institucije (npr. Policija v okviru MNZ – podatke o registrirani kriminaliteti;
Uprava za izvrševanje kazenskih sankcij v okviru Ministrstva za pravosodje –
podatke o zaporih oz. zaporniški populaciji). Anketa o žrtvah kriminala, ki je
usklajena z mednarodno anketo (ICVS), izkazuje podatke o izkušnjah žrtev
kriminalitete, o prijavljanju kaznivih dejanj policiji, o zadovoljstvu z delom
policije, občutku varnosti ipd. 
V srednjeročnem obdobju
bodo poudarki zlasti na naslednjih aktivnostih: 

Razvoj sistema primerljivih statistik

V
  skladu z usmeritvami EU in Akcijskim načrtom za obdobje 2006–201024 se
  bodo v naslednjem srednjeročnem obdobju nadaljevale aktivnosti, povezane z
  razvojem sistema primerljivih statistik kriminala, kazenskega pravosodja in
  viktimizacije. Poudarek bo na razvoju oz. izboljšanju metodologije
  spremljanja podatkov (in metapodatkov), in sicer podatkov, ki temeljijo na
  administrativnih evidencah policije, tožilstev, sodišč in zaporov (v
  sodelovanju z nosilci teh evidenc), in podatkov na podlagi viktimološke
  ankete. V okviru Eurostata bo pripravljen evropski modul vprašanj o
  viktimizaciji, katerega testiranje bo potekalo konec leta 2007 oziroma v
  začetku leta 2008, medtem ko je izvedba glavne ankete v skladu z načrti na
  ravni EU-ja predvidena v letu 2008 oz. 2009. 


Priprava enotne metodologije evidentiranja
  kriminalitete

V
  okviru zastavljenih ciljev Nacionalne strategije preprečevanja in zatiranja
  kriminalitete, sprejete v letu 2006, bo potekala priprava enotne metodologije
  evidentiranja kriminalitete od odkritja do pravnomočne sodbe in povezava
  evidenc policije, tožilstev, sodišč, zaporov in Ministrstva za pravosodje.
  Pri pripravi metodologije bo treba upoštevati tudi vidik mednarodne
  primerljivosti evidenc. Projekt se začenja leta 2007 in bo zaključen do konca
  leta 2009. Vodilo ga bo Ministrstvo za javno upravo, v njem pa bo sodeloval
  tudi SURS. 

5.1.9
Socialna baza podatkov 

Namen projekta

Namen
  projekta Podatkovna baza socialnih statistik (PBSS), ki je potekal na SURS-u,
  je vzpostavitev povezljivih baz statističnih podatkov. Rezultati projekta
  bodo implementirani v letu 2008. 


prenovitev procesa zbiranja in analize podatkov

Z
  vzpostavitvijo baze bo omogočeno učinkovito in racionalnejše izvajanje rednih
  nalog in zadovoljevanje analitičnih potreb uporabnikov. Pričakovani rezultat
  baze je možnost povezovanja administrativnih in različnih statističnih virov,
  ki bo zajel vse faze statističnega procesa. Baza bo omogočila povezovanje v
  funkcionalno in učinkovito proizvodnjo podatkov na področju socialnih
  statistik. 


nadaljnje zmanjševanje administrativnih ovir

PBSS bo postavil okvirje za
  poznejše izvajanje velikih anket in popisov, vzorčenje posebnih skupin
  prebivalstva in analize. S podatkovno bazo bo SURS-u omogočeno kakovostno
  povezovanje podatkov, ki se nanašajo na socialno sliko prebivalstva
  Slovenije, pravočasno zagotavljanje podatkov za nacionalne potrebe in potrebe
  EU-ja. Baza bo imela veliko uporabnost za vse ankete gospodinjstev in oseb,
  ki jih izvaja SURS, bistven vpliv pa bo imela tudi na zmanjšanje obremenitve
  dajalcev podatkov. 

5.2 MAKROEKONOMSKE
STATISTIKE 
Pregled
prednostnih aktivnosti glede na posamezno področje: 

Nacionalni računi 

1. Izvajanje programa pošiljanja podatkov, ki ga
  opredeljuje 


 

zakonodaja  EU-ja 


 

2. Zagotavljanje kakovostnih ocen nacionalnih računov, ki so


 

pripravljene v skladu z
  zakonodajo EU-ja in mednarodnimi standardi s posebnim poudarkom na bruto
  nacionalnem dohodku 


 

3. Odpravljanje razlik med
  nefinančnimi in finančnimi institucionalnimi sektorskimi računi ter njihov
  nadaljnji razvoj 


 

4. Priprava prehoda na
  spremenjen sistem nacionalnega računovodstva 


Cene
  

1. Uvajanje novih metod korekcije cen in sodoben
  pristop pri   njihovem spremljanju 


 

2. Spremljanje cen storitev pri proizvajalcih 


 

3. Cene nepremičnin 


Menjava blaga 

1. Prilagajanje pravnim in metodološkim spremembam 


Plačilna bilanca in druge

1. Prilagajanje sistema
  poročanja spremembam v evropski zakonodaji


statistike ekonomskih 

2. Posodobitev sistema neposrednega poročanja


odnosov s tujino.

3. Razvoj statistike menjave storitev


Statistika
  monetarnih, 
finančnih institucij in
  trgov

1. Razširitev na statistike
  nedenarnih finančnih institucij in plačilnih sistemov 
2. Integralna poročanja
  statistike z zahtevami nadzora finančnih institucij in


 

3. Postopni nadaljnji razvoj Posredno merjenih storitev
  finančnega posredništva trgov (Financial intermediation services indirectly
  measured, FISIM) v Banki Slovenije

5.2.1 Nacionalni računi 
Nacionalni računi zagotavljajo obširne, izčrpne in skladne
podatke o strukturi gospodarstva, njegovem razvoju v času in primerjavah z
drugimi gospodarstvi. Uporabljajo se za tri glavne namene, in sicer: (i)
spremljanje delovanja gospodarstva, (ii) makroekonomske analize ter (iii)
oblikovanje politik in odločanje. 
Za EU in države članice so podatki nacionalnih računov glavna
osnova pri oblikovanju in nadziranju njihovih ekonomskih, monetarnih in
socialnih politik. Prav tako so pomembni za izvajanje nekaterih posebnih nalog:
za določitev lastnih virov EU-ja (vira na osnovi bruto nacionalnega dohodka in
davka na dodano vrednost), za nadzor in vodenje evropske denarne politike
(primanjkljaj in dolg sektorja država kot konvergenčni merili za Ekonomsko in
monetarno unijo sta opredeljena na osnovi podatkov nacionalnih računov) in za
podeljevanje denarnih pomoči regijam EU-ja. Zaradi teh specifičnih vrst uporabe
morajo biti podatki nacionalnih računov med državami članicami primerljivi in
pripravljeni v skladu z določili Evropskega sistema nacionalnih računov iz leta
1995 (ESR 1995). 
V srednjeročnem obdobju bodo
poudarki zlasti na naslednjih aktivnostih: 

Izvajanje programa pošiljanja podatkov

Nabor
  podatkov nacionalnih računov, ki jih morajo zagotavljati države članice
  EU-ja, je opredeljen v številnih zakonodajnih dokumentih. Najpomembnejša je
  Uredba Sveta (ES) št. 2223/96 o nacionalnih in regionalnih računih v
  Skupnosti, ki določa večino poročevalskih zahtev. Poleg te se zlasti za
  področje četrtletnih podatkov o sektorju država in četrtletnih
  institucionalnih sektorskih računov uporabljajo določila nekaterih drugih
  uredb. Surs zagotavlja večino podatkov, ki jih zahtevajo omenjene uredbe, na
  nekaterih področjih pa agregati še niso na voljo ali pa so na voljo za krajša
  časovna obdobja (letni institucionalni sektorski računi, stanje osnovnih
  sredstev, inputi dela v delovnih urah kot podalga za merjenje produktivnosti
  itd.) . Poleg tega bo spremenjena uredba 2223/96 zahtevala še dodatne in
  podrobnejše podatke, ki bodo morali biti zagotovljeni v krajših časovnih
  rokih. Delo bo usmerjeno v zagotavljanje celotnega nabora podatkov v
  predvidenih časovnih rokih. Dodatno bo SURS razvijal metodologije ocenjevanja
  makroekonomskih podatkov, ki jih zakonodaja EU ne zahteva, so pa pomembni za
  nacionalne potrebe (npr. izdatki sektorja država po namenih na drugi ravni
  klasifikacije, turistični satelitski računi). 


Zagotavljanje kakovostnih ocen nacionalnih računov 

Administrativna
  uporaba podatkov nacionalnih računov v EU-ju zahteva primerljivost med
  državami članicami in skladnost z določili ESR 1995. To še zlasti velja za
  bruto nacionalni dohodek, na osnovi katerega je določen večinski del
  prispevka države članice v proračun EU-ja. SURS je v zadnjih desetih letih s
  številnimi revizijami izboljševal skladnost ocene bruto domačega proizvoda in
  bruto nacionalnega dohodka z ESR 1995, tako da so ocene v največji meri
  skladne z mednarodnimi standardi. Metodologija ocenjevanja bruto nacionalnega
  dohodka je opisana v dokumentu, na osnovi katerega bo Eurostat ocenil
  skladnost. Glavnina aktivnosti bo tako osredotočena v zagotavljanje kakovostnih
  podatkov, skladnih z ESR 1995, in v čim hitrejšo odpravo morebitnih
  neskladij. V tem okviru bo SURS pozornost posvetil tudi opisu metodologij
  ocenjevanja agregatov nacionalnih računov. 


Odpravljanje razlik med nefinančnimi in finančnimi
  institucionalnimi sektorskimi računi ter njihov nadaljnji razvoj 

SURS
  in BS si bosta prizadevala za uskladitev institucionalnih sektorskih
  nefinančnih računov, finančnih računov in plačilne bilance na letni ravni. Na
  področju četrtletnih institucionalnih sektorskih računov bodo SURS, BS in MF
  pripravili finančne račune za sektor države za obdobje od prvega četrtletja
  1999 do četrtega četrtletja 2003, SURS, BS in AJPES pa pripravili študijo
  izvedljivosti za razvoj skladnih četrtletnih institucionalnih sektorskih računov.


Priprava prehoda na spremenjen sistem nacionalnega
  računovodstva 

Sistem nacionalnih računov je
  statistični sistem, ki se spreminja in prilagaja razvoju gospodarstva.
  Sedanji sistem, ki se uporablja v mednarodnem merilu, je iz leta 1993,
  njegova evropska različica pa iz leta 1995. Sistem nacionalnih računov iz
  leta 1993 se trenutno spreminja v večjem obsegu, veljati pa naj bi po
  predvidevanjih začel leta 2008. Spremenjeni evropski sistem bo začel veljati
  nekaj let kasneje, obvezen pa bo predvidoma postal okrog 2012/2014.
  Sodelovanje in aktivno spremljanje procesa revizije bo olajšalo prehod na
  novi sistem, ki bo uvedel številne metodološke spremembe. 
Vse naštete aktivnosti se bodo
  kontinuirano odvijale v obdobju 2008–2012. Za njihovo uspešno izvajanje bo
  ključnega pomena značilnost slovenskega statističnega sistema, ki daje
  poudarek administrativnostatističnim podatkovnim virom, in njegova registrska
  usmerjenost, za doseganje ciljev pa bo pomembna tudi stalna razpoložljivost
  obstoječih podatkovnih virov. Za izvajanje nalog na področju makroekonomskih
  statistik bo tudi v srednjeročnem obdobju 2008–2012 zelo pomembno sodelovanje
  med SURS-om, MF-om in Banko Slovenije, predvsem zaradi uskladitve
  odgovornosti in aktivnosti iz naslova statističnih nalog EU-ja in EMU-ja.
  Sodelovanje je določeno z dogovorom med institucijami, dopolnjenim v letu
  2007. 

5.2.2 Cene 
Spremljanje gibanja cen izbranih proizvodov in storitev ter s
tem merjenje inflacijskih pritiskov v različnih fazah proizvodnje, tj. pri
proizvajalcih, potrošnikih kot tudi na različnem geografskem prostoru, tj.
doma, v tujini ter izdelava mednarodnih primerjav s pomočjo različnih indeksov
cen so najpomembnejše naloge, ki opredeljujejo aktivnosti na področju
statistike cen. 
V srednjeročnem obdobju
bodo poudarki zlasti na naslednjih aktivnostih: 

Uvajanje novih metod popravka cen in sodoben pristop
  pri njihovem spremljanju 

Zagotavljanje
  cenovne stabilnosti in vodenje ustrezne finančne in ekonomske politike ne le
  na območju ene države, pač pa tudi širše, je postalo za vsako razvito, tržno
  gospodarstvo tako pomembno, da so države svoje sile usmerile v razvoj
  kakovostnih statističnih instrumentov, ki naj bi temeljili na primerljivih in
  zanesljivih osnovah. Rezultat večletnega dela, ki pa še ni končano, je bila
  tako priprava in razvoj harmoniziraega indeksa cen življenjskih potrebščin
  (HICŽP), ki poleg nacionalnega indeksa cen življenjskih potrebščin (ICŽP)
  predstavlja enega glavnih instrumentov za merjenje inflacije na strani
  potrošnikov. Na strani proizvajalcev pa je bilo to delo usmerjeno v pripravo
  različnih vrst indeksov cen industrijskih proizvodov pri proizvajalcih
  (ICIPP). V prihodnjih letih bo za zagotavljanje in izboljševanje kakovosti
  omenjenih indeksov del časa in energije posvečen tudi uvajanju novih metod
  korekcije cen zaradi sprememb v kakovosti, upoštevaje pri tem tudi že
  sprejeta priporočila in standarde za nekatere skupine proizvodov (npr. za
  avtomobile, oblačila in obutev, tehnične proizvode) kot tudi novih, sodobnih
  pristopov pri spremljanju cen (npr. uporaba administrativnih virov in
  postopen prehod na elektronsko poročanje). 


Spremljanje cen storitev pri proizvajalcih

Spremljanje
  cen storitev pri proizvajalcih je prav tako ena od razvojnih nalog, ki naj bi
  bila z objavo indeksov cen za izbrane vrste storitev uresničena do 2010.
  Zahteve po spremljanju izbranih vrst storitev so opredeljene v Uredbi
  Evropskega parlamenta in Sveta (ES) št. 1158/05 o spremembah Uredbe Sveta
  (ES) št. 1165/98 o kratkoročnih statističnih kazalnikih. Potrebe so se pojavile
  predvsem zaradi pomanjkljivih informacij o gibanju cen v storitveni
  dejavnosti kot tudi zaradi naraščanja njihove pomembnosti v zadnjih letih.
  Informacije o cenah storitev namreč sodijo med kratkoročne ekonomske
  kazalnike, ki so tudi vir za izračun drugih statističnih kazalnikov in jih
  finančni sektor potrebuje za določanje ustreznih instrumentov v monetarni
  politiki. Spremljanje cen storitev je z izvedbenega vidika precej zahtevno,
  saj se kompleksnost pojavi zaradi njihove unikatnosti in dinamičnosti ter
  tudi težavnosti pridobivanja potrebnih informacij. Vse to bo tudi v prihodnje
  zahtevalo nenehno prilagajanje metodologije kot tudi načine spremljanja. 
SURS
  bo tako moral v tem obdobju zagotoviti informacije o dinamiki cen za
  najpomembnejše storitvene dejavnosti v skladu z omenjeno uredbo. Da bi
  pridobili čimbolj kakovostne podatke za potrebe uteževanja, mora SURS
  povečati intenzivnost medsebojnega sodelovanja poročevalskih enot in
  posameznih združenj z njim. Pri že vzpostavljenih raziskavah se bo moral v
  smislu vključevanja in izločanja tipičnih oz. netipičnih storitev nenehno
  prilagajati razvojnim spremembam v dejavnostih. Prav tako bo po potrebi
  vključil nova raziskovanja, v tem obdobju pa se pričakuje tudi začetek
  objavljanja podatkov za že vzpostavljena raziskovanja. 


Cene nepremičnin

Cene
  nepremičnin, zlasti cene stanovanj ter dogajanje na trgu nepremičnin postaja
  vse pomembnejše tako v svetu kot tudi pri nas. Spremljanje gibanja cen
  različnih vrst nepremičnin z računanjem ustreznih indeksov cen je zato ena
  prednostnih nalog ne le slovenske državne statistike, pač pa tudi številnih
  drugih držav in mednarodnih ustanov v naslednjih letih, saj gre za enega
  ključnih virov informacij pri oblikovanju denarne politike posamezne države
  in s tem za ocenjevanje njene finančne stabilnosti ter za splošne gospodarske
  analize in vodenje ustrezne stanovanjske politike. V začetku obdobja
  veljavnosti programa je predvideno objavljanje indeksov cen za obstoječa
  stanovanja in zemljišča ter za nova stanovanja poleg še dveh drugih indeksov
  cen (transakcijskih stroškov in velikih popravil ter renovacij). V začetni
  fazi gre za pripravo samostojnih indeksov. V tem obdobju pa lahko pričakujemo
  tudi razpravo in proučitev možnosti o morebitni vključitvi teh indeksov (v
  celoti ali delno) v ICŽP. 


proučitev razpoložljivosti in različnih virov podatkov
  in različnih virov podatkov in metodologije 

Proučitev
  razpoložljivosti in različnih virov podatkov, proučitev obstoječe
  metodologije in smernic glede spremljanja cen različnih vrst nepremičnin,
  oblikovanje statistične metodologije in postopkov za zbiranje podatkov ter
  računanje ustreznih indeksov cen nepremičnin je naloga, ki se je začela
  izvajati v letu 2006 in bo tudi v prihodnjih letih ena glavnih prednosti na
  področju statistike cen. 


Paritete kupne moči

SURS
  bo poleg rednih cikličnih nalog nadaljeval tudi delo na projektu Vodja
  skupine za balkanske države (Albanija, Srbija in Črna gora, Bosna in
  Hercegovina) v primerjavi PKM. Vodja skupine držav pripravlja metodološka
  navodila ter liste izdelkov in storitev končne potrošnje prebivalstva, izvaja
  funkcije kontrole zbranih cen ter izračunava PKM in validacije rezultatov. V
  letu 2008 bo predvidoma začela veljati tudi nova uredba, ki je v postopku
  sprejemanja in bo za to področje uveljavila nove naloge. 

5.2.3 Menjava blaga 
Statistika zunanje trgovine spremlja gibanja v blagovni
menjavi s tujino. Od vstopa Slovenije v EU je statistika zunanje trgovine
sestavljena iz t. i. Extrastata (statistika blagovne menjave z državami
nečlanicami EU-ja, vir podatkov so carinske deklaracije) in t. i. Intrastata
(statistika blagovne menjave med državami članicami EU-ja, vir podatkov je
statistični obrazec). Zunanjetrgovinski statistični podatki so pomemben
kazalnik gospodarske uspešnosti. Uporabljajo se v podporo vodenju nacionalne in
evropske gospodarske ter evropske zunanjetrgovinske in monetarne politike, za
tržne in druge analize in kot input za druge statistike (plačilna bilanca,
nacionalni računi). 
V srednjeročnem obdobju
bodo poudarki zlasti na naslednjih aktivnostih:

Prilagajanje pravnim in metodološkim spremembam 
 
 
 
 
 
Extrastat

Na
  področju statistike zunanje trgovine se bo v srednjeročnem obdobju 2008– 2012
  evropska statistična zakonodaja za Extrastat prilagajala načrtovanim
  spremembam Carinskega zakonika EU, ki bodo omogočale in podpirale t. i.
  centralizirano carinjenje blaga in uporabo enotnih evropskih dovoljenj za
  poenostavljene carinske postopke. To bo povzročilo delno izgubo nacionalne
  suverenosti pri izvajanju Extrastata, saj se bodo carinske deklaracije za
  uvoz in izvoz blaga domačih gospodarskih subjektov lahko vlagale v katerikoli
  državi članici EU-ja. Revidirana evropska uredba za Extrastat bo poslana v
  postopek usklajevanja in sprejemanja v Svet EU in v Evropski parlament predvidoma
  konec leta 2007 oz. v začetku leta 2008, veljati pa naj bi začela 1. 1. 2009.
  Kdaj se bo začela dejansko uporabljati, je odvisno od uveljavitve sprememb
  carinskega zakonika EU-ja in od pripravljenosti in sposobnosti držav članic,
  da prilagodijo svoje carinske in statistične informacijske sisteme


Intrastat

Vzporedno se bo prilagajal
  tudi Intrastat, ki je zaradi svoje kompleksnosti, obsežnosti, bremena za
  poročevalske enote in visokih stroškov že od svojega nastanka (1993) predmet
  številnih kritik. V skladu s smernicami EK in Eurostata kot institucije,
  odgovorne za evropsko statistiko, o nadaljnjih poenostavitvah statistike in
  zmanjšanju administrativnih bremen, naj bi se sistem Intrastat občutno poenostavil
  in razbremenil tako poročevalske enote kot nacionalne statistične urade. Vendar kaže, da predlog o uvedbi spremljanja
  samo enega toka blaga (predvidoma odprem), ki je pred leti že enkrat propadel
  (t. i. projekt SLIM), vsaj kratkoročno ni uresničljiv. Podatki o blagovni
  menjavi med državami članicami EUja in še posebej o blagovni menjavi znotraj
  evrskega območja so eni ključnih statističnih kazalnikov za spremljanje in
  izvajanje evropske gospodarske in monetarne politike, zato se predvsem ECB ne
  more in ne želi odreči kakovostnim in pravočasnim zunanjetrgovinskim
  statističnim podatkom. Poenostavitve se bodo zato predvidoma uvajale
  postopoma, na podlagi podrobnih predhodnih analiz o njihovih učinkih na
  kakovost in pravočasnost podatkov, obremenitev poročevalskih enot in stroške
  statističnega raziskovanja, in bodo tako vsaj v začetnem obdobju usmerjene v
  uporabo že znanih in preizkušenih statističnih orodij (uravnavanje
  statističnega praga za poročanje, morebitno ukinjanje nekaterih podatkov na
  obrazcu za Intrastat, poenostavljanje Kombinirane nomenklature, izboljšanje
  metod ocenjevanja podatkov, poenotenje pristopov k zaščiti podatkov ipd.).
  Eurostat je razpisal vrsto projektov za poenostavitev Intrastata, da bi
  zmanjšal administrativna bremena in stroške poročanja za poročevalske enote.
  Te aktivnosti pa bodo strokovno in finančno podprte predvsem z novo direktivo
  MEETS, ki bo predvidoma sprejeta v začetku leta 2008. SURS že aktivno
  sodeluje v nekaterih projektih in je v prvi polovici leta 2006 izvedel
  anketiranje pomembnejših poročevalskih enot za Intrastat o obremenitvah in
  stroških poročanja. SURS načrtuje tudi sodelovanje v projektih, razpisanih v
  okviru direktive MEETS.

5.2.4 Plačilna bilanca in
druge statistike ekonomskih odnosov s tujino 
Statistike: plačilne bilance, menjave storitev, bilance
stanja mednarodnih naložb, neposrednih naložb, zunanjega dolga itd
predstavljajo pomembne makroekonomske kazalnike ekonomskih odnosov Slovenije s
tujino in nacionalne inpute v agregate EU in EMU. 
V statistikah mednarodnih ekonomskih odnosov se bo v
srednjeročnem obdobju 2008-2012 nadaljeval postopen prehod od posrednih
podatkovnih virov iz plačilnega prometa na neposredno poročanje. 
Zaradi izločanja posrednega poročanja za plačilno bilanco iz
čezmejnega plačilnega prometa ob uvajanju enotnega sistema plačilnega prometa
(Single Euro Payments Area, SEPA) je predviden popoln prehod na zahtevnejše
zbiranje podatkov neposrednega poročanja. To pomeni prehod na večje število
uporabljenih virov, ocenjevanje, vodenje vzorcev itd. V tem okviru se bodo
nadaljevala prizadevanja za zmanjšanje bremena poročevalcev. Nadaljevale se
bodo tudi analize možne uporabe mikropodatkov. 
V statistiki potovanj (v okviru statistike storitev tekočega
računa plačilne bilance) se bo v skladu z dogovorom med institucijama
nadaljevalo sodelovanje SURS-a z Banko Slovenije. 
Sistem neposrednega poročanja za potrebe statistik ekonomskih
odnosov s tujino bo v srednjeročnem obdobju posodobljen na Webovo aplikacijo. 
5.2.5 Statistika
monetarnih, finančnih institucij in trgov 
Statistika monetarnih, finančnih institucij in trgov je
organizirana pod okriljem ESCB-ja kot osnovna podpora monetarni analizi in
politiki evrskega območja. 
Statistika monetarnih institucij je opredeljena z uredbama
ECB/2001/13 in ECB/2001/18, obema iz leta 2001, ki bosta v letu 2008
dopolnjeni. Ker bo v skladu s tem ECB podatke iz dopolnjenega poročanja
zahtevala v letu 2009, bo potrebna ustrezna dopolnitev poročanja monetarnih
finančnih institucij (MFI) v letu 2008. Navedena dopolnitev poročanja MFI bo v
letih 2008 in 2009 skupaj z ostalimi potrebami statistike ter nadzora bančnega
poslovanja vključena v enotni sistem poročanja MFI, ki se postopno izgrajuje. 
Poleg tega se v ESCB-ju razvijata metodološka in pravna
podlaga za zbiranje podatkov nedenarnih finančnih institucij, sektorjev S.123,
S.124 in S.125. Na podlagi v letu 2007 sprejetih uredb ECB-ja bodo v letu 2008
zahtevani podatki novega poročila investicijskih skladov, čemur bodo postopno
sledile zahteve po podatkih ostalih subjektov finančnih sektorjev. 
Banka Slovenije bo v srednjeročnem obdobju 2008–20012
postopno razvila izračun posredno merjenih storitev finančnega posredništva
Financial intermediation services indirectly measured, FISIM) v celotnem
finančnem sektorju. 
5.3 POSLOVNE STATISTIKE 
Pregled
prednostnih aktivnosti glede na posamezno področje: 

 

1.
  Izboljšava mednarodne primerljivosti kratkoročnih kazalnikov 


Poslovne kratkoročne in letne statistike

2. Izboljšava kakovosti
  kazalnikov in razbremenjevanje poročevalskih enot 


 

3.
  Uvajanje revidirane klasifikacije dejavnosti – SKD 2008 


Strukturna statistika podjetij

1.
  Razvoj kazalnikov globalizacije 


 

1. Tehnološka in vsebinska
  prenova statističnega poslovnega registra 


Statistični poslovni register

2. Sodelovanje pri vzdrževanju kakovosti administrativnega poslovnega
  registra – uvajanje SKD 2008


 

3. Komunikacija s poročevalskimi enotami – uporaba storitev drugih
  institucij


 

1. Merjenje obsega prometa ter razvoj modalnih,
  strukturnih, regionalnih in okoljskih kazalnikov


Transport 

2. Poenostavitve in racionalizacija zbiranja podatkov v
  skladu s spremembami zakonodaje


 

1. Večje usmeritve v celostni pristop spremljanja
  turizma 


Turizem 

2.
  Spremembe evropske zakonodaje 


Energetika
  in surovine

1.
  Razbremenjevanje poročevalskih enot 


 

2.
  Izračunavanje kazalnikov trajnostnega razvoja 

5.3.1 Poslovne kratkoročne
in letne statistike 
Kratkoročne statistike so namenjene spremljanju ekonomskega
cikla znotraj Slovenije in EU-ja, torej spremljanju gibanja različnih
kazalnikov, kot so npr. prihodek od prodaje, nova naročila, zaposlenost,
proizvajalčeve cene ipd. Na ravni EU velja za to področje Uredba št. 1165/9825
. Kratkoročne statistike zajemajo štiri področja: industrijo,
gradbeništvo, trgovino in različne druge storitvene dejavnosti. V preteklem
srednjeročnem obdobju je SURS težil k doseganju kar največje usklajenosti z
določili Uredbe, kar je bilo v dobršni meri doseženo, ali pa bo v letu 2009
(sprememba baznega leta). Nadaljnji razvoj poslovnih statistik in statistike
zunanje trgovine bo podprl Eurostat tudi z novo Direktivo o posodobitvi
evropske statistike podjetij in statistike zunanje trgovine (t. i. direktiva
MEETS), katere glavni cilji so: razviti neko ciljno skupino novih kazalnikov in
preveriti prednosti, usmeriti razvoj statistik, vezanih na podjetja, uvesti
učinkovitejše načine zbiranja podatkov ter posodobiti in poenostaviti sistem
Intrastat (statistiko blagovne menjave med državami članicami EU-ja). 
V srednjeročnem obdobju
bodo poudarki zlasti na naslednjih aktivnostih: 

Izboljšava mednarodne primerljivosti kratkoročnih
  kazalnikov 

V
  naslednjem srednjeročnem obdobju bo delo usmerjeno k harmonizaciji
  kazalnikov, ki so bili sprejeti z dodatkom k zgoraj navedeni uredbi26 iz
  leta 2005 in so večinoma s področja različnih cen (uvozne cene,
  proizvajalčeve cene storitev). Glede na vse večji pomen storitvenih
  dejavnosti Eurostat napoveduje sprejetje novega dodatka k uredbi, ki bo
  predvidoma sprejeta proti koncu 2012 in naj bi določala spremljanje indeksa
  storitvene proizvodnje. Na področju gradbeništva se sredi leta 2008 načrtuje
  sprejem odločitve, ali sedanje spremljanje gradbenih stroškov (materialni
  stroški in stroški dela) nadomestiti s kazalnikom proizvajalčeve cene v
  gradbeništvu. Če bo to sprejeto, bi bila s tem zaključena paleta kazalnikov
  proizvajalčevih cen: že obstoječe v industriji, še razvijajoče se v
  storitvenih dejavnostih in napovedane v gradbeništvu. Razvoj zakonodaje EU-ja
  se upošteva tudi pri razvoju kratkoročnih statistik na SURS-u, razvojne
  naloge bodo sčasoma prenesene med redne naloge. 


Izboljšava kakovosti kazalnikov in razbremenjevanje
  poročevalskih enot 

Posebna
  pozornost bo namenjena področju kakovosti kratkoročnih kazalnikov, kar zajema
  tako skrajševanje rokov objav podatkov kot tudi zniževanje bremen
  poročevalskih enot (uporaba administrativnih virov, sodobnejši načini
  poročanjapodatkov). Na strani SURS-a to pomeni znižanje stroškov raziskovanj.
  Kot do zdaj bo SURS tudi vnaprej sodeloval v delovni skupini na Eurostatu s
  pobudami za poenostavitve Prodcoma – nomenklature industrijskih proizvodov –
  in zagovarjal združevanje zelo podrobnih postavk ter opustitev spremljanja
  storitev. Na področju trgovine SURS načrtuje študijo, s katero bo ugotovil,
  kako že obstoječe evidence v podjetjih uporabiti v raziskovanjih (npr.
  poročanje prodaje glede na kodirno klasifikacijo EAN). 


Uvajanje revidirane klasifikacije dejavnosti SKD 2008

Prvo
  polovico srednjeročnega obdobja bo zaznamovalo predvsem uvajanje revidirane
  klasifikacije dejavnosti v statistična raziskovanja. V letu 2009 bodo po novi
  klasifikaciji najprej objavljeni podatki iz mesečnih in četrtletnih
  raziskovanj, nato pa iz letnih raziskovanj. Pri kratkoročnih raziskovanjih
  bodo pripravljene časovne serije podatkov, v pretežni meri od leta 2000. 

5.3.2 Strukturna
statistika podjetij 
Strukturna statistika podjetij spremlja strukturo in
aktivnost poslovnih subjektov, njihov razvoj in obnašanje v danih gospodarskih
pogojih, njihovo konkurenčnost in uspešnost ter uporabo proizvodnih dejavnikov
in drugih elementov, potrebnih za njihovo delovanje. Pri tem strukturna
statistika uporablja administrativne in obstoječe statistične vire. Delovanje
poslovnih subjektov se spremlja na ravni regij, nacionalnih gospodarstev,
Skupnosti in na mednarodni ravni, ob upoštevanju velikostnih razredov podjetij
in značilnosti posameznih dejavnosti. Evropska pravna podlaga za strukturno
statistiko podjetij je Uredba (ES, EURATOM) št. 58/97, ki je v postopku
revizije. Nova uredba, ki je v zaključni fazi usklajevanja in sprejemanja v
Svetu EU in v Parlamentu, bo predvidoma začela veljati že v letu 2007.
Uporabljala se bo v skladu z aneksi k uredbi, ki pokrivajo različna vsebinska
področja in njihove časovnice uvajanja. V primerjavi z obstoječo vsebuje nova
uredba dva nova aneksa (aneks VIII o poslovnih storitvah in aneks IX o
demografiji podjetij) in bo podrobneje spremljala predvsem storitvene
dejavnosti. Za opredelitev in spremljanje novih vsebinskih področij uvaja
možnost ad-hoc raziskovanj in prostovoljnih pilotnih študij. 
V srednjeročnem obdobju
bodo poudarki zlasti na naslednjih aktivnostih: 

Razvoj kazalnikov globalizacije

Mednarodno delovanje
  gospodarskih subjektov se izraža v različnih pojavih in vidikih
  globalizacije. V okviru strukturne statistike podjetij je zato v naslednjih
  letih pričakovati pomemben razvoj kazalnikov globalizacije, kamor med drugim
  spadajo tudi statistika tujih povezanih podjetij (t. i. FATS) in statistika
  mednarodnega oddajanja del (t. i. International Sourcing). Pravna
  podlaga za razvoj novih kazalnikov bo nova Uredba Evropskega parlamenta in
  Sveta o statistiki Skupnosti o strukturi in dejavnosti tujih povezanih
  podjetij, ki je v zaključni fazi usklajevanja in bo predvidoma sprejeta v
  letu 2007. Nova uredba določa nabor spremenljivk, ki jih bodo države članice
  v prihodnosti dolžne spremljati in posredovati Eurostatu. Eurostat že sedaj
  vzpodbuja razvoj omenjenih kazalnikov v okviru različnih finančnih programov
  in različnih projektov ter tako državam članicam nudi strokovno in finančno
  podporo. Skoraj vsi projekti vključujejo tudi izvedbo poskusnega raziskovanja
  z danega področja in analizo stroškov in koristi, saj je to pogoj za
  nadaljnje dopolnjevanje in spreminjanje evropske statistične zakonodaje. Na
  področju kazalnikov globalizacije je SURS trenutno vključen v enega izmed
  Eurostatovih projektov za razvoj statistike tujih povezanih podjetij in v
  Eurostatov pilotni projekt o statistiki mednarodnega oddajanja del in tako
  aktivno sodeluje pri razvoju in uvajanju novih kazalnikov. 

5.3.3 Statistični poslovni
register 
Statistični poslovni register je baza podatkov statističnih
enot poslovne populacije, ki je po eni strani vir podatkov za statistike, ki
temeljijo na podatkih poslovnega registra in nekaterih administrativnih evidenc
(proizvodne in storitvene statistike, strukturna statistika podjetij,
demografija podjetij, kazalniki uspešnosti podjetij, kazalniki globalizacije,
skupine podjetij, tuja povezana podjetja, statistika zunanje trgovine), po
drugi strani pa podpira poslovne procese v SURS-u (elektronsko in klasično
zbiranje statističnih podatkov, vzdrževanje podatkov o poročevalskih enotah v
povezavi s statističnimi raziskovanji, komunikacijo s poročevalskimi enotami
ipd.). Statistični poslovni register je tudi vir podatkov za nekatere t. i.
satelitske registre, npr. register za Intrastat in register skupin podjetij. Z
vidika podatkov o skupinah podjetij je statistični poslovni register tudi
pomembna infrastrukturna osnova za proučevanje procesov globalizacije. 
V srednjeročnem obdobju
bodo poudarki zlasti na naslednjih aktivnostih: 

Tehnološka in vsebinska prenova statističnega
  poslovnega registra 

Statistični
  poslovni register (SPR) se bo v naslednjih nekaj letih tehnološko in
  vsebinsko prenovil. Tehnološka prenova se bo izvajala v okviru
  infrastrukturnega projekta ISIS, cilj je vzpostavitev funkcionalne baze
  podatkov statističnih enot poslovne populacije, ki bo podpirala poslovne
  procese SURS-a in bo vir podatkov za statistična raziskovanja. Vsebinska
  prenova zadeva predvsem uvedbo metodologij, spremenljivk in postopkov za
  izvajanje statistik, ki se bodo morale v naslednjih letih pospešeno
  razvijati, da bi lahko dohitevale in spremljale razvoj svetovnega
  gospodarstva v pogojih globalizacije, povečane mednarodne menjave storitev in
  skokovitega razvoja informacijske tehnologije. V ta okvir sodi tudi
  usklajevanje evropskih metodologij z metodologijami drugih mednarodnih
  organizacij, predvsem OECD-ja, kar bo bistveno izboljšalo kakovost in
  mednarodno primerljivost podatkov. Evropska pravna podlaga SPR je Uredba
  Sveta (EGS) št. 2186/93 z dne 22. julija 1993 o koordinaciji Skupnosti pri
  vzpostavljanju poslovnih registrov v statistične namene, ki je v postopku
  revizije. Nova uredba je v zaključni fazi usklajevanja in sprejemanja v
  delovni skupini Sveta EU za statistiko in v Evropskem parlamentu. Bistvena
  novost je obveznost vodenja enot s področja kmetijstva, ribištva in javne
  uprave ter podatkov za skupine podjetij. 


Sodelovanje pri vzdrževanju
  kakovosti administrativnega poslovnega registra – uvajanje NACE Rev.2 

Prvi
  pogoj za kakovost statističnega poslovnega registra je kakovost
  administrativnega poslovnega registra (PRS), katerega nosilec je AJPES.
  Pravna podlaga za vzdrževanje kakovosti administrativnega poslovnega registra
  je Uredba o vodenju in vzdrževanju PRS-a, ki uvaja možnost preverjanja in
  dopolnjevanja podatkov v registru s pomočjo vprašalnika. Med SURS-om in
  AJPES-om poteka aktivno sodelovanje v okviru različnih delovnih skupin.
  Sodelovanje je trenutno osredotočeno predvsem na prevedbo PRS-a in SPR-ja na
  revidirano klasifikacijo dejavnosti NACE Rev. 2 oz. njeno nacionalno
  različico SKD 2008. Za približno 60–70 % enot PRS-a bo mogoča avtomatska
  prevedba šifre glavne dejavnosti iz obstoječe v novo klasifikacijo. Za ostale
  enote je pripravljen spletni (t. i. strukturni) vprašalnik na spletni strani
  AJPES-a, prek katerega se bodo enote registra opredelile glede svoje glavne
  dejavnosti po novi klasifikaciji. Vse aktivnosti v zvezi s prevedbo PRS-a in
  SPR-ja morajo biti zaključene do konca septembra 2007, formalna prevedba
  PRS-a pa se bo izvedla 1. 1. 2008. Navedene aktivnosti potekajo v okviru
  projekta SURS-a Uvajanje revidirane evropske klasifikacije dejavnosti NACE
  Rev. 2 v statistična raziskovanja in v administrativno okolje, ki obsega tudi
  druga metodološka in operativna vprašanja s področja vodenja in vzdrževanja
  PRS-a. Omenjeni projekt je nacionalna implementacija rezultatov evropskega
  projekta Operacija 2007, ki poteka že od leta 2002, njegov cilj je revizija
  evropskih ekonomskih klasifikacij (predvsem klasifikacije dejavnosti NACE in
  klasifikacije proizvodov po dejavnosti CPA) in njihova uskladitev z
  ustreznimi mednarodnimi ekonomskimi klasifikacijami (predvsem klasifikacijama
  Statističnega urada Združenih narodov ISIC in CPC). Konec leta 2006 je bila
  sprejeta evropska uredba o NACE Rev. 2, v letu 2007 pa bo sprejeta še
  evropska uredba o CPA. Obe klasifikaciji se bosta začeli uporabljati 1. 1.
  2008. V letu 2007 bo sprejeta tudi nacionalna uredba o SKD 2008, ki bo
  dopolnjevala evropsko z vidika nacionalnih podrazredov klasifikacije. 


Komunikacija s poročevalskimi enotami –
  uporaba storitev drugih institucij 

V okviru sodelovanja med
  SURS-om in poročevalskimi enotami in promocije lastne dejavnosti SURS-a
  (pomoč poročevalskim enotam pri poročanju, komunikacija v primeru neporočanja
  oz. poročanja nepravilnih podatkov, ozaveščanje poročevalskih enot o
  koristnosti statističnih podatkov za gospodarstvo in družbo, posredovanje
  statističnih podatkov in informacij poročevalskim enotam ipd.) SURS poleg
  lastnih medijev (spletna stran SURS-a, novinarske konference, publikacije,
  pisna in telefonska komunikacija) uporablja tudi storitve drugih institucij
  in medijev, npr. spletno stran AJPES-a, CURS-a in nekaterih drugih
  institucij, točke e-VEM ipd. 

5.3.4 Transport 
Transport je kot storitvena dejavnost eno izmed pomembnejših
in kompleksnejših področij v času globalizacije in »čedalje manjšega sveta«.
Mobilnost blaga in oseb je bistvena sestavina konkurenčnosti evropske
industrije in storitev; je tudi bistvena pravica državljanov.27 Statistika
transporta daje podatke o tokovih potnikov in blaga, o infrastrukturi, vrstah
transporta, prometu, mobilnosti, varnosti, tudi porabi energentov, vplivih na
okolje ipd. 
V srednjeročnem obdobju
bodo poudarki zlasti na naslednjih aktivnostih:

Merjenje obsega prometa ter razvoj modalnih,
  strukturnih, regionalnih in okoljskih kazalnikov 

Prav
  glede vplivov transporta na okolje je v Programu statističnih raziskovanj
  Skupnosti za obdobje 2008–201228 navedeno, da je ena izmed
  pomanjkljivosti trenutnih transportnih statistik v tem, da ne nudijo
  potrebnih podatkov za spremljanje prezasedenosti s prometom, emisij v zrak in
  drugih negativnih okoljskih vplivov. Za izboljšavo stanja naj bi bilo v
  naslednjem obdobju v vseh državah, tudi v Sloveniji, več poudarka na merjenju
  obsega cestnega prometa, in sicer s kazalnikom o voznih kilometrih. Pri tem
  ni pričakovati uvedbe novih raziskovanj, pač pa poglobljeno sodelovanje z
  Direkcijo Republike Slovenije za ceste. Periodično naj bi se spremljala tudi
  mobilnost prebivalstva, pomembno bo tudi zagotavljanje kazalnikov po vrstah
  prevoza. 


Poenostavitve in racionalizacija zbiranja podatkov 

Z napovedano modernizacijo
  evropske statistične zakonodaje s področja pomorskega transporta oz.
  pristaniškega prometa (dopolnitev obstoječe zakonodaje ali celo nova
  zakonodaja po letu 2008) se po letu 2009 na tem področju obetajo večje
  vsebinske spremembe. Predvidene so poenostavitve z vidika razmerja med
  obveznimi in opcijskimi spremenljivkami ter usmeritev v neposredno uporabo
  (komercialne) podatkovne baze plovil zaradi zbiranja podatkov od posameznih
  pristanišč oz. statističnih uradov. 

5.3.5 Turizem 
Statistika turizma je glede na več kot 50-letno serijo
objavljenih podatkov o prihodih in prenočitvah turistov ena starejših
statistik, ne glede na to pa ostaja statistika turizma aktualna zaradi čedalje
večjega pomena turistične dejavnosti. To podpira dokument, ki ga je izdalo
Ministrstvo za gospodarstvo Razvojni načrti in usmeritve slovenskega turizma v
obdobju 2007–201129, kjer je zapisano: »Turizem predstavlja pomembno
razvojno in poslovno priložnost za Slovenijo. Glede na sedanjo stopnjo
razvitosti slovenskega turizma in obstoječ razvojni potencial lahko turizem v
naslednjih letih postane ena izmed vodilnih panog slovenskega gospodarstva …«
Obstoječa raziskovanja s področja turizma dajejo podatke o turistični
infrastrukturi, prihodih in prenočitvah turistov v Sloveniji ter potovanjih
domačega prebivalstva po Sloveniji in v tujino. Periodično SURS proučuje tudi
tuje turiste in potnike, ki so prišli v Slovenijo. 
V srednjeročnem obdobju
bodo poudarki zlasti na naslednjih aktivnostih: 

Večje
  usmeritve na celostni pristop spremljanja turizma – satelitski računi 

Manj
  poudarka je bilo doslej danega proučevanju izletniškega turizma in panogi
  turizma kot celote, ki zajema tako stacionarni kot omenjeni izletniški
  turizem. Pomen turizma kot celote prikazujejo izračuni tako imenovanih
  »satelitskih računov za turizem«, za katere SURS načrtuje uvedbo izvajanja v
  drugem delu novega srednjeročnega obdobja. S tem področjem se ukvarjajo
  izbrani izvajalci z Ministrstva za gospodarstvo. 
SURS bo v sodelovanju z
  Banko Slovenije izvajal raziskovanja, ki bodo osnova – vhodni vir za model
  potovanja v sklopu plačilne bilance. Poleg že ustaljenih bodo to v glavnem
  raziskovanja, ki se bodo nanašala na tuje potnike (tranzitni potniki,
  enodnevni izletniki) ter njihovo porabo v času bivanja v Republiki Sloveniji.
  Pri tem bodo uporabljeni tudi podatki Direkcije Republike Slovenije za ceste.
  


Spremembe evropske zakonodaje

V
  drugi polovici srednjeročnega obdobja bo za območje celotne Skupnosti
  sprejeta nova zakonodaja s področja turizma. Razlog za spremembe je v tem, da
  je potrebna predvsem večja primerljivost in ustreznost podatkov: boljša
  usklajenost na področju zbiranja podatkov (input harmonization) in na
  področju objave podatkov (output harmonization). Spremembe zakonodaje naj bi
  bile vezane na obstoječo vsebino, pri čemer gre predvsem za posodobitve in
  razširitve kazalnikov, ni pa predvideno, da bi uredba prinašala obveznosti za
  uvrstitev novih vsebinskih področij. 

5.3.6 Energetika in
surovine 
Energetske statistike so bile razvite, da bi zadovoljevale
potrebe energetskih politik tako na nacionalni kot na mednarodni ravni. Ta
namen se uresničuje z izdelavo letnih energetskih bilanc države,
izpopolnjevanjem mesečnih in letnih obveznosti poročanja mednarodnim
institucijam (Eurostat, IEA, OECD, UN), zagotavljanjem statističnih podatkov
slovenskim znanstvenim institucijam (IJS, EIMV, FS), državnim ustanovam (MG,
MOP) ter ostalim uporabnikom doma in v tujini. Ti podatki so zelo pomembni tudi
za pripravo ocen emisij škodljivih snovi v zrak. 
V okviru energetskih statistik zbira SURS podatke o
proizvodnji, uvozu in izvozu, prodaji in porabi vseh vrst energentov in izvaja
raziskovanja, ki spremljajo cene energentov pri končnih uporabnikih. Vedno
večji poudarek je namenjen spremljanju porabe obnovljivih virov energije. 
V srednjeročnem obdobju
bodo poudarki zlasti na naslednjih aktivnostih: 

Razbremenjevanje poročevalskih enot

Za dosego cilja razbremenjevanja
  poročevalskih enot bo dan še večji poudarek sodelovanju z Ministrstvom za
  gospodarstvo, kjer poteka izgradnja skupne energetske podatkovne baze.
  Dokončno bo usklajeno zbiranje podatkov z Ministrstvom za gospodarstvo in
  Ministrstvom za okolje in prostor, s čimer bo preprečeno dvojno zbiranje in s
  tem doseženo zmanjšanje obremenjevanja poročevalskih enot in znižanje
  stroškov izvedbe raziskovanj. 


razvoj novih metodologij

SURS
  bo razvil metodologijo za pridobivanje natančnih in kakovostnih podatkov o
  porabi obnovljivih virov energije, zlasti iz sončne in geotermalne energije
  ter s področja biogoriv. V prihodnjem obdobju bo SURS sledil in se prilagajal
  spremembam EU-ja pri izvajanju CHP (soproizvodnji električne energije in
  toplote). 


Izračunavanje
  kazalnikov trajnostnega razvoja 

V zadnjem času se vse bolj
  uveljavljajo kazalniki trajnostnega razvoja s področja klimatskih sprememb in
  energetike, za katere bo treba zagotoviti ustrezne, pravočasne in kakovostne
  podatke. 

5.4 KMETIJSTVO,
GOZDARSTVO IN RIBIŠTVO 
Pregled prednostnih
aktivnosti: 


1.  Poenostavitev
  statistične zakonodaje


2.  Razbremenjevanje
  poročevalskih enot – uporaba administrativnih virov


3.  Popis
  kmetijskih gospodarstev v letu 2010


4.  Agrookoljske
  statistike


5.  Spremljanje porabe
  pesticidov


Statistika kmetijstva, gozdarstva in ribištva zagotavlja
osnovne podatke, ki so potrebni za načrtovanje in spremljanje učinkov politike
na področju kmetijstva, gozdarstva in ribištva ter podatke, ki so osnova za
spremljanje razvoja tega področja ter izhodišče za podrobnejše raziskovalno
delo. 
Poleg osnovnih proizvodnih značilnosti kmetijstva, gozdarstva
in ribištva postajajo v politiki ter pri raziskovalnem delu vse pomembnejše
vsebine, ki kažejo na povezanost ter učinke teh gospodarskih področij do
okolja. Tako se tudi statistika tega področja z zbiranjem podatkov prilagaja
potrebam uporabnikov in poleg zbiranja osnovnih proizvodnih podatkov ponuja
tudi izračune različnih kmetijsko- okoljskih kazalnikov ter kazalnikov
socioekonomskih značilnosti tako kmetijstva kot ribištva, ki kažejo na razvoj v
teh panogah ter na vplive na okolje. Tudi Statistični program Evropske
skupnosti za prihodnje obdobje ne izpostavlja več kmetijskih, gozdarskih in
ribiških statistik kot takih, temveč kot prednostni cilj poudarja trajnostni
razvoj. Prav tako Strategija razvoja Slovenije, ki jo je pripravila Vlada RS,
izpostavlja predvsem odnos kmetijstva do okolja (umiritev kmetijskega
obremenjevanja okolja). Pomen podatkov in kazalnikov, pripravljenih, zbranih po
mednarodno usklajenih metodah, ki jih bo prikazala državna statistika, pa je v
objektivnem prikazu stanja področja ter zagotovitvi mednarodne primerljivosti. 
V srednjeročnem obdobju
bodo poudarki zlasti na naslednjih aktivnostih: 

Poenostavitev statistične zakonodaje

Nadaljevala se bodo
  prizadevanja za poenostavitev statistične zakonodaje ter predvsem uskladitev
  statistične zakonodaje področja kmetijstva z ostalo kmetijsko zakonodajo. Le
  tako bo lahko SURS v okviru države skupaj z MKGP-jem nadaljeval prizadevanja
  za čim širšo uporabo administrativnih podatkov v statistični namen. 


Razbremenjevanje poročevalskih enot
 
 
 
 
 
 
uporaba administrativnih virov

Za doseganje omenjenega
  cilja bo SURS nadaljeval metodološko sodelovanje s skrbniki podatkovnih virov
  glede dopolnjevanja in vzpostavljanja novih administrativnih zbirk podatkov
  in sledil spremembam zakonodaje področja kmetijstva, gozdarstva in ribištva
  ter v okviru Eurostatovih delovnih skupin aktivno sodeloval v procesu
  poenostavljanja in sprememb statistične zakonodaje. SURS lahko pri
  vzpostavljanju novih podatkovnih zbirk v resorjih pomaga s svojimi tehničnimi
  izkušnjami glede vzpostavitve in vzdrževanja podatkovnih zbirk ter skrbi za
  vsebinsko usklajenost teh virov s statistično zakonodajo. V rednih
  raziskovanjih ter pri izvajanju razvojnih nalog bo tudi vnaprej uporabljal
  vse razpoložljive, kakovostne in metodološko ustrezne administrativne vire
  ter na ta način v največji meri razbremenil poročevalske enote ter zmanjšal
  stroške zbiranja podatkov. 


Popis kmetijskih gospodarstev v letu 2010

V
  letu 2010 bo SURS zagotovil kakovostno izvedbo popisa kmetijskih
  gospodarstev, s katerim bo drugič pridobil podrobne in mednarodno primerljive
  podatke o strukturi kmetijskih gospodarstev (prvi z EU-jem usklajen popis je
  bil izveden v letu 2000). Rezultati bodo zagotovili podrobno osvežitev
  celotnega Statističnega registra kmetijskih gospodarstev ter predstavljali
  izhodišče za kmetijske statistike v naslednjem srednjeročnem obdobju. 


statistični register kmetijskih gospodarstev

Pozornost
  bo usmerjena v sprotno osveževanje ter razvoj Statističnega registra
  kmetijskih gospodarstev, ki predstavlja osnovno bazo podatkov za pripravo
  vzorčnih okvirjev statističnih raziskovanj področja kmetijstva. Poleg tega bo
  poudarek tudi na zbiranju osnovnih podatkov, ki bodo temelji za izračune
  različnih kazalnikov trajnostnega razvoja (zbiranje podatkov predvsem v
  okviru področij 61, 64, podpodročje 64991 Statistika porabe reprodukcijskega
  materiala in mineralnih gnojil v kmetijstvu, ter 67) ter socioekonomskih
  značilnosti sektorja kmetijstva in ribištva. Z zbiranjem podatkov iz vseh
  razpoložljivih administrativnih virov bo SURS čim manj obremenjeval
  poročevalske enote, preprečeval večkratno zbiranje istovrstnih podatkov na
  ravni države, ohranjal in izboljševal kakovost podatkov obenem z
  zmanjševanjem stroškov zbiranja. Večji pomen bo dan analizi podatkov ter
  povezavi statističnih podatkov tega področja s sorodnimi ali povezanimi
  vsebinami. 


Agrookoljske statistike

Nadaljevalo
  se bo spremljanje priprave nabora agrookoljskih kazalnikov. Priprava
  kazalnikov temelji v glavnem na že razpoložljivih podatkih, vključena pa je v
  okvir priprave kazalnikov trajnostnega razvoja. 


Spremljanje porabe pesticidov

Nove zahteve po podatkih o
  prodaji in porabi fitofarmacevtskih sredstev, ki jih vsebujejo predlogi novih
  predpisov EU-ja na področju trajnostne uporabe teh sredstev, sodijo med
  strokovno in finančno najzahtevnejše nacionalne statistične naloge.
  Zagotoviti bo treba kakovostne podatke o prometu fitofarmacevtskih sredstev v
  količinah aktivnih snovi, ki jih vsebujejo fitofarmacevtska sredstva,
  izraženih v kilogramih, in zagotoviti kakovostne podatke o uporabi
  fitofarmacevtskih sredstev v kmetijstvu v količinah aktivnih snovi, ki jih
  vsebujejo ta sredstva, na hektar kmetijskih zemljišč v uporabi ter na hektar
  tretiranih kmetijskih zemljišč. Podatki se zberejo za fitofarmacevtska
  sredstva, uporabljena za pridelavo izbranih kmetijskih kultur, tako da
  količina aktivnih snovi doseže vsaj 75 % skupne količine aktivnih snovi, prodanih
  na domačem trgu. Uspešno izvajanje naloge lahko zagotovi le učinkovit
  medresorsko vzpostavljen sistem, zaradi česar je SURS že sprožil pobudo za
  sklenitev dogovora s Fitosanitarno upravo RS. 

5.5 MEDPODROČNE
STATISTIKE 
Pregled
prednostnih aktivnosti glede na posamezno področje: 

Statistike okolja in kazalniki

1. Krepitev odnosov z
  drugimi institucijami in iskanje možnosti za prevzemanje administrativnih
  virov


 

2. Razvoj metodologij


 

3.
  Prilagajanje spremembam zakonodaje


Regionalne
  statistike 

1. Razvoj statističnega registra teritorija 


 

2. Zagotavljanje podatkovne
  in kartografske podpore za načrtovanje regionalnih politik 


Znanost
  in tehnologija 

1. Nadaljnje metodološke dopolnitve 


 

2. Spremljanje kariere doktorjev znanosti 


Informacijska družba 

 


 

1.
  Nadaljnji razvoj statistike informacijske družbe 


 

2.
  Spremljanje razvoja sektorja IKT

 
5.5.1 Statistike okolja in
kazalniki 
Statistike okolja so pomemben vir podatkov za oceno politik
Nacionalnega programa varstva okolja, za poročanje EU po evropskih direktivah
ter za oblikovanje in uresničevanje politike šestega okoljskega programa30,
Strategije trajnostnega razvoja EU-ja (SDS) in Lizbonske strategije. Statistike
okolja na SURS-u zajemajo podatke s področij voda, odpadkov, izdatkov za
varstvo okolja, okoljskih računov in ocenjene škode zaradi elementarnih nesreč.
V smislu racionalizacije zbiranja podatkov na področju okolja je z Agencijo RS
za okolje (ARSO) podpisan dogovor o skupnem zbiranju podatkov na področju
statistik okolja. Na področju voda se pričakuje sprejem uredbe, ki bo širila
sodelovanje med institucijami za razbremenitev poročevalskih enot. 
Okoljski izdatki so kot odgovor na pritiske in stanje okolja
pokazatelji pripravljenosti ohranjevanja kakovosti okolja, kamor sodi
izogibanje, preprečevanje, odstranjevanje in zmanjševanje škodljivih vplivov na
okolje. Uporabnike statističnih podatkov o okoljskih izdatkih zanima predvsem
količina sredstev, porabljenih za zaščito okolja, kako so ta sredstva
razporejena po namenu in kdo jih dodeljuje. S statističnim raziskovanjem zbira
SURS podatke za vse panoge dejavnosti, pri tem pa za javni sektor uporablja
podatke državnega proračuna in administrativnih virov (ARSO, DURS, CURS).
Podatki o okoljskih izdatkih predstavljajo osnovo za izvedbo okoljskih računov,
ki so prikaz medsebojnega vpliva ekonomije in okolja in služijo kot statistično
orodje za analize trajnostnega razvoja. 
Kot prvi korak k zakonodajni osnovi za okoljske račune je
pomembna Okvirna direktiva za poročanje. Za redno in učinkovito delo je nujno
potreben razvoj zakonodajne osnove na tistih področjih, ki so najpomembnejša v
okviru okoljskih računov (Direktiva za NAMEA emisije v zrak, Direktiva za MFA –
račune snovnih tokov) in bodo sprejete na ravni EU-ja. SURS bo pri razvoju upošteval
tudi ESEA (European Strategy for Environmental Accounts). Za zbiranje podatkov
o ocenjeni škodi zaradi elementarnih nesreč se uporabljajo administrativni viri
Urada RS za zaščito in reševanje, Ministrstva za kmetijstvo, gozdarstvo in
prehrano ter od občin. 
V srednjeročnem obdobju
bodo poudarki zlasti na naslednjih aktivnostih: 

Prevzemanje administrativnih virov

Pomembna naloga bo
  krepitev odnosov z drugimi institucijami (tudi opredelitev odgovornosti za
  posamezna področja okoljskih statistik) in iskanje možnosti za prevzemanje
  administrativnih virov podatkov, s katerim bo SURS zmanjšal obremenjevanje
  poročevalskih enot, preprečil večkratno zbiranje istih podatkov na ravni
  države, ohranil in izboljšal kakovost podatkov ter zmanjšal stroške izvedbe
  raziskovanj. V raziskovanja o statistikah odpadkov bo implementirana nova
  klasifikacija dejavnosti (NACE Rev. 2), ki je temelj vseh raziskovanj s
  področij okolja. 


Razvoj metodologij
 
 
 
 
odpadki 

Na
  področju odpadkov bo SURS izpopolnil vrzeli in razvil oz. dopolnil
  metodologijo zbiranja podatkov o uvozu in izvozu odpadkov, predpripravljalnih
  aktivnostih, zmogljivosti odlagališč, predelovalnih in odstranjevalnih naprav
  ter pomanjkljivosti glede zbiranja oziroma pridobivanja podatkov od poslovnih
  subjektov, ki so v preteklosti pridobili koncesijo za zbiranje, predelavo ali
  odstranjevanje posameznih specifičnih vrst odpadkov. 


okoljski računi

Za boljšo harmonizacijo
  poročanja in izpolnjevanje zahtev računov okolja bo SURS izpopolnil
  pridobivanje podatkov iz administrativnih virov, zlasti glede taksacij v
  zvezi z okoljem, ter razvijal metode pridobivanja podatkov o izdatkih za
  varstvo okolja iz gospodinjstev. Na področju okoljskih računov bo nadaljeval
  metodološki razvoj in izvajanje del na razvoju modulov pomembnejših okoljskih
  računov. Izboljševal bo metode ovrednotenja in sedanje oblike računov,
  izpolnitev praznih mest v zbirkah podatkov ter povečal časovne vrste. Tako je
  za prihodnje obdobje predvidenih več kratkoročnih ciljev – od računov snovnih
  tokov, računov emisij v zrak in energetskih računov, vodnih računov (oskrba
  in raba vodnih tokov in odplak znotraj gospodarstva ter med gospodarstvom in
  okoljem) ter računov naravnih virov oz. gozdnih računov. Med srednjeročne
  cilje pa sodijo računi odpadkov in vodni računi oz. emisije v formatu NAMEA. 
Poleg vsega navedenega bo
  poudarek tudi na zbiranju osnovnih podatkov, ki bodo temelji za izračune
  različnih kazalnikov trajnostnega razvoja. 

5.5.2 Regionalne
statistike 
Pomemben segment dela na področju regionalnih statistik je
spremljanje teritorialnih enot in njihovih sprememb na vseh osmih ravneh, ki
jih ureja Uredba o standardni klasifikaciji teritorialnih enot, saj je za
načrtovanje statističnega dela regionalna členitev Slovenije velikega pomena. V
povezavi z zbiranjem in izkazovanjem statističnih podatkov so najpomembnejše
spremembe hišnih številk, popisnih okolišev, ulic, naselij in občin. Omenjene
teritorialne enote in hišne številke tako v atributni kot v grafični obliki v
Registru prostorskih enot vzdržuje Geodetska uprava Republike Slovenije,
Statistični urad pa register uporablja predvsem za pripravo šifrantov in
kartografskih prikazov. Opisne informacije o teritorialnih spremembah ter druge
informacije v zvezi s spremembami Standardne klasifikacije teritorialnih enot
in Skupne klasifikacije teritorialnih enot za statistiko (NUTS), prav tako pa
tudi druge zanimive teritorialne informacije, karte in šifranti, Katalog
regionalnih delitev ter povezava na strežnik klasifikacij Klasje so uporabnikom
dostopni na spletni strani SURS-a. 
V bližnji preteklosti so se na ozemlju Republike Slovenije
zgodile pomembne teritorialne spremembe. Prva pomembna novost je sprememba v
občinski mreži, saj se je število občin povečalo z nekdanjih 193 na 210. Druga
pomembna novost pa so sprejete spremembe Uredbe (ES) št. 1059/2003 Evropskega
parlamenta in Sveta z dne 26. maja 2003 o oblikovanju skupne klasifikacije
statističnih teritorialnih enot, kar konkretno za Slovenijo pomeni, da na ravni
NUTS 2 ne nastopa več kot celota, temveč se deli na dve enoti. To sta
kohezijski regiji Vzhodna Slovenija in Zahodna Slovenija. S tema dvema
kohezijskima regijama naj bi v Sloveniji spodbujali skladnejši regionalni
razvoj in zmanjševali razlike med regijami. Spremembe Uredbe NUTS veljajo od 1.
1. 2008. 
Novembra 2006 se je zaključil tudi spravni postopek v okviru
tristranskih pogajanj med Evropsko komisijo, Svetom EU in Evropskim parlamentom
v zvezi s predlogom besedila direktive INSPIRE. Le-ta ureja izhodišča za
vzpostavitev evropske podatkovne infrastrukture za podatke o prostoru in okolju
v državah članicah EU-ja. Direktivo bo treba uporabljati od leta 2009. 
V srednjeročnem obdobju
bodo poudarki zlasti na naslednjih aktivnostih: 

Razvoj statističnega
  registra teritorija 

Za potrebe razvoja integriranega
  procesa prevzema administrativnih in drugih virov obdelave in izkazovanja
  statističnih podatkov, vključno z zagotavljanjem novih teritorialnih
  izkazovanj, bo SURS razvil statistični register teritorija. 


Podatkovna in kartografska podpora za načrtovanje regionalnih politik 

SURS bo tudi v prihodnje
  zagotavljal podatkovno in kartografsko podporo različnim regionalizacijam
  Slovenije na različnih teritorialnih ravneh. Podpora se predvsem nanaša na
  notranje organizacijske enote SURS-a, saj bo zaradi spremembe na ravni NUTS 2
  treba zagotoviti tudi zgodovinske podatke. 1. 1. 2008 bodo začele veljati
  spremembe Uredbe NUTS. Za Slovenijo to pomeni, da začneta veljati dve
  kohezijski regiji: Vzhodna Slovenija in Zahodna Slovenija. Zaradi te
  teritorialne spremembe bo treba pripraviti nove klasifikacije ter zagotoviti
  preračunavanje podatkov. Preračunavanje se predvideva na več področjih:
  prebivalstvo, zdravje, trg dela, turizem, transport, okolje … SURS bo nudil
  vso potrebno statistično podporo Vladi RS pri ustanavljanju pokrajin. 
Nadaljevalo
  se bo aktivno spremljanje direktive INSPIRE, katere namen je vzpostavitev
  evropske infrastrukture prostorskih podatkov, ki bo uporabnikom zagotavljala
  celovite informacijske storitve o urejanju prostora. Te storitve morajo uporabnikom
  omogočiti, da bodo prepoznali in imeli dostop do prostorskih ali geografskih
  informacij iz različnih virov, od lokalne do globalne ravni, in to na način,
  da bo omogočena njihova večnamenska uporaba. Med ciljnimi uporabniki
  direktive INSPIRE so oblikovalci politike, načrtovalci in poslovodni delavci
  na evropski, državni in lokalni ravni ter državljani in njihove organizacije.
  Med možnimi storitvami so vizualna predstavitev informacijskih ravni, nanos
  informacij iz različnih virov, prostorska in časovna analiza itd. 

5.5.3 Znanost in
tehnologija 
S statističnimi podatki s področja raziskovalno-razvojne
dejavnosti in inovacij merimo izdatke za raziskovalno-razvojno dejavnost in
zaposlene na tem področju glede na sektor in dejavnost izvajalcev, razdeljene
po različnih razsežnostih, ter inovacijsko aktivnost podjetij glede na vrsto
inovacij, inovacijske stroške in učinke inovacijske aktivnosti in sodelovanja. 
Ti podatki skupaj z drugimi relevantnimi podatki, temelječimi
na že obstoječih virih/raziskavah (statistika patentov, človeških virov v
znanosti in tehnologiji, predelovalnih dejavnostih s področja visoke
tehnologije in na znanju temelječih storitev), omogočajo podporo za izvajanje
in spremljanje politike (strateških razvojnih ciljev) na področju znanosti in
tehnologije na ravni EU-ja in nacionalni ravni v povezavi z zastavljenimi cilji
v okviru prenovljene Lizbonske strategije. 
V srednjeročnem obdobju
bodo poudarki zlasti na naslednjih aktivnostih:

Nadaljnje metodološke dopolnitve 

Glede na razvoj
  in potrebe politike ter s tem povezane usmeritve na ravni EU-ja so v
  naslednjem srednjeročnem obdobju predvidene nadaljnje metodološke dopolnitve
  obstoječih raziskovanj. Le-te bodo na področju statistike
  raziskovalnorazvojne dejavnosti povezane predvsem z dopolnitvijo nekaterih
  klasifikacij (družbenoekonomskih ciljev, področij znanosti) v povezavi z
  ustreznejšim spremljanjem novih vej znanosti (nanotehnologija,
  biotehnologija); z izboljšanjem spremljanja internacionalizacije
  raziskovalno- razvojne dejavnosti in z zagotavljanjem ustreznejšega inputa za
  nacionalne račune. Prizadevanja bodo usmerjena tudi v nadaljnje izboljšanje
  kakovosti, ažurnosti in popolnosti zajema teh podatkov, prek dopolnjevanja
  metodoloških navodil in organiziranja predstavitev glede reševanja
  zahtevnejših problemov pri poročanju podatkov za poročevalske enote
  posameznih sektorjev. Na področju inovacijske dejavnosti je predvidena
  vključitev novih oblik inovacijske dejavnosti (organizacijske, marketinške
  inovacije). Načrtovane metodološke dopolnitve bodo povzročile spremembo
  obstoječih uUredb o statistiki raziskovalno-razvojne dejavnosti in o
  statistiki inovacij EU-ja in dopolnitev vsebine vprašalnikov. 


Spremljanje kariere doktorjev znanosti

SURS bo uvedel
  statistično raziskovanje o karieri doktorjev znanosti v skladu z mednarodno
  metodologijo, ki so jo razvili Eurostat, OECD in Unesco. 
Namen raziskovanja bo
  pridobiti mednarodno primerljive podatke o doktorjih znanosti (osebni
  podatki, izobrazba, zaposlitev), o njihovih načrtih glede bodoče zaposlitve,
  o mobilnosti in znanstvenih outputih (objavljeni članki, patenti). Raziskava
  bo temeljila na kombinaciji obstoječih administrativnih evidenc in posebne
  ankete o doktorjih znanosti. 
Za
  kakovostno izvedbo bo SURS v letu 2007 proučil metodologijo in zahteve po
  podatkih ter evidentiral že obstoječe evidence in vire podatkov. Na tej
  osnovi bo pripravljena nacionalna metodologija za izvedbo raziskovanja v letu
  2008. V povezavi s statistiko kariere doktorjev znanosti je v načrtu tudi
  sprejem nove uredbe EU-ja. 

5.5.4 Informacijska družba
Lizbonska strategija31, ki jo je Evropski svet
sprejel marca 2000, predstavlja dolgoročno strategijo, katere glavni cilj je,
da postane Evropa do leta 2010 najbolj konkurenčno, dinamično ter na znanju
temelječe gospodarstvo na svetu, ki naj bi doseglo trajno gospodarsko rast z
več ter boljšimi delovnimi mesti. Eden izmed akcijskih načrtov za doseganje
ciljev Lizbonske strategije je strategija i2010 – Evropska informacijska družba
za rast in zaposlovanje32, ki jo je Evropska komisija sprejela leta
2005. V sklopu te so za spremljanje obsega in razvoja uporabe
informacijsko-komunikacijske tehnologije (v nadaljevanju IKT) in učinkov njene
uporabe na razvoj družbe opredelili nabor več desetih kazalnikov. Le-ti v času
kažejo razvoj posamezne družbe, segmentov družbe ali pa so uporabljeni za
primerjavo med posameznimi družbami. Viri za kazalnike so raziskovanja, ki jih
glede na Uredbo 808/200433, ki ureja zbiranje statističnih podatkov
Skupnosti v zvezi z informacijsko družbo, izvajajo statistični uradi v vseh
državah Skupnosti. Drugi vir za kazalnike so raziskovanja ali administrativni
viri, ki jih vodi nacionalni regulator (v Sloveniji Agencija za pošto in
elektronske komunikacije – APEK). Dodatni vir pa so še različna raziskovanja,
ki se občasno izvajajo pod vodstvom Evropske komisije. 
V srednjeročnem obdobju
bodo poudarki zlasti na naslednjih aktivnostih: 

Nadaljnji razvoj statistike informacijske družbe 

Zaradi hitro
  spreminjajoče se narave celotne informacijske družbe je treba zbrane podatke
  prilagoditi novim razvojnim dosežkom. To omenjena uredba upošteva, zato so
  jedrnim modulom o uporabi računalnikov in interneta tako v gospodinjstvih kot
  podjetjih letno dodani posebni moduli. Pri proučevanju uporabe IKT-ja v gospodinjstvih
  bo leta 2008 dan poudarek uporabi naprednih storitev, npr. VoIP, P2P
  (peer-to-peer/drug-z-drugim), v letu 2009 e-poslovanju in zaupanju ter v letu
  2010 varnosti. Pri podjetjih pa bo v letu 2008 dan poudarek e-poslovanju, v
  letu 2009 e-trgovanju ter v letu 2010 varnosti. SURS bo temu razvoju aktivno
  sledil. 


Spremljanje razvoja sektorja za IKT

V
  sklopu strategije i2010 je tudi spremljanje razvoja t. i. sektorja za IKT, ki
  zajema v okviru Standardne klasifikacije dejavnosti (SKD) tako proizvodnjo
  IKT- naprav kot tudi storitev, povezanih z IKT-jem. Na področju spremljanja
  IKT- sektorja bo predvsem zanimivo spremljanje investicij v IKT-ju ter razvoj
  e-storitev. 

 
SEZNAM
KRATIC 


ADS 

Anketa o delovni sili 


AJPES 

Agencija Republike Slovenije
  za javnopravne evidence in storitve 


APEK 

Agencija za pošto in
  elektronske komunikacije 


APG 

Anketa o porabi v
  gospodinjstvih 


ARSO 

Agencija Republike Slovenije
  za okolje 


CHP 

Combined Heat and Power
  (Soproizvodnja električne energije in toplote) 


CIRCA 

Communication &
  Information Resource Centre Administrator (orodje za komuniciranje) 


CMM 

Aplikativna programska oprema 


CPA 

Statistical Classification of
  Products by Activity in the European Economic Community (Klasifikacija
  proizvodov po dejavnosti) 


CPC 

Central Product Classification
  (Osrednja klasifikacija proizvodov) 


CURS 

Carinska uprava Republike
  Slovenije 


DURS 

Davčna uprava Republike
  Slovenije 


E4SM 

Evropski sistem socialnih
  statističnih anketnih modulov 


EAN 

Kodirna klasifikacija 


ECB 

European Central Bank
  (Evropska centralna banka) 


EGS 

Evropska gospodarska skupnost 


EHIS 

European Health Interview
  Survey (Evropska raziskava o zdravju) 


EODS 

European Occupational Diseases
  Statistics (Statistika poklicnih bolezni) 


ES 

Evropska Skupnost 


ESAW 

European Statistics on
  Accidents at Work (Statistika poškodb pri delu) 


ESCB 

European System of Central
  Banks (Evropski sistem centralnih bank) 


ESEA 

European Strategy for
  Environmental Accounts (Evropska strategija za okoljske račune) 


ESeC 

Evropska socialno-ekonomska
  klasifikacija 


ESR 

Evropski sistem računov 


ESS 

Evropski statistični sistem 


ESSPROS 

European System of Social
  Protection Statistics (Evropski sistem integrirane statistike socialne
  zaščite) 


EU 

European Union (Evropska
  unija) 


EURATOM 

European Atomic Energy
  Community (Evropska skupnost za jedrsko energijo) 


EU-SILC 

The European Union Statistics
  on Income and Living Conditions (Statistika dohodkov in življenjske ravni) 


e-VEM 

Elektronska podpora Vem (vse
  na enem mestu) 


FATS 

Statistics on Foreign
  Affiliates (Statistika tujih povezanih podjetij) 


HICŽP 

Harmoniziran indeks cen
  življenjskih potrebščin 


IBM 

International Business
  Machines Corporation 


ICIPP 

Indeks cen industrijskih
  proizvodov pri proizvajalcih 


ICVS 

International Crime Victim
  Surveys (Mendarodna raziskava o žrtvah kriminalitete) 


ICŽP 

Indeks cen življenjskih
  potrebščin 


IEA 

International Energy Agency
  (Mednarodna agencija za energijo) 


IKT 

Informacijsko-komunikacijska
  tehnologija 


ILO 

International Labour
  Organization (Mednarodna organizacija za delo) 


INES 

Indicators of Education
  Systems (Kazalniki izobraževalnega sistema) 


INSPIRE 

Infrastructure for Spatial
  Information in the European Community (Infrastruktura za prostorske
  informacije v Evropski uniji) 


IS 

Informacijske storitve 


ISCO 

International Standrad
  Classification of Occupations (Mednarodna klasifikacija poklicev) 


ISIS 

Integriran informacijski
  sistem 


IT 

Informacijska tehnologija 


ITIL 

Information Technology
  Infrastructure Library (Upravljanje storitev informacijske tehnologije) 


IVZ 

Inštitut RS za varovanje
  zdravja 


KLASIUS 

Klasifikacijski sistem
  izobraževanja in usposabljanja 


LAN 

Strežniško okolje 


MDDSZ 

Ministrstvo za delo, družino
  in socialne zadeve 


MEETS 

Modernisation of European
  Enterprise and Trade Statistics (Modernizacija evropskih podjetij in
  trgovinskih statistik) 


MFA 

Računi snovnih tokov 


MG 

Ministrstvo za gospodarstvo 


MNZ 

Ministrstvo za notranje zadeve
  


MOP 

Ministrstvo za okolje in
  prostor 


MZ 

Ministrstvo za zdravje 


 

General Industrial
  Classification of Economic Activities in the European Community 


NACE 

(Splošna klasifikacija
  gospodarskih dejavnosti) 


NAMEA 

National Accounts Matrix
  including Environmental Accounts (Model matrike nacionalnih računov z
  vključitvijo okoljskih računov) 


NUTS 

Nomenclature of Territorial
  Units for Statistics (Skupne klasifikacije teritorialnih enot za statistiko) 


OECD 

Organisation for Economic
  Cooperation and Development (Organizacija za gospodarsko sodelovanje in
  razvoj) 


OMC 

Open Method of Co-ordination
  (Metoda odprte koordinacije) 


P2P 

peer-to-peer (drug-z-drugim) 


PBSS 

Podatkovna baza socialnih
  statistik 


PKM 

Paritete kupne moči 


PRS 

Poslovni register Slovenije 


RS 

Republika Slovenija 


SCM 

Standard Cost Model
  (Standardni stroškovni model) 


SDMX 

Statistical Data and Metadata
  Exchange (Izmenjava statističnih podatkov in metapodatkov 


SDS 

Sustainable development
  Strategy (Strategije trajnostnega razvoja) 


SHA 

System of Health Accounts
  (Sistem zdravstvenih računov) 


SKD 

Standardna klasifikacija
  dejavnosti 


SKP 

Standardna klasifikacija
  poklicev 


SLIM 

Projekt 


SOA 

Service Oriented Architecture
  (Storitveno usmerjena arhitektura) 


SPR 

Statistični poslovni register 


SRDAP 

Statistični register delovno
  aktivnega prebivalstva 


SURS 

Statistični urad Republike
  Slovenije 


UMAR 

Urad za makroekonomske analize
  in razvoj 


UN 

United Nations (Združeni
  narodi) 


UNECE 

United Nations Economic
  Commission for Europe (Ekonomska komisija za Evropo pri Združenih narodih) 


UOE 

Vprašalnik Unesco, OECD,
  Eurostat 


VoIP 

Voice Over Internet Protocol
  (Pretvorba glasu v digitalni zapis prek interneta) 


XML 

Internetna tehnologija
  (Standardiziran jezik za opisovanje, organiziranje in izmenjavanje podatkov) 


Ta program se objavi v Uradnem
listu Republike Slovenije.
Št. 96000-2/2007/7
Ljubljana, dne 12. decembra 2007
EVA 2007-1522-0001
Vlada Republike Slovenije
Janez Janša l.r.
Predsednik
_______________________
1 Zakon o državni statistiki,
Uradni list RS, št. 45/95 in 9/01 – 28. člen: »Upravni in drugi državni organi,
izvajalci javnih služb in nosilci javnih pooblastil ter pooblaščeni izvajalci,
ki na svojem delovnem področju zbirajo statistične podatke, in ki niso zajeti v
programu statističnih raziskovanj, določajo metodološke osnove za svoja
statistična raziskovanja po predhodnem mnenju Urada.« Subjekti iz prejšnjega
odstavka morajo pred določitvijo novih ali ob dopolnjevanju obstoječih uradnih
oziroma administrativnih zbirk podatkov (evidence, registri, baze podatkov,
itd.), ki jih vodijo na svojih delovnih področjih, o tem obvestiti Urad in
zahtevati, da poda svoje mnenje, če zakon ne določa drugače.« 
2 Ministrstvo za javno upravo
je julija 2007 izdalo Navodila za merjenje administrativnih stroškov 
3 Zakon o državni statistiki,
Uradni list RS, št. 45/95 in 9/01.
4 Primer: opustitev zbiranja
urnikov obratovalnega časa prodajaln, ki je vključeval tudi velikost in tip
prodajalne. Ker tega vira ni več, popisa prodajaln v RS ni mogoče izvesti brez
dodatnih vprašalnikov. 
5 Zakon o državni statistiki,
Uradni list RS, št. 45/95 in 9/01 – 28. člen: »Upravni in drugi državni organi,
izvajalci javnih služb in nosilci javnih pooblastil ter pooblaščeni izvajalci,
ki na svojem delovnem področju zbirajo statistične podatke, in ki niso zajeti v
programu statističnih raziskovanj, določajo metodološke osnove za svoja
statistična raziskovanja po predhodnem mnenju Urada. Subjekti iz prejšnjega
odstavka morajo pred določitvijo novih ali ob dopolnjevanju obstoječih uradnih
oziroma administrativnih zbirk podatkov (evidence, registri, baze podatkov,
itd.), ki jih vodijo na svojih delovnih področjih, o tem obvestiti Urad in
zahtevati, da poda svoje mnenje, če zakon ne določa drugače.« 
6 Navodilo o postopku
preverjanja in odobritve metodologij statističnih raziskovanj, ter o postopku
ukinitve statističnih raziskovanj, http://www.stat.si/stat_notranji.asp. 
7 Program ukrepov za odpravo
administrativnih ovir, Sklep 98. redne seje Vlade RS dne 23.11.2006, točka 1.7 
8 OAO – odprava
administrativnih ovir 
9 Predsedovanje Delovni skupini
Sveta EU za statistiko bo potekalo v okviru predsedovanja Republike Slovenije
EU-ju od 1. 1. 2008 do 
30. 6. 2008. 
10 Reference: (i) Kodeks
ravnanja evropske statistike: www.stat.si/kodeks, (ii) Eurostatova spletna
stran za kakovost: http://europa.eu.int/comm/eurostat/quality, (iii) ESS
Quality Declaration http://epp.eurostat.cec.eu.int/pls/portal/docs/PAGE/PGP_DS_QUALITY/TAB47141301/DECLARATIONS.PDF
(iv) ESS Quality Definition http://epp.eurostat.cec.eu.int/pls/portal/docs/PAGE/PGP_DS_QUALITY/TAB47141301/DEFINITION_2.PDF
(v) ESS Quality Glossary http://epp.eurostat.cec.eu.int/pls/portal/docs/PAGE/PGP_DS_QUALITY/TAB47141301/GLOSSARY_1.PDF.
11 Inšpektorat Republike
Slovenije za delo, Enota Mesto Ljubljana, je že 18. 3. 1998 izdal odločbo
0402-3/98, odredil sanacijo stavbe, ki pa ni bila nikoli izvedena. 
12 V poročilu strokovnih
preglednikov evropskega statističnega sistema maja 2007 so opozorili na
neustrezne poslovne prostore: Assessment: Largely metComments: Currently SORS
is spread over two locations. We understand that in one of these it is
difficult to ensure the physical protection of SORS’ data, because of the
nature of the premises. A new building is under development and it is important
to stick to the established timetable (beginning of 2008) for its completion
and move to one location. 
13 Primarni podatki so podatki,
ki jih SURS pridobi neposredno od poročevalskih enot. Sekundarni podatki so
podatki, ki jih SURS pridobi od nosilcev uradnih in drugih administrtivnih baz
podatkov. 
14 CMM – aplikativna programska
oprema 
15 core business – pretežna
dejavnost ali osnovna dejavnost 
16 outsourcing – zunanje
izvajanje 
17 18. člen Zakona o državni
statistiki, Uradni list RS, št. 45/95 in 9/01. 
18 Svet Evropske unije, Predlog
odločbe Evropskega parlamenta in Sveta o statističnem programu Skupnosti
2008–2012, COM(2006) 687 konč., Bruselj, 20. novembra 2006. 
19 Za pripravo usklajenih
stališč na področju revizije ISCO-88 se je leta 2005 prvič sestala projektna
skupina, ki se uradno imenuje Koordinacijska skupina za aktivnosti posodobitve
ISCO-88 in SKP (v nadaljevanju skupina). Skupina je medresorska, sestoji se iz
predstavnic SURS-a, predstavnic Zavoda RS za zaposlovanje, predstavnice Centra
za poklicno izobraževanje, predstavnice Združenja delodajalcev Slovenije,
predstavnika Konfederacije novih sindikatov Slovenije in predstavnice Zavoda za
pokojninsko in invalidsko zavarovanje Slovenije. Aktivnosti skupine se
usklajujejo na SURS-u. 
20 Razvita v okviru programa
‘EU 6th Framework Research Programme’. 
21 INES: Indicators of
Education Systems. 
22 EHIS – European Health
Interview Survey. 
23 ESAW – European Statistics
Accidents at Work (statistika poškodb pri delu). 11 EODS – European
Occupational Diseases Statistics (statistika poklicnih bolezni). 
24 ''EU Action Plan 2006–2010''
je usklajen v Evropski komisiji, ni pa ga še sprejel Svet EU in parlamenta. 
25 http://eur-lex.europa.eu/LexUriServ/LexUriServ.do?uri=CELEX:31998R1165:EN:HTML.
26 http://eur-lex.europa.eu/LexUriServ/LexUriServ.do?uri=OJ:L:2005:191:0001:01:EN:HTML.
27 http://ec.europa.eu/transport/transport_policy_review/index_en.htm.
28 http://eur-lex.europa.eu/LexUriServ/site/en/com/2006/com2006_0687en01.pdf.
29 http://www.mg.gov.si/fileadmin/mg.gov.si/pageuploads/turizem/Microsoft_Word_-_RNUST_2007-2011-popravki_10.7.2006za_na_splet-1.pdf.
30 Sklep št. 1600/2002/ES (UL L
242/1, 19. 9. 2002). 
31 Growth and jobs - working
together for Europe's future. 
32 http://europa.eu.int/information_society/eeurope/i2010/i2010/index_en.htm.
33 http://eur-lex.europa.eu/LexUriServ/LexUriServ.do?uri=CELEX:32004R0808:SL:NOT.
