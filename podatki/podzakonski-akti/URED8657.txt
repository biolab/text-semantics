l. SPLOŠNE DOLOČBE
1. člen
(vsebina uredbe)
Ta uredba določa neposredna plačila, in sicer osnovno
dohodkovno podporo za trajnostnost, dopolnilno prerazporeditveno dohodkovno
podporo za trajnostnost, dopolnilno dohodkovno podporo za mlade kmete, shemo za
podnebje in okolje in dobrobit živali ter vezano dohodkovno podporo iz
strateškega načrta skupne kmetijske politike 2023–2027 odobrenega z Izvedbenim
sklepom Komisije št. C(2022) 7574 z dne 28. 10. 2022 o odobritvi strateškega
načrta SKP za obdobje 2023−2027 za Slovenijo za podporo Unije, ki se financira
iz Evropskega kmetijskega jamstvenega sklada in Evropskega kmetijskega sklada
za razvoj podeželja (v nadaljnjem besedilu: strateški načrt SKP 2023−2027) za
izvajanje:
1.     
Uredbe (EU, Euratom) 2018/1046 Evropskega parlamenta in Sveta z dne 18.
julija 2018 o finančnih pravilih, ki se uporabljajo za splošni proračun Unije,
spremembi uredb (EU) št. 1296/2013, (EU) št. 1301/2013, (EU) št. 1303/2013,
(EU) št. 1304/2013, (EU) št. 1309/2013, (EU) št. 1316/2013, (EU) št. 223/2014,
(EU) št. 283/2014 in Sklepa št. 541/2014/EU ter razveljavitvi Uredbe (EU,
Euratom) št. 966/2012 (UL L št. 193 z dne 30. 7. 2018, str. 1), zadnjič
spremenjene z Uredbo (EU, Euratom) 2022/2434 Evropskega parlamenta in Sveta z
dne 6. decembra 2022 o spremembi Uredbe (EU, Euratom) 2018/1046, kar zadeva
določitev diverzificirane strategije financiranja za splošno metodo najemanja
posojil (UL L št. 319 z dne 13. 12. 2022, str. 1), (v nadaljnjem besedilu:
Uredba 2018/1046/EU);
2.     
Uredbe (EU) 2021/2115 Evropskega parlamenta in Sveta z dne 2. decembra
2021 o določitvi pravil o podpori za strateške načrte, ki jih pripravijo države
članice v okviru skupne kmetijske politike (strateški načrti SKP) in se
financirajo iz Evropskega kmetijskega jamstvenega sklada (EKJS) in Evropskega
kmetijskega sklada za razvoj podeželja (EKSRP), ter o razveljavitvi uredb (EU)
št. 1305/2013 in (EU) št. 1307/2013 (UL L št. 435 z dne 6. 12. 2021, str. 1),
zadnjič spremenjene z Delegirano uredbo Komisije (EU) 2023/813 z dne 8.
februarja 2023 o spremembi Uredbe (EU) 2021/2115 Evropskega parlamenta in Sveta
glede dodeljenih sredstev držav članic za neposredna plačila in letne
razdelitve podpore Unije za razvoj podeželja po državah članicah (UL L št. 102
z dne 17. 4. 2023, str. 1), (v nadaljnjem besedilu: Uredba 2021/2115/EU);
3.     
Uredbe (EU) 2021/2116 Evropskega parlamenta in Sveta z dne 2. decembra
2021 o financiranju, upravljanju in spremljanju skupne kmetijske politike ter
razveljavitvi Uredbe (EU) št. 1306/2013 (UL L št. 435 z dne 6. 12. 2021, str.
1), zadnjič spremenjene z Delegirano uredbo Komisije (EU) 2022/1408 z dne 16.
junija 2022 o spremembi Uredbe (EU) 2021/2116 Evropskega parlamenta in Sveta
glede izplačevanja predplačil za nekatere ukrepe in podporne ukrepe iz uredb
(EU) 2021/2115 in (EU) št. 1308/2013 Evropskega parlamenta in Sveta (UL L št.
216 z dne 19. 8. 2022, str. 1), (v nadaljnjem besedilu: Uredba 2021/2116/EU);
4.     
Izvedbene uredbe Komisije (EU) 2021/2289 z dne 21. decembra 2021 o
določitvi pravil za uporabo Uredbe (EU) 2021/2115 Evropskega parlamenta in
Sveta o predstavitvi vsebine strateških načrtov SKP in elektronskem sistemu za
varno izmenjavo informacij (UL L št. 458 z dne 22. 12. 2021, str. 463), zadnjič
popravljene s popravkom (UL L št. 156 z dne 9. 6. 2022, str. 163);
5.     
Izvedbene uredbe Komisije (EU) 2021/2290 z dne 21. decembra 2021 o
določitvi pravil o metodah za izračun skupnih kazalnikov učinka in rezultatov
iz Priloge I k Uredbi (EU) 2021/2115 Evropskega parlamenta in Sveta o določitvi
pravil o podpori za strateške načrte, ki jih pripravijo države članice v okviru
skupne kmetijske politike (strateški načrti SKP) in se financirajo iz
Evropskega kmetijskega jamstvenega sklada (EKJS) in Evropskega kmetijskega
sklada za razvoj podeželja (EKSRP), ter o razveljavitvi uredb (EU) št.
1305/2013 in (EU) št. 1307/2013 (UL L št. 458 z dne 22. 12. 2021, str. 486; v
nadaljnjem besedilu: Izvedbena uredba 2021/2290/EU);
6.     
Delegirane uredbe Komisije (EU) 2022/126 z dne 7. decembra 2021 o
dopolnitvi Uredbe (EU) 2021/2115 Evropskega parlamenta in Sveta z dodatnimi
zahtevami za nekatere vrste intervencij, ki jih države članice določijo v
svojih strateških načrtih SKP za obdobje 2023–2027 na podlagi navedene uredbe,
ter pravili o deležu za standard dobrih kmetijskih in okoljskih pogojev (DKOP)
1 (UL L št. 20 z dne 31. 1. 2022, str. 52), zadnjič spremenjene z Delegirano
uredbo Komisije (EU) 2023/330 z dne 22. novembra 2022 o spremembi in popravku
Delegirane uredbe (EU) 2022/126 o dopolnitvi Uredbe (EU) 2021/2115 Evropskega
parlamenta in Sveta z dodatnimi zahtevami za nekatere vrste intervencij, ki jih
države članice določijo v svojih strateških načrtih SKP za obdobje 2023–2027 na
podlagi navedene uredbe, ter pravili o deležu za standard dobrih kmetijskih in
okoljskih pogojev (DKOP) 1 (UL L št. 44 z dne 14. 2. 2023, str. 1), (v
nadaljnjem besedilu: Delegirana uredba 2022/126/EU);
7.     
Delegirane uredbe Komisije (EU) 2022/1172 z dne 4. maja 2022 o
dopolnitvi Uredbe (EU) 2021/2116 Evropskega parlamenta in Sveta glede
integriranega administrativnega in kontrolnega sistema skupne kmetijske
politike ter uporabe in izračuna upravnih sankcij v zvezi s pogojenostjo (UL L
št. 183 z dne 8. 7. 2022, str. 12), zadnjič spremenjene z Delegirano uredbo
Komisije (EU) 2023/744 z dne 2. februarja 2023 o popravku Delegirane uredbe
(EU) 2022/1172 glede prehodnih določb za olajšanje pregledov pogojenosti in
navzkrižne skladnosti za nekatera plačila na površino v okviru skupne kmetijske
politike (UL L št. 99 z dne 12. 4. 2023, str. 1), (v nadaljnjem besedilu:
Delegirana uredba 2022/1172/EU);
8.     
Izvedbene uredbe Komisije (EU) 2022/1173 z dne 31. maja 2022 o pravilih
za uporabo Uredbe (EU) 2021/2116 Evropskega parlamenta in Sveta v zvezi z
integriranim administrativnim in kontrolnim sistemom v okviru skupne kmetijske
politike (UL L št. 183 z dne 8. 7. 2022, str. 23; v nadaljnjem besedilu:
Izvedbena uredba 2022/1173/EU).
2. člen
(pomen izrazov)
Izrazi, uporabljeni v tej uredbi, pomenijo:
1.     
za območja:
a)   
gorsko območje je gorsko območje, kakor je opredeljeno s pravilnikom, ki
ureja razvrstitev kmetijskih gospodarstev v območja z omejenimi možnostmi za
kmetijsko dejavnost,
b)   
območje z omejenimi dejavniki je območje z omejenimi dejavniki, kakor je
opredeljeno s pravilnikom, ki ureja razvrstitev kmetijskih gospodarstev v
območja z omejenimi možnostmi za kmetijsko dejavnost;
2.     
kmetijska dejavnost je v skladu z drugim odstavkom 4. člena Uredbe
2021/2115/EU:
a)   
proizvodnja, reja ali gojenje kmetijskih proizvodov, vključno z žetvijo,
molžo, pašo, vzrejo živali in kmetijsko rejo živali, ali
b)   
vzdrževanje kmetijske površine v stanju, primernem za pašo ali
pridelavo, brez pripravljalnih ukrepov, ki presegajo uporabo običajnih
kmetijskih metod in strojev, in sicer:
-   
katerikoli agrotehnični ukrep, ki preprečuje semenitev plevelov;
agrotehnični ukrepi vključujejo najmanj plitko obdelavo tal ali košnjo ornih
površin preden rastline semenijo, kadar gre za orno zemljišče,
-   
košnja vsaj enkrat letno do 15. oktobra tekočega leta in obrezovanje
trajnih rastlin na način, da ohranijo proizvodni potencial, kadar gre za trajne
nasade,
-   
košnja vsaj enkrat letno do 15. oktobra tekočega leta, kadar gre za
trajno travinje, ali vsaj enkrat do 15. oktobra naslednjega leta, kadar gre za
trajno travinje, pomembno za ohranjanje kvalifikacijskih travniških habitatnih
tipov in kvalifikacijskih vrst območij Natura 2000 in ohranjanje travnikov, ki
so vrstno raznoliki in pestri, za kar se šteje trajno travinje, za katero se v
skladu z uredbo, ki ureja plačila za okoljske in podnebne obveznosti, naravne
ali druge omejitve in območja Natura 2000 iz strateškega načrta skupne
kmetijske politike 2023–2027, v tekočem letu uveljavlja intervencijo
»Kmetijsko-okoljsko-podnebna plačila Biotska raznovrstnost in krajina« v okviru
operacij »Posebni traviščni habitati«, »Traviščni habitati metuljev«,
»Steljniki«, »Mokrotni traviščni habitati«, »Ohranjanje mokrišč in barij«,
»Suhi kraški travniki in pašniki«, »Habitati ptic vlažnih ekstenzivnih
travnikov« in »Ohranjanje suhih travišč« ter intervencijo »Plačila Natura 2000«
ter intervencija »Testiranje naravovarstvenih ukrepov na zavarovanih območjih«
in mokrišča in šotišča, določena pri standardu DKOP 2 iz uredbe, ki ureja
pogojenost;
3.     
kmetijska površina v skladu s tretjim odstavkom 4. člena Uredbe
2021/2115/EU pomeni površino, ki se uporablja kot orno zemljišče, trajno
travinje ali trajni nasad, vključno s kmetijsko-gozdarskim sistemom na
površinah. Kmetijsko-gozdarski sistem na površinah pomeni kmetijsko površino,
na kateri raste do 50 posamičnih samoniklih gozdnih dreves ali grmov na hektar
ali površino z več kot 50 posamičnimi samoniklimi gozdnimi drevesi ali grmi na
hektar, ki je v evidenci dejanske rabe kmetijskih in gozdnih zemljišč zajeto
kot 1800 – kmetijsko zemljišče, poraslo z gozdnim drevjem;
4.     
orno zemljišče iz prejšnje točke pomeni kmetijsko površino, ki se
obdeluje za namene pridelave kmetijskih rastlin, ali območja, ki so na voljo za
pridelavo kmetijskih rastlin, pa so neobdelana, vključno s površinami pod
praho, v skladu z 31. in 70. členom Uredbe 2021/2115/EU ali standardom DKOP 8
iz Priloge III k Uredbi 2021/2115/EU, ne glede na to, ali gre za zemljišče pod
rastlinjaki ali s pritrjeno ali premično zaščito. Če pridelava poteka
neovirano, se lahko v upravičeno površino všteje do vključno 50 dreves na
hektar, ki so lahko posamična ali v vrsti znotraj obdelovalnih parcel ali na
mejah med parcelami, kot so žive meje in drevoredi. Orno zemljišče je
prijavljeno v register kmetijskih gospodarstev (v nadaljnjem besedilu: RKG) kot
GERK z naslednjimi vrstami rabe: 1100 – njiva, 1131 – začasni travnik, 1150 –
njiva za rejo polžev, 1161 – hmeljišče v premeni, 1170 – jagode na njivi, 1190
– rastlinjak, 1192 – rastlinjak s sadnimi rastlinami, le kadar je namenjen
pridelavi jagod, 1610 – kmetijsko zemljišče v pripravi;
5.     
trajni nasad iz 3. točke tega člena pomeni kmetijsko površino z nasadom
rastlin, ki niso vključene v kolobar in niso trajno travinje, ki je na istem
zemljišču najmanj pet let in daje večkratne pridelke, vključno z drevesnicami
in hitro rastočimi panjevci, če je znotraj površine sadovnjakov do vključno 50
posamičnih samoniklih gozdnih dreves na hektar, ki so lahko posamična ali v
vrsti znotraj obdelovalnih parcel ali na mejah med parcelami, kot so žive meje
in drevoredi. Intenzivni sadovnjaki se ne štejejo za kmetijsko-gozdarski
sistem. Trajni nasad je prijavljen v RKG kot GERK z naslednjimi vrstami rabe:
1160 – hmeljišče, 1180 – trajne rastline na njivskih površinah, 1192 –
rastlinjak s sadnimi rastlinami, razen za pridelavo jagod, 1211 – vinograd,
1212 – matičnjak, 1221 – intenzivni sadovnjak, 1222 – ekstenzivni sadovnjak, če
ne izpolnjuje pogoja iz točke b) tretjega odstavka 22. člena Pravilnika o
registru kmetijskih gospodarstev (Uradni list RS, št. 7/23), 1230 – oljčnik,
1240 – ostali trajni nasadi, razen tistih, na katerih so hitro rastoči
panjevci, ki ne izpolnjujejo pogojev iz druge alineje te točke. Pri tem se kot:
- 
drevesnice, kamor ne štejejo plantaže gozdnega drevja, upoštevajo
naslednje površine mladih olesenelih (lesnatih) rastlin na prostem, ki se
gojijo za razsaditev: trsnice in matičnjaki, sadne drevesnice in jagodičevje,
drevesnice okrasnega drevja, gozdne drevesnice, brez gozdnih drevesnic v gozdu
za lastne potrebe kmetijskega gospodarstva in sadike drevja in grmovja za
zasaditev v vrtovih, parkih, ob cestah in na brežinah (na primer živa meja,
vrtnice in drugo okrasno grmičevje, okrasni iglavci), vedno vključno z
njihovimi podlagami in sadikami,
- 
hitro rastoči panjevec upoštevata vrba (Salix spp.) in topol (Populus
spp.), pri katerih je najdaljša obhodnja pet let in minimalno gostota znaša
3.333 dreves na hektar kmetijskih zemljišč;
6.     
trajno travinje iz 3. točke tega člena pomeni kmetijsko površino, ki se
uporablja za gojenje trav ali drugih zelenih krmnih rastlin na naraven način
(samozasejane) ali s setvijo (posejane) in ki najmanj pet let ni bilo vključeno
v kolobarjenje kmetijskega gospodarstva. Na njem so lahko prisotne tudi druge
vrste, na primer grmičevje ali drevesa, ki se lahko uporabljajo za pašo, pod
pogojem, da trave in druge zelene krmne rastline še naprej prevladujejo. Če
pridelava poteka neovirano, se lahko v upravičeno površino všteje do vključno
50 posamičnih gozdnih dreves na hektar ali tolikšno število dreves, katerih
pokrovnost drevesnih krošenj je manjša od 75 %, pri čemer se sadna drevesa ne
štejejo. Površina, porasla s travinjem, na kateri rastejo posamična gozdna
drevesa, se redno, vsaj enkrat letno popase oziroma pokosi skladno z definicijo
za vzdrževanje. K trajnemu travinju štejemo tudi trajno travinje z razpršenimi
neupravičenimi elementi, kot so grmičevje oziroma drevesa, ki niso krajinske
značilnosti za namen pogojenosti ali pa predstavljajo gozdna drevesa nad
dovoljenih 50 gozdnih dreves, ter skale, kamni, ob upoštevanju, da še naprej
prevladujejo trave in druge zelene krmne rastline. Površina se določi z uporabo
proporcionalnega sistema znižanja neupravičenih elementov za 0–50 % sorazmerno
z deležem teh elementov v upravičeni površini. Trajno travinje je prijavljeno v
RKG kot GERK z naslednjimi vrstami rabe: 1222 – ekstenzivni sadovnjak, če
izpolnjuje pogoj iz točke b) tretjega odstavka 22. člena Pravilnika o registru
kmetijskih gospodarstev (Uradni list RS, št. 7/23), 1300 – trajni travnik, 1320
– travinje z razpršenimi neupravičenimi značilnostmi. Pri tem:
- 
so trave ali druge zelene krmne rastline iz prejšnjega odstavka te točke
v skladu z drugim pododstavkom točke c) tretjega odstavka 4. člena Uredbe
2021/2115/EU trave, razen če so namenjene pridelavi semen, travno-deteljne
mešanice in deteljno-travne mešanice ter druge zelene krmne rastline, ki
tradicionalno rastejo na naravnih pašnikih ali so običajno vsebovane v
mešanicah semen za pašnike ali travnike, ne glede na to, ali se uporabljajo za
pašo ali ne,
- 
se za namen spremljanja kolobarja iz te točke in 5. točke tega člena
upoštevata glavni posevek in posevek, ki je prisoten po glavnem posevku v
tekočem letu;
7.     
upravičen hektar:
a)   
upravičen hektar v skladu s 4. točko pod (a) 4. člena Uredbe
2021/2115/EU je vsaka kmetijska površina kmetijskega gospodarstva, ki se
uporablja za kmetijske dejavnosti ali ki se, kadar se površina uporablja tudi
za nekmetijske dejavnosti nosilca kmetijskega gospodarstva, v obdobju vegetacije
uporablja za nekmetijsko dejavnost za obdobje, ki v tekočem letu ni daljše od
30 dni, oziroma se kmetijska površina kmetijskega gospodarstva, ki se uporablja
tudi za nekmetijske dejavnosti kljub več kot 30 dnem lahko šteje za upravičeno,
če nosilec kmetijskega gospodarstva dokaže, da se kmetijske dejavnosti lahko
izvajajo, ne da bi jih znatno ovirali intenzivnost, narava, trajanje in časovni
razpored nekmetijskih dejavnosti. Ta občasna nekmetijska raba mora biti časovno
omejena, ne sme povzročiti uničenja vegetacijske odeje, razen v primeru, da je
uničenje vegetacijske odeje posledica priprave zemljišča za izboljšanje
kmetijske dejavnosti, ali ogrožati skladnosti z dobrimi kmetijskimi in
okoljskimi pogoji na kmetijski površini. Dopušča se kmetijska raba vsako drugo
leto, kot je določeno v tretji alineji 2. točke pod b) tega člena,
b)   
kot upravičen hektar se štejejo tudi krajinske značilnosti na vseh
vrstah kmetijskih površin, razen trajnega travinja z razpršenimi neupravičenimi
značilnostmi, ki obsegajo največ 100 m2 ali so široke največ 2 m. V primeru
osnovne dohodkovne podpore za trajnostnost, dopolnilne prerazporeditvene
dohodkovne podpore za trajnostnost in dopolnilne dohodkovne podpore za mlade
kmete se v skladu s 4. točko pod (b) 4. člena Uredbe 2021/2115/EU kot upravičen
hektar šteje tudi vsaka površina kmetijskega gospodarstva, ki ima krajinske
značilnosti, za katere velja obveznost ohranjanja na podlagi standarda DKOP 8
iz uredbe, ki ureja pogojenost, in vsaka površina kmetijskega gospodarstva, ki se
uporablja za doseganje minimalnega deleža ornega zemljišča, namenjenega za
neproizvodne površine in elemente, vključno z neobdelanimi zemljišči, na
podlagi standarda DKOP 8 iz uredbe, ki ureja pogojenost,
c)   
površina, na kateri se prideluje konoplja, se v skladu s 4. točko pod
(c) 4. člena Uredbe 2021/2115/EU šteje kot upravičen hektar le v primeru, da
vsebnost tetrahidrokanabinola pri uporabljenih sortah konoplje ne presega 0,3
%. Nadalje se površina, na kateri se predeluje konoplja oziroma vrtni mak, šteje
kot upravičen hektar, če je nosilec kmetijskega gospodarstva pridobil
dovoljenje za gojenje konoplje oziroma dovoljenje za gojenje vrtnega maka v
skladu z uredbo, ki ureja pogoje za pridobitev dovoljenja za gojenje konoplje
oziroma vrtnega maka,
č)   površine se štejejo za upravičene
hektarje, če ustrezajo opredelitvi upravičenega hektarja v celotnem koledarskem
letu, razen v primeru višje sile ali izjemnih okoliščin,
d)   
upravičen hektar je na razpolago nosilcu kmetijskega gospodarstva, ki se
vpiše v RKG kot nosilec kmetijskega gospodarstva in ima zanj pravico do uporabe
v skladu z zakonom, ki ureja kmetijstvo;
8.     
sheme za podnebje in okolje (v nadaljnjem besedilu: SOPO) so sheme za
podnebje, okolje in dobrobit živali iz 31. člena Uredbe 2021/2115/EU;
9.     
enotno podjetje je enotno podjetje iz drugega odstavka 2. člena Uredbe
Komisije (EU) št. 1407/2013 z dne 18. decembra 2013 o uporabi členov 107 in 108
Pogodbe o delovanju Evropske unije pri pomoči de minimis (UL L št. 352 z dne
24. 12. 2013, str. 1), zadnjič spremenjene z Uredbo Komisije (EU) 2020/972 z
dne 2. julija 2020 o spremembi Uredbe (EU) št. 1407/2013 v zvezi s podaljšanjem
njene veljavnosti in o spremembi Uredbe (EU) št. 651/2014 v zvezi s
podaljšanjem njene veljavnosti in ustreznimi prilagoditvami (UL L št. 215 z dne
7. 7. 2020, str. 3).
3. člen
(letna nacionalna zgornja meja za neposredna plačila in
okvirna dodeljena finančna sredstva za posamezne intervencije neposrednih
plačil)
(1) Letna nacionalna zgornja meja, določena v Prilogi IX
Uredbe 2021/2115/EU, se v skladu s 101. členom Uredbe 2021/2115/EU in
strateškim načrtom SKP 2023–2027 razdeli na naslednja okvirno dodeljena letna
finančna sredstva:
-       
za osnovno dohodkovno podporo za trajnostnost pred uporabo petega
odstavka 17. člena Uredbe 2021/2115/EU do 82.890.238,77 eura;
-       
v skladu s prvim in drugim odstavkom 98. člena in z drugim pododstavkom
prvega odstavka 29. člena Uredbe 2021/2115/EU za dopolnilno prerazporeditveno
dohodkovno podporo za trajnostnost do 6.576.502,60 eura oziroma po uporabi
petega odstavka 17. člena Uredbe 2021/2115/EU do 7.774.811,11 eura;
-       
v skladu s prvim odstavkom 95. člena Uredbe 2021/2115/EU za dopolnilno
dohodkovno podporo za mlade kmete do 1.972.950,43 eura;
-       
v skladu s prvim in drugim odstavkom 97. člena Uredbe 2021/2115/EU za
podporo za SOPO do 20.360.852,05 eura;
-       
v skladu s prvim in tretjim odstavkom 96. člena Uredbe 2021/2115/EU za
vezano dohodkovno podporo do 19.729.507,80 eura.
(2) Za posamezne intervencije neposrednih plačil iz prvega
odstavka tega člena se sredstva, razen v primeru uporabe predplačil iz točke
(a) drugega odstavka 44. člena Uredbe 2021/2116/EU, izplačajo v času od 1.
januarja tekočega leta do 30. junija po letu, ko je vložena zbirna vloga v
skladu z uredbo, ki ureja izvedbo intervencij kmetijske politike za leto vložitve
zbirne vloge. Sredstva se izplačujejo v dveh obrokih.
(3) Razen za vezano dohodkovno podporo se skupni znesek
izplačanih sredstev za posamezno intervencijo neposrednih plačil razlikuje od
zneskov v prvem odstavku tega člena, ko se uporabi točka (a) tretjega odstavka
101. člena Uredbe 2021/2115/EU.
(4) Če se skupni znesek za SOPO in vezano dohodkovno podporo
iz prvega odstavka tega člena ne preseže, se skupni znesek izplačanih sredstev
za posamezne sheme SOPO iz 23. člena te uredbe ali vezane dohodkovne podpore iz
37. člena te uredbe lahko razlikuje od skupnih zneskov, določenih za posamezno
shemo oziroma vezano dohodkovno podporo, če se uporabi točka (a) tretjega
odstavka 101. člena Uredbe 2021/2115/EU in če učinek v obliki ugotovljenih enot
za posamezno intervencijo vezane dohodkovne podpore presega ali ne dosega
načrtovanega učinka iz strateškega načrta SKP 2023–2027.
4. člen
(načrtovani zneski na enoto za intervencije neposrednih
plačil)
(1) V skladu z drugim odstavkom 102. člena Uredbe
2021/2115/EU se za vse vrste intervencij v obliki neposrednih plačil določi
načrtovani znesek na enoto ter najvišji in najnižji načrtovani zneske na enoto.
(2) Realiziran znesek na enoto je lahko nižji od načrtovanega
zneska na enoto ali najnižjega načrtovanega zneska na enoto, kadar je tak
znesek določen, da se zagotovi upoštevanje letnih finančnih sredstev za
neposredna plačila za Slovenijo iz Priloge IX Uredbe 2021/2115/EU. Realiziran
znesek na enoto je enak najvišjemu načrtovanemu znesku na enoto, kadar
realizirani učinki v obliki ugotovljenih enot ne dosegajo načrtovanih učinkov.
(3) Pri intervenciji SOPO je najvišji načrtovani znesek na
enoto izračunan v skladu s točko (b) sedmega odstavka 31. člena Uredbe
2021/2115/EU in je enak najvišjemu znesku, izračunanem v skladu z modelnim
izračunom, ki temelji na dodatnih stroških in izpadu dohodka zaradi prevzetih
obveznosti, razen v primeru shem iz 8. in 9. točke 23. člena te uredbe, kjer je
najvišji načrtovani znesek izračunan v skladu s točko (a) sedmega odstavka 31. člena
Uredbe 2021/2115/EU.
5. člen
(vlagatelj za neposredna plačila)
(1) Vlagatelj zahtevkov za neposredna plačila je nosilec
kmetijskega gospodarstva.
(2) Nosilec kmetijskega gospodarstva v skladu z uredbo, ki
ureja izvedbo intervencij kmetijske politike za leto vložitve zbirne vloge,
vloži zbirno vlogo z zahtevki za:
1.     
osnovno dohodkovno podporo za trajnostnost – ODPT iz 9. člena te uredbe;
2.     
dopolnilno prerazporeditveno dohodkovno podporo za trajnostnost – DPDPT
iz 11. člena te uredbe;
3.     
dopolnilno dohodkovno podporo za mlade kmete – MK iz 13. člena te
uredbe;
4.     
podporo za shemo ekstenzivno travinje – EKST iz 24. člena te uredbe;
5.     
podporo za shemo tradicionalna raba travinja – TRT iz 25. člena te
uredbe;
6.     
podporo za shemo gnojenje z organskimi gnojili z majhnimi izpusti v zrak
– NIZI iz 26. člena te uredbe;
7.     
podporo za shemo dodatki za zmanjšanje emisij amonijaka in TGP – INHIBIT
in KRMDOD iz 27. člena te uredbe;
8.     
podporo za shemo naknadni posevki in podsevki – NPP iz 28. člena te
uredbe;
9.     
podporo za shemo ozelenitev ornih površin prek zime – ZEL iz 29. člena
te uredbe;
10.  
podporo za shemo konzervirajoča obdelava tal – KONZ iz 30. člena te
uredbe;
11.  
podporo za shemo zaplate neposejanih tal za poljskega škrjanca – POŠK iz
31. člena te uredbe;
12.  
podporo za shemo varstvo gnezd pribe – VGP iz 32. člena te uredbe;
13.  
podporo za shemo uporaba le organskih gnojil za zagotavljanje dušika v
trajnih nasadih – OGNTN iz 33. člena te uredbe;
14.  
podporo za shemo ohranjanje biotske raznovrstnosti v trajnih nasadih –
BIORAZTN iz 34. člena te uredbe.
15.  
vezano dohodkovno podporo za rejo drobnice 38. člena te uredbe;
16.  
vezano dohodkovno podporo za rejo govedi iz 39. člena te uredbe;
17.  
vezano dohodkovno podporo za krave dojilje iz 40. člena te uredbe;
18.  
vezano dohodkovno podporo za mleko v gorskih območjih iz 41. člena te
uredbe;
19.  
vezano dohodkovno podporo za beljakovinske rastline iz 42. člena te
uredbe.
6. člen
(splošni pogoji za upravičenost do neposrednih plačil)
(1) Neposredna plačila prejme vlagatelj, ki:
-       
izvaja kmetijsko dejavnost v skladu z 2. točko 2. člena te uredbe;
-       
prijavi na zbirni vlogi najmanj 1 ha upravičenih hektarjev površin
kmetijskega gospodarstva v skladu s prvim odstavkom 18. člena Uredbe
2021/2115/EU, pri čemer najmanjša ugotovljena upravičena površina kmetijske
parcele, kot je opredeljena v skladu z uredbo, ki ureja izvedbo intervencij
kmetijske politike za leto vložitve zbirne vloge, znaša vsaj 0,1 ha in
-       
izpolnjuje pogoj aktivnega kmeta in pogoje iz posameznih intervencij
neposrednih plačil, ki jih uveljavlja na zbirni vlogi.
(2) Ne glede na drugo alinejo prejšnjega odstavka, mora biti
nosilec kmetijskega gospodarstva, ki vlaga zahtevke za podporo za rejo drobnice
iz 38. člena te uredbe, podporo za rejo govedi iz 39. člena te uredbe, podporo
za krave dojilje iz 40. člena te uredbe ali podporo za mleko v gorskih območjih
iz 41. člena te uredbe in ne izpolnjuje pogoja iz druge alineje prejšnjega
odstavka, v skladu z drugim odstavkom 18. člena Uredbe 2021/2115/EU upravičen
do skupnega zneska neposrednih plačil, ki naj bi mu bil izplačan v danem koledarskem
letu pred uporabo upravnih sankcij iz uredbe, ki ureja izvedbo intervencij
kmetijske politike za leto vložitve zbirne vloge, in sicer najmanj 100 eurov.
(3) Nosilec kmetijskega gospodarstva se šteje za aktivnega
kmeta, če je za preteklo leto njegov odobreni znesek neposrednih plačil, po
upoštevanju sankcij, znašal manj kot 5.000 eurov.
(4) Za aktivnega kmeta se lahko šteje tudi nosilec
kmetijskega gospodarstva, čigar odobreni znesek neposrednih plačil za preteklo
leto je znašal več kot 5.000 eurov neposrednih plačil, če opravlja vsaj
minimalno raven kmetijske dejavnosti, ki jo dokaže z enim od naslednjih meril:
-       
obvezna vključenost v pokojninsko in invalidsko ter zdravstveno
zavarovanje kot kmet,
-       
obtežba živali na njegovem kmetijskem gospodarstvu je najmanj 0,2 glave
velikih živali (v nadaljnjem besedilu: GVŽ) na ha kmetijskih zemljišč v
uporabi,
-       
orna zemljišča oziroma trajni nasadi predstavljajo več kot polovico
kmetijskih površin na kmetijskem gospodarstvu,
-       
 prihodki nosilca kmetijskega gospodarstva iz kmetijske dejavnosti
predstavljajo vsaj eno tretjino prihodkov nosilca kmetijskega gospodarstva iz
nekmetijskih dejavnosti,
-       
ima v lasti kmetijsko mehanizacijo ali pa je izvedel plačilo storitve za
kmetijska opravila,
-       
izkazuje pomemben prispevek k varovanju okolja v obliki vključitve
večine površin kmetijskega gospodarstva v intervencije
kmetijsko-okoljsko-podnebna plačila – naravni viri, kmetijsko-okoljsko-podnebna
plačila – biotska raznovrstnost in krajina in ekološko kmetovanje, biotično
varstvo rastlin, operacije lokalne sorte znotraj intervencije lokalne pasme in
sorte, ter intervenciji biotično varstvo rastlin ali plačila Natura 2000 iz
uredbe, ki ureja plačila za okoljske in podnebne obveznosti, naravne ali druge
omejitve in območja Natura 2000 iz strateškega načrta skupne kmetijske politike
2023–2027.
(5) Za izpolnjevanje merila iz prve alineje prejšnjega
odstavka se upošteva obvezna vključenost nosilca kmetijskega gospodarstva v
pokojninsko in invalidsko ter zdravstveno zavarovanje kot kmet od 1. januarja
do 30. novembra tekočega leta.
(6) Za izpolnjevanja merila iz druge alineje četrtega
odstavka tega člena se pri izračunu obtežbe upošteva podatke o številu goveda,
ki jih agencija prevzame iz Centralnega registra govedi (v nadaljnjem besedilu:
CRG) po stanju na dan 1. februar tekočega leta in na štiri reprezentativno
izbrane datume, ki jih določi agencija in objavi na svoji spletni strani,
vendar ne prej kot dva tedna po njihovi določitvi. Za druge rejne živali
agencija prevzame podatke o številu posameznih vrst in kategorij na dan 1.
februar tekočega leta iz Evidence rejnih živali, določene v pravilniku, ki
ureja evidenco imetnikov rejnih živali (v nadaljnjem besedilu: evidenca rejnih
živali). Pri tem se za drobnico dodatno upoštevajo še podatki o številu
drobnice, ki jih agencija prevzema iz Centralnega registra drobnice (v
nadaljnjem besedilu: CRD) po stanju na štiri reprezentativno izbrane datume, ki
jih določi agencija in objavi na svoji spletni strani, vendar ne prej kot dva
tedna po njihovi določitvi. Za prašiče pitance in perutnino, ki se redijo v
turnusih, se pri izračunu obtežbe upoštevajo podatki o povprečnem številu
živali v turnusu in skupno število dni vseh turnusov iz evidence rejnih živali.
(7) Ne glede na prejšnji odstavek se za planino oziroma
skupni pašnik za izpolnjevanje merila iz druge alineje četrtega odstavka tega
člena upoštevajo podatki o številu živali posameznih vrst in kategorij, ko so
živali na paši, iz »Zapisnika o prigonu živali na pašo na planino ali skupni
pašnik« iz uredbe, ki ureja izvedbo intervencij kmetijske politike za leto
oddaje zbirne vloge in glede na podatke iz CRG in CRD. V obdobju, ko so živali
na paši na planini ali skupnem pašniku na drugem kmetijskem gospodarstvu, se za
izračun obtežbe pri merilu iz druge alineje četrtega odstavka tega člena za te
živali upošteva, da zmanjšujejo število živali na osnovnem kmetijskem
gospodarstvu iz šestega odstavka tega člena. Za izračun obtežbe pri ostalih
intervencijah neposrednih plačil pa se za te živali upošteva, da ne zmanjšujejo
število živali na osnovnem kmetijskem gospodarstvu iz šestega odstavka tega
člena.
(8) Obtežba iz druge alineje četrtega odstavka tega člena se
izračuna na način, kot je določen v Prilogi 2, ki je sestavni del te uredbe.
Pri tem se upošteva celotna kmetijska površina kmetijskega gospodarstva, ki
izpolnjuje pogoje iz druge alineje prvega odstavka tega člena.
(9) Za izpolnjevanje merila iz tretje alineje četrtega
odstavka tega člena se upošteva glavni posevek, ki ga je prijavil nosilec
kmetijskega gospodarstva na geoprostorskem obrazcu v skladu z uredbo, ki ureja
izvedbo ukrepov kmetijske politike za leto vložitve zbirne vloge.
(10) Za izpolnjevanje merila iz četrte alineje četrtega
odstavka tega člena se upošteva izkaz poslovnega izida iz letnega poročila
oziroma revidiranega letnega poročila ali izdani računi in druge knjigovodske
evidence za ugotavljanje skupnega letnega prihodka in letnega prihodka iz
kmetijske dejavnosti v zadnjem obračunskem letu. Nosilec kmetijskega
gospodarstva poleg dokazil iz prejšnjega stavka tega odstavka izpolni tudi
obrazec Skupna vrednost prihodkov iz kmetijske dejavnosti in nekmetijske
dejavnosti iz Priloge 3, ki je sestavni del te uredbe. Če je nosilec
kmetijskega gospodarstva enotno podjetje, se prihodki iz kmetijske in
nekmetijske dejavnosti na kmetijskem gospodarstvu določijo za enotno podjetje.
(11) Za namene merila iz četrte alineje četrtega odstavka
tega člena so prihodki iz kmetijskih dejavnosti tisti, ki jih je nosilec na
svojem kmetijskem gospodarstvu prejel iz kmetijske dejavnosti v smislu 2. točke
drugega člena te uredbe, vključno s podporo Unije v okviru Evropskega
kmetijskega jamstvenega sklada (EKJS) in Evropskega kmetijskega sklada za
razvoj podeželja (EKSRP) ter vsako nacionalno pomočjo, dodeljeno za kmetijske
dejavnosti. Prihodki kmetijskega gospodarstva iz predelave kmetijskih
proizvodov iz Priloge I Pogodbe o delovanju Evropske unije (Prečiščena
različica Pogodbe o delovanju Evropske unije, UL C št. 202 z dne 7. 6. 2016,
str. 47) se štejejo kot prihodki iz kmetijskih dejavnosti pod pogojem, da
predelani proizvodi ostanejo v lasti nosilca kmetijskega gospodarstva in da je
rezultat predelave drug kmetijski proizvod iz Priloge I Pogodbe o delovanju
Evropske unije (Prečiščena različica Pogodbe o delovanju Evropske unije, UL C
št. 202 z dne 7. 6. 2016, str. 47). Vsi drugi prihodki se obravnavajo kot
prihodki iz nekmetijskih dejavnosti.
(12) Za izpolnjevanje merila o lastništvu kmetijske
mehanizacije iz pete alineje četrtega odstavka tega člena se upošteva, če je
nosilec kmetijskega gospodarstva lastnik kolesnega traktorja vsaj 30 dni v
obdobju od 1. januarja do 30. junija tekočega leta in je hkrati vpisan v
evidenco registriranih vozil, ki se vodi v skladu z zakonom, ki ureja motorna
vozila.
(13) Agencija po uradni dolžnosti preveri izpolnjevanje
merila iz prejšnjega odstavka na naslednji način:
a)    
do 15. julija tekočega leta pošlje seznam nosilcev kmetijskih
gospodarstev s povezovalnim znakom EMŠO oziroma v primeru nosilcev kmetijskih
gospodarstev pravnih oseb in samostojnih podjetnikov s povezovalnim znakom
matična številka na Ministrstvo za infrastrukturo (v nadaljnjem besedilu: MZI);
b)    
MZI agenciji do 1. septembra tekočega leta posreduje podatke iz evidence
registriranih vozil o lastništvu vozil kolesnega traktorja ter obdobju
registracije teh vozil.
(14) Za izpolnjevanje merila o plačilu storitve za kmetijska
opravila iz pete alineje četrtega odstavka tega člena se upošteva račun
izvajalca za opravljeno kmetijsko storitev. Prav tako je morala biti storitev
za kmetijska opravila opravljena na vsaj 50 % kmetijskih površin kmetijskega
gospodarstva in za ta namen mora nosilec kmetijskega gospodarstva voditi
podatke o plačilu storitve za kmetijska opravila, na obrazcu Evidenca o
opravljeni kmetijski storitvi, iz Priloge 4, ki je sestavni del te uredbe.
(15) Kot račun izvajalca za opravljeno storitev iz prejšnjega
odstavka se upoštevajo računi, ki so izdani v obdobju od 1. januarja do
vključno 15. oktobra tekočega leta v skladu z zakonom, ki ureja davek na dodano
vrednost.
(16) Za izpolnjevanje merila iz šeste alineje četrtega
odstavka tega člena se upošteva vključitev vsaj 50 % površin kmetijskega
gospodarstva na glavnem posevku v naštete intervencije. Pri tem se upošteva
stanje zahtevkov na geoprostorskem obrazcu na dan, ki je kot zadnji določen za
spremembe in umike zahtevkov v skladu z uredbo, ki določa izvedbo intervencij
kmetijske politike za leto vložitve zbirne vloge.
(17) Odstotek iz prejšnjega odstavka je lahko dosežen s
seštevkom več naštetih intervencij v šesti alineji četrtega odstavka tega
člena, vendar ne na isti površini.
(18) Agencija preveri izpolnjevanje merila iz prve, druge,
tretje in šeste alineje četrtega odstavka tega člena po uradni dolžnosti.
(19) Nosilec kmetijskega gospodarstva, ki dokazuje minimalno
raven kmetijske dejavnosti iz četrte alineje četrtega odstavka tega člena ali z
izvedeno kmetijsko storitvijo iz pete alineje četrtega odstavka tega člena
pošlje dokazila za izpolnjevanje teh meril agenciji do 31. decembra tekočega
leta.
7. člen
(znesek neposrednih plačil za preteklo leto za aktivnega
kmeta)
(1) Znesek neposrednih plačil iz tretjega in četrtega
odstavka prejšnjega člena je odobreni znesek neposrednih plačil do katerega je
bil nosilec kmetijskega gospodarstva upravičen v skladu s to uredbo in Uredbo
2021/2115/EU oziroma, če je preteklo leto iz tretjega in četrtega odstavka tega
člena leto 2022, do katerih je bil upravičen v skladu z uredbo, ki ureja sheme
neposrednih plačil za obdobje 2014–2020 in Uredbo 1307/2013/EU, po upoštevanju upravnih
sankcij.
(2) V primeru, da je bil med preteklim letom iz prejšnjega
odstavka in tekočim letom izveden prenos celotnega kmetijskega gospodarstva v
skladu z zakonom, ki ureja kmetijstvo in uredbo, ki ureja izvedbo intervencij
kmetijske politike za leto vložitve zbirne vloge, se kot odobreni znesek
neposrednih plačil za trenutnega nosilca kmetijskega gospodarstva upošteva
podatek o odobrenem znesku neposrednih plačil po upoštevanju upravnih sankcij
prejšnjega nosilca kmetijskega gospodarstva v preteklem letu.
(3) Če nosilec kmetijskega gospodarstva ni predložil zahtevka
za neposredna plačila v preteklem letu, se njegov skupni znesek neposrednih
plačil iz tretjega in četrtega odstavka prejšnjega člena določi tako, da se
pomnoži število upravno preverjenih površin, ki so v skladu z drugo alinejo
prvega odstavka prejšnjega člena velikosti površine vsaj 0,1 ha, na
geoprostorskem obrazcu na dan, ki je kot zadnji določen za spremembe in umike
zahtevkov v skladu z uredbo, ki ureja izvedbo intervencije kmetijske politike
za leto vložitve zbirne vloge z nacionalnim povprečjem plačila neposredne
podpore na hektar za preteklo leto.
(4) Nacionalno povprečno plačilo neposredne podpore na hektar
iz prejšnjega odstavka tega člena se določi tako, da se nacionalna zgornja
meja, določena v Prilogi IX Uredbe 2021/2115/EU za preteklo leto oziroma v
Prilogi II Uredbe 1307/2013/EU, če je preteklo leto, leto 2022, deli s skupnim
številom vseh upravičenih hektarjev za preteklo leto, ki so v skladu z drugo
alinejo prvega odstavka prejšnjega člena velikosti površine vsaj 0,1 ha.
8. člen
(kontrolni sistem)
(1) Agencija Republike Slovenije za kmetijske trge in razvoj
podeželja (v nadaljnjem besedilu agencija) v skladu s 60. členom Uredbe
2021/2116/EU in 36. členom Uredbe 2018/1046/EU vzpostavi kontrolni sistem,
katerega namen je, da se podpora dodeli upravičencem, ki izpolnjujejo pogoje za
podpore iz naslova neposrednih plačil iz te uredbe, da so kršitelji pravil
sankcionirani in da se neupravičeno dodeljeni zneski izterjajo.
(2) Kontrolni sistem iz prejšnjega odstavka je sestavljen iz
postopkov upravnih pregledov, postopkov pregledov na kraju samem in drugih
preverjanj, s katerimi je mogoče ugotoviti vsa dejstva in okoliščine, ki so za
odločitev v zadevah neposrednih plačil pomembna. Za preverjanje izpolnjevanja
splošnih in specifičnih pogojev za odobritev podpore iz naslova neposrednih
plačil ter dejstev in okoliščin, ki so pomembna za uvedbo upravnih sankcij,
agencija uporablja integrirani sistem iz 65. in 66. člena Uredbe 2021/2116/EU.
Agencija ugotovi dejansko stanje tudi z drugimi dokazi, v skladu z določbami te
uredbe.
II. OSNOVNA DOHODKOVNA PODPORA ZA TRAJNOSTNOST
9. člen
(osnovna dohodkovna podpora za trajnostnost)
(1) Osnovna dohodkovna podpora za trajnostnost se kot enotno
plačilo odobri vsako leto za vsak upravičeni hektar iz 7. točke 2. člena te
uredbe, ki ga je nosilec kmetijskega gospodarstva prijavil v zbirni vlogi za
leto vložitve zbirne vloge in je vpisan v RKG na dan, ki je določen kot zadnji
datum za oddajo zbirne vloge v skladu z uredbo, ki ureja izvedbo ukrepov
kmetijske politike za leto vložitve zbirne vloge.
(2) Ugotovljena površina upravičenih hektarjev kmetijskega
gospodarstva iz prejšnjega odstavka znaša najmanj 1 ha, pri čemer najmanjša
ugotovljena upravičena površina kmetijske parcele, kot je opredeljena v skladu
z uredbo, ki ureja izvedbo ukrepov kmetijske politike za leto vložitve zbirne
vloge, znaša vsaj 0,1 ha.
(3) Načrtovani znesek na enoto znaša 184,20 eura na ha,
najnižji znesek načrtovanega zneska na enoto 168,00 eura na ha in najvišji
znesek načrtovanega zneska na enoto 200,00 eura na ha.
(4) Realizirani znesek na enoto se izračuna vsako leto tako,
da se skupno število upravičenih hektarjev za dohodkovno podporo za
trajnostnost pomnoži z načrtovanim zneskom na enoto iz prejšnjega odstavka tega
člena. V primeru, da so okvirna dodeljena finančna sredstva iz prve alineje
prvega odstavka 3. člena te uredbe presežena ali neporabljena, se upoštevajo
določbe drugega odstavka 4. člena te uredbe.
10. člen
(postopno zniževanje plačil)
V skladu z drugim pododstavkom drugega odstavka 17. člena
Uredbe 2021/2115/EU se nosilcu kmetijskega gospodarstva, ki mu je za leto
vložitve zbirne vloge odobreno za osnovno dohodkovno podporo za trajnostnost po
uporabi upravnih sankcij iz uredbe, ki ureja izvedbo intervencij kmetijske
politike za leto vložitve zbirne vloge več kot 60.000 eurov, ta znesek po
tranšah zniža na naslednji način:
-       
v tranši več kot 60.000 do vključno 160.000 eurov za 35 %.
-       
v tranši več kot 160.000 do vključno 260.000 eurov za 45 %.
-       
v tranši več kot 260.000 do vključno 360.000 eurov za 55 %.
-       
v tranši več kot 360.000 eurov za 65 %.
III. DOPOLNILNA PRERAZPOREDITVENA DOHODKOVNA PODPORA ZA
TRAJNOSTNOST
11. člen
(pogoji)
(1) Dopolnilna prerazporeditvena dohodkovna podpora za
trajnostnost se dodeli na upravičeni hektar za prvih 8,2 ha površin nosilcem
kmetijskega gospodarstva, ki so upravičeni do plačila v okviru osnovne
dohodkovne podpore iz 9. člena te uredbe.
(2) Pri tem se za doseganje 8,2 ha površin iz prejšnjega odstavka
upoštevajo ugotovljeni upravičeni hektarji nosilca kmetijskega gospodarstva pri
dohodkovni podpori za trajnostnost, ki niso podvrženi upravnim sankcijam iz
uredbe, ki ureja izvedbo intervencij kmetijske politike za leto vložitve zbirne
vloge. Upravičene hektarje, ki so podvrženi upravnim sankcijam, se upošteva le
v primeru, če meja 8,2 ha ni izpolnjena s hektarji brez upravnih sankcij.
(3) Načrtovani znesek na enoto znaša 27,38 eura na ha,
najnižji znesek načrtovanega zneska na enoto 21,90 eura na ha in najvišji
znesek načrtovanega zneska na enoto 35,59 eura na ha.
(4) Realizirani znesek na enoto se izračuna vsako leto tako,
da se skupno število upravičenih hektarjev za dopolnilno prerazporeditveno
dohodkovno podporo za trajnostnost, upoštevaje mejo iz prvega odstavka tega
člena in prerazporeditev sredstev po uporabi petega odstavka 17. člena Uredbe
2021/2115/EU, pomnoži z načrtovanim zneskom na enoto iz prejšnjega odstavka
tega člena. V primeru, da so okvirna dodeljena finančna sredstva iz druge alineje
prvega odstavka 3. člena te uredbe presežena ali neporabljena se upoštevajo
določbe drugega odstavka 4. člena te uredbe.
IV. DOPOLNILNA DOHODKOVNA PODPORA ZA MLADE KMETE
12. člen
(definicija mladega kmeta)
(1) Za mladega kmeta v skladu s šestim odstavkom 4. člena
Uredbe 2021/2115/EU se šteje fizična ali pravna oseba, ki je vodja kmetijskega
gospodarstva, ni starejši od 40 let ter ima potrebno znanje in spretnosti za
opravljanje kmetijske dejavnosti, za kar se šteje najmanj tri leta delovnih
izkušenj na kmetijskem gospodarstvu.
(2) Za vodjo kmetijskega gospodarstva iz prejšnje točke tega
člena se šteje:
a)    
v primeru nosilca kmetijskega gospodarstva, ki je pravna oseba,
družbenik enoosebne družbe, ki je tudi poslovodja te enoosebne gospodarske
družbe;
b)    
v primeru nosilca kmetijskega gospodarstva, ki je fizična oseba, je
samostojni podjetnik (s.p.), ki je registriran skladno z Zakonom o gospodarskih
družbah (Uradni list RS, št. 65/09 – uradno prečiščeno besedilo, 33/11, 91/11,
32/12, 57/12, 44/13 – odl. US, 82/13, 55/15, 15/17, 22/19 – ZPosS, 158/20 –
ZIntPK-C in 18/21), (v nadaljnjem besedilu: ZGD-1), ali fizična oseba, ki je
nosilec kmetije v skladu z zakonom, ki ureja kmetijstvo.
(3) Kot delovne izkušnje na kmetijskem gospodarstvu iz prvega
odstavka tega člena se štejejo:
1.     
vsaj tri leta vključenost v obvezno ali prostovoljno pokojninsko in
invalidsko ter zdravstveno zavarovanje kot kmet v skladu s 17. členom ali petim
odstavkom 25. člena Zakona o pokojninskem in invalidskem zavarovanju (Uradni
list RS, št. 48/22 – uradno prečiščeno besedilo; v nadaljnjem besedilu: ZPIZ-2)
ter 7. točko prvega odstavka v povezavi s prvo alinejo četrtega odstavka 15.
člena Zakona o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07, 76/08, 62/10
– ZUPJS, 87/11, 40/12 – ZUJF, 21/13 – ZUTD-A, 91/13, 99/13 – ZUPJS-C, 99/13 –
ZSVarPre-C, 111/13 – ZMEPIZ-1, 95/14 – ZUJF-C, 47/15 – ZZSDT, 61/17 – ZUPŠ,
64/17 – ZZDej-K, 36/19, 189/20 – ZFRO, 51/21, 159/21, 196/21 – ZDOsk, 15/22,
43/22, 100/22 – ZNUZSZS in 141/22 – ZNUNBZ; v nadaljnjem besedilu: ZZVZZ). To
opredeljujejo šifre zavarovalnih podlag 051, 052 ali 007, vendar v primeru 007,
skupaj z 064 ali 065, in tudi naštete šifre, 051, 052 in 007, v kombinaciji s
šifro 072, ali
2.     
članstvo na kmetijskem gospodarstvu, ki se ugotavlja na podlagi podatkov
v RKG, ali
3.     
izkušnje iz opravljanja kmetijske dejavnosti, kar mladi kmet dokazuje z:
- 
izjavo fizične osebe, ki je med pridobivanjem izkušenj mladega kmeta
nosilec kmetijskega gospodarstva, na katerem je mladi kmet te izkušnje
pridobil. To izjavo lahko poda le oseba, ki je bila najmanj tri leta vpisana v
RKG kot nosilec kmetijskega gospodarstva. Obrazec Izjava o pridobljenih
delovnih izkušnjah iz kmetijske dejavnosti na kmetijskem gospodarstvu je
določen v Prilogi 1, ki je sestavni del te uredbe;
- 
ne glede na prejšnjo alinejo v primeru smrti fizične osebe, ki je bila
nosilec na kmetijskem gospodarstvu v času pridobivanja izkušenj mladega kmeta,
lahko izjavo poda novi nosilec, ki to postane v skladu z zakonom, ki ureja
kmetijstvo, če novi nosilec ni mladi kmet, ali oseba, ki je bila v času
pridobivanja izkušenj solastnik zadevnega kmetijskega gospodarstva, če
solastnik ni mladi kmet.
13. člen
(mladi kmetje)
(1) Dopolnilna dohodkovna podpora za mlade kmete je letno
enotno plačilo na upravičen hektar, ki se odobri mladim kmetom, ki so
upravičeni do dohodkovnega plačila za trajnostnost iz 9. člena te uredbe, v
enakem številu upravičenih hektarjev kot za osnovno dohodkovno podporo za
trajnostnost, in ki v letu prve oddaje zahtevka za dopolnilno dohodkovno
podporo za mlade kmete niso starejši od 40 let ter v skladu s 30. členom Uredbe
2021/2115/EU prvič vzpostavljajo kmetijsko gospodarstvo kot njegovi nosilci v
letu prve predložitve zahtevka za dopolnilno dohodkovno podporo za mlade kmete
ali so ga vzpostavili v petih letih pred prvo predložitvijo zahtevka za
dopolnilno dohodkovno podporo za mlade kmete iz tega člena.
(2) Kot prva vzpostavitev kmetijskega gospodarstva iz
prejšnjega odstavka tega člena se šteje prvi vpis fizične osebe kot nosilca
kmetijskega gospodarstva v RKG, ki je v skladu z drugim odstavkom prejšnjega
člena te uredbe vodja kmetijskega gospodarstva, ali, v primeru pravne osebe,
prvi vpis kot edini družbenik in hkrati poslovodja družbe v obliki pravne osebe
z enim družbenikom v sodnem registru.
(3) Kot ustrezno dokazilo za pravne osebe iz prejšnjega
odstavka se upošteva akt o ustanovitvi kot ga zahteva zakon, ki ureja
gospodarske družbe.
(4) Če je kmetijsko gospodarstvo organizirano v obliki
samostojnega podjetnika posameznika ali v obliki fizične osebe, se kot prva
vzpostavitev kmetijskega gospodarstva iz drugega odstavka 30. člena Uredbe
2021/2115/EU šteje prvi vpis fizične osebe, ki je samostojni podjetnik
posameznik, ali fizične osebe kot nosilca kmetijskega gospodarstva v RKG.
(5) Agencija preveri izpolnjevanje pogojev iz 1. in 2. točke
tretjega odstavka prejšnjega člena na dan oddaje zahtevka za dopolnilno
dohodkovno podporo za mlade kmete.
(6) Če nosilec kmetijskega gospodarstva po preveritvi iz
prejšnjega odstavka ne izpolnjuje pogojev iz 1. ali 2. točke tretjega odstavka
prejšnjega člena te uredbe, mora agenciji poslati izjavo iz prve alineje 3.
točke tretjega odstavka prejšnjega člena. V primeru uporabe druge alineje 3.
točke tretjega odstavka prejšnjega člena mora biti poleg izjave poslano tudi
dokazilo o solastništvu.
(7) Plačilo za mlade kmete se odobri mlademu kmetu za največ
pet let. To obdobje se zmanjša za število let, ki so pretekla med letom prve
vzpostavitve iz prvega odstavka tega člena in prve predložitve zahtevka za
dopolnilno dohodkovno podporo za mlade kmete.
(8) Ne glede na drugi odstavek tega člena nosilec kmetijskega
gospodarstva ni upravičen do plačila za mlade kmete, če je eden od prejšnjih
nosilcev kmetijskega gospodarstva ali sam nosilec, kadar gre za pravne osebe,
že prejel plačilo za mlade kmete v skladu z uredbo o shemah neposrednih plačil
ali dopolnilno dohodkovno podporo za mlade kmete v skladu s to uredbo.
(9) Prejšnji odstavek se ne upošteva v primeru, da je eden od
prejšnjih nosilcev kmetijskega gospodarstva, ki je prejel podporo, umrl.
(10) Ne glede na drugi odstavek tega člena pravna oseba ni
upravičena do plačila za mlade kmete, če je predhodno že vpisana v sodni
register kot večinski družbenik v kateri drugi gospodarski družbi, ki se
ukvarja s kmetijstvom.
(11) Upravičencem, ki do leta 2027 ne bodo zaključili največ
petletnega obdobja upravičenosti do plačila za mlade kmete, se v skladu s
tretjim odstavkom 30. člena Uredbe 2021/2115/EU s 1. januarjem 2028 zaključi
upravičenost do dopolnilne dohodkovne podpore za mlade kmete.
(12) Največje število hektarjev na nosilca kmetijskega
gospodarstva, za katero se izplača dohodkovna podpora za mlade kmete, znaša 90
ha.
(13) Načrtovani znesek na enoto znaša 78,91 eura na ha,
najnižji znesek načrtovanega zneska na enoto 59,33 eura na ha in najvišji
znesek načrtovanega zneska na enoto 98,64 eura na ha.
(14) Realizirani znesek na enoto se izračuna vsako leto, tako
da se skupno število upravičenih hektarjev za dohodkovno plačilo za mlade
kmete, upoštevaje mejo iz dvanajstega odstavka tega člena, pomnoži z
načrtovanim zneskom na enoto iz prejšnjega odstavka tega člena. V primeru, da
so okvirna dodeljena finančna sredstva iz tretje alineje prvega odstavka 3.
člena te uredbe presežena ali neporabljena, se upoštevajo določbe drugega
odstavka 4. člena te uredbe.
V. INTERVENCIJA SHEME ZA PODNEBJE IN OKOLJE (SOPO)
1. oddelek
SPLOŠNE DOLOČBE
14. člen
(namen intervencije)
Namen intervencije SOPO je vzpostaviti ravnotežje med potrebo
po pridelavi hrane ter varovanjem podnebja in okolja ter spodbuditi nosilce
kmetijskih gospodarstev, da bi s kmetijskimi zemljišči gospodarili na način, ki
zmanjšuje vplive kmetovanja na okolje ter prispeva k blaženju in prilagajanju
podnebnim spremembam.
15. člen
(upravičenci)
(1) Upravičenci do plačil za intervencijo SOPO so nosilci
kmetijskih gospodarstev, ki se v skladu z 31. členom Uredbe 2021/2115/EU
prostovoljno vključijo v izvajanje posamezne ali več shem intervencije SOPO ter
izpolnjujejo obveznosti v času trajanja zahtev na upravičenem hektarju ali GVŽ
na letni ravni in hkrati izpolnjujejo splošne pogoje do neposrednih plačil iz
6. člena te uredbe ter so v primeru shem iz 8. in 9. točke 23. člena te uredbe
upravičeni do osnovne dohodkovne podpore za trajnostnost.
(2) Ne glede na prejšnji odstavek se za upravičen hektar za
intervencijo SOPO ne šteje površina, ki je pripisana planini ali skupnemu
pašniku.
16. člen
(prijava upravičenih hektarjev in velikost površine)
(1) Za sheme iz 23. člena te uredbe se upoštevajo upravičeni
hektarji, ki jih je nosilec kmetijskega gospodarstva prijavil v zbirni vlogi za
leto vložitve zbirne vloge in so vpisani v RKG na dan, ki je določen kot zadnji
datum za oddajo zbirne vloge v skladu z uredbo, ki ureja izvedbo intervencij
kmetijske politike za leto vložitve zbirne vloge.
(2) Najmanjša površina kmetijske parcele, ki je določena z
uredbo, ki ureja izvedbo intervencij kmetijske politike za leto vložitve zbirne
vloge za izvajanje posamezne sheme v okviru intervencije SOPO, je 0,1 ha, na
kmetijskem gospodarstvu pa mora biti v posamezno shemo v okviru intervencije
SOPO vključenih najmanj 0,3 ha kmetijskih površin, razen za shemo iz 8. točke
23. člena te uredbe, kjer je lahko na kmetijsko gospodarstvo v shemo vključenih
najmanj 0,1 ha kmetijskih površin.
17. člen
(zavrnitev zahtevka)
(1) Če nosilec kmetijskega gospodarstva pri shemah
intervencije SOPO iz te uredbe, ki jih je treba izvajati na kmetijski parceli s
površino najmanj 0,1 ha, vloži zahtevek za manjšo kmetijsko parcelo, ki je
določena z uredbo, ki ureja izvedbo intervencij kmetijske politike za leto
vložitve zbirne vloge, se zahtevek za to kmetijsko parcelo zavrne in se šteje,
da ne gre za čezmerno prijavo, ter se ne uporabijo upravne sankcije iz uredbe,
ki ureja izvedbo intervencij kmetijske politike za leto vložitve zbirne vloge.
(2) Če nosilec kmetijskega gospodarstva pri shemah
intervencije SOPO iz te uredbe, ki jih je treba izvajati na kmetijskem
gospodarstvu s površino najmanj 0,3 ha, vloži zahtevek za manj površin, razen
za shemo iz 8. točke 23. člena te uredbe v skladu z drugim odstavkom 16. člena
te uredbe, se zahtevek za to površino zavrne in se šteje, da ne gre za čezmerno
prijavo, ter se ne uporabijo upravne sankcije iz uredbe, ki ureja izvedbo intervencij
kmetijske politike za leto vložitve zbirne vloge.
18. člen
(evidence)
(1) Nosilec kmetijskega gospodarstva mora pri izvajanju
intervencije SOPO voditi evidenco o vseh delovnih opravilih, ki se izvajajo pri
shemah iz 23. člena te uredbe na obrazcih evidenc o delovnih opravilih,
dostopnih na spletnih straneh ministrstva, pristojnega za kmetijstvo (v
nadaljnjem besedilu: ministrstvo).
(2) Evidence o delovnih opravilih iz prejšnjega odstavka tega
člena vključujejo evidence o delovnih opravilih za:
-       
njivske površine za sheme iz 5., 6. in 7. točke 23. člena te uredbe;
-       
intenzivne sadovnjake, oljčnike in vinograde za shemi iz 11. točke 23.
člena te uredbe;
-       
trajno travinje za shemi iz 1. in 2. točke 23. člena te uredbe;
-       
za živali za shemo iz 4. točke 23. člena te uredbe.
(3) Nosilec kmetijskega gospodarstva vodi evidence iz drugega
odstavka tega člena za tiste površine, na katerih mora izvajati zahteve
posamezne sheme SOPO, za katero odda zahtevek.
(4) Evidence iz prvega odstavka tega člena in evidence iz
tretjega in šestega odstavka 22. člena te uredbe se vodijo na predpisanih
obrazcih v tiskani obliki ali kot dokument v elektronski obliki excel ali
drugem enakovrednem urejevalniku preglednic.
(5) Ne glede na določbo prejšnjega odstavka se kot
izpolnjevanje pogojev iz prvega odstavka tega člena šteje tudi vodenje evidenc
v elektronski obliki, ki po vsebini in strukturi bistveno ne odstopa od
elektronske oblike iz prejšnjega odstavka, kar pomeni, da je izpis dokumenta
ali izvoz teh podatkov iz evidence primerljiv izpisu dokumenta ali izvozu
podatkov iz evidenc iz prejšnjega odstavka.
(6) Evidence iz prvega odstavka tega člena te uredbe ter
evidence iz tretjega in šestega odstavka 22. člena te uredbe se preverjajo s
pregledom na kraju samem in po potrebi tudi z drugimi upravnimi pregledi.
19. člen
(kombinacije)
(1) Na isti površini se lahko izvaja več shem intervencije
SOPO iz te uredbe.
(2) Kombinacije iz prejšnjega odstavka so določene v Prilogi
6, ki je sestavni del te uredbe.
(3) Ne glede na prejšnji odstavek se za shemi iz 5. in 6.
točke 23. člena pri prekrivanju upošteva tehnična toleranca v velikosti 1 ar.
(4) Kombinacije intervencije SOPO z intervencijami
kmetijsko-okoljsko-podnebnih plačil in ekološko kmetovanje v skladu z uredbo,
ki ureja plačila za okoljske in podnebne obveznosti, naravne ali druge omejitve
in območja Natura 2000 iz strateškega načrta skupne kmetijske politike
2023–2027, so določene v uredbi, ki ureja plačila za okoljske in podnebne
obveznosti, naravne ali druge omejitve in območja Natura 2000 iz strateškega
načrta skupne kmetijske politike 2023–2027.
(5) Intervencija SOPO se lahko kombinira tudi z naslednjimi
intervencijami iz uredbe, ki ureja plačila za okoljske in podnebne obveznosti,
naravne ali druge omejitve in območja Natura 2000 iz strateškega načrta skupne
kmetijske politike 2023–2027:
1.     
intervencijo plačila za naravne in druge omejitve;
2.     
intervencijo biotično varstvo;
3.     
intervencijo lokalne pasme in sorte, pri čemer:
a)   
se operacija lokalne sorte ne more kombinirati s shemo 6. točke 23. člena
te uredbe, 
b)   
se lahko kombinira s shemo iz 5. točke 23. člena te uredbe le, kadar je
za shemo iz 5. točke izbran medoviti posevek, ki je samostojna kmetijska
rastlina;
4.     
intervencijo Natura 2000 plačila, pri čemer se pri shemi iz 1. točke 23.
člena upošteva določba sedmega odstavka 24. člena te uredbe.
(6) Intervencija SOPO se lahko kombinira z intervencijo
dobrobit živali iz uredbe, ki ureja dobrobit živali.
20. člen
(grafične evidence)
(1) Za namene izvajanja upravnih pregledov intervencije SOPO
iz te uredbe se v digitalni grafični obliki v skladu z uredbo, ki ureja izvedbo
intervencij kmetijske politike za leto vložitve zbirne vloge, uporabljajo:
1.     
grafična evidenca območij za maksimalno trikratno, dvakratno rabo
travinja oziroma območja Natura 2000, kjer se sheme ne sme izvajati (v
nadaljnjem besedilu: evidenca TRT_2x – evidenca območij za maksimalno dvakratno
tradicionalno rabo travinja dvakratna in evidenca TRT_3x – evidenca območij za
maksimalno trikratno tradicionalno rabo travinja in TRT_Natura 2000 – evidenca
območij Natura 2000, kjer se shema TRT ne izvaja);
2.     
evidenca območja pojavljanja poljskega škrjanca, ki vključuje območja
Goričko, Pomurska ravan, Dravsko-Ptujsko-Središko polje, Ljubljanska kotlina,
Krško-Brežiško polje in Ljubljansko barje (v nadaljnjem besedilu: evidenca
Neposejana tla za poljskega škrjanca);
3.     
evidenca območja pojavljanja pribe, ki vključuje območja
Dravsko-Ptujsko-Središko polje in Ljubljansko barje (v nadaljnjem besedilu:
evidenca Varstvo gnezd pribe);
4.     
evidenca gnezd pribe, ki vključuje območja Dravsko-Ptujsko-Središko
polje in Ljubljansko barje (v nadaljnjem besedilu: evidenca Priba gnezda);
5.     
evidenca najožjih vodovarstvenih območij – državni nivo – VVO_I_DR (v
nadaljnjem besedilu: evidenca VVO_I_DR).
6.     
evidenca šotišč, v okviru DKOP 2 iz uredbe, ki ureja pogojenost od
vključno leta 2024 dalje.
(2) Grafično evidenco TRT – maksimalna dvakratna raba
travinja, TRT – maksimalna trikratna raba travinja in Natura 2000 iz 1. točke
prejšnjega odstavka pripravi ministrstvo v sodelovanju z Zavodom Republike
Slovenije za varstvo narave, ki evidenco potrdi.
(3) Evidenca iz prejšnjega odstavka je v Prilogi 7, ki je
sestavni del te uredbe.
(4) Evidenci iz 2. in 3. točke prvega odstavka tega člena
pripravi izvajalec za popis poljskega škrjanca in pribe ter ju potrdi Zavod
Republike Slovenije za varstvo narave.
(5) Evidenci iz prejšnjega odstavka sta v Prilogi 8, ki je
sestavni del te uredbe.
(6) Evidenco iz 4. točke prvega odstavka tega člena pripravi
izvajalec javnega naročila za popis gnezd pribe in bo dostopna julija tekočega
leta na spletnih straneh ministrstva. V času nastajanja evidence sporoči
ugotovitve o najdenih gnezdih pribe najpozneje v roku dveh delovnih dni
agenciji, na način, da sporoči koordinate x,y gnezda.
(7) Agencija v roku dveh delovnih dni po prejemu koordinat
gnezda iz prejšnjega odstavka o najdenem gnezdu obvesti Kmetijsko svetovalno
službo iz območja, kjer se GERK z gnezdom nahaja. Kmetijska svetovalna služba v
roku dveh delovnih dni o gnezdu obvesti nosilca kmetijskega gospodarstva, pri
katerem se nahaja GERK z gnezdom, ter skupaj z ornitologom izvajalca javnega
naročila iz prejšnjega odstavka opravi svetovanje nosilcu kmetijskega
gospodarstva glede izvajanja rezultatske sheme varstvo gnezd pribe.
(8) Evidenco iz 5. točke prvega odstavka tega člena
ministrstvu posreduje Direktorat za vode (v nadaljnjem besedilu: VVO_1_DR).
(9) Za vsak GERK se preveri, ali leži na območju iz evidence
iz 1., 2., 3. in 6. točke prvega odstavka tega člena s površino vsaj 10 ar. V
tem primeru se za ves GERK upošteva, da se nahaja znotraj območja evidenc.
(10) Pri navajanju površin sloja iz evidence VVO_I_DR se
prikazuje dejanska površina v sloju oziroma površina preseka, pri čemer mora
biti površina preseka med GERK in tem slojem vsaj 1 ar.
(11) Vpogled v evidence iz prvega odstavka tega člena je
mogoč na spletnih straneh ministrstva.
(12) Evidence iz prvega odstavka tega člena agenciji
posreduje ministrstvo.
21. člen
(pogojenost)
Če je na podlagi upravnega pregleda ali pregleda na kraju
samem ugotovljeno, da na površini, za katero se uveljavlja plačilo za izvajanje
posamezne sheme iz 23. člena te uredbe, niso izpolnjene zahteve pogojenosti, ki
predstavljajo bistveni element za izvajanje posamezne sheme SOPO, nosilec
kmetijskega gospodarstva za celotno površino ni upravičen do plačila za to
shemo, razen v primerih, ki so določeni s katalogom upravnih sankcij, ki je v
Prilogi 10, ki je sestavni te uredbe.
22. člen
(minimalne zahteve za uporabo gnojil in fitofarmacevtskih
sredstev)
(1) Nosilci kmetijskih gospodarstev, ki uveljavljajo podporo
za intervencijo SOPO iz te uredbe za sheme, ki se z zahtevami vežejo na uporabo
gnojil in fitofarmacevtskih sredstev, morajo upoštevati minimalne zahteve za
uporabo gnojil in fitofarmacevtskih sredstev.
(2) Minimalne zahteve za uporabo gnojil iz prejšnjega
odstavka se vodijo v evidencah uporabe organskih in mineralnih gnojil, ki jih
mora nosilec kmetijskega gospodarstva voditi za površine, ki so vključene v
posamezno shemo SOPO in iz katerih morajo biti razvidni najmanj količina in
vrsta organskih in mineralnih gnojil, čas gnojenja ter podatki o površini, kjer
se ta gnojila uporabljajo.
(3) V skladu s prvim odstavkom tega člena mora nosilec
kmetijskega gospodarstva za sheme iz 2., 3., 4, in 10. točke 23. člena te
uredbe voditi evidence iz prejšnjega odstavka na obrazcu evidence uporabe
organskih in mineralnih gnojil, ki je dostopen na spletnih straneh ministrstva
in agencije.
(4) Minimalne zahteve za uporabo fitofarmacevtskih sredstev
so vključene v sklop pravil o pogojenosti in se nanašajo na pravilno uporabo
fitofarmacevtskih sredstev iz uredbe, ki ureja pogojenost.
(5) Za sheme SOPO iz 1., 2. in 5. točke 23. člena te uredbe,
ki so z zahtevami vezane na prepoved uporabe fitofarmacevtskih sredstev na
površini, ki je vključena v izvajanje zahtev posamezne sheme nosilec
kmetijskega gospodarstva poda izjavo, da ne uporablja fitofarmacevtskih
sredstev na taki površini oziroma v primeru sheme iz 6. točke 23. člena te
uredbe, poda izjavo, da ne uporablja herbicidov oziroma v primeru iz 7. točke
23. člena poda izjavo, da le enkrat uporablja herbicide na taki površini
oziroma da je količino herbicida za enkratno rabo nanesel v deljenih odmerkih s
t.i. split aplikacijo. Izjavo za posamezno površino poda na geoprostorskem
obrazcu, ki je določen v uredbi, ki ureja izvajanje kmetijskih intervencij za
leto oddaje zbirne vloge.
(6) Ne glede na prejšnji odstavek mora nosilec kmetijskega
gospodarstva za shemo iz 6. in 7. točke 23. člena te uredbe voditi evidence o
uporabi fitofarmacevtskih sredstev na obrazcu evidence uporabe
fitofarmacevtskih sredstev pri intervenciji SOPO, ki je dostopen na spletnih
straneh ministrstva in agencije za površine, ki so vključene v shemo.
(7) (črtan)
(8) (črtan)
2. oddelek
SHEME SOPO
23. člen
(intervencija SOPO)
V skladu s tretjim odstavkom 31. člena Uredbe EU 2021/2115 se
v okviru intervencije SOPO izvajajo naslednje sheme:
1.     
INP 8.01 Ekstenzivno travinje – EKST;
2.     
INP 8.02 Tradicionalna raba travinja – TRT;
3.     
INP 8.03 Gnojenje z organskimi gnojili z majhnimi izpusti v zrak – NIZI;
4.     
INP 8.04 Dodatki za zmanjšanje emisij amonijaka in TGP – INHIBIT in
KRMDOD;
5.     
INP 8.05 Naknadni posevki in podsevki – NPP;
6.     
INP 8.06 Ozelenitev ornih površin prek zime – ZEL;
7.     
INP 8.07 Konzervirajoča obdelava tal – KONZ;
8.     
INP 8.08 Zaplate neposejanih tal za poljskega škrjanca – POŠK;
9.     
INP 8.09 Varstvo gnezd pribe – VGP;
10.  
INP 8.10 Uporaba le organskih gnojil za zagotavljanje dušika v trajnih
nasadih – OGNTN;
11.  
INP 8.11 Ohranjanje biotske raznovrstnosti v trajnih nasadih – BIORAZTN.
24. člen
(shema INP 8.01 Ekstenzivno travinje – EKST)
(1) Za shemo INP 8.01 Ekstenzivno travinje – EKST (v
nadaljnjem besedilu: shema EKST) okvirna finančna sredstva za leto 2023 znašajo
3.195.728,25 eura; za leto 2024 3.132.731,25 eura in za leta 2025–2027
3.068.729,95 eura.
(2) Shema EKST se izvaja na GERK z vrstami rabe 1300 – trajni
travnik, GERK z rabo 1320 – travinje z razpršenimi neupravičenimi značilnostmi
in GERK z rabo 1222 – ekstenzivni sadovnjak, če izpolnjuje pogoj iz točke b)
tretjega odstavka 22. člena Pravilnika o registru kmetijskih gospodarstev
(Uradni list RS, št. 7/23).
(3) Zahteve za izvajanje sheme so naslednje:
-       
obvezno je spravilo travinja, če se izvaja košnja;
-       
mulčenje ni dovoljeno;
-       
ne glede na prejšnjo alinejo se po končanem obdobju paše po potrebi opravi
čistilna košnja, tudi z mulčenjem, vendar se lahko opravi šele po 15. septembru
tekočega leta;
-       
uporaba mineralnih gnojil in fitofarmacevtskih sredstev ni dovoljena;
-       
ni dovoljen prevzem živinskih organskih gnojil iz drugega kmetijskega
gospodarstva in uporaba drugih organskih gnojil, ki nimajo izvora iz zadevnega
kmetijskega gospodarstva;
-       
izvajati se mora na vseh rabah GERK iz drugega odstavka tega člena, ki
so na kmetijskem gospodarstvu;
-       
izvaja se na območju celotne Republike Slovenije;
-       
povprečna letna obtežba z živino mora biti od 0,2 do 0,9 GVŽ na hektar
kmetijskih zemljišč v uporabi na posameznem kmetijskem gospodarstvu v letu
izvajanja sheme.
(4) Nosilec kmetijskega gospodarstva mora zagotoviti rabo
GERK iz drugega odstavka tega člena do dne, ki je kot zadnji določen za
spremembe in umike zahtevkov v skladu z uredbo, ki ureja izvedbo intervencij
kmetijske politike za leto vložitve zbirne vloge.
(5) Pri izračunu obtežbe iz osme alineje tretjega odstavka
tega člena se upošteva šesti, sedmi in osmi odstavek 6. člena te uredbe.
(6) Izračun obtežbe iz prejšnjega odstavka je določen s
Prilogo 2 te uredbe.
(7) Ne glede na sedmo alinejo tretjega odstavka tega člena se
shema EKST ne sme izvajati na naslednjih območjih iz evidence Natura 2000
plačila, kjer se izvaja intervencija »Plačila Natura 2000«, ki je določena z
uredbo, ki ureja plačila za okoljske in podnebne obveznosti, naravne ali druge
omejitve in območja Natura 2000 iz strateškega načrta skupne kmetijske politike
2023–2027.
(8) Ne glede na šesto alinejo tretjega odstavka tega člena
lahko v takem primeru nosilec kmetijskega gospodarstva v shemo EKST vključi le
travinje, ki se nahaja izven območja Natura 2000 plačil.
(9) Načrtovani znesek na enoto znaša 45,65 eura na ha,
najnižji znesek načrtovanega zneska na enoto 36,52 eura na ha in najvišji
znesek načrtovanega zneska na enoto 45,65 eura na ha.
(10) Realizirani znesek na enoto se izračuna vsako leto, tako
da se skupno število upravičenih hektarjev za shemo EKST pomnoži z načrtovanim
zneskom na enoto iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
25. člen
(shema INP 8.02 Tradicionalna raba travinja – TRT)
(1) Za shemo INP 8.02 Tradicionalna raba travinja – TRT (v
nadaljnjem besedilu: shema TRT) okvirna finančna sredstva za posamezno leto
znašajo 2.106.723,13 eura.
(2) Shema TRT se izvaja na GERK z vrstami rabe 1300 – trajni
travnik, GERK z rabo 1320 – travinje z razpršenimi neupravičenimi značilnostmi
in GERK z rabo 1222 – ekstenzivni sadovnjak, če izpolnjuje pogoj iz točke b)
tretjega odstavka 22. člena Pravilnika o registru kmetijskih gospodarstev
(Uradni list RS, št. 7/23).
(3) Zahteve za izvajanje sheme so naslednje:
-       
na površini travinja, ki leži na območju evidence TRT – 2x iz 1. točke
prvega odstavka 20. člena te uredbe, lahko nosilec kmetijskega gospodarstva
izvaja dvakratno ali nižje število rab travinja. Na površini travinja, ki leži
na območju TRT – 3x iz 1. točke prvega odstavka 20. člena te uredbe, lahko
nosilec kmetijskega gospodarstva izvaja trikratno ali nižje število rab
travinja;
-       
na površini travinja, ki leži na območju TRT – Natura 2000 območje iz 1.
točke prvega odstavka 20. člena te uredbe, se shema ne izvaja;
-       
celoletna paša ni dovoljena; lahko se izvaja le jesenska paša, ki se
šteje kot ena raba travinja;
-       
obvezno je spravilo travinja v primeru košnje;
-       
uporaba mineralnega dušika in fitofarmacevtskih sredstev ni dovoljena;
-       
na travinju, ki je vključeno v shemo, je dovoljena uporaba največ 40 kg
dušika na hektar iz organskih gnojil na leto;
-       
povprečna letna obtežba z živino mora znašati več kot 0,9 GVŽ na hektar
kmetijskih zemljišč v uporabi na posameznem kmetijskem gospodarstvu v letu
izvajanja sheme;
-       
mulčenje ni dovoljeno;
-       
ne glede na prejšnjo alinejo se po končanem obdobju paše po potrebi
opravi čistilna košnja, tudi z mulčenjem, ki se lahko opravi šele po 15.
septembru tekočega leta;
-       
izvaja se lahko na delu površin travinja;
-       
nosilec kmetijskega gospodarstva lahko v shemo vstopi z največ 20 %
površine GERK iz drugega odstavka tega člena na kmetijskem gospodarstvu, pri
čemer se upoštevajo le kmetijske parcele velikosti vsaj 0,1 ha v skladu z
drugim odstavkom 16. člena te uredbe.
(4) Nosilec kmetijskega gospodarstva mora zagotoviti rabo
GERK iz drugega odstavka tega člena do dne, ki je kot zadnji določen za
spremembe in umike zahtevkov v skladu z uredbo, ki ureja izvedbo intervencij
kmetijske politike za leto vložitve zbirne vloge.
(5) Za izvajanje druge alineje tretjega odstavka tega člena
se šteje, da GERK leži v celoti na območju Natura 2000, če na njem leži vsaj z
10 ar površine GERK.
(6) Za izvajanje prve alineje tretjega odstavka tega člena se
šteje, da GERK leži v celoti na območju TRT – maksimalna dvakratna raba
travinja ali TRT – maksimalna trikratna raba travinja, če na območju leži z
vsaj 10 ar površine GERK. Pri tem se za GERK, ki z vsaj 10 ar leži na obeh
območjih šteje da v celoti leži na območju TRT – maksimalna dvakratna raba travinja.
(7) Za GERK, ki z vsaj 10 ar leži na območju iz petega
odstavka tega člena in na območjih iz šestega odstavka tega člena, se šteje, da
v celoti leži na območju Natura 2000.
(8) Za izvajanje tretje alineje tretjega odstavka tega člena
se za jesensko pašo šteje paša opravljena po 15. avgustu tekočega leta.
(9) Pri izračunu obtežbe iz sedme alineje tretjega odstavka
tega člena se upošteva šesti, sedmi in osmi odstavek 6. člena te uredbe.
(10) Izračun obtežbe iz prejšnjega odstavka je določen s
Prilogo 2 te uredbe.
(11) V primeru, da nosilec kmetijskega gospodarstva v
zahtevku prijavi več kot 20 % površine GERK iz drugega odstavka tega člena na
kmetijskem gospodarstvu, se mu v plačilo šteje le 20 % površine GERK. Pri tem
agencija najprej upošteva površine GERK, ki niso deležne upravnih sankcij, kot
so določene v skladu z uredbo, ki ureja izvedbo intervencij kmetijske politike
za leto vložitve zbirne vloge in kot so določene v skladu s katalogom upravnih
sankcij iz Priloge 10 te uredbe.
(12) Načrtovani znesek na enoto znaša 129,03 eura na ha,
najnižji znesek načrtovanega zneska na enoto 103,22 eura na ha in najvišji
znesek načrtovanega zneska na enoto 161,29 eura na ha.
(13) Realizirani znesek na enoto se izračuna vsako leto, tako
da se skupno število upravičenih hektarjev za shemo TRT pomnoži z načrtovanim
zneskom na enoto iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
26. člen
(shema INP 8.03 Gnojenje z organskimi gnojili z majhnimi
izpusti v zrak – NIZI)
(1) Za shemo INP 8.03 Gnojenje z organskimi gnojili z
majhnimi izpusti v zrak (v nadaljnjem besedilu: shema NIZI) okvirna finančna
sredstva za leto 2023 znašajo 5.979.340,00 eura, od leta 2024 dalje pa
4.484.270,00 eura.
(2) Shema NIZI se izvaja na GERK z vrstami rabe 1100 – njive,
1131 – začasni travnik, 1161 – hmeljišče v premeni, 1160 – hmeljišče, 1300 –
trajno travinje in GERK z rabo 1222 – ekstenzivni sadovnjak, če izpolnjuje
pogoj iz točke b) tretjega odstavka 22. člena Pravilnika o registru kmetijskih
gospodarstev (Uradni list RS, št. 7/23).
(3) Shema se deli na tri kmetijske prakse glede na izvajanje
sheme na rabah GERK iz prejšnjega odstavka:
-       
NIZI_orna zemljišča: »Gnojenje z organskimi gnojili z majhnimi izpusti v
zrak na ornih zemljiščih«;
-       
NIZI_trajno travinje: »Gnojenje z organskimi gnojili z majhnimi izpusti
v zrak na trajnem travinju« in
-       
NIZI_hmeljišče: »Gnojenje z organskimi gnojili z majhnimi izpusti v zrak
na hmeljišču«.
(4) Kmetijski praksi NIZI_orna zemljišča in NIZI_trajno
travinje pomenita nanos tekočih organskih gnojil z napravo za direkten vnos v
tla ali napravo za nanos neposredno na površino tal. Pri tem mora nosilec
kmetijskega gospodarstva na kmetijski parceli, za katero odda zahtevek, za
Gnojenje z organskimi gnojili z majhnimi izpusti v zrak v tekočem letu tekoča
organska gnojila vedno aplicirati po sistemu NIZI.
(5) Nanos na površino tal iz prejšnjega odstavka pomeni
raztros tekočih organskih gnojil skozi cevi ali sani, ki se vlečejo po tleh ali
z vnosom gnojil neposredno v tla. Uporaba opreme z razpršilno ploščo ni
dovoljena.
(6) Kmetijska praksa NIZI_hmeljišče pomeni zadelavo gnojevke,
gnojnice in gnoja v tla najpozneje 24 ur po aplikaciji v hmeljišče. Zadelava v
tla poteka s kultiviranjem oziroma zaoravanjem ali obsipavanjem hmelja. Tekoča
organska gnojila se nanašajo z napravo za direkten vnos ali napravo za nanos na
površino tal v hmeljišču. Uporaba opreme z razpršilno ploščo ni dovoljena. Pri
tem mora nosilec kmetijskega gospodarstva na kmetijski parceli, za katero odda
zahtevek, za Gnojenje z organskimi gnojili z majhnimi izpusti v zrak v tekočem
letu tekoča organska gnojila vedno aplicirati po sistemu NIZI. Uporaba opreme z
razpršilno ploščo ni dovoljena.
(7) Nosilci kmetijskih gospodarstev, katerih površine GERK z
dejansko rabo 1300 z vsaj 10 ar ležijo na:
-       
območjih traviščnih habitatov metuljev (v nadaljnjem besedilu: MET),
steljnikov (v nadaljnjem besedilu: STE), mokrotnih travnikov (v nadaljnjem
besedilu: HABM), mokrišč in barij (v nadaljnjem besedilu: MOKR_BAR), suhih
kraških travnikov in pašnikov (v nadaljnjem besedilu: SUHI_KTP), območjih
pojavljanja ptic vlažnih ekstenzivnih travnikov (v nadaljnjem besedilu: VTR)
ali območjih, na katerih se izvaja intervencij plačila Natura 2000 iz uredbe,
ki ureja plačila za okoljske in podnebne obveznosti, naravne ali druge omejitve
in območja Natura 2000 iz strateškega načrta skupne kmetijske politike
2023–2027, se na teh površinah trajnega travinja ne smejo vključiti v shemo
NIZI;
-       
območjih posebnih traviščnih habitatov (v nadaljnjem besedilu: HAB),
lahko na teh površinah trajnega travinja izvajajo shemo NIZI_travinje le za 40
kg N na ha iz organskih gnojil na leto.
(8) Shema NIZI se ne izvaja na območju VVO_I_DR.
(9) Plačilo iz sedemnajstega odstavka tega člena se lahko
uveljavlja za najmanj 15 m3 porabljenih organskih gnojil na ha, pri čemer se
lahko z organskimi gnojili gnoji v več odmerkih na način NIZI. V primeru, da je
porabljenih manj kot 15 m3 organskih gnojil na hektar, se upoštevajo upravne
sankcije v skladu s katalogom upravnih sankcij iz Priloge 10 te uredbe, se pa
manjša količina porabljenih organskih gnojil na hektar upošteva za izračun
upravičene površine za plačilo.
(10) Ne glede na prejšnji odstavek se v primerih iz druge
alineje sedmega odstavka tega člena podpora iz sedemnajstega odstavka tega
člena lahko uveljavlja za najmanj 5 m3 porabljenih organskih gnojil na ha, pri
čemer se lahko z organskimi gnojili gnoji v več odmerkih na način NIZI. Hkrati
se manjša količina porabljenih organskih gnojil na hektar upošteva za izračun
upravičene površine za plačilo.
(11) Letni vnos dušika iz organskih gnojil na hektar
posamezne enote rabe kmetijskih zemljišč oziroma letni vnos dušika iz živinskih
gnojil na hektar kmetijskih zemljišč v uporabi na ravni kmetijskega
gospodarstva ne sme presegati vrednosti, določenih v skladu z uredbo, ki ureja
varstvo voda pred onesnaževanjem z nitrati iz kmetijskih virov.
(12) Količina živinskih oziroma organskih gnojil iz
prejšnjega odstavka se lahko proizvede na kmetijskem gospodarstvu, lahko pa jo
kmetijsko gospodarstvo tudi prejme od drugega kmetijskega gospodarstva oziroma
kupi. Če se organska gnojila proizvedejo na kmetijskem gospodarstvu, mora nosilec
kmetijskega gospodarstva ob oddaji zahtevka za NIZI na obrazcu »Opredelitev
načina reje za potrebe izvajanja zahtev z obveznostjo gnojenja z organskimi
gnojili z majhnimi izpusti v zrak« iz uredbe, ki ureja izvedbo intervencij
kmetijske politike za leto vložitve zbirne vloge, na podlagi lastne ocene
opredeliti pretežen način reje rejnih živali na kmetijskem gospodarstvu.
Opredelitev pretežnega načina reje rejnih živali na kmetijskem gospodarstvu in
podlaga za izračun proizvedene količine gnojil sta določena v Prilogi 9, ki je
sestavni del te uredbe.
(13) Ne glede na prejšnji odstavek tega člena se prevzem
gnojnice od drugega kmetijskega gospodarstva ne upošteva za izračun podpore.
(14) Na kmetijskem gospodarstvu mora biti prisotna ustrezna
mehanizacija ali shranjen račun izvajalca za opravljeno strojno storitev ali
shranjena izjava izvajalca, kadar se strojna storitev opravlja kot sosedska
pomoč v skladu z zakonom, ki ureja preprečevanje dela in zaposlovanja na črno
(v nadaljnjem besedilu: izjava izvajalca).
(15) Plačilo za izvajanje kmetijske prakse NIZI_orna
zemljišča se lahko uveljavlja za kmetijske rastline iz šifranta vrst oziroma
skupin kmetijskih rastlin ter pomoči, ki je v skladu z uredbo, ki ureja izvedbo
intervencij kmetijske politike za leto vložitve zbirne vloge, objavljen na
spletni strani ministrstva in agencije. Kmetijska rastlina, za katero se lahko
uveljavlja plačilo za izvajanje kmetijske prakse NIZI_trajno travinje, je
trajno travinje oziroma v primeru ekstenzivnega sadovnjaka iz drugega odstavka
tega člena sadna vrsta. Kmetijska rastlina, za katero se lahko uveljavlja
plačilo za izvajanje kmetijske prakse NIZI_hmeljišče, je hmelj.
(16) Načrtovani znesek na enoto za leto 2023 znaša 127,22
eura na ha, od leta 2024 dalje pa 95,41eura na ha, najnižji znesek načrtovanega
zneska na enoto za leto 2023 101,78 eura na ha, od leta 2024 dalje 76,33 eura
na ha in najvišji znesek načrtovanega zneska na enoto za vsa leta 159,02 eura
na ha.
(17) Realizirani znesek na enoto se izračuna vsako leto, tako
da se skupno število upravičenih hektarjev za shemo NIZI pomnoži z načrtovanim
zneskom na enoto iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena se upoštevajo določbe drugega odstavka 4. člena te uredbe.
27. člen
(shema INP 8.04 Dodatki za zmanjšanje emisij amonijaka in
TGP – INHIBIT in KRMDOD)
(1) V okviru sheme se izvajata dve kmetijski praksi:
-       
uporaba mineralnih gnojil, ki vsebujejo inhibitorje nitrifikacije,
inhibitorje denitrifikacije ali inhibitorje ureaze za zmanjšanje izpustov
amonijaka in didušikovega oksida – INHIBIT;
-       
uporaba krmnih dodatkov za zmanjšanje izpustov metana pri reji krav
molznic – KRMDOD.
(2) Shema shema INP 8.04 Dodatki za zmanjšanje emisij amonijaka
in TGP – INHIBIT in KRMDOD (v nadaljnjem besedilu: shema INHIBIT in KRMDOD) se
izvaja od vključno leta 2024 dalje in zanjo okvirna finančna sredstva za
posamezno leto znašajo 1.494.600,00 eura, od tega za kmetijsko prakso znaša
870.000,00 eura, za kmetijsko prakso KRMDOD pa 624.600,00 eura.
(3) Kmetijska praksa INHIBIT se izvaja na GERK z vrstami rabe
1100 – njive, 1131– začasni travnik, 1161 – hmeljišče v premeni, 1300 – trajno
travinje, 1160 – hmeljišče, določenimi v skladu s pravilnikom, ki ureja register
kmetijskih gospodarstev in GERK z rabo 1222 – ekstenzivni sadovnjak, če
izpolnjuje pogoj iz pravilnika, ki ureja register kmetijskih gospodarstev.
(4) Kmetijska praksa KRMDOD se izvaja le za krave molznice.
Pri tem krava molznica pomeni kravo v skladu in na podlagi izračuna iz 41.
člena te uredbe, ki izpolnjuje tudi pogoje iz četrte alineje drugega odstavka
41. člena te uredbe.
(5) Mineralna gnojila, ki vsebujejo inhibitorje
nitrifikacije, inhibitorje denitrifikacije ali inhibitorje ureaze morajo imeti
status sredstev za gnojenje EU in biti označeni z oznako CE, kot to določa
Uredba 2019/1009/EU, pri čemer so uvrščeni v Funkcijske kategorije 5.A.
Inhibitor nitrifikacije, 5.B. Inhibitor denitrifikacije ali 5.C. Inhibitor
ureaze.
(6) Pri uporabi krmnih dodatkov za zmanjšanje izpustov metana
pri reji živali se lahko uporabijo le krmni dodatki vpisani v Register krmnih
dodatkov EU, pri čemer morajo biti uvrščeni v kategorijo zootehnični dodatki.
Do plačila so upravičena tudi kmetijska gospodarstva, ki kupujejo krmne
mešanice, ki vsebujejo omenjene krmne dodatke.
(7) Pri uporabi mineralnih gnojil, ki vsebujejo inhibitorje
nitrifikacije, inhibitorje denitrifikacije ali inhibitorje ureaze ali dodatkov
za zmanjšanje izpustov metana mora nosilec kmetijskega gospodarstva upoštevati
navodila proizvajalca.
(8) Nosilec kmetijskega gospodarstva mora hraniti račun o
nakupu in etikete ustreznih krmnih dodatkov oziroma mineralnih gnojil.
(9) Plačilo za izvajanje kmetijske prakse INHIBIT se lahko
uveljavlja za kmetijske rastline iz šifranta vrst oziroma skupin kmetijskih
rastlin ter pomoči.
(10) Načrtovani znesek na enoto za kmetijsko prakso INHIBIT
znaša 60,00 eura na ha, najnižji znesek načrtovanega zneska na enoto 48,00 eura
na ha in najvišji znesek načrtovanega zneska na enoto za vsa leta 75,00 eura na
ha.
(11) Realizirani znesek na enoto se izračuna vsako leto, tako
da se skupno število upravičenih hektarjev za INHIBIT pomnoži z načrtovanim
zneskom podpore iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena se upoštevajo določbe drugega odstavka 4. člena te uredbe.
(12) Načrtovani znesek na enoto za kmetijsko prakso pri reji
krav molznic znaša 60,00 eura na GVŽ, najnižji znesek načrtovanega zneska na
enoto 48,00 eura na GVŽ in najvišji znesek načrtovanega zneska na enoto za vsa
leta 75,00 eura na GVŽ.
(13) Realizirani znesek na enoto se izračuna vsako leto, tako
da se skupno število upravičenih GVŽ za kmetijsko prakso KRMDOD pri reji krav
molznic pomnoži z načrtovanim zneskom na enoto iz prejšnjega odstavka tega
člena. V primeru, da so s tem okvirna finančna sredstva iz prvega odstavka tega
člena presežena ali neporabljena, se upoštevajo določbe drugega odstavka 4.
člena te uredbe.
28. člen
(shema INP 8.05 Naknadni posevki in podsevki – NPP)
(1) Za shemo INP 8.05 Naknadni posevki in podsevki – NPP (v
nadaljnjem besedilu: shema NPP) okvirna finančna sredstva za posamezno leto
znašajo 3.083.478,40 eura.
(2) Shema NPP se izvaja na GERK z rabo 1100 – njive in 1161 –
hmeljišče v premeni, določenimi v skladu s pravilnikom, ki ureja register
kmetijskih gospodarstev.
(3) Kot naknadni neprezimni posevek se šteje mešanica vsaj
dveh neprezimnih kmetijskih rastlin ali medovita kmetijska rastlina.
(4) Kot naknadni prezimni posevek se šteje mešanica vsaj dveh
prezimnih kmetijskih rastlin ali medovita kmetijska rastlina.
(5) Podsevek je posevek kmetijske rastline različnih
botaničnih družin, katerega setev je oparvljena v glavni posevek, ki je določen
v skladu z uredbo, ki ureja izvedbo intervencij kmetijske politike za leto
vložitve zbirne vloge.
(6) Zahteve za izvajanje sheme so naslednje:
-       
setev naknadnega neprezimnega posevka ali medovite kmetijske rastline
mora biti opravljena kadarkoli po glavnem posevku, ki ga nosilec kmetijskega
gospodarstva prijavi na geoprostorski obrazec v skladu z uredbo, ki ureja
izvedbo intervencij kmetijske politike za leto vložitve zbirne vloge, tako da
se zagotovi pokrovnost iz naslednje alineje tega odstavka;
-       
tla z naknadnim neprezimnim posevkom, medovito kmetijsko rastlino ali
podsevkom morajo biti pokrita od 15. avgusta do 15. oktobra tekočega leta;
-       
obdelava naknadnih neprezimnih posevkov, medovite kmetijske rastline ali
podsevkov oziroma uporaba v proizvodne namene je dovoljena po 15. oktobru
tekočega leta;
-       
setev naknandega prezimnega posevka ali medovite kmetijske rastline mora
biti opravljena kadarkoli po glavnem posevku, ki ga nosilec kmetijskega
gospodarstva prijavi na geoprostorski obrazec v skladu z uredbo, ki ureja
izvedbo intervencij kmetijske politike za leto vložitve zbirne vloge, tako da
se zagotovi pokrovnost iz naslednje alineje tega odstavka;
-       
tla z naknadnim prezimnim posevkom ali medovito kmetijsko rastlino
morajo biti pokrita od 1. septembra tekočega leta do 30. oktobra tekočega leta;
-       
obdelava naknadnih prezimnih posevkov ali medovite kmetijske rastline
oziroma uporaba v proizvodne namene je dovoljena po 30. oktobru tekočega leta.
Pri tem uporaba herbicidov za uničenje zelene odeje posevka ni dovoljena.
(7) Uporaba fitofarmacevtskih sredstev v času izvajanja
zahtev sheme iz prejšnjega odstavka ni dovoljena oziroma v primeru podsevkov ni
dovoljena po spravilu glavne kmetijske rastline.
(8) V letu, ki sledi po letu za katerega je bil oddan
zahtevek za naknadni neprezimni oziroma prezimni posevek ali podsevek ali
medovito kmetijsko rastlino, ti posevki oziroma podsevki oziroma medovita
kmetijska rastlina ne smejo biti prisotni na površini v času glavnega posevka,
ki je določen z uredbo, ki ureja izvedbo intervencij kmetijske politike. Do
setve glavnega posevka morajo biti uničeni, vendar brez uporabe
fitofarmacevtskih sredstev.
(9) Shema se ne izvaja na območju VVO_I_DR.
(10) Za pokritost tal iz druge in pete alineje šestega
odstavka tega člena se šteje, če je zelen pokrov viden na najmanj 70 %
ozelenjene površine.
(11) Podpora za shemo se lahko uveljavlja za neprezimne in
prezimne kmetijske rastline in medovite kmetijske rastline ter podsevke iz
šifranta vrst oziroma skupin kmetijskih rastlin in pomoči, ki je v skladu z
uredbo, ki ureja izvedbo intervencij kmetijske politike za leto vložitve zbirne
vloge (v nadaljnjem besedilu: šifrant vrst oziroma skupin kmetijskih rastlin in
pomoči), ki je objavljen na spletnih straneh agencije in ministrstva.
(12) Načrtovani znesek podpore na enoto znaša 137,60 eura na
ha, najnižji znesek načrtovanega zneska na enoto 110,08 eura na ha in najvišji
znesek načrtovanega zneska na enoto 172,00 eura na ha.
(13) Realizirani znesek na enoto se izračuna vsako leto, tako
da se skupno število upravičenih hektarjev za shemo INP 8.05 Naknadni posevki
in podsevki – NPP pomnoži z načrtovanim zneskom na enoto iz prejšnjega odstavka
tega člena. V primeru, da so s tem okvirna finančna sredstva iz prvega odstavka
tega člena presežena ali neporabljena se upoštevajo določbe drugega odstavka 4.
člena te uredbe.
29. člen
(shema INP 8.06 Ozelenitev prek zime – ZEL)
(1) Za shemo INP 8.06 Ozelenitev prek zime – ZEL (v
nadaljnjem besedilu: shema ZEL) okvirna finančna sredstva za posamezno leto
znašajo 2.442.000,00 eura.
(2) Shema ZEL prek zime se izvaja na GERK z rabo 1100 – njive
in 1161 – hmeljišče v premeni, določenimi v skladu s pravilnikom, ki ureja
register kmetijskih gospodarstev.
(3) Kot prezimni posevek se šteje mešanica vsaj dveh
prezimnih kmetijskih rastlin.
(4) Zahteve za izvajanje sheme so naslednje:
-       
setev prezimnega posevka mora biti opravljena kadarkoli po glavnem
posevku, ki ga nosilec kmetijskega gospodarstva prijavi na geoprostorski
obrazec v skladu z uredbo, ki ureja izvedbo intervencij kmetijske politike za
leto vložitve zbirne vloge, tako da se zagotovi pokrovnost iz naslednje alineje
tega odstavka;
-       
tla s prezimnim posevkom morajo biti pokrita od 15. novembra tekočega
leta do najmanj 15. februarja naslednjega leta;
-       
uporaba herbicidov v času izvajanja zahtev sheme ni dovoljena;
-       
obdelava prezimnih posevkov oziroma uporaba v proizvodne namene je
dovoljena po 15. februarju naslednjega leta, pri tem uporaba herbicidov za
uničenje zelene prezimne odeje ni dovoljena.
(5) V letu, ki sledi po letu, za katerega je bil oddan
zahtevek za ozelenitev prek zime, prezimni posevek ne sme biti prisoten v času
glavnega posevka, ki je določen v skladu z uredbo, ki ureja izvedbo intervencij
kmetijske politike. Do setve glavnega posevka mora biti uničeni, vendar brez
uporabe fitofarmacevtskih sredstev.
(6) Shema se ne izvaja na območju VVO_I_DR.
(7) Za pokritost tal iz druge alineje četrtega odstavka tega
člena se šteje, če je zelen pokrov viden na najmanj 70 % ozelenjene površine.
(8) Podpora za shemo se lahko uveljavlja za prezimne
kmetijske rastline iz šifranta vrst oziroma skupin kmetijskih rastlin in
podpor.
(9) Načrtovani znesek na enoto znaša 148,00 eura na ha,
najnižji znesek načrtovanega zneska na enoto 118,40 eura na ha in najvišji
znesek načrtovanega zneska na enoto 185,00 eura na ha.
(10) Realizirani znesek na enoto se izračuna vsako leto, tako
da se skupno število upravičenih hektarjev za shemo ZEL prek zime pomnoži z
načrtovanim zneskom na enoto iz prejšnjega odstavka tega člena. V primeru, da
so s tem okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
30. člen
(shema INP 8.07 Konzervirajoča obdelava tal – KONZ)
(1) Za shemo INP 8.07 Konzervirajoča obdelava tal – KONZ (v
nadaljnjem besedilu: shema KONZ) okvirna finančna sredstva za posamezno leto
znašajo 492.498,24 eura.
(2) Shema KONZ se izvaja na GERK z rabo 1100 – njive in 1161
– hmeljišče v premeni, določenimi v skladu s pravilnikom, ki ureja register
kmetijskih gospodarstev.
(3) Konzervirajoča obdelava pomeni minimalno obdelavo tal s
pasivnimi stroji za konzervirajočo obdelavo tal oziroma gnanimi (aktivnimi)
stroji za konzervirajočo obdelavo tal, pri čemer oranje ni dovoljeno.
(4) Konzervirajočo obdelavo tal se lahko uveljavlja le za
kmetijsko rastlino, ki je glavni posevek, v skladu z uredbo, ki ureja izvedbo
intervencij kmetijske politike za leto vložitve zbirne vloge.
(5) Ne glede na prejšnji odstavek se za leto 2023 upošteva le
kmetijska rastlina, katere setev je bila izvedena v letu 2023 in ki jo nosilec
kmetijskega gospodarstva prijavi kot glavni posevek na geoprostorskem obrazcu v
skladu z uredbo, ki ureja izvedbo intervencij kmetijske politike za leto
vložitve zbirne vloge.
(6) Na kmetijskem gospodarstvu mora biti prisotna
mehanizacija iz tretjega odstavka tega člena ali shranjen račun izvajalca za
opravljeno strojno storitev ali shranjena izjava izvajalca.
(7) V času izvajanja zahtev sheme se herbicid lahko uporabi
le enkrat.
(8) Ne glede na prejšnji odstavek se lahko količina herbicida
za enkratno rabo nanese v deljenih odmerkih s t.i. split aplikacijo nanosa
herbicida.
(9) Podpora za izvajanje sheme se lahko uveljavlja za
kmetijske rastline iz šifranta vrst oziroma skupin kmetijskih rastlin in
podpor.
(10) Načrtovani znesek na enoto znaša 18,24 eura na ha,
najnižji znesek načrtovanega zneska na enoto 14,59 eura na ha in najvišji
znesek načrtovanega zneska na enoto 22,80 eura na ha.
(11) Realizirani znesek na enoto se izračuna vsako leto, tako
da se skupno število upravičenih hektarjev za shemo KONZ pomnoži z načrtovanim
zneskom na enoto iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
31. člen
(shema INP 8.08 Neposejana tla za poljskega škrjanca – POŠK)
(1) Za shemo INP 8.08 Neposejana tla za poljskega škrjanca –
POŠK (v nadaljnjem besedilu: shema POŠK) okvirna finančna sredstva za posamezno
leto znašajo 120.000,00 eura, za leto 2024 180.000,00 eura, od leta 2025 dalje
pa 240.000,00 eura.
(2) Shema POŠK se izvaja na GERK z rabo 1100 – njive in 1161
– hmeljišče v premeni, določenimi v skladu s pravilnikom, ki ureja register
kmetijskih gospodarstev.
(3) Shema se lahko izvaja na kmetijski rastlini, ki je
prijavljena kot glavni posevek v skladu z uredbo, k ureja izvedbo intervencij
kmetijske politike za leto vložitve zbirne vloge, in sicer le na naslednjih
kmetijskih rastlinah: strnih žitih, oljni ogrščici, deteljah, lucerni,
inkarnatki ali deteljno-travni mešanici.
(4) Ne glede na drugi odstavek se shema lahko izvaja le na
površinah, ki ležijo na območjih pojavljanja poljskega škrjanca iz Priloge 8,
ki je sestavni del te uredbe.
(5) Za izvajanje prejšnjega odstavka se šteje, da GERK leži v
celoti na območju pojavljanja poljskega škrjanca, če na območju leži vsaj z 10
ar površine GERK.
(6) Zahteve za izvajanje sheme so naslednje:
-       
posamezna zaplata mora biti v velikosti najmanj 25 m2 in največ 100 m2
in širine najmanj 2,5 m ter od roba njivske površine oddaljena najmanj 5 m;
-       
razdalja med zaplatami mora biti na vse strani vsaj 10 m;
-       
na površini do vključno 0,5 ha mora biti prisotna ena zaplata in za
vsakega nadaljnjega 0,5 ha ena dodatna zaplata.
(7) Zaplata se vzpostavi ob setvi kmetijske rastline iz
drugega odstavka tega člena, lahko pa se mehansko vzpostavi tudi pozneje,
vendar najpozneje do 15. marca tekočega leta, razen če je setev kmetijske
rastline iz drugega odstavka tega člena opravljena po 15. marcu, potem se
zaplata vzpostavi ob setvi.
(8) Zaplata mora biti prisotna do spravila kmetijske rastline
iz tretjega odstavka tega člena.
(9) Na kmetijski parceli, ki je posajena s kmetijsko rastlino
iz prve alineje drugega odstavka tega člena, mora biti na površini do vključno
0,5 ha kmetijske parcele prisotna ena zaplata neposejanih tal. Pri tem se za
namen sheme uporabi korekcijski faktor, s katerim se ena zaplata neposejanih
tal šteje za 0,5 ha. Pri uporabi korekcijskega faktorja se za 0,5 ha vedno
šteje le ena zaplata neposejanih tal, neodvisno od števila zaplat na kmetijski
parceli površine do 0,5 ha.
(10) Načrtovani znesek na enoto znaša 60,00 eura na ha,
najnižji znesek načrtovanega zneska na enoto 48,00 eura na ha in najvišji
znesek načrtovanega zneska na enoto 60,00 eura na ha.
(11) Realizirani znesek na enoto je ne glede na določbe
drugega odstavka 4. člena te uredbe, pri shemi POŠK vedno enak načrtovanemu
znesku iz prejšnjega odstavka. V primeru večje prijave se dodatna sredstva
prenesejo iz drugih shem intervencije SOPO ali pa iz osnovne dohodkovne podpore
za trajnostnost iz 9. člena te uredbe.
32. člen
(shema INP 8.09 Varstvo gnezd pribe – VGP)
(1) Za shemo INP 8.09 Varstvo gnezd pribe – VGP (v nadaljnjem
besedilu: shema VGP) okvirna finančna sredstva za leto 2023 znašajo 15.000,00
eura, za leto 2024 18.000,00 eura, od leta 2025 dalje pa 22.000,00 eura.
(2) Shema VGP se izvaja na GERK z rabo 1100 – njive in 1161 –
hmeljišče v premeni, določenimi v skladu s pravilnikom, ki ureja register
kmetijskih gospodarstev.
(3) Shema se izvaja le na ornih površinah iz prejšnjega
odstavka, ki ležijo na območjih pojavljanja pribe iz Priloge 8 te uredbe, in
kjer je s strani ornitologa najdeno in potrjeno gnezdo v skladu s šestim in
sedmim odstavkom 20. člena te uredbe.
(4) Ne glede na prejšnji odstavek se upošteva toleranca 2 m,
če je gnezdo najdeno poleg ornih površin iz drugega odstavka tega člena.
(5) Nosilec kmetijskega gospodarstva odda zahtevek za shemo,
v skladu z uredbo, ki ureja izvedbo intervencij kmetijske politike za leto
vložitve zbirne vloge, po obvestilu o najdenem gnezdu in svetovanju s strani
Kmetijsko svetovalne službe, ki se izvede v skladu s tretjim in četrtim
odstavkom 20. člena te uredbe oziroma devetim odstavkom tega člena.
(6) Zahteve za izvajanje sheme so naslednje:
-       
gnezdo na njivi se označi s palicami;
-       
na označenem delu njive niso dovoljena nobena dela s traktorjem ali
drugo mehanizacijo, ki bi lahko poškodovala gnezdo do 15. junija, ki omogoča
uspešno gnezditev;
-       
v okolici gnezda lahko poteka normalna obdelava;
-       
po 15. juniju je dovoljena normalna obdelava celotne njive.
(7) V skladu z 11. členom Uredbe 2022/1173/EU nosilec
kmetijskega gospodarstva iz petega odstavka tega člena pošlje na agencijo dve
geografsko označeni fotografiji varovanja gnezda. S prve geografsko označene
fotografije mora biti razvidno varovanje gnezda, druga geografsko označena
fotografija pa mora biti posneta na zadnji dan varovanja gnezda oziroma
najpozneje do 20. junija tekočega leta. Fotografiji mora nosilec kmetijskega
gospodarstva agenciji poslati do 30. junija tekočega leta. Prva geografsko
označena fotografija mora biti posneta na dan vzpostavitve ali vsaj v tednu dni
po vzpostavitvi varovanja gnezda. Druga geografsko označena fotografija pa mora
biti posneta na zadnji dan varovanja gnezda oziroma vsaj do 20. junija.
Fotografiji mora nosilec kmetijskega gospodarstva agenciji poslati do 30.
junija tekočega leta.
(8) Za namen sheme se uporabi korekcijski faktor, s katerim
se eno gnezdo šteje za 1 ha upravičene površine, ne glede na dejansko velikost
kmetijske površine, na kateri je gnezdo.
(9) Ne glede na šesti in sedmi odstavek 20. člena te uredbe
lahko nosilec kmetijskega gospodarstva, ki najde gnezdo pribe na rabi GERK iz
drugega odstavka tega člena zunaj evidence iz 3. točke prvega odstavka 20.
člena te uredbe, to sporoči na območno Kmetijsko svetovalno službo, ki skupaj z
ornitologom v roku dveh dni po prijavi najdenega gnezda pri nosilcu kmetijskega
gospodarstva opravi svetovanje. Izvajalec javnega naročila iz šestega odstavka
20. člena te uredbe v roku dveh delovnih dni sporoči agenciji koordinate x,y o
najdenem gnezdu.
(10) Načrtovani znesek na enoto znaša 200,00 eura na ha,
najnižji znesek načrtovanega zneska na enoto 160,00 eura na ha in najvišji
znesek načrtovanega zneska na enoto 200,00 eura na ha.
(11) Realizirani znesek na enoto je ne glede na določbe
drugega odstavka 4. člena te uredbe, pri shemi VGP vedno enak načrtovanemu
znesku iz prejšnjega odstavka. V primeru večje prijave se dodatna sredstva
prenesejo iz drugih shem intervencije SOPO ali pa iz osnovne dohodkovne podpore
za trajnostnost iz 9. člena te uredbe.
33. člen
(shema INP 8.10 Uporaba le organskih gnojil za zagotavljanje
dušika v trajnih nasadih – OGNTN)
(1) Za shemo INP 8.10 Uporaba le organskih gnojil za zagotavljanje
dušika v trajnih nasadih – OGNTN (v nadaljnjem besedilu: shema OGNTN) okvirna
finančna sredstva za posamezno leto znašajo 1.560.000,00 eura.
(2) Shema OGNTN se izvaja na GERK z vrstami rabe 1221 –
intenzivni sadovnjak, GERK z rabo 1211 – vinogradi, GERK z rabo 1230 –
oljčniki.
(3) Zahteve za izvajanje sheme so naslednje:
-       
v trajnih nasadih iz prejšnjega odstavka se za gnojenje z dušikom lahko
uporabljajo samo organska gnojila, ki jih nosilec kmetijskega gospodarstva
lahko prevzame tudi z drugega kmetijskega gospodarstva;
-       
kot izpolnjevanje zahteve se šteje tudi popolna opustitev gnojenja.
(4) Nosilec kmetijskega gospodarstva mora zagotoviti rabo
GERK iz drugega odstavka tega člena do dne, ki je kot zadnji določen za
spremembe in umike zahtevkov v skladu z uredbo, ki ureja izvedbo intervencij
kmetijske politike za leto oddaje zbirne vloge.
(5) Nosilec kmetijskega gospodarstva mora v primeru uporabe
mineralnih gnojil za fosfor in kalij hraniti račun o nakupu in deklaracije.
(6) Shema se ne izvaja na območju VVO_I_DR.
(7) Načrtovani znesek na enoto znaša 312,00 eura na ha,
najnižji znesek načrtovanega zneska na enoto 249,60 eura na ha in najvišji
znesek načrtovanega zneska na enoto 390,00 eura na ha.
(8) Realizirani znesek na enoto se izračuna vsako leto, tako
da se skupno število upravičenih hektarjev za shemo OGNTN pomnoži z načrtovanim
zneskom na enoto iz prejšnjega odstavka tega člena. V primeru, da so s tem
okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
34. člen
(shema INP 8.11 Ohranjanje biotske raznovrstnosti v trajnih
nasadih – BIORAZTN)
(1) Za shemo INP 8.11 Ohranjanje biotske raznovrstnosti v
trajnih nasadih – BIORAZTN (v nadaljnjem besedilu: shema BIORAZTN) okvirna
finančna sredstva za posamezno leto znašajo 1.366.000,00 eura.
(2) Shema BIORAZTN se izvaja na GERK z vrstami rabe 1221 –
intenzivni sadovnjak, GERK z rabo 1211 – vinogradi in GERK z rabo 1230 –
oljčniki.
(3) Zahteve sheme se izvajajo v treh kmetijskih praksah, in
sicer:
-       
življenjski prostor za koristne organizme,
-       
vzdrževanje medvrstnega prostora,
-       
vzpostavitev cvetočega pasu.
(4) Nosilec kmetijskega gospodarstva mora izvajati vsaj dve
od treh kmetijskih praks iz prejšnjega odstavka na posameznem GERK z rabo iz
drugega odstavka tega člena, ki ga vključi na zahtevek.
(5) Pri kmetijski praksi iz prve alineje tretjega odstavka
tega člena je treba zagotoviti življenjski prostor za koristne organizme, kamor
se štejejo skalnjaki, hoteli za koristne organizme, drogovi za ujede,
gnezdilnice za ptice. Pri tem mora zagotoviti en življenjski prostor pri
površini GERK do vključno 1 ha, tri življenjske prostore pri površini GERK od 1
do vključno 5 ha in vsaj štiri življenjske prostore pri površini GERK nad 5 ha.
Nosilec kmetijskega gospodarstva pri vzpostavitvi življenjskega prostora za
koristne organizme upošteva priporočene dimenzije in postavitev, ki so
opredeljene v navodilih za to shemo, ki so objavljena na osrednjem spletnem
mestu državne uprave in spletni strani skp.si.
(6) Življenjski prostor ali življenjske prostore za koristne
organizme iz prejšnjega odstavka mora nosilec kmetijskega gospodarstva
vzpostaviti do dne, ki je določen kot zadnji dan za oddajo zbirne vloge v
skladu z uredbo, ki ureja izvedbo intervencij kmetijske politike za leto
vložitve zbirne vloge.
(7) Pri kmetijski praksi iz druge alineje tretjega odstavka
tega člena nosilec kmetijskega gospodarstva izvaja košnjo ali mulčenje ali
valjanje zelenega medvrstnega pasu, kamor se štejejo tudi brežine teras, vendar
hkrati samo v vsakem drugem medvrstnem prostoru. Najkrajši možen čas med dvema
mulčenjema ali košnjama ali valjanjem mora biti vsaj tri tedne. Štirinajst dni
pred obiranjem nasada, tudi če obiranje poteka v več časovnih intervalih, lahko
nosilec hkrati mulči ali kosi ali valja vse medvrstne prostore.
(8) Ne glede na prejšnji odstavek je za namen obvladovanja
karantenskih škodljivih organizmov ali ob pojavu večjega števila škodljivih
organizmov dovoljeno pokositi, mulčiti ali valjati zeleni medvrsten prostor, da
se omogoči varen nanos fitofarmacevtskih sredstev. Seznam razmejenih območij za
karantenske škodljive organizme pripravi Uprava za varno hrano, veterinarstvo
in varstvo rastlin ter ga objavi na osrednjem spletnem mestu državne uprave in
spletni strani skp.si. Čas tretiranja za namen obvladovanja karantenskih
škodljivih organizmov napove Javna služba zdravstvenega varstva rastlin in je
objavljen na Agrometeorološkem portalu Republike Slovenije.
(9) Pri kmetijski praksi iz tretje alineje tretjega odstavka
tega člena se cvetoči pas vzpostavi s setvijo na robu GERK na način, da je do
30. junija že viden zeleni pokrov zadevnih kmetijskih rastlin. Cvetoči pas se
lahko zagotovi v več delih, ki ne smejo biti manjši od 25 m2, v
skupni izmeri pa morajo dosegati vsaj 5 % površine GERK z zahtevkom. Cvetoči
pas ne sme biti košen vsaj do 1. septembra tekočega leta.
(10) Ne glede na prejšnji odstavek je cvetoči pas lahko
vzpostavljen tudi na robu soležnega GERK, če je ta pripisan nosilcu kmetijskega
gospodarstva, ki odda zahtevek za shemo BIORAZTN in hkrati GERK ni vključen v
shemo BIORAZTN. Cvetoči pas mora biti vzpostavljen na tistem robu soležnega
GERK, ki je v stiku z GERK, ki bo vključen v shemo.
(11) Cvetoči pas iz tretje alineje tretjega odstavka tega
člena se lahko vzpostavi s setvijo ene ali več kmetijskih rastlin iz šifranta
vrst oziroma skupin kmetijskih rastlin in podpor.
(12) Pri nanosu fitofarmacevtskih sredstev v trajnih nasadih
mora nosilec kmetijskega gospodarstva preprečiti, da bi sredstva dosegla
cvetoči pas.
(13) Nosilec kmetijskega gospodarstva mora zagotoviti rabo
GERK iz drugega odstavka tega člena do dne, ki je kot zadnji določen za
spremembe in umike zahtevkov v skladu z uredbo, ki ureja izvedbo intervencij
kmetijske politike za leto vložitve zbirne vloge.
(14) Načrtovani znesek na enoto znaša 273,20 eura na ha,
najnižji znesek načrtovanega zneska na enoto 218,56 eura ha in najvišji znesek
načrtovanega zneska na enoto 341,50 eura na ha.
(15) Realizirani znesek na enoto se izračuna vsako leto, tako
da se skupno število upravičenih hektarjev za shemo BIORAZTN pomnoži z
načrtovanim zneskom na enoto iz prejšnjega odstavka tega člena. Če so s tem
okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
3. oddelek
SKUPNE DOLOČBE
35. člen
(sporočanje višje sile in izjemnih okoliščin za intervencijo
SOPO)
(1) Če zaradi višje sile ali izjemnih okoliščin, določenih v
zakonu, ki ureja kmetijstvo, nosilec kmetijskega gospodarstva ne more izpolniti
svojih obveznosti v zvezi s posameznimi zahtevami iz posamezne sheme SOPO iz
23. člena te uredbe, za katere je vložil zahtevek, obdrži pravico do
sorazmernega dela plačila določenega za posamezno shemo SOPO iz te uredbe, če v
skladu z uredbo, ki ureja izvedbo intervencij kmetijske politike za leto
vložitve zbirne vloge v 15 delovnih dneh od dneva, ko je nosilec kmetijskega
gospodarstva to zmožen storiti, primere višje sile ali izjemnih okoliščin
sporoči agenciji na obrazcu iz uredbe, ki ureja izvedbo intervencij kmetijske
politike za leto vložitve zbirne vloge ter priloži ustrezna dokazila.
(2) Ne glede na prejšnji odstavek, če zaradi višje sile in
izjemnih okoliščin, določenih v zakonu, ki ureja kmetijstvo, nosilec
kmetijskega gospodarstva ne more izpolniti svojih obveznosti v zvezi z
zahtevami iz posamezne sheme SOPO iz 23. člena te uredbe, za zahtevke, ki jih
je vložil v letu 2023, obdrži pravico do celotnega plačila, določenega za
posamezno shemo SOPO iz te uredbe, če v skladu z uredbo, ki ureja izvedbo
intervencij kmetijske politike za leto 2023, v 15 delovnih dneh od dneva, ko je
nosilec kmetijskega gospodarstva to zmožen storiti, primere višje sile ali
izjemnih okoliščin sporoči agenciji na obrazcu iz uredbe, ki ureja izvedbo
intervencij kmetijske politike za leto 2023, ter priloži ustrezna dokazila.
(3) Če med trajanjem obveznosti za posamezno shemo pri
intervenciji SOPO višja sila ali izjemne okoliščine, ki jih je upravičenec v
skladu s prvim odstavkom tega člen sporočil agenciji, prenehajo, mora
upravičenec v 15 delovnih dneh od njihovega prenehanja agenciji pisno sporočiti
datum prenehanja višje sile ali izjemnih okoliščin. Od dneva prenehanja višje
sile ali izjemnih okoliščin mora upravičenec znova izpolnjevati vse zahteve, ki
jih je uveljavljal v zahtevku iz 5. člena te uredbe.
36. člen
(upravne sankcije pri intervenciji SOPO)
(1) Upravne sankcije za sheme iz intervencije SOPO iz 23.
člena te uredbe se izvedejo v skladu z uredbo, ki ureja izvedbo intervencij
kmetijske politike za leto vložitve zbirne vloge, uredbo, ki ureja pogojenost,
in v skladu s Katalogom upravnih sankcij iz Priloge 10 te uredbe.
(2) Če nosilec kmetijskega gospodarstva za leto vložitve
zbirne vloge ne izpolnjuje pogojev in zahtev v zvezi z določeno površino ali
živaljo, ki je prijavljena v zahtevku za intervencijo SOPO iz 5. člena te
uredbe, razen v primeru nepravilnosti iz uredbe, ki ureja izvedbo intervencij
kmetijske politike za leto vložitve zbirne vloge, ali uredbe, ki ureja pogojenost,
se zahtevek za to površino ali to žival zavrne, razen v primerih kršitev iz
Priloge 10 te uredbe.
VI. VEZANA DOHODKOVNA PODPORA
37. člen
(splošno za vezano dohodkovno podporo)
(1) V okviru vezane dohodkovne podpore se izvajajo naslednje
intervencije:
-       
vezana dohodkovna podpora za rejo drobnice;
-       
vezana dohodkovna podpora za rejo govedi;
-       
vezana dohodkovna podpora za krave dojilje;
-       
vezana dohodkovna podpora za mleko v gorskih območjih in
-       
vezana dohodkovna podpora za beljakovinske rastline.
(2) Vezana dohodkovna podpora se na podlagi prvega odstavka
32. člena Uredbe 2021/2115/EU lahko odobri aktivnim kmetom in ima obliko
letnega plačila na hektar ali žival.
38. člen
(vezana dohodkovna podpora za rejo drobnice)
(1) Za intervencijo vezana dohodkovna podpora za rejo
drobnice okvirna finančna sredstva za posamezno leto znašajo 1.315.299,66 eura.
(2) Nosilec kmetijskega gospodarstva, ki redi ovce, koze,
ovne ali kozle (v nadaljnjem besedilu: drobnica), je upravičen do podpore za
rejo drobnice, če so izpolnjeni naslednji pogoji:
-       
na dan 15. marec tekočega leta redi 14 ali več živali drobnice;
-       
na zahtevek prijavi vsaj 14 živali drobnice, ki so prisotne na
kmetijskem gospodarstvu na dan 15. marec. tekočega leta in so v mesecu marcu
dosegle starost najmanj devet mesecev;
-       
drobnica iz prejšnje alineje mora biti prisotna na kmetijskem
gospodarstvu v obdobju obvezne reje, ki traja od 15. marca do 31. julija
tekočega leta. Pri tem se premik drobnice na planino ali skupni pašnik, na
sejem ali razstavo šteje kot prisotnost drobnice na kmetijskem gospodarstvu;
-       
drobnica je od vključno prvega dne obdobja obvezne reje označena,
registrirana ter vodena v skladu s pravilnikom, ki ureja identifikacijo in
registracijo drobnice.
(3) Podatki o drobnici se prevzamejo iz CRD.
(4) Načrtovani znesek na enoto znaša 18,52 eura, najnižji
znesek načrtovanega zneska na enoto 16,67 eura in najvišji znesek načrtovanega
zneska na enoto 21,30 eura.
(5) Realizirani znesek na enoto se izračuna vsako leto, tako
da se skupno število upravičenih živali drobnice za zadevno leto pomnoži z
načrtovanim zneskom na enoto iz prejšnjega odstavka tega člena. V primeru, da
so s tem okvirna finančna sredstva iz prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
(6) Nosilec kmetijskega gospodarstva je upravičen do podpore
za rejo drobnice za posamezno žival le enkrat na leto.
39. člen
(vezana dohodkovna podpora za rejo govedi)
(1) Za podporo za rejo govedi skupna okvirna finančna
sredstva za posamezno leto znašajo 5.787.320,73 eura; od tega se:
-       
2.972.578,82 eura nameni za govedo, ki se nahaja pri nosilcu kmetijskega
gospodarstva, ki je vključen v ekološko rejo govedi ali katerega kmetijsko
gospodarstvo ima certifikat za shemo Izbrana kakovost za govedo v skladu z
zakonom, ki ureja kmetijstvo (v nadaljnjem besedilu: govedo EK ali IK), in
-       
2.814.741,91 eura nameni za govedo, ki se nahaja pri nosilcu kmetijskega
gospodarstva, ki ni vključen v ekološko rejo govedi ali katerega kmetijsko
gospodarstvo nima certifikata za shemo Izbrana kakovost za govedo (v nadaljnjem
besedilu: preostalo govedo).
(2) Nosilec kmetijskega gospodarstva, ki redi vsaj dva bika
oziroma vola oziroma telici (v nadaljnjem besedilu: govedo), je upravičen do
podpore za rejo govedi, če so izpolnjeni naslednji pogoji:
-       
je govedo na zadevnem kmetijskem gospodarstvu v reji neprekinjeno vsaj
šest mesecev, kar se šteje za obdobje obvezne reje. Pri tem se premik govedi na
planino ali skupni pašnik, na sejem ali razstavo šteje kot prisotnost govedi na
kmetijskem gospodarstvu;
-       
je govedo oddano v zakol ali izvoz v letu 2023 od 1. januarja do
vključno 31. oktobra oziroma za nadaljnja leta od 1. novembra preteklega leta
do 31. oktobra tekočega leta;
-       
ob zakolu ali izvozu govedo ni mlajše od devetih mesecev;
-       
je govedo od vključno prvega dne obdobja obvezne reje označeno,
registrirano in vodeno v skladu s pravilnikom, ki ureja identifikacijo in
registracijo govedi.
(3) Obdobje obvezne reje iz prve alineje prejšnjega odstavka
se prične šest mesecev pred dnem zakola ali izvoza živali z zadevnega
kmetijskega gospodarstva in zaključi z dnem zakola ali izvoza govedi z
zadevnega kmetijskega gospodarstva.
(4) Telica je govedo ženskega spola, ki še ni telila.
(5) Podatke o govedi se prevzame iz CRG.
(6) Načrtovani znesek na enoto za govedo EK ali IK znaša
64,80 eura, najnižji znesek načrtovanega zneska na enoto 58,32 eura in najvišji
znesek načrtovanega zneska na enoto 74,52 eura.
(7) Načrtovani znesek na enoto za preostalo govedo znaša
49,84 eura, najnižji znesek načrtovanega zneska na enoto 44,86 eura in najvišji
znesek načrtovanega zneska na enoto 57,32 eura.
(8) Za nosilce kmetijskih gospodarstev, ki so vključeni v
ekološko rejo govedi iz prvega odstavka tega člena, se štejejo nosilci
kmetijskih gospodarstev, ki imajo certificirano ekološko rejo govedi za leto, v
katerem poteka obdobje obvezne reje. V primeru, da obdobje obvezne reje poteka
v predhodnem in tekočem letu, mora imeti nosilec kmetijskega gospodarstva
certificirano ekološko rejo govedi vsaj za eno od zadevnih let.
(9) Za nosilce kmetijskih gospodarstev, katerih kmetijsko
gospodarstvo ima certifikat za shemo Izbrana kakovost govedo iz prvega odstavka
tega člena, se štejejo nosilci, katerih kmetijsko gospodarstvo ima veljavni
certifikat za govedo za shemo Izbrana kakovost govedo na dan izvoza ali zakola.
(10) Ne glede na prejšnji odstavek tega člena se načrtovani
zneski na enoto iz šestega odstavka tega člena upoštevajo le za govedo, ki je
rojeno v Sloveniji in je bilo v reji na kmetijskem gospodarstvu iz prejšnjega odstavka
do vključno starosti šestih mesecev. V primeru, da je govedo rojeno v Sloveniji
in je bilo v reji na kmetijskem gospodarstvu iz prejšnjega odstavka po
dopolnjeni starosti šestih mesecev, se načrtovani zneski iz šestega odstavka
tega člena upoštevajo le, če je kmetijsko gospodarstvo, pri katerem je bilo
govedo v reji, predno je prišlo v rejo na kmetijsko gospodarstvo iz prejšnjega
odstavka, imelo veljaven certifikat za govedo za shemo Izbrana kakovost na dan
premika govedi.
(11) Veljavni certifikat iz devetega odstavka tega člena se
preveri v evidenci Sheme kakovosti, ki je vzpostavljena v skladu z zakonom, ki
ureja kmetijstvo.
(12) Realizirani znesek na enoto se izračuna vsako leto, tako
da se skupno število govedi EK ali IK za zadevno leto pomnoži z načrtovanim
zneskom na enoto iz petega odstavka tega člena oziroma kadar gre za preostalo
govedo, se skupno število preostalih govedi pomnoži z načrtovanim zneskom na
enoto iz šestega odstavka tega člena. V primeru, da so s tem okvirna finančna
sredstva iz prve ali druge alineje prvega odstavka tega člena presežena ali
neporabljena, se upoštevajo določbe drugega odstavka 4. člena te uredbe.
40. člen
(vezana dohodkovna podpora za krave dojilje)
(1) Za podporo za krave dojilje skupna okvirna finančna
sredstva za posamezno leto znašajo 6.181.912,00 eura, in sicer:
a)    
za krave dojilje, ki se nahajajo pri nosilcu kmetijskega gospodarstva,
katerega kmetijsko gospodarstvo je na dan, ko je oddal zbirno vlogo oziroma
zadnjo dopolnitev zbirne vloge pred končnim datumom za oddajo zbirne vloge v
skladu z uredbo, ki ureja izvedbo intervencij kmetijske politike za leto
vložitve zbirne vloge, razvrščeno v območja z omejenimi možnostmi za kmetijsko
dejavnost (v nadaljnjem besedilu: krave dojilje na OMD) v skladu s pravilnikom,
ki ureja razvrstitev kmetijskih gospodarstev v območja z omejenimi možnostmi za
kmetijsko dejavnost, okvirna finančna sredstva na letni ravni znašajo
5.775.932,77 eura;
b)    
za krave dojilje, ki se nahajajo pri nosilcu kmetijskega gospodarstva,
katerega kmetijsko gospodarstvo na dan, ko je oddal zbirno vlogo oziroma zadnjo
dopolnitev zbirne vloge pred končnim datumom za oddajo zbirne vloge v skladu z
uredbo, ki ureja izvedbo intervencij kmetijske politike za leto vložitve zbirne
vloge, ni razvrščeno v območja z omejenimi možnostmi za kmetijsko dejavnost (v
nadaljnjem besedilu: krave dojilje izven OMD) v skladu s pravilnikom, ki ureja
razvrstitev kmetijskih gospodarstev v območja z omejenimi možnostmi za
kmetijsko dejavnost, okvirna finančna sredstva na letni ravni znašajo
405.979,23 eura.
(2) Nosilec kmetijskega gospodarstva, ki redi krave dojilje,
je upravičen do podpore za krave dojilje, če redi vsaj dve ali več krav dojilj,
ki izpolnjujejo naslednje pogoje:
-       
so iz črede namenjene reji telet za prirejo mesa;
-       
so ustrezne pasme ali križanke med izključno ustreznimi pasmami;
-       
so v letu 2023 telile v obdobju od 1. januarja 2023 do 31. avgusta 2023,
za nadaljnja leta pa od 1. septembra preteklega leta do 31. avgusta tekočega
leta;
-       
so po telitvi s teletom na kmetijskem gospodarstvu še najmanj dva
meseca, kar se šteje za obdobje obvezne reje;
-       
so od vključno prvega dne obdobja obvezne reje označene, registrirane in
vodene v skladu s pravilnikom, ki ureja identifikacijo in registracijo govedi;
-       
pogojem iz prejšnje alineje mora ustrezati tudi tele.
(3) Ne glede na določbo četrte alineje prejšnjega odstavka
tega člena je nosilec kmetijskega gospodarstva upravičen do dodatnega plačila
za krave dojilje tudi v primeru mrtvorojenega teleta, ali če tele pogine v dveh
mesecih po telitvi ali je bilo tele dano v zakol v sili v dveh mesecih po
telitvi. Podatek o mrtvorojenem teletu ali o poginu teleta v dveh mesecih po
telitvi ali o zakolu v sili teleta v dveh mesecih po telitvi agencija prevzame
iz CRG.
(4) V primeru, da ima nosilec kmetijskega gospodarstva v letu
pred letom oddaje zahtevka za krave dojilje oddajo oziroma neposredno prodajo
mleka, se število krav dojilj za izvajanje prve alineje drugega odstavka tega
člena določi na način, da se najprej določi število krav molznic kot količnik
med vsoto količin neposredno prodanega in oddanega mleka v letu pred oddajo
zahtevka za krave dojilje ter med povprečno nacionalno mlečnostjo, ki je za
namen te uredbe povprečna količina oddanega in neposredno prodanega mleka na
kravo molznico v višini 5.924 kg oziroma 4.529 kg pri nosilcih kmetijskih
gospodarstev, ki so vključeni v ekološko rejo mleka in se zaokroži navzdol na
celo število. Preostanek krav se lahko šteje za krave dojilje.
(5) Ne glede na prejšnji odstavek se za število krav molznic v
rejah, ki so vključene v kontrolo prireje mleka v predhodnem letu pred oddajo
zahtevka, namesto podatka o oddaji mleka in podatka o povprečni nacionalni
mlečnosti iz prejšnjega odstavka tega člena, upošteva podatek o povprečnem
številu molznic iz evidence o kontroli prireje mleka v predhodnem letu.
(6) Podatke iz evidence o kontroli prireje mleka iz
prejšnjega odstavka tega člena agencija pridobi s strani Kmetijskega inštituta
Slovenije do 1. marca tekočega leta.
(7) Podatki o oddaji oziroma neposredni prodaji mleka nosilca
kmetijskega gospodarstva iz četrtega odstavka tega člena se prevzamejo iz
evidence mleka, ki se vodi v skladu s pravilnikom, ki ureja evidenco za sektor
mleka in o tržno informacijskem sistemu za trg mleka in mlečnih izdelkov.
(8) Za izvajanje druge alineje drugega odstavka tega člena se
kot ustrezne pasme za krave dojilje štejejo pasme, ki so v skladu s
pravilnikom, ki urejajo identifikacijo in registracijo živali, vpisane v CRG
kot limuzin, šarole, belgijska belo-plava, blonde d'aquintaine, galoway,
piemontese, aberdeen-angus, highland (višinsko škotsko govedo), pritlikavi
zebu, hereford, rdeči angus, nemški angus, mesna pasma, salers, lincoln red,
gasconne, tibetansko govedo (jak), kianina, markidžana, wagyu, INRA 95,
bazadaise, miniaturni/ mali herford, dahomey, bivol, rjava, lisasta,
montbeliard, cika, kraška sivka (slovensko rjavo govedo), meuse-rhine-yssel
(MRY), pincgau, siva tirolska, madžarsko podolsko govedo, nemško svetlo govedo
(german yellow), dexter, podolsko govedo, blaarkop rood, normande, kärntner
blondveih, istrsko govedo, kostroma.
(9) Premik krave dojilje na planino oziroma skupni pašnik, na
sejem ali razstavo v obdobju obvezne reje iz četrte alineje prvega odstavka se
šteje kot del obdobja obvezne reje, če je sporočen v skladu s pravilnikom, ki
ureja identifikacijo in registracijo goveda.
(10) Podatki o ženskih govedih se prevzamejo iz CRG.
(11) Za nosilce kmetijskih gospodarstev, ki so vključeni v
ekološko rejo mleka iz četrtega odstavka tega člena, se štejejo nosilci kmetijskih
gospodarstev, ki imajo certificirano ekološko pridelavo mleka za leto oddaje
zahtevka za podporo za mleko v gorskih območjih in za predhodno leto.
(12) Načrtovani znesek na enoto za kravo dojiljo na OMD znaša
99,58 eura, najnižji znesek načrtovanega zneska na enoto 89,60 eura in najvišji
znesek načrtovanega zneska na enoto 114,52 eura.
(13) Načrtovani znesek na enoto za krave dojilje izven OMD
znaša 76,60 eura, najnižji znesek načrtovanega zneska na enoto 68,94 eura in
najvišji znesek načrtovanega zneska na enoto 90,10 eura.
(14) Realizirani znesek na enoto se izračuna vsako leto, tako
da se skupno število krav dojilj na OMD pomnoži z načrtovanim zneskom na enoto
iz enajstega odstavka tega člena oziroma kadar gre za krave dojilje izven OMD,
da se skupno število krav dojilj izven OMD pomnoži z načrtovanim zneskom na
enoto iz dvanajstega odstavka tega člena. V primeru, da so s tem okvirna
finančna sredstva iz prve oziroma druge alineje prvega odstavka tega člena
presežena ali neporabljena, se upoštevajo določbe drugega odstavka 4. člena te
uredbe.
(15) Nosilec kmetijskega gospodarstva je upravičen do podpore
za krave dojilje za posamezno kravo dojiljo le enkrat na leto.
41. člen
(vezana dohodkovna podpora za mleko v gorskih območjih)
(1) Za podporo za mleko v gorskih območjih okvirna finančna
sredstva za posamezno leto znašajo 3.814.371,47 eura.
(2) Nosilec kmetijskega gospodarstva je upravičen do podpore
za mleko v gorskih območjih, če je njegovo kmetijsko gospodarstvo na dan, ko je
oddal zbirno vlogo oziroma zadnjo dopolnitev zbirne vloge pred končnim datumom
za oddajo zbirne vloge v skladu s uredbo, ki ureja izvedbo intervencij
kmetijske politike za leto vložitve zbirne vloge, razvrščeno v gorsko območje v
skladu s pravilnikom, ki ureja razvrstitev kmetijskih gospodarstev v območja z
omejenimi možnostmi za kmetijsko dejavnost in če v tekočem letu redi vsaj dve
ali več krav molznic, ki izpolnjujejo naslednje pogoje:
-       
so iz črede krav, namenjenih za prirejo mleka;
-       
so ustrezne pasme ali križanke med izključno ustreznimi pasmami;
-       
so prisotne na zadevnem kmetijskem gospodarstvu v obdobju obvezne reje,
ki traja od začetnega datuma za oddajo zbirne vloge iz uredbe, ki ureja izvedbo
intervencij kmetijske politike za leto vložitve zbirne vloge, do vključno 31. julija
tekočega leta;
-       
so od vključno prvega dne obvezne reje označene, registrirane ter vodene
v skladu s pravilnikom, ki ureja identifikacijo in registracijo govedi;
-       
so v zadnjih dveh letih telile vsaj enkrat do vključno prvega dne za
vložitev zbirne vloge iz uredbe, ki ureja izvedbo intervencij kmetijske
politike za leto vložitve zbirne vloge, pri čemer se za telitev šteje tudi
rojstvo mrtvorojenega teleta, ki se rodi po najmanj šestih mesecih brejosti in
katerega truplo je odstranjeno v skladu z uredbami, ki urejajo odstranjevanje
živalskih stranskih proizvodov, ki niso namenjeni prehrani ljudi.
(3) Za izvajanje prve alineje prejšnjega odstavka se najvišje
upravičeno število krav molznic na kmetijskem gospodarstvu določi kot količnik
med vsoto količin neposredno prodanega in oddanega mleka v letu pred letom
oddaje vloge za podporo za mleko v gorskih ter med povprečno nacionalno
mlečnostjo, ki je za namen te uredbe povprečna količina oddanega in neposredno
prodanega mleka na kravo molznico v višini 5.924 kg oziroma 4.529 kg pri
nosilcih kmetijskih gospodarstev, ki so vključena v ekološko rejo mleka, in se
zaokroži navzdol na celo število.
(4) Ne glede na prejšnji odstavek se za število krav molznic
v rejah, ki so vključene v kontrolo prireje mleka v predhodnem letu pred oddajo
zahtevka, namesto podatka o oddaji mleka in podatka o povprečni nacionalni
mlečnosti iz prejšnjega odstavka tega člena, upošteva podatek o povprečnem
številu molznic iz evidence o kontroli prireje mleka v predhodnem letu.
(5) Podatke iz evidence o kontroli prireje mleka iz
prejšnjega odstavka tega člena agenciji zagotovi Kmetijski inštitut Slovenije
do 1. marca tekočega leta.
(6) Podatki o oddaji in neposredni prodaji mleka nosilca
kmetijskega gospodarstva iz tretjega odstavka tega člena se prevzamejo iz
evidence mleka, ki se vodi v skladu s pravilnikom, ki ureja evidenco za sektor
mleka in o tržno informacijskem sistemu za trg mleka in mlečnih izdelkov.
(7) Za izvajanje druge alineje drugega dostavka tega člena se
kot ustrezne pasme za krave molznice štejejo pasme, ki so v skladu s
pravilnikom, ki ureja identifikacijo in registracijo živali, vpisane v CRG kot
črno-bela, rdeči holštajn, mlečna pasma, džersi, ayrshire, švedska rdeča,
bivol, rjava, lisasta, montbeliard, cika, kraška sivka (slovensko rjavo
govedo), meuse-rhine-yssel (MRY), pincgau, siva tirolska, madžarsko podolsko
govedo, nemško svetlo govedo (german yellow), dexter, podolsko govedo, blaarkop
rood, normande, kärntner blondveih, istrsko govedo, kostroma.
(8) Premik krave molznice na planino oziroma skupni pašnik,
na sejem ali razstavo v obdobju obvezne reje iz tretje alineje drugega odstavka
se šteje kot del obdobja obvezne reje, če je sporočen v skladu s pravilnikom,
ki ureja identifikacijo in registracijo goveda.
(9) Podatki o ženskih govedih se prevzamejo iz CRG.
(10) Za nosilce kmetijskih gospodarstev, ki so vključeni v
ekološko rejo mleka, iz tretjega odstavka tega člena se štejejo nosilci
kmetijskih gospodarstev, ki imajo certificirano ekološko pridelavo mleka za
leto oddaje zahtevka za podporo za mleko v gorskih območjih in za predhodno
leto.
(11) Načrtovani znesek na enoto za kravo molznico znaša 91,00
eura, najnižji znesek načrtovanega zneska na enoto 82,00 eura in najvišji
znesek načrtovanega zneska na enoto 104,65 eura.
(12) Realizirani znesek na enoto se izračuna vsako leto, tako
da se skupno število upravičenih krav molznic pomnoži z načrtovanim zneskom na
enoto iz prejšnjega odstavka tega člena. V primeru, da so s tem okvirna
finančna sredstva iz prvega odstavka tega člena presežena ali neporabljena, se
upoštevajo določbe drugega odstavka 4. člena te uredbe.
(13) Nosilec kmetijskega gospodarstva je upravičen do podpore
za mleko v gorskih območjih za posamezno kravo molznico le enkrat na leto.
42. člen
(vezana dohodkovna podpora za beljakovinske rastline)
(1) Za podporo za beljakovinske rastline okvirna finančna
sredstva za leto 2023 znašajo 2.630.601,72 eura, za leto 2024 2.630.599,64
eura, za leto 2025 2.630.599,78 eura, za leto 2026 2.630.599,21 eura in za leto
2027 2.630.600,54 eura.
(2) Nosilec kmetijskega gospodarstva je upravičen do podpore
za beljakovinske rastline, če:
-       
prideluje lucerno, detelje, deteljno-travne mešanice, krmni bob, krmni
grah, sojo, grašico, volčji bob, bob, grah, fižol, lečo, čičeriko, ali grahor;
-       
v primeru, da nosilec kmetijskega gospodarstva prideluje lucerno,
detelje, deteljno travne mešanice, krmni grah ali krmni bob obtežba na
kmetijskem gospodarstvu znaša vsaj 0,9 GVŽ na hektar kmetijskih zemljišč v
uporabi;
-       
so kmetijske rastline iz prve alineje prisotne na kmetijskem
gospodarstvu kot glavni posevek, kot je določen v uredbi, ki ureja izvedbo
intervencij kmetijske politike za leto vložitve zbirne vloge, in do tehnološke
zrelosti, razen za kmetijske rastline iz druge alineje, za katere se namesto
tehnološke zrelosti preveri, ali je nosilec kmetijskega gospodarstva v tekočem
letu zanje zagotovil vsaj dva odkosa oziroma en odkos v primeru krmnega graha
ali krmnega boba;
-       
tehnološka zrelost pri pridelavi beljakovinskih rastlin za zrnje iz
prejšnje alineje pomeni stopnjo v razvoju zrna, ko to v skladu s BBCH-skalo
razvojnih faz gojenih beljakovinskih rastlin doseže polno zrelost, kar pomeni,
da je zrnje trdo in ga z nohtom težko razpolovimo;
-       
skupna površina, za katero uveljavlja podporo za beljakovinske rastline,
znaša vsaj 0,3 ha;
-       
ugotovljena površina upravičenih hektarjev kmetijskega gospodarstva
znaša najmanj 1 ha;
-       
najmanjša ugotovljena upravičena površina kmetijske parcele, za katero
uveljavlja podporo za beljakovinske rastline, znaša vsaj 0,1 ha.
(3) Intervencija se ne izvaja na območjih, ki so šotišča za
namen izvajanja DKOP 2 iz uredbe, ki ureja pogojenost.
(4) Med upravičene površine do podpore iz tega člena se ne
štejejo površine, ki so pripisane k planini ali skupnemu pašniku.
(5) Za izvajanje iz tretjega odstavka tega člena se šteje, da
GERK leži v celoti na območju šotišč, če na območju leži z vsaj 10 ar površine
GERK.
(6) Plačilo za izvajanje intervencije se lahko uveljavlja za
kmetijske rastline iz šifranta vrst oziroma skupin kmetijskih rastlin ter
podpor.
(7) Pri izračunu obtežbe iz druge alineje drugega odstavka
tega člena se upošteva šesti, sedmi in osmi odstavek 6. člena te uredbe.
(8) V primeru, da je nosilec kmetijskega gospodarstva oddal
zahtevek za beljakovinske rastline iz druge alineje drugega odstavka tega člena
in ni izpolnil pogoja obtežbe iz iste alineje, se zahtevek za ta del zavrne in
se šteje, da ne gre za čezmerno prijavo ter se ne uporabijo upravne sankcije iz
uredbe, ki ureja izvedbo intervencij kmetijske politike za leto vložitve zbirne
vloge
(9) Načrtovani znesek na enoto za beljakovinske rastline
znaša:
-       
za leto 2023 292,00 eura na ha, najnižji znesek načrtovanega zneska na
enoto 233,60 eura na ha in najvišji znesek načrtovanega zneska na enoto 350,40
eura na ha;
-       
za leto 2024 263,00 eura na ha, najnižji znesek načrtovanega zneska na
enoto 210,40 eura na ha in najvišji znesek načrtovanega zneska na enoto 315,60
eura na ha;
-       
za leto 2025 239,15 eura na ha, najnižji znesek načrtovanega zneska na
enoto 191,32 eura na ha in najvišji znesek načrtovanega zneska na enoto 286,98
eura na ha;
-       
za leto 2026 228,74 eura na ha, najnižji znesek načrtovanega zneska na
enoto 182,99 eura na ha in najvišji znesek načrtovanega zneska na enoto 274,49
eura na ha;
-       
za leto 2027 219,22 eura na ha, najnižji znesek načrtovanega zneska na
enoto 175,38 eura na ha in najvišji znesek načrtovanega zneska na enoto 263,06
eura na ha.
(10) Realizirani znesek na enoto se izračuna vsako leto, tako
da se skupno število upravičenih hektarjev beljakovinskih rastlin pomnoži z
načrtovanim zneskom na enoto za leto vložitve zbirne vloge iz prejšnjega
odstavka tega člena. V primeru, da so s tem okvirna finančna sredstva iz prvega
odstavka tega člena presežena ali neporabljena, se upoštevajo določbe drugega
odstavka 4. člena te uredbe.
VII. SKUPNE DOLOČBE ZA NEPOSREDNA PLAČILA
43. člen
(višja sila pri intervencijah neposrednih plačil, razen za
intervencijo SOPO)
Razen za intervencijo SOPO iz 23. člena te uredbe, za katere
se višja sila obravnava v skladu s 35. členom te uredbe, za ostale intervencije
iz 5. člena te uredbe velja, da če zaradi višje sile ali izjemnih okoliščin,
določenih v zakonu, ki ureja kmetijstvo, nosilec kmetijskega gospodarstva ne
more izpolniti svojih obveznosti, za katere je vložil zahtevek, obdrži pravico
do plačila določenega za posamezno intervencijo iz te uredbe, če v skladu z
uredbo, ki ureja izvedbo intervencij kmetijske politike za leto vložitve zbirne
vloge v 15 delovnih dneh od dneva, ko je nosilec kmetijskega gospodarstva to
zmožen storiti, primere višje sile ali izjemnih okoliščin sporoči agenciji na
obrazcu iz uredbe, ki ureja izvedbo intervencij kmetijske politike za leto
vložitve zbirne vloge ter priloži ustrezna dokazila.
44. člen
(povračilo v zvezi s finančno disciplino za preteklo koledarsko
leto)
(1) Povračilo v zvezi s finančno disciplino iz drugega
pododstavka tretjega odstavka 17. člena Uredbe 2021/2116/EU se izvede v
primeru, ko Evropska komisija (v nadaljnjem besedilu: Komisija) sprejme
izvedbeni akt o določitvi zneska povračila v zvezi s finančno disciplino
končnim upravičencem.
(2) Višina povračila v zvezi s finančno disciplino za
preteklo koledarsko leto za nosilca kmetijskega gospodarstva v skladu s prvim
in drugim pododstavkom prvega odstavka 17. člena Uredbe 2021/2116/EU je enaka
zmnožku stopnje povrnitve in vsote neposrednih plačil za tekoče koledarsko
leto, do katerih je upravičen nosilec kmetijskega gospodarstva po uporabi
upravnih sankcij iz uredbe, ki ureja izvedbo intervencij kmetijske politike za
leto vložitve zbirne vloge in pred uporabo znižanj iz 10. člena te uredbe ter
pred uporabo upravnih sankcij iz uredbe, ki ureja pogojenost, ki je zmanjšana
za 2.000 eurov.
(3) Stopnja povrnitve iz prejšnjega odstavka je razmerje med
zneskom povrnitve v zvezi s finančno disciplino za preteklo leto za Republiko
Slovenijo iz izvedbenega akta iz drugega pododstavka tretjega odstavka 17.
člena Uredbe 2021/2116/EU in vsoto neposrednih plačil za tekoče koledarsko leto
v Republiki Sloveniji, do katerih so upravičeni nosilci kmetijskih gospodarstev
po uporabi upravnih sankcij iz uredbe, ki ureja izvedbo intervencij kmetijske
politike za leto vložitve zbirne vloge in pred uporabo znižanj iz 10. člena te
uredbe ter pred uporabo upravnih sankcij iz uredbe, ki ureja pogojenost, ki je
zmanjšana za vsoto neposrednih plačil za tekoče koledarsko leto v višini do
vključno 2.000 eurov.
(4) Stopnjo povrnitve iz prvega odstavka tega člena objavi
ministrstvo, pristojno za kmetijstvo, gozdarstvo in prehrano, na svoji spletni
strani http://www.mkgp.gov.si/.

Priloga
1: Izjava o pridobljenih delovnih izkušnjah iz kmetijske dejavnosti na
kmetijskem gospodarstvu
Priloga
2: Izračun povprečne letne obtežbe na kmetijskem gospodarstvu za izpolnjevanje
pogojev za intervencije neposrednih plačil in pogojev za aktivnega kmeta
Priloga
3: Izjava o dohodkih iz kmetijske in nekmetijske dejavnosti na kmetijskem
gospodarstvu
Priloga
4: Evidenca o opravljeni kmetijski storitvi na kmetijskem gospodarstvu
Priloga
5: Izjava o odgovornosti in upravljanju kmetije
Priloga
6: Kombinacije shem SOPO na isti površini
Priloga
7: Evidenca TRT_2, TRT_3 in Natura 2000
Priloga
8: Evidenca POŠK
Priloga
9: Opredelitev pretežnega načina reje rejnih živali na KMG in izračun
proizvedene količine gnojil
Priloga
10: Katalog upravnih sankcij pri intervenciji SOPO

Uredba o neposrednih plačilih iz strateškega
načrta skupne kmetijske politike 2023–2027 (Uradni list RS, št. 17/23) vsebuje naslednji prehodni in
končni določbi:
»VIII. PREHODNI IN KONČNI DOLOČBI
45. člen
(dokončanje postopkov)
(1) Postopki, začeti na podlagi Uredbe o shemah neposrednih
plačil (Uradni list RS, št. 2/15, 13/15, 30/15, 103/15, 36/16, 84/16, 23/17,
5/18, 10/19, 7/20, 78/20, 3/21, 67/21, 197/21 in 53/22), se končajo v skladu z
Uredbo o shemah neposrednih plačil (Uradni list RS, št. 2/15, 13/15, 30/15,
103/15, 36/16, 84/16, 23/17, 5/18, 10/19, 7/20, 78/20, 3/21, 67/21, 197/21 in
53/22).
(2) Ne glede na 12. člen te uredbe se dopolnilna dohodkovna
podpora za mlade kmete iz 13. člena te uredbe, v skladu z drugim pododstavkom
drugega odstavka 30. člena Uredbe 2021/2115/EU izplača tudi upravičencem, ki
izpolnjujejo pogoje iz 24. člena Uredbe o shemah neposrednih plačil (Uradni
list RS, št. 2/15, 13/15, 30/15, 103/15, 36/16, 84/16, 23/17, 5/18, 10/19,
7/20, 78/20, 3/21, 67/21, 197/21 in 53/22), so prvič oddali vlogo za plačilo za
mlade kmete na podlagi 24. člena Uredbe o shemah neposrednih plačil (Uradni
list RS, št. 2/15, 13/15, 30/15, 103/15, 36/16, 84/16, 23/17, 5/18, 10/19,
7/20, 78/20, 3/21, 67/21, 197/21 in 53/22) v skladu s 50. členom Uredbe
1307/2013/EU ter z zbirno vlogo za leto 2022 še niso prejeli plačila za celotno
obdobje petih let.
46. člen
(prenehanje veljavnosti
plačilnih pravic)
Plačilne pravice, pridobljene na podlagi sheme osnovnega
plačila v skladu z Uredbo 1307/2013/EU in Uredbo o shemah neposrednih plačil
(Uradni list RS, št. 2/15, 13/15, 30/15, 103/15, 36/16, 84/16, 23/17, 5/18,
10/19, 7/20, 78/20, 3/21, 67/21, 197/21 in 53/22), v skladu s prvim odstavkom
22. člena in drugim odstavkom 23. člena Uredbe 2021/2115/EU prenehajo veljati
za obdobje strateškega načrta SKP, ki se v skladu z drugim odstavkom 1. člena
Uredbe 2021/2115/EU začne 1. januarja 2023, s čimer ugasnejo vse pravice iz
tega naslova.
47. člen
(prenehanje veljavnosti)
Z dnem uveljavitve te uredbe preneha veljati Uredba o shemah
neposrednih plačil (Uradni list RS, št. 2/15, 13/15, 30/15, 103/15, 36/16,
84/16, 23/17, 5/18, 10/19, 7/20, 78/20, 3/21, 67/21, 197/21 in 53/22).
48. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
neposrednih plačilih iz strateškega načrta skupne kmetijske politike 2023–2027
(Uradni list RS, št. 63/23) vsebuje naslednjo prehodno in
končno določbo:
»PREHODNA IN KONČNA DOLOČBA
14. člen
(1) Postopki, začeti na podlagi Uredbe o neposrednih plačilih
iz strateškega načrta skupne kmetijske politike 2023–2027 (Uradni list RS, št.
17/23), se končajo v skladu s to uredbo.
(2) Ne glede na prejšnji odstavek se postopki, vezani na
kmetijsko prakso življenjski prostor za koristne organizme iz 34. člena uredbe
in začeti na podlagi Uredbe o neposrednih plačilih iz strateškega načrta skupne
kmetijske politike 2023–2027 (Uradni list RS, št. 17/23), končajo v skladu z
Uredbo o neposrednih plačilih iz strateškega načrta skupne kmetijske politike
2023–2027 (Uradni list RS, št. 17/23).
15. člen
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvi Uredbe o
neposrednih plačilih iz strateškega načrta skupne kmetijske politike 2023–2027
(Uradni list RS, št. 113/23) vsebuje naslednjo prehodno in
končno določbo:
»PREHODNA IN KONČNA DOLOČBA
3. člen
(dokončanje postopkov)
Postopki, začeti na podlagi Uredbe o neposrednih plačilih iz
strateškega načrta skupne kmetijske politike 2023–2027 (Uradni list RS, št.
17/23 in 63/23), se končajo v skladu s to uredbo.
4. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.