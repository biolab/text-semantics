I. SPLOŠNE DOLOČBE
1. člen
(vsebina)
(1) Ta uredba ureja
izvajanje ukrepa Sodelovanje iz programa, ki ureja razvoj podeželja Republike
Slovenije za obdobje 2014–2020 (v nadaljnjem besedilu: PRP 2014–2020). PRP
2014-2020 je dostopen na osrednjem spletnem mestu državne uprave in na spletni
strani programa razvoja podeželja (http://www.program-podezelja.si).
(2) S to uredbo se za
ukrep iz prejšnjega odstavka določajo vrsta podukrepov, namen in cilji
podukrepov, upravičenci, upravičeni stroški, pogoji za dodelitev sredstev,
merila za ocenjevanje vlog, pogoji za izplačilo sredstev, finančne določbe ter
skupne določbe za izvajanje:
1.     
Uredbe (EU) št. 1303/2013 Evropskega parlamenta in Sveta z dne 17. decembra 2013 o skupnih določbah o Evropskem
skladu za regionalni razvoj, Evropskem socialnem skladu, Kohezijskem skladu,
Evropskem kmetijskem skladu za razvoj podeželja in Evropskem skladu za
pomorstvo in ribištvo, o splošnih določbah o Evropskem skladu za regionalni
razvoj, Evropskem socialnem skladu, Kohezijskem skladu in Evropskem skladu za
pomorstvo in ribištvo ter o razveljavitvi Uredbe Sveta (ES) št. 1083/2006 (UL L
št. 347 z dne 20. 12. 2013, str. 320),
zadnjič spremenjene z Uredbo (EU) 2020/2221 Evropskega parlamenta in Sveta z
dne 23. december 2020 o spremembi Uredbe
(EU) št. 1303/2013, kar zadeva dodatne vire in ureditev izvrševanja, da se
zagotovi pomoč za spodbujanje odprave posledic krize v okviru pandemije
COVID-19 in njenih socialnih posledic ter za pripravo zelenega, digitalnega in
odpornega okrevanja družbe in gospodarstva (REACT-EU) (UL L št. 437 z dne 28. 12. 2020,
str. 30), (v nadaljnjem besedilu: Uredba 1303/2013/EU);
2.     
Uredbe (EU) št. 1305/2013 Evropskega parlamenta in Sveta z dne 17. decembra 2013 o podpori za razvoj podeželja iz
Evropskega kmetijskega sklada za razvoj podeželja (EKSRP) in razveljavitvi
Uredbe Sveta (ES) št. 1698/2005 (UL L št. 347 z dne 20. 12. 2013, str. 487), zadnjič spremenjene z
Delegirano uredbo Komisije (EU) 2021/1017 z dne 15. aprila 2021 o
spremembi Priloge I k Uredbi (EU) št. 1305/2013
Evropskega parlamenta in Sveta ter prilog II in III k
Uredbi (EU) št. 1307/2013 Evropskega parlamenta in Sveta (UL L št. 224 z dne
24. 6. 2021,
str. 1), (v nadaljnjem besedilu: Uredba 1305/2013/EU);
3.     
Uredbe (EU) št. 1306/2013 Evropskega parlamenta in Sveta z dne 17. decembra 2013 o financiranju, upravljanju in
spremljanju skupne kmetijske politike in razveljavitvi uredb Sveta (EGS) št.
352/78, (ES) št. 165/94, (ES) št. 2799/98, (EC) No 814/2000, (ES) št. 1290/2005
in (ES) št. 485/2008 (UL L št. 347 z dne 20. 12. 2013, str. 549), zadnjič spremenjene z
Izvedbeno uredbo Komisije (EU) 2021/1295 z dne 4. avgusta 2021 o
odstopanju glede leta 2021 od člena 75(1), tretji pododstavek, Uredbe (EU) št.
1306/2013 Evropskega parlamenta in Sveta, v zvezi s stopnjo predplačil za
neposredna plačila ter ukrepi za razvoj podeželja, povezanimi s površinami in
živalmi (UL L št. 282 z dne 5. 8. 2021,
str. 3), (v nadaljnjem besedilu: Uredba 1306/2013/EU);
4.     
Uredbe Komisije (EU) št. 1407/2013 z dne 18. decembra
2013 o uporabi členov 107 in 108 Pogodbe o delovanju Evropske unije pri pomoči de
minimis (UL L št. 352 z dne 24. 12. 2013, str. 1), zadnjič
spremenjene z Uredbo Komisije (EU) 2020/972 z dne 2. julija
2020 o spremembi Uredbe (EU) št. 1407/2013 v zvezi s podaljšanjem njene
veljavnosti in o spremembi Uredbe (EU) št. 651/2014 v zvezi s podaljšanjem
njene veljavnosti in ustreznimi prilagoditvami (UL L št. 215 z dne 7. 7. 2020,
str. 3), (v nadaljnjem besedilu: Uredba 1407/2013/EU);
5.     
Delegirane uredbe Komisije (EU) št. 640/2014 z dne 11. marca 2014 o dopolnitvi Uredbe (EU) št.
1306/2013 Evropskega parlamenta in Sveta glede integriranega administrativnega
in kontrolnega sistema, pogojev za zavrnitev ali ukinitev plačil in za upravne
kazni, ki se uporabljajo za neposredna plačila, podporo za razvoj podeželja in
navzkrižno skladnost (UL L št. 181 z dne 20. 6. 2014, str. 48), zadnjič spremenjene z
Delegirano uredbo Komisije (EU) 2021/841 z dne 19. februarja 2021 o
spremembi Delegirane uredbe (EU) št. 640/2014 glede pravil o neizpolnjevanju v
zvezi s sistemom za identifikacijo in registracijo govedi, ovc in koz ter
izračunu ravni upravnih kazni v zvezi s prijavljenimi živalmi v okviru shem
pomoči za živali ali ukrepov podpore na žival (UL L
št. 186 z dne 27. 5. 2021, str. 12);
6.     
Delegirane uredbe Komisije (EU) št. 807/2014 z dne 11. marca 2014 o dopolnitvi Uredbe (EU) št.
1305/2013 Evropskega parlamenta in Sveta o podpori za razvoj podeželja iz
Evropskega kmetijskega sklada za razvoj podeželja (EKSRP) in o uvedbi prehodnih
določb (UL L št. 227 z dne 31. 7. 2014, str. 1), zadnjič spremenjene z
Delegirano uredbo Komisije (EU) 2019/94 z dne 30. oktobra
2018 o spremembi Delegirane uredbe Komisije (EU) št. 807/2014 o dopolnitvi
Uredbe (EU) št. 1305/2013 Evropskega parlamenta in Sveta o podpori za razvoj
podeželja iz Evropskega kmetijskega sklada za razvoj podeželja (EKSRP) in o
uvedbi prehodnih določb (UL L št. 19 z dne 22. 1. 2019, str. 5);
7.     
Izvedbene uredbe Komisije (EU) št. 808/2014 z dne 17. julija 2014 o
določitvi pravil za uporabo Uredbe (EU) št. 1305/2013 Evropskega
parlamenta in Sveta o podpori za razvoj podeželja iz Evropskega kmetijskega
sklada za razvoj podeželja (EKSRP) (UL L št. 227 z dne 31. 7. 2014,
str. 18), zadnjič spremenjene z Izvedbeno uredbo Komisije (EU) 2021/73 z dne
26. januarja 2021 o spremembi Izvedbene
uredbe (EU) št. 808/2014 o določitvi pravil za uporabo Uredbe (EU) št.
1305/2013 Evropskega parlamenta in Sveta o podpori za razvoj podeželja iz
Evropskega kmetijskega sklada za razvoj podeželja (EKSRP) (UL L št. 27 z dne
27. 1. 2021,
str. 9), (v nadaljnjem besedilu: Uredba
808/2014/EU);
8.     
Izvedbene uredbe Komisije (EU) št. 809/2014 z dne 17. julija 2014 o pravilih za uporabo Uredbe (EU)
št. 1306/2013 Evropskega parlamenta in
Sveta v zvezi z integriranim administrativnim in kontrolnim sistemom, ukrepi za
razvoj podeželja in navzkrižno skladnostjo (UL L št. 227 z dne 31. 7. 2014,
str. 69), zadnjič spremenjene z Izvedbeno uredbo Komisije (EU) 2021/725 z dne 4. maja 2021 o odstopanju glede leta 2021 od
izvedbenih uredb (EU) št. 809/2014, (EU) št. 180/2014, (EU) št. 181/2014, (EU)
2017/892, (EU) 2016/1150, (EU) 2018/274, (EU) št. 615/2014 in (EU) 2015/1368 v
zvezi z nekaterimi upravnimi pregledi in pregledi na kraju samem, ki se uporabljajo
na področju skupne kmetijske politike (UL L št. 155 z dne 5. 5. 2021,
str. 8), (v nadaljnjem besedilu: Uredba 809/2014/EU) in
9.     
Smernic Evropske unije o državni pomoči v kmetijskem in gozdarskem
sektorju ter na podeželju za obdobje od 2014 do 2020 (UL C št. 204 z dne 1. 7. 2014,
str. 1), zadnjič spremenjenih z Obvestilom Komisije o spremembi Smernic
Evropske unije o državni pomoči v kmetijskem in gozdarskem sektorju ter na
podeželju za obdobje od 2014 do 2020 v zvezi z obdobjem njihove uporabe in o začasnih
prilagoditvah zaradi upoštevanja učinka pandemije COVID-19 (UL C št. 424 z dne 8. 12. 2020, str. 30), (v nadaljnjem besedilu:
Smernice za kmetijstvo, gozdarstvo in podeželje).
(3) Ta uredba določa
tudi izvajanje in financiranje ukrepa Sodelovanje iz PRP 2014–2020 v letu 2021
in 2022 za izvajanje Uredbe (EU) 2020/2220 Evropskega parlamenta in Sveta z dne
23. decembra 2020 o določitvi nekaterih
prehodnih določb za podporo iz Evropskega kmetijskega sklada za razvoj
podeželja (EKSRP) in Evropskega kmetijskega jamstvenega sklada (EKJS) v letih
2021 in 2022 ter o spremembi uredb (EU) št. 1305/2013, (EU) št. 1306/2013 in
(EU) št. 1307/2013 glede sredstev in
uporabe v letih 2021 in 2022 ter Uredbe (EU) št. 1308/2013 glede sredstev in
razdelitve take podpore v letih 2021 in 2022 (UL L št. 437 z dne 28. 12. 2020, str. 1).
2. člen
(pomen izrazov)
Izrazi, uporabljeni v tej uredbi, pomenijo:
1.     
Evropsko partnerstvo za inovacije na področju kmetijske produktivnosti
in trajnosti (v nadaljnjem besedilu: EIP) je partnerstvo, ki prispeva k ciljem
na področju kmetijske produktivnosti in trajnosti v skladu s 55. členom Uredbe
1305/2013/EU;
2.     
enotno podjetje je enotno podjetje iz drugega odstavka 2. člena Uredbe
1407/2013/EU;
3.     
proizvod je kmetijski in nekmetijski proizvod:
- 
kmetijski proizvod je proizvod iz priloge I Pogodbe o delovanju Evropske
unije (UL C št. 202 z dne 7. 6. 2016, str. 47; v nadaljnjem besedilu:
Pogodba), razen ribiškega proizvoda in proizvoda iz ribogojstva iz priloge I
Uredbe (EU) št. 1379/2013 Evropskega parlamenta in Sveta z dne
11. decembra 2013 o skupni ureditvi trgov za ribiške proizvode in
proizvode iz ribogojstva in o spremembi uredb Sveta (ES) št. 1184/2006 in (ES)
št. 1224/2009 ter razveljavitvi Uredbe Sveta (ES) št. 104/2000 (UL L št. 354 z
dne 28. 12. 2013, str. 1), (v nadaljnjem besedilu: kmetijski
proizvod),
- 
nekmetijski proizvod je proizvod, ki nastane s predelavo kmetijskega
proizvoda iz prejšnje alineje, ni proizvod iz priloge I Pogodbe in je v primeru
podukrepa iz 2. točke 4. člena te uredbe namenjen prehrani ljudi;
4.     
veliko podjetje je podjetje iz 26. točke 2. člena Uredbe Komisije (EU)
št. 702/2014 z dne 25. junija 2014 o razglasitvi nekaterih vrst pomoči v
kmetijskem in gozdarskem sektorju ter na podeželju za združljive z notranjim
trgom z uporabo členov 107 in 108 Pogodbe o delovanju Evropske unije (UL L št.
193 z dne 1. 7. 2014, str. 1), zadnjič spremenjene z Uredbo Komisije (EU)
2019/289 z dne 19. februarja 2019 o spremembi Uredbe (EU) št. 702/2014 o
razglasitvi nekaterih vrst pomoči v kmetijskem in gozdarskem sektorju ter na
podeželju za združljive z notranjim trgom z uporabo členov 107 in 108 Pogodbe o
delovanju Evropske unije (UL L št. 48 z dne 20. 2. 2019, str. 1), (v
nadaljnjem besedilu: Uredba 702/2014/EU);
5.     
sredstvo elektronske identifikacije je sredstvo elektronske
identifikacije ravni zanesljivosti srednja ali visoka, oziroma drug način
elektronske identifikacije za dostop do elektronskih storitev ravni
zanesljivosti srednja ali visoka, v skladu s predpisi na področju elektronske
identifikacije in storitev zaupanja.
3. člen
(organi PRP in odbor za spremljanje)
(1) Organ upravljanja PRP 2014–2020 (v nadaljnjem
besedilu: organ upravljanja) iz točke a) drugega odstavka 65. člena Uredbe
1305/2013/EU je MKGP. Naloge organa upravljanja opravljata MKGP in Agencija
Republike Slovenije za kmetijske trge in razvoj podeželja (v nadaljnjem
besedilu: ARSKTRP).
(2) Akreditirana plačilna agencija iz točke b) drugega
odstavka 65. člena Uredbe 1305/2013/EU je ARSKTRP.
(3) Certifikacijski organ iz točke c) drugega odstavka
65. člena Uredbe 1305/2013/EU je Urad Republike Slovenije za nadzor
proračuna.
(4) Odbor za spremljanje iz drugega odstavka 47. člena
Uredbe 1303/2013/EU je Odbor za spremljanje Programa razvoja podeželja
Republike Slovenije.
4. člen
(vrste podukrepov)
S to uredbo se v okviru ukrepa Sodelovanje iz točk a), b),
d), e), f), g) in k) drugega odstavka 35. člena Uredbe 1305/2013/EU ureja
izvajanje naslednjih podukrepov:
1.     
Podpora za pilotne projekte ter za razvoj novih proizvodov, praks,
procesov in tehnologij (v nadaljnjem besedilu: podukrep Razvoj novih proizvodov,
praks, procesov in tehnologij), 
2.     
Podpora za horizontalno in vertikalno sodelovanje med udeleženci v
dobavni verigi za vzpostavitev in razvoj kratkih dobavnih verig in lokalnih
trgov ter za promocijske dejavnosti na lokalni ravni, ki so povezane z razvojem
kratkih dobavnih verig in lokalnih trgov (v nadaljnjem besedilu: podukrep
Vzpostavitev in razvoj kratkih dobavnih verig in lokalnih trgov),
3.     
Podpora za skupno ukrepanje za blažitev podnebnih sprememb ali
prilagajanje nanje ter za skupne pristope k okoljskim projektom in stalnim
okoljskim praksam (v nadaljnjem besedilu: podukrep Okolje in podnebne
spremembe) in
4.     
Podpora za diverzifikacijo kmetijskih dejavnosti v dejavnosti v zvezi z
zdravstvenim varstvom, socialnim vključevanjem, kmetijstvom, ki ga podpira
skupnost, ter izobraževanjem o okolju in hrani (v nadaljnjem besedilu: podukrep
Diverzifikacija dejavnosti na kmetiji).
II. PODUKREP RAZVOJ NOVIH PROIZVODOV, PRAKS, PROCESOV IN
TEHNOLOGIJ
5. člen
(namen in cilj podukrepa)
Podpora iz podukrepa Razvoj novih proizvodov, praks, procesov
in tehnologij je namenjena izvedbi projektov iz 6. člena te uredbe, s
ciljem:
1.     
razvoja novih oziroma izboljšanih proizvodov, praks, procesov ali
tehnologij na področju kmetijstva, živilstva ali gozdarstva,
2.     
prenosa znanj v prakso ter
3.     
razširjanja rezultatov projekta.
6. člen
(projekt)
(1) Projekt je pilotni projekt ali projekt EIP.
(2) Pilotni projekt je projekt:
-       
za izvedbo katerega se vzpostavi partnerstvo iz 7. člena te uredbe;
-       
ki se izvaja na področju kmetijstva, živilstva ali gozdarstva;
-       
ki vsebuje obvezne sestavine, določene v prilogi 1, ki je sestavni del
te uredbe;
-       
iz katerega je razvidno, da je višina upravičenih stroškov iz petega
odstavka 10. člena te uredbe določena v skladu s prvim, tretjim in četrtim
odstavkom 16. člena te uredbe, in
-       
ki traja 12, 24 ali 36 mesecev od datuma izdaje odločbe o pravici do
sredstev.
(3) Projekt EIP je projekt:
-       
za izvedbo katerega se vzpostavi partnerstvo iz 8. člena te uredbe;
-       
ki se izvaja na področju tematike iz poglavja A) priloge 2, ki je
sestavni del te uredbe, in se določi z javnim razpisom;
-       
ki vsebuje obvezne sestavine, določene v prilogi 1 te uredbe, pri čemer
mora biti iz projekta EIP v skladu s 57. členom Uredbe 1305/2013/EU
razvidno zlasti opis projekta EIP, ki se bo razvil, preskusil, prilagodil ali
izvedel, ter opis pričakovanih rezultatov projekta EIP in prispevka k cilju EIP
o večji produktivnosti in trajnostnem upravljanju virov;
-       
iz katerega je razvidno, da je višina upravičenih stroškov iz petega
odstavka 10. člena te uredbe določena v skladu z drugim, tretjim in petim
odstavkom 16. člena te uredbe ali da je višina upravičenih stroškov iz osmega
odstavka 10. člena te uredbe določena v skladu s tretjim, petim in devetim
odstavkom 16. člena te uredbe, in
-       
ki traja 36 mesecev od datuma izdaje odločbe o pravici do sredstev.
(4) Projekt iz drugega in tretjega odstavka tega člena
se predloži na obrazcu, ki se določi z javnim razpisom.
(5) Podatke o projektu EIP iz 1. točke poglavja B)
priloge 1 te uredbe, MKGP v skladu s tretjim odstavkom 57. členom Uredbe
1305/2013 posreduje Evropski komisiji.
(6) Projekt iz drugega in tretjega odstavka tega člena
se izvaja na ozemlju Republike Slovenije.
(7) Tematike projekta EIP iz poglavja A) priloge 2 te
uredbe se lahko podrobneje opredelijo z javnim razpisom.
7. člen
(partnerstvo za namen izvedbe pilotnega projekta)
(1) Za namen izvedbe pilotnega projekta iz drugega
odstavka prejšnjega člena se vzpostavi partnerstvo, ki ga sestavljata kmetijsko
gospodarstvo in eden od naslednjih članov: 
1.     
pravna oseba ali samostojni podjetnik posameznik, ki je: 
a)   
registriran za opravljanje dejavnosti svetovanja na področju kmetijstva,
živilstva ali gozdarstva ali 
b)   
vpisan v evidenco o izvajalcih raziskovalne in razvojne dejavnosti v
skladu s predpisom, ki ureja vsebino in način vodenja evidence o izvajalcih
raziskovalne in razvojne dejavnosti; 
2.     
pravna oseba, ki opravlja dejavnost izobraževanja v skladu z zakonom, ki
ureja organizacijo in financiranje vzgoje in izobraževanja, zakonom, ki ureja
višje strokovno izobraževanje, oziroma zakonom, ki ureja visoko šolstvo, na
področju: 
- 
kmetijstva, če se področje projekta nanaša na kmetijstvo, 
- 
kmetijstva ali živilstva, če se področje projekta nanaša na živilstvo, 
- 
gozdarstva, če se področje projekta nanaša na gozdarstvo, ali 
3.     
fizična oseba, ki je vpisana v register zasebnih raziskovalcev v skladu
s predpisom, ki ureja register zasebnih raziskovalcev. 
(2) Pravna oseba ali samostojni podjetnik posameznik iz
1. točke pod a) prejšnjega odstavka mora opravljati dejavnost svetovanja več
kot zadnji dve leti pred dnevom vložitve vloge na javni razpis, kar izkazuje s
seznamom opravljenih svetovanj najmanj desetim pravnim ali fizičnim osebam, pri
čemer mora biti najmanj pet svetovanj opravljenih v obdobju 24 mesecev
pred dnevom vložitve vloge na javni razpis, najmanj eno svetovanje pa je bilo
opravljeno več kot 24 mesecev pred dnevom vložitve vloge na javni razpis.
Opravljeno svetovanje se mora nanašati na področje: 
-       
kmetijstva, če se področje projekta nanaša na kmetijstvo, 
-       
kmetijstva ali živilstva, če se področje projekta nanaša na živilstvo, 
-       
gozdarstva, če se področje projekta nanaša na gozdarstvo. 
(3) Sestavine seznama opravljenih svetovanj iz
prejšnjega odstavka se podrobneje določijo z javnim razpisom. 
(4) Člana partnerstva iz prvega odstavka tega člena med
seboj ne smeta biti povezana na način, opredeljen v tretjem odstavku
3. člena priloge I Uredbe 702/2014/EU. 
(5) Poleg članov iz prvega odstavka tega člena lahko
partnerstvo sestavljajo tudi druga kmetijska gospodarstva, pravne osebe,
samostojni podjetniki posamezniki ali fizične osebe, ki samostojno opravljajo
dejavnost. 
(6) Partnerstvo mora poleg pogojev iz tega člena
izpolnjevati tudi pogoje iz 49. člena te uredbe. 
(7) Vodilni partner iz 50. člena te uredbe je član
partnerstva iz prvega odstavka tega člena. 
(8) Z javnim razpisom se podrobneje določijo dejavnost
svetovanja iz 1. točke pod a) in dejavnost izobraževanja iz 2. točke
prvega odstavka tega člena ter področja svetovanja iz drugega odstavka tega
člena.
8. člen
(partnerstvo za namen izvedbe projekta EIP)
(1) Za namen izvedbe projekta EIP iz tretjega odstavka
6. člena te uredbe se vzpostavi partnerstvo, ki ga sestavljajo trije
člani, in sicer: 
1.     
kmetijsko gospodarstvo, 
2.     
pravna oseba, ki je vpisana v evidenco o izvajalcih raziskovalne in
razvojne dejavnosti v skladu s predpisom, ki ureja vsebino in način vodenja
evidence o izvajalcih raziskovalne in razvojne dejavnosti, in 
3.     
pravna oseba, ki je registrirana za opravljanje dejavnosti svetovanja na
področju: 
- 
kmetijstva, če se področje tematike projekta iz poglavja A) priloge 2 te
uredbe nanaša na kmetijstvo, 
- 
kmetijstva ali živilstva, če se področje tematike projekta iz poglavja
A) priloge 2 te uredbe nanaša na živilstvo, 
- 
gozdarstva, če se področje tematike projekta iz poglavja A) priloge 2 te
uredbe nanaša na gozdarstvo. 
(2) Pravna oseba iz 3. točke prejšnjega odstavka mora
dejavnost svetovanja opravljati več kot zadnji dve leti pred dnevom vložitve
vloge na javni razpis, kar izkazuje s seznamom opravljenih svetovanj najmanj
desetim pravnim ali fizičnim osebam, pri čemer mora biti najmanj pet svetovanj
opravljenih v obdobju 24 mesecev pred dnevom vložitve vloge na javni razpis,
najmanj eno svetovanje pa je bilo opravljeno več kot 24 mesecev pred dnevom
vložitve vloge na javni razpis. Opravljeno svetovanje se mora nanašati na
področje: 
-       
kmetijstva, če se področje tematike projekta iz poglavja A) priloge 2 te
uredbe nanaša na kmetijstvo, 
-       
kmetijstva ali živilstva, če se področje tematike projekta iz poglavja
A) priloge 2 te uredbe nanaša na živilstvo, 
-       
gozdarstva, če se področje tematike projekta iz poglavja A) priloge 2 te
uredbe nanaša na gozdarstvo. 
(3) Sestavine seznama opravljenih svetovanj iz
prejšnjega odstavka se podrobneje določijo z javnim razpisom. 
(4) Člani partnerstva iz prvega odstavka tega člena med
seboj ne smejo biti povezani na način, opredeljen v tretjem odstavku
3. člena priloge I Uredbe 702/2014/EU. 
(5) Poleg članov iz prvega odstavka tega člena lahko
partnerstvo sestavljajo tudi druga kmetijska gospodarstva, pravne osebe,
samostojni podjetniki posamezniki ali fizične osebe, ki samostojno opravljajo
dejavnost. 
(6) Partnerstvo mora poleg pogojev iz tega člena
izpolnjevati tudi pogoje iz 49. člena te uredbe. 
(7) Vodilni partner iz 50. člena te uredbe je član
partnerstva iz prvega odstavka tega člena. 
(8) Partnerstvo se šteje za operativno skupino EIP iz
56. člena Uredbe 1305/2013/EU z dnem izdaje odločbe o pravici do sredstev,
s katero se članom partnerstva, ki so upravičenec do podpore, dodelijo sredstva
za izvajanje projekta EIP. 
(9) Z javnim razpisom se podrobneje določijo dejavnost
svetovanja iz 3. točke prvega odstavka tega člena ter področja svetovanja iz
drugega odstavka tega člena.
9. člen
(upravičenec do podpore in prejemnik pomoči de minimis)
(1) Upravičenec do podpore iz podukrepa Razvoj novih
proizvodov, praks, procesov in tehnologij je vodilni partner iz 7. ali 8. člena
te uredbe.
(2) Ne glede na prejšnji odstavek je upravičenec do
podpore iz podukrepa Razvoj novih proizvodov, praks, procesov in tehnologij
vodilni partner skupaj z drugimi člani partnerstva, če izvajajo upravičene
aktivnosti iz prvega odstavka 10. člena te uredbe, razen iz 1. točke prvega
odstavka 10. člena te uredbe, in jim v zvezi s temi aktivnostmi nastanejo
stroški iz petega ali osmega odstavka 10. člena te uredbe. V tem primeru vloži
vlogo na javni razpis vodilni partner.
(3) Če se podpora dodeli v skladu s šestim odstavkom ali
drugo alinejo sedmega odstavka 16. člena te uredbe, je vodilni partner oziroma
član partnerstva, ki je upravičenec do podpore, prejemnik pomoči de minimis v
skladu z Uredbo 1407/2013/EU.
10. člen
(upravičene aktivnosti in upravičeni stroški)
(1) Upravičene aktivnosti, ki jih mora vsebovati projekt
iz 6. člena te uredbe, so:
1.     
vodenje in koordinacija projekta;
2.     
aktivnosti, ki so neposredno povezane z izvedbo projekta, in
administrativno-tehnične aktivnosti, kot npr. analiza problema in razvoj možnih
rešitev problema, vzorčenje, meritve, zbiranje podatkov, monitoring, usposabljanje članov partnerstva,
razvijanje prototipa, priprava poročil in druge dokumentacije, povezane z
izvedbo projekta;
3.     
priprava in izvedba praktičnega preizkusa novega oziroma izboljšanega
proizvoda, prakse, procesa ali tehnologije na lokaciji kmetijskega gospodarstva
iz napovednega stavka prvega odstavka 7. člena te uredbe ali iz 1. točke
prvega odstavka 8. člena te uredbe z namenom preverjanja njihove
ustreznosti, pri čemer se za lokacijo kmetijskega gospodarstva štejejo
zemljišča in objekti, ki jih kmetijsko gospodarstvo uporablja za izvajanje
kmetijske ali gozdarske dejavnosti. Poleg obveznega praktičnega preizkusa iz
prejšnjega stavka se lahko aktivnost iz te točke izvede tudi na lokaciji
kmetijskega gospodarstva člana partnerstva iz 1. ali 2. točke prvega odstavka
ali petega odstavka 7. člena te uredbe ali iz 2. ali 3. točke prvega
odstavka ali petega odstavka 8. člena te uredbe, če je vpisan v Register
kmetijskih gospodarstev (v nadaljnjem besedilu: RKG) kot kmetijsko
gospodarstvo;
4.     
analiza izvedljivosti prenosa novega oziroma izboljšanega proizvoda,
prakse, procesa ali tehnologije v prakso na ravni kmetijskega gospodarstva in
5.     
razširjanje rezultatov projekta.
(2) Če gre za projekt EIP, je treba v okviru upravičene
aktivnosti iz 5. točke prejšnjega odstavka pripraviti:
-       
gradivo v elektronski obliki z opisom uporabe novega oziroma
izboljšanega proizvoda, prakse, procesa ali tehnologije v praksi, kot npr.
protokol, tehnološko navodilo, priročnik dobre prakse, upravljavski načrt
kmetije. MKGP gradivo objavi na spletni strani programa razvoja podeželja
http://www.program-podezelja.si/. Obvezne sestavine gradiva se določijo z
javnim razpisom;
-       
praktični prikaz rezultatov projekta na lokaciji najmanj enega
kmetijskega gospodarstva, ki je član partnerstva, za najmanj tri kmetijska
gospodarstva, ki niso člani partnerstva.
(3) Upravičeno aktivnost iz 1. točke prvega odstavka
tega člena lahko izvaja vodja projekta. Vodja projekta je oseba, ki je za namen
izvedbe projekta zaposlena pri vodilnem partnerju iz sedmega odstavka
7. člena ali sedmega odstavka 8. člena te uredbe in ima najmanj
izobrazbo, pridobljeno po študijskem programu prve stopnje, oziroma izobrazbo,
ki ustreza ravni izobrazbe, pridobljene po študijskih programih prve stopnje,
in je v skladu z zakonom, ki ureja slovensko ogrodje kvalifikacij, uvrščena na
šesto ali sedmo raven.
(4) Če gre za člana partnerstva, ki je kmetijsko
gospodarstvo, organizirano kot kmetija, lahko upravičene aktivnosti izvajajo
člani kmetije in za namen izvedbe projekta osebe, zaposlene na kmetiji.
(5) Upravičeni stroški, ki nastanejo pri izvajanju
aktivnosti iz prvega odstavka tega člena, so:
1.     
stroški dela na projektu, ki se priznajo v obliki standardne lestvice
stroškov na enoto na podlagi točke b) prvega odstavka 67. člena Uredbe
1303/2013/EU, in potni stroški. Stroški dela na projektu, ki nastanejo z
vodenjem in koordinacijo projekta iz 1. točke prvega odstavka tega člena, lahko
znašajo največ 10 odstotkov upravičenih stroškov projekta;
2.     
stroški usposabljanj in udeležbe na dogodkih, ki niso stroški dela na
projektu iz prejšnje točke, če so povezani z izvajanjem projekta, kot so
stroški prevoza, nastanitve, kotizacije;
3.     
stroški nakupa nove opreme, pri čemer se za izračun višine upravičenih
stroškov uporabi najvišja letna amortizacijska stopnja v skladu z zakonom, ki
ureja davek od dohodkov pravnih oseb. Višina upravičenega stroška se izračuna
za obdobje uporabe opreme v projektu. Ti stroški lahko znašajo največ 20
odstotkov upravičenih stroškov projekta;
4.     
stroški zunanjih storitev, ki jih ne opravijo člani partnerstva, kot so stroški
raziskav, stroški uvedbe novega tehničnega znanja, stroški svetovalnih in
drugih storitev, ki so neposredno povezane z izvedbo projekta. Ti stroški lahko
znašajo največ 20 odstotkov upravičenih stroškov projekta;
5.     
stroški materiala, ki je potreben za izvedbo aktivnosti iz 2. in 3.
točke prvega odstavka tega člena, kot so semena, sadike, razen semen in sadik
trajnih rastlin, fitofarmacevtska sredstva, gnojila, material, potreben za
izvedbo meritev ali izdelavo prototipa;
6.     
posredni stroški, ki se določijo v obliki pavšalnega zneska iz točke b)
prvega odstavka 68. člena Uredbe 1303/2013/EU. Posredni stroški lahko znašajo
največ 15 odstotkov upravičenih stroškov dela na projektu.
(6) V okviru upravičenih stroškov iz 1. točke prejšnjega
odstavka se članu partnerstva, ki je upravičenec do podpore, prizna strošek
dela v obliki standardne lestvice stroška na enoto v skladu s točko b) prvega
odstavka 67. člena Uredbe 1303/2013/EU, in sicer za:
-       
vodjo projekta iz tretjega odstavka tega člena v višini 21 eurov na uro
opravljenega dela na projektu,
-       
osebo, ki je za namen izvedbe projekta zaposlena pri članu partnerstva
in ni vodja projekta (v nadaljnjem besedilu: strokovni in tehnični sodelavec),
v višini 14 eurov na uro opravljenega dela na projektu,
-       
člana partnerstva, ki je kmetijsko gospodarstvo, organizirano kot
kmetija, v višini 9,45 eura na uro opravljenega dela na projektu,
-       
člana partnerstva, ki je samostojni podjetnik posameznik, v višini 9,45
eura na uro opravljenega dela na projektu in
-       
člana partnerstva, ki je fizična oseba, ki samostojno opravlja
dejavnost, v višini 9,45 eura na uro opravljenega dela na projektu.
(7) Če se projekt iz 6. člena te uredbe nanaša izključno
na gozdarstvo, se šteje, da so upravičeni stroški iz 1., 2., 4. in 6. točke
petega odstavka tega člena stroški iz 2.6 oddelka II. dela Smernic, razen
iz točke (576).
(8) Če se podpora dodeli v skladu z dvanajstim odstavkom 16.
člena te uredbe, so upravičeni stroški, ki nastanejo pri izvajanju aktivnosti
iz prvega odstavka tega člena, naslednji:
1.     
stroški iz 2., 4., 5. in 6. točke petega odstavka tega člena,
2.     
stroški dela na projektu, ki se priznajo članu partnerstva, ki je
upravičenec do podpore, v obliki standardne lestvice stroškov na enoto na
podlagi točke b) prvega odstavka 67. člena
Uredbe 1303/2013/EU, in sicer za:
- 
vodjo projekta iz tretjega odstavka tega člena v višini 26,19 eura na
uro opravljenega dela na projektu, vendar največ 1720 ur na leto,
- 
strokovnega in tehničnega sodelavca v višini 18,12 eura na uro
opravljenega dela na projektu, vendar največ 1720 ur na leto,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz četrtega odstavka tega člena, v višini 11,29
eura na uro opravljenega dela na projektu, vendar največ 1720 ur na leto,
- 
člana partnerstva, ki je samostojni podjetnik posameznik, v višini 11,29
eura na uro opravljenega dela na projektu, vendar največ 1720 ur na leto, in
- 
člana partnerstva, ki je fizična oseba, ki samostojno opravlja
dejavnost, v višini 11,29 eura na uro opravljenega dela na projektu, vendar
največ 1720 ur na leto;
3.     
stroški kilometrine za uporabo lastnega prevoznega sredstva za izvedbo
projekta, ki se priznajo v obliki standardne lestvice stroška na enoto v skladu
s točko b) prvega odstavka 67. člena Uredbe 1303/2013/EU, v višini 0,37 eura za
prevoženi kilometer, in sicer za:
- 
zaposlenega na projektu pri članu partnerstva, pri čemer se za
zaposlenega na projektu štejeta vodja projekta iz tretjega odstavka tega člena
ter strokovni in tehnični sodelavec,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz četrtega odstavka tega člena,
- 
člana partnerstva, ki je samostojni podjetnik posameznik, in
- 
člana partnerstva, ki je fizična oseba, ki samostojno opravlja
dejavnost;
4.     
potni stroški v obliki dejansko nastalih stroškov na podlagi točke a)
prvega odstavka 67. člena Uredbe 1303/2013/EU;
5.     
stroški nakupa nove opreme, strojev, vključno z laboratorijsko
tehnologijo, stroški programske opreme, pridobitve patentov in licenc, ki so
potrebni za izvedbo aktivnosti iz 2. in 3. točke prvega odstavka tega člena,
pri čemer se morajo oprema in stroji uporabljati na območju Republike
Slovenije. Poleg stroškov iz prejšnjega stavka so upravičeni tudi stroški
namestitve oziroma vgradnje opreme in strojev. Stroški iz te točke lahko
znašajo največ 50 odstotkov upravičenih stroškov projekta;
6.     
stroški dela na projektu iz 2. točke tega odstavka, ki nastanejo z
vodenjem in koordinacijo projekta iz 1. točke prvega odstavka tega člena, lahko
znašajo največ 10 odstotkov upravičenih stroškov projekta.
(9) Podrobnejša opredelitev upravičenih aktivnosti in
upravičenih stroškov se določi z javnim razpisom.
11. člen
(posebni pogoji ob vložitvi vloge na javni razpis)
(1) Poleg splošnih pogojev iz 58. člena te uredbe, ki jih
mora izpolnjevati upravičenec do podpore, mora ob vložitvi vloge na javni
razpis partnerstvo izpolnjevati pogoje iz 7. ali 8. člena te uredbe.
(2) Če se projekt iz 6. člena te uredbe nanaša izključno
na gozdarstvo, mora upravičenec do podpore, ki je veliko podjetje, v skladu s
I. delom Smernic v vlogi opisati stanje brez podpore, to je obratni hipotetični
scenarij ali alternativni projekt oziroma dejavnost, iz katerega je razviden
spodbujevalni učinek naložbe, in v skladu s točko (72) Smernic vlogi na javni
razpis priložiti dokumentarna dokazila v podporo obratnemu hipotetičnemu
scenariju, opisanemu v vlogi. 
(3) Vsebina obratnega hipotetičnega scenarija in
dokumentarna dokazila iz prejšnjega odstavka se podrobneje opredelijo v javnem
razpisu.
12. člen
(obvezna priloga k vlogi na javni razpis)
Obvezna priloga, ki jo mora vlagatelj priložiti vlogi na
javni razpis za podporo iz podukrepa Razvoj novih proizvodov, praks, procesov
in tehnologij in brez katere se v skladu z zakonom, ki ureja kmetijstvo, vloga zavrže
brez pozivanja k dopolnitvi, je projekt iz 6. člena te uredbe.
13. člen
(merila za ocenjevanje vlog na javni razpis za pilotne
projekte)
(1) Za podporo iz podukrepa Razvoj novih proizvodov,
praks, procesov in tehnologij za izvedbo pilotnega projekta se med vlogami na
javni razpis, ki v okviru merila iz 2. točke drugega odstavka tega člena
dosežejo najmanj 60 odstotkov točk ter dosežejo vstopni prag 30 odstotkov vseh
možnih točk, izberejo tiste, ki dosežejo višje število točk po merilih za
ocenjevanje vlog, do porabe razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
kakovost partnerstva:
- 
sestava partnerstva: število članov partnerstva in heterogenost sestave
partnerstva,
- 
reference vodilnega partnerja;
2.     
kakovost pilotnega projekta:
- 
pomen pilotnega projekta za prakso na področju kmetijstva, živilstva ali
gozdarstva: izvedba praktičnega preizkusa novega oziroma izboljšanega
proizvoda, prakse, procesa ali tehnologije z namenom preverjanja njihove
ustreznosti na lokaciji najmanj dveh kmetijskih gospodarstev, ki sta člana
partnerstva,
- 
skladnost vsebine pilotnega projekta s strateškimi cilji kmetijstva,
živilstva ali gozdarstva,
- 
prispevek k varovanju naravnih virov,
- 
prispevek k blaženju podnebnih sprememb ali prilagajanju nanje;
3.     
prispevek pilotnega projekta k dvigu inovativnosti na kmetijskem
gospodarstvu s prenosom znanja v prakso: različni načini in obseg prenosa
znanja v prakso, ki jih izvede eden ali več članov partnerstva, ki so
upravičenec do podpore;
4.     
razširjanje, uporabnost in trajnost rezultatov pilotnega projekta:
- 
način razširjanja rezultatov: uporaba različnih vrst komunikacijskih sredstev,
s katerimi eden ali več članov partnerstva, ki so upravičenec do podpore,
razširja rezultate pilotnega projekta,
- 
obseg razširjanja rezultatov: število objav v medijih, s katerimi eden
ali več članov partnerstva, ki so upravičenec do podpore, razširja rezultate
pilotnega projekta, in število udeležencev na dogodkih, na katerih se
razširjajo rezultati pilotnega projekta;
5.     
finančna konstrukcija pilotnega projekta:
- 
partnerstvo sofinancira pilotni projekt: lastna udeležba partnerstva pri
financiranju pilotnega projekta,
- 
delež stroškov članov partnerstva, ki so kmetijsko gospodarstvo, od
celotnih upravičenih stroškov pilotnega projekta.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
14. člen
(merila za ocenjevanje vlog na javni razpis za projekte EIP)
(1) Za podporo iz podukrepa Razvoj novih proizvodov,
praks, procesov in tehnologij za izvedbo projekta EIP se med vlogami na javni
razpis, ki v okviru merila iz 2. točke drugega odstavka tega člena dosežejo
najmanj 60 odstotkov točk ter dosežejo vstopni prag 50 odstotkov vseh možnih
točk, izberejo tiste, ki dosežejo višje število točk po merilih za ocenjevanje
vlog, do porabe razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
kakovost partnerstva:
- 
sestava partnerstva: število članov partnerstva, heterogenost sestave
partnerstva in ustreznost sestave partnerstva glede na vsebino projekta,
- 
reference članov partnerstva;
2.     
kakovost projekta EIP:
- 
pomen projekta EIP za prakso na področju kmetijstva, živilstva ali
gozdarstva: izvedba praktičnega preizkusa novega oziroma izboljšanega
proizvoda, prakse, procesa ali tehnologije z namenom preverjanja njihove
ustreznosti na lokaciji najmanj treh kmetijskih gospodarstev, ki so člani
partnerstva,
- 
skladnost vsebine projekta EIP s strateškimi cilji kmetijstva, živilstva
ali gozdarstva,
- 
prispevek k varovanju naravnih virov,
- 
prispevek k blaženju podnebnih sprememb ali prilagajanju nanje;
3.     
prispevek projekta EIP k dvigu inovativnosti na kmetijskem gospodarstvu:
- 
prenos znanja v prakso: različni načini in obseg prenosa znanja v
prakso, ki jih izvede eden ali več članov partnerstva, ki so upravičenec do
podpore,
- 
povečanje usposobljenosti kmetijskih gospodarstev z izmenjavo izkušenj,
znanj, ekonomskih, okoljskih in drugih rezultatov s področja predmeta projekta
EIP: član partnerstva, ki je upravičenec do podpore, v času trajanja projekta
EIP izvede program usposabljanja za kmetijska gospodarstva, ki so člani
partnerstva oziroma druga kmetijska gospodarstva. V okviru programa usposabljanja
se izvedejo najmanj tri srečanja kmetijskih gospodarstev v skupnem trajanju
najmanj devet ur. Posamezno kmetijsko gospodarstvo, ki je vključeno v program
usposabljanja, se mora udeležiti vseh srečanj, ki so predvidena s programom.
Obvezne sestavine programa usposabljanja se podrobneje opredelijo z javnim
razpisom;
4.     
razširjanje, uporabnost in trajnost rezultatov projekta EIP:
- 
način razširjanja rezultatov: uporaba različnih vrst komunikacijskih sredstev,
s katerimi eden ali več članov partnerstva, ki so upravičenec do podpore,
razširja rezultate projekta EIP,
- 
obseg razširjanja rezultatov: število objav v medijih, s katerimi eden
ali več članov partnerstva, ki so upravičenec do podpore, razširja rezultate
projekta EIP, in število udeležencev na dogodkih, na katerih se razširjajo
rezultati projekta EIP,
- 
trajnost rezultatov: načrt trženja in vstopa na trg. Obvezne sestavine
načrta trženja in vstopa na trg se podrobneje opredelijo z javnim razpisom;
5.     
finančna konstrukcija projekta EIP:
- 
partnerstvo sofinancira projekt EIP: lastna udeležba članov partnerstva
pri financiranju projekta EIP,
- 
delež stroškov članov partnerstva, ki so kmetijsko gospodarstvo, od
celotnih upravičenih stroškov projekta EIP.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
15. člen
(pogoji ob vložitvi zahtevka za izplačilo sredstev)
(1) Upravičenec do podpore mora poleg pogojev iz 59.
člena te uredbe ob vložitvi zahtevka za izplačilo sredstev izpolnjevati tudi
naslednje pogoje:
1.     
če gre za pilotni projekt, mora partnerstvo izpolnjevati pogoje iz
prvega in četrtega odstavka 7. člena te uredbe. Če gre za projekt EIP,
mora partnerstvo izpolnjevati pogoje iz prvega in četrtega odstavka
8. člena te uredbe;
2.     
ohraniti število članov partnerstva in heterogenost sestave partnerstva,
kot je bila ob vložitvi vloge na javni razpis, če je pri ocenjevanju vloge na
javni razpis pridobil točke na podlagi merila iz prve alineje 1. točke drugega
odstavka 13. člena te uredbe, pri čemer se šteje,
da je ta pogoj izpolnjen, če se v času izvajanja projekta ne spremenijo člani
partnerstva;
3.     
ohraniti število članov partnerstva, heterogenost sestave partnerstva in
ustreznost sestave partnerstva glede na vsebino projekta, kot je bila ob
vložitvi vloge na javni razpis, če je pri ocenjevanju vloge na javni razpis
pridobil točke na podlagi merila iz prve alineje 1. točke drugega odstavka
prejšnjega člena, pri čemer se šteje, da je ta
pogoj izpolnjen, če se v času izvajanja projekta ne spremenijo člani
partnerstva.
(2) Če gre za izvedbo pilotnega projekta, mora
upravičenec do podpore ob vložitvi zadnjega zahtevka za izplačilo sredstev
poleg pogojev iz prejšnjega odstavka izpolnjevati tudi naslednje pogoje:
1.     
izvede praktični preizkus novega oziroma izboljšanega proizvoda, prakse,
procesa ali tehnologije na lokaciji kmetijskega gospodarstva, ki je član
partnerstva, z namenom preverjanja njihove ustreznosti;
2.     
pripravi analizo izvedljivosti prenosa novega oziroma izboljšanega
proizvoda, prakse, procesa ali tehnologije v prakso na ravni kmetijskega
gospodarstva, pri čemer se obvezne sestavine analize izvedljivosti prenosa
podrobneje opredelijo z javnim razpisom;
3.     
vodilni partner v zadnjih 12 mesecih pred zaključkom pilotnega projekta
razširi rezultate pilotnega projekta na najmanj enem javnem dogodku, ki se ga
udeleži najmanj 15 kmetijskih gospodarstev, ki niso člani partnerstva;
4.     
če je upravičenec do podpore pridobil točke na podlagi merila iz:
- 
3. točke drugega odstavka 13. člena te uredbe, mora eden ali več članov
partnerstva, ki so upravičenec do podpore, izvesti prenos znanja v prakso na
načine in v obsegu, kot je načrtovan v pilotnem projektu,
- 
prve alineje 2. točke drugega odstavka 13. člena te uredbe, izvede
praktični preizkus novega oziroma izboljšanega proizvoda, prakse, procesa ali
tehnologije z namenom preverjanja njihove ustreznosti na lokaciji najmanj dveh
kmetijskih gospodarstev, ki sta člana partnerstva,
- 
prve alineje 4. točke drugega odstavka 13. člena te uredbe, mora eden
ali več članov partnerstva, ki so upravičenec do podpore, v zadnjih 12 mesecih
pred zaključkom pilotnega projekta razširiti rezultate pilotnega projekta z
uporabo načrtovanih različnih vrst komunikacijskih sredstev,
- 
druge alineje 4. točke drugega odstavka 13. člena te uredbe, mora eden
ali več članov partnerstva, ki so upravičenec do podpore, v zadnjih 12 mesecih
pred zaključkom pilotnega projekta doseči načrtovano število objav v medijih, s
katerimi so se razširili rezultati pilotnega projekta, oziroma načrtovano
število udeležencev na dogodkih, na katerih so se razširili rezultati pilotnega
projekta.
(3) Če gre za izvedbo projekta EIP, mora upravičenec do
podpore ob vložitvi zadnjega zahtevka za izplačilo sredstev poleg pogojev iz
prvega odstavka tega člena izpolnjevati tudi naslednje pogoje:
1.     
izvede praktični preizkus novega oziroma izboljšanega proizvoda, prakse,
procesa ali tehnologije na lokaciji kmetijskega gospodarstva, ki je član
partnerstva, z namenom preverjanja njihove ustreznosti;
2.     
pripravi analizo izvedljivosti prenosa novega oziroma izboljšanega
proizvoda, prakse, procesa ali tehnologije v prakso na ravni kmetijskega
gospodarstva;
3.     
predloži gradivo v elektronski obliki z opisom uporabe novega oziroma
izboljšanega proizvoda, prakse, procesa ali tehnologije v praksi, kot npr.
protokol, tehnološko navodilo, priročnik dobre prakse, upravljavski načrt
kmetije. MKGP gradivo objavi na spletni strani programa razvoja podeželja
http://www.program-podezelja.si/;
4.     
v zadnjih 12 mesecih pred zaključkom projekta EIP izvede praktični
prikaz rezultatov projekta EIP na lokaciji najmanj enega kmetijskega
gospodarstva, ki je član partnerstva, za najmanj tri kmetijska gospodarstva, ki
niso člani partnerstva;
5.     
vodilni partner v zadnjih 12 mesecih pred zaključkom projekta EIP
razširi rezultate projekta EIP na najmanj enem javnem dogodku, ki se ga udeleži
najmanj 20 kmetijskih gospodarstev, ki niso člani partnerstva;
6.     
če je upravičenec do podpore pridobil točke na podlagi merila iz:
- 
prve alineje 2. točke drugega odstavka prejšnjega člena, izvede
praktični preizkus novega oziroma izboljšanega proizvoda, prakse, procesa ali
tehnologije z namenom preverjanja njihove ustreznosti na lokaciji najmanj treh
kmetijskih gospodarstev, ki so člani partnerstva,
- 
prve alineje 3. točke drugega odstavka prejšnjega člena, mora eden ali
več članov partnerstva, ki so upravičenec do podpore, izvesti prenos znanja v
prakso na načine in v obsegu, kot je načrtovan v projektu EIP,
- 
druge alineje 3. točke drugega odstavka prejšnjega člena, izvede program
usposabljanja v skladu z drugo alinejo 3. točke drugega odstavka prejšnjega člena,
- 
prve alineje 4. točke drugega odstavka prejšnjega člena, mora eden ali
več članov partnerstva, ki so upravičenec do podpore, v zadnjih 12 mesecih pred
zaključkom projekta EIP razširiti rezultate projekta EIP z uporabo načrtovanih
različnih vrst komunikacijskih sredstev,
- 
druge alineje 4. točke drugega odstavka prejšnjega člena, mora eden ali
več članov partnerstva, ki so upravičenec do podpore, v zadnjih 12 mesecih pred
zaključkom projekta EIP doseči v projektu načrtovano število objav v medijih, s
katerimi razširja rezultate projekta EIP, oziroma načrtovano število
udeležencev na dogodkih, na katerih se razširjajo rezultati projekta EIP,
- 
tretje alineje 4. točke drugega odstavka prejšnjega člena, predloži
načrt trženja in vstopa na trg.
(4) Če gre za izvedbo projekta EIP, se mora vodilni
partner vsako leto trajanja projekta udeležiti dogodka o delovanju operativnih skupin
EIP, ki ga organizira MKGP.
(5) Izpolnjevanje pogojev iz drugega, tretjega in
četrtega odstavka tega člena je razvidno iz poročila o izvajanju projekta iz 1.
točke tretjega odstavka 59. člena te uredbe.
(6) Pogoji iz tega člena se podrobneje določijo z javnim
razpisom.
16. člen
(finančne določbe)
(1) Za izvedbo pilotnega projekta znaša podpora
100 odstotkov upravičenih stroškov iz petega odstavka 10. člena te
uredbe, pri čemer se pri določitvi zneska podpore upoštevajo določbe tretjega
in četrtega odstavka tega člena.
(2) Za izvedbo projekta EIP znaša podpora 100 odstotkov
upravičenih stroškov iz petega odstavka 10. člena te uredbe, pri čemer se pri
določitvi zneska podpore upoštevajo določbe tretjega in petega odstavka tega
člena.
(3) Ne glede na prvi, drugi in deveti odstavek tega
člena lahko vlagatelj uveljavlja nižjo stopnjo podpore.
(4) Na posamezno vlogo na javni razpis za izvedbo pilotnega
projekta se lahko dodeli podpora, ki znaša od 15.000 eurov do vključno
75.000 eurov.
(5) Na posamezno vlogo na javni razpis za izvedbo
projekta EIP se lahko dodeli podpora, ki znaša od 75.000 eurov do vključno
350.000 eurov.
(6) Če se projekt iz 6. člena te uredbe ne nanaša
izključno na gozdarstvo ali na kmetijski proizvod, se podpora iz podukrepa
Razvoj novih proizvodov, praks, procesov in tehnologij dodeli kot pomoč po
pravilu de minimis v skladu z Uredbo 1407/2013/EU.
(7) Če se projekt iz 6. člena te uredbe nanaša izključno
na gozdarstvo, se podpora za upravičene stroške iz: 
-       
1., 2., 4. in 6. točke petega odstavka 10. člena te uredbe dodeli kot
pomoč v skladu z določbami 3. poglavja I. dela in 2.6 oddelka II. dela
Smernic; 
-       
3. in 5. točke petega odstavka 10. člena te uredbe dodeli kot pomoč po
pravilu de minimis v skladu z Uredbo 1407/2013/EU. 
(8) Če se podpora dodeli v skladu s šestim odstavkom
tega člena ali drugo alinejo prejšnjega odstavka, se pomoč de minimis
dodeli članu partnerstva iz prvega ali drugega odstavka 9. člena te uredbe, pri
čemer znesek pomoči, ki se dodeli posameznemu članu partnerstva, ne sme
presegati skupnega zneska pomoči de minimis iz 3. člena Uredbe
1407/2013/EU.
(9) Podpora, dodeljena v skladu z dvanajstim odstavkom tega
člena, znaša 100 odstotkov upravičenih stroškov iz 1. do 4. točke osmega
odstavka 10. člena te uredbe ter 75 odstotkov upravičenih stroškov iz 5.
točke osmega odstavka 10. člena te uredbe, pri čemer se pri določitvi zneska
podpore upoštevajo določbe tretjega in petega odstavka tega člena.
(10) Razpoložljiva sredstva, namenjena podpori za
podukrep Razvoj novih proizvodov, praks, procesov in tehnologij v programskem
obdobju 2014–2020, so podrobneje opredeljena v prilogi 3, ki je sestavni del te
uredbe.
(11) Sredstva, namenjena podpori za podukrep Razvoj
novih proizvodov, praks, procesov in tehnologij, se zagotovijo iz proračuna
Republike Slovenije v višini 20 odstotkov in iz sredstev Evropskega kmetijskega
sklada za razvoj podeželja (v nadaljnjem besedilu: EKSRP) v višini 80
odstotkov, razen v primeru iz dvanajstega odstavka tega člena, kjer se sredstva
zagotovijo iz EKSRP v višini 100 odstotkov.
(12) Za projekte EIP, vložene na podlagi javnih razpisov,
objavljenih v letih 2021 in 2022, se zagotovijo sredstva iz 58.a člena Uredbe
1305/2013/EU.
(13) Sredstva v okviru podukrepa Razvoj novih
proizvodov, praks, procesov in tehnologij se dodelijo kot nepovratna finančna
pomoč.
III. PODUKREP VZPOSTAVITEV IN RAZVOJ KRATKIH DOBAVNIH
VERIG IN LOKALNIH TRGOV
17. člen
(namen in cilj podukrepa)
Podpora iz podukrepa Vzpostavitev in razvoj kratkih dobavnih verig
in lokalnih trgov je namenjena izvedbi projektov sodelovanja kmetijskih
gospodarstev in posrednikov s ciljem vzpostavitve lokalnega trga ter s tem
povezanih promocijskih dejavnosti.
18. člen
(partnerstvo)
(1) Za namen izvedbe projekta iz 22. člena te uredbe se
vzpostavi partnerstvo, ki ga sestavljajo:
-       
najmanj deset kmetijskih gospodarstev in
-       
en posrednik, ki je zadruga in ima najmanj tri člane vpisane v RKG,
druga pravna oseba ali samostojni podjetnik posameznik (v nadaljnjem besedilu:
posrednik).
(2) Če je posrednik kmetijsko gospodarstvo, ki na
lokalnem trgu prodaja proizvode iz lastne pridelave oziroma lastne predelave proizvodov
iz lastne pridelave, se šteje v zahtevano število kmetijskih gospodarstev iz
prve alineje prejšnjega odstavka.
(3) Partnerstvo se ustanovi za namen vzpostavitve
lokalnega trga, pri čemer se šteje, da je lokalni trg vzpostavljen, če vodilni
partner doseže prihodke od prodaje proizvodov na lokalnem trgu iz druge alineje
tretjega odstavka 22. člena te uredbe.
(4) Lokalni trg iz prejšnjega odstavka temelji na kratki
dobavni verigi, ki ima v skladu s prvim odstavkom 11. člena Uredbe 807/2014/EU
enega posrednika med kmetijskim gospodarstvom iz prve alineje prvega odstavka
tega člena in končnim potrošnikom, ki je zadnji porabnik proizvoda. Posrednik
od kmetijskega gospodarstva kupi proizvod z namenom prodaje tega proizvoda
oziroma predelave in prodaje predelanega proizvoda končnemu potrošniku.
(5) Ne glede na prejšnji odstavek se šteje, da je
lokalni trg vzpostavljen, če posrednik kupi od kmetijskega gospodarstva
proizvod z namenom prodaje tega proizvoda oziroma predelave in prodaje
predelanega proizvoda:
-       
pravni ali fizični osebi, ki ta proizvod prodaja v prodajnem objektu,
kot je opredeljen v zakonu, ki ureja trgovino (v nadaljnjem besedilu:
prodajalna), oziroma
-       
obratu javne prehrane iz točke d) drugega odstavka 2. člena Uredbe
(EU) št. 1169/2011 Evropskega parlamenta in Sveta z dne 25. oktobra 2011 o
zagotavljanju informacij o živilih potrošnikom, spremembah uredb (ES) št.
1924/2006 in (ES) št. 1925/2006 Evropskega parlamenta in Sveta ter
razveljavitvi Direktive Komisije 87/250/EGS, Direktive Sveta 90/496/EGS,
Direktive Komisije 1999/10/ES, Direktive 2000/13/ES Evropskega parlamenta in
Sveta, direktiv Komisije 2002/67/ES in 2008/5/ES in Uredbe Komisije (ES)
št. 608/2004 (UL L št. 304 z dne 22. 11. 2011, str. 18), zadnjič
spremenjene z Uredbo (EU) 2015/2283 Evropskega parlamenta in Sveta z dne
25. novembra 2015 o novih živilih, spremembi Uredbe (EU) št. 1169/2011
Evropskega parlamenta in Sveta in razveljavitvi Uredbe (ES) št. 258/97
Evropskega parlamenta in Sveta ter Uredbe Komisije (ES) št. 1852/2001 (UL
L št. 327 z dne 11. 12. 2015, str. 1).
(6) Če gre za vzpostavitev lokalnega trga iz prejšnjega
odstavka tega člena, je lahko lokacija prodajalne iz prve alineje prejšnjega
odstavka, lokacija obrata javne prehrane iz druge alineje prejšnjega odstavka
oziroma lokacija obrata, v katerem se izvaja lastna predelava proizvodov (v
nadaljnjem besedilu: predelovalni obrat), oddaljena od vseh članov partnerstva,
ki so kmetijska gospodarstva, največ 75 km zračne razdalje. Za izračun zračne
razdalje se upoštevata naslov ali sedež kmetijskega gospodarstva, lokacija
prodajalne iz prve alineje prejšnjega odstavka, lokacija obrata javne prehrane
iz druge alineje prejšnjega odstavka oziroma lokacija predelovalnega obrata.
(7) Če je posrednik iz četrtega oziroma petega odstavka
tega člena kmetijsko gospodarstvo iz drugega odstavka tega člena, mora poleg
proizvodov iz petega oziroma šestega odstavka tega člena prodajati tudi
proizvode iz lastne pridelave oziroma lastne predelave proizvodov iz lastne
pridelave.
(8) Člani partnerstva iz prvega odstavka tega člena ne
smejo biti med seboj povezani na način, opredeljen v tretjem odstavku
3. člena priloge I Uredbe 702/2014/EU.
(9) Partnerstvo mora poleg pogojev iz tega člena
izpolnjevati tudi pogoje iz 49. člena te uredbe.
(10) Vodilni partner iz 50. člena te uredbe je posrednik
iz druge alineje prvega odstavka tega člena in ima obveznosti iz 4. točke
prvega odstavka 25. člena te uredbe.
(11) Poleg članov iz prvega odstavka tega člena lahko
partnerstvo sestavljajo tudi pravne osebe oziroma samostojni podjetniki
posamezniki.
19. člen
(upravičenec do podpore in prejemnik pomoči de minimis)
(1) Upravičenec do podpore iz podukrepa Vzpostavitev in
razvoj kratkih dobavnih verig in lokalnih trgov je vodilni partner iz devetega
odstavka prejšnjega člena.
(2) Ne glede na prejšnji odstavek je upravičenec do podpore
iz podukrepa Vzpostavitev in razvoj kratkih dobavnih verig in lokalnih trgov
vodilni partner skupaj z drugimi člani partnerstva, če izvajajo upravičene
aktivnosti iz druge do sedme alineje prvega odstavka 20. člena te uredbe,
in jim v zvezi s temi aktivnostmi nastanejo stroški iz tretjega ali šestega odstavka
20. člena te uredbe. V tem primeru vloži vlogo na javni razpis vodilni
partner.
(3) Če se na lokalnem trgu iz četrtega oziroma petega
odstavka prejšnjega člena prodaja nekmetijski proizvod, se podpora iz podukrepa
Vzpostavitev in razvoj kratkih dobavnih verig in lokalnih trgov dodeli kot
pomoč po pravilu de minimis v skladu z Uredbo 1407/2013/EU.
(4) Če se podpora dodeli v skladu s prejšnjim odstavkom,
je vodilni partner oziroma član partnerstva, ki je upravičenec do podpore,
prejemnik pomoči de minimis v skladu z Uredbo 1407/2013/EU.
(5) (črtan).
20. člen
(upravičene aktivnosti in upravičeni stroški)
(1) Upravičene aktivnosti v okviru podukrepa
Vzpostavitev in razvoj kratkih dobavnih verig in lokalnih trgov so:
-       
vodenje in koordinacija projekta;
-       
priprava analize trga;
-       
priprava in izvedba načrta trženja proizvodov;
-       
priprava, organizacija oziroma izvedba usposabljanja o zagotavljanju
kakovosti pri proizvodnji, predelavi ali trženju proizvodov;
-       
zagotavljanje kakovosti pri proizvodnji, predelavi ali trženju proizvodov;
-       
organizacija odkupa in prodaje proizvodov v skladu s četrtim, petim
oziroma sedmim odstavkom 18. člena te uredbe;
-       
promocija lokalnega trga in razširjanje rezultatov projekta.
(2) Če gre za upravičenca iz drugega odstavka prejšnjega
člena, lahko aktivnosti iz prve alineje prejšnjega odstavka izvaja le vodilni
partner iz desetega odstavka 18. člena te uredbe.
(3) Upravičeni stroški, ki nastanejo v okviru aktivnosti
iz prvega odstavka tega člena, so:
1.     
stroški dela na projektu in potni stroški;
2.     
stroški usposabljanj in udeležbe na dogodkih, ki niso stroški dela na
projektu iz prejšnje točke, če so povezani z izvajanjem projekta, kot so
stroški prevoza, nastanitve, kotizacije;
3.     
stroški nakupa nove opreme, strojev, pohištva in prevoznih sredstev, pri
čemer se za izračun višine upravičenih stroškov uporabi najvišja letna
amortizacijska stopnja v skladu z zakonom, ki ureja davek od dohodkov pravnih
oseb. Višina upravičenega stroška se izračuna za obdobje uporabe opreme,
stroja, pohištva ali prevoznega sredstva v projektu. Ti stroški lahko znašajo
največ 50 odstotkov upravičenih stroškov projekta;
4.     
stroški zunanjih storitev, ki jih ne opravijo člani partnerstva, kot so
stroški raziskav, stroški uvedbe novega tehničnega znanja, stroški svetovalnih
in drugih storitev, ki so neposredno povezane z izvedbo projekta, stroški za
zagotavljanje kakovosti na področju proizvodnje, predelave ali trženja
proizvodov ter stroški promocije lokalnega trga in razširjanja rezultatov
projekta iz sedme alineje prvega odstavka tega člena. Med stroške zunanjih storitev
ne spadajo stroški lastne predelave proizvodov v skladu s 14. točko drugega
odstavka 25. člena te uredbe. Stroški zunanjih storitev lahko znašajo največ 30
odstotkov upravičenih stroškov projekta;
5.     
posredni stroški, ki se določijo v obliki pavšalnega zneska iz točke b)
prvega odstavka 68. člena Uredbe 1303/2013/EU. Posredni stroški lahko znašajo
največ 15 odstotkov upravičenih stroškov dela na projektu.
(4) Za osebe, ki so za namen izvedbe projekta zaposlene
pri članu partnerstva, ki je upravičenec do podpore, se v okviru stroškov dela
iz 1. točke prejšnjega odstavka prizna vrednost urne postavke, ki se določi z
javnim razpisom. Za člana partnerstva, ki je upravičenec do podpore, in je
kmetijsko gospodarstvo, organizirano kot kmetija ali samostojni podjetnik
posameznik, se prizna strošek dela v obliki standardne lestvice stroška na
enoto v skladu s točko b) prvega odstavka 67. člena Uredbe 1303/2013/EU v
višini 9,45 eura na uro opravljenega dela na projektu.
(5) Če gre za člana partnerstva, ki je kmetijsko
gospodarstvo, organizirano kot kmetija, lahko upravičene aktivnosti izvajajo
člani kmetije in za namen izvedbe projekta osebe, zaposlene na kmetiji.
(6) Če se podpora dodeli v skladu z desetim odstavkom 26.
člena te uredbe, so upravičeni stroški, ki nastanejo pri izvajanju aktivnosti
iz prvega odstavka tega člena, naslednji:
1.     
stroški iz 2. do 5. točke tretjega odstavka tega člena;
2.     
stroški dela na projektu, ki se priznajo članu partnerstva, ki je
upravičenec do podpore, v obliki standardne lestvice stroškov na enoto na
podlagi točke b) prvega odstavka 67. člena
Uredbe 1303/2013/EU, in sicer za:
- 
zaposlenega na projektu v višini 15,98 eura na uro opravljenega dela na
projektu, vendar največ 1720 ur na leto,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz petega odstavka tega člena, v višini 11,29
eura na uro opravljenega dela na projektu, vendar največ 1720 ur na leto,
- 
člana partnerstva, ki je samostojni podjetnik posameznik, v višini 11,29
eura na uro opravljenega dela na projektu, vendar največ 1720 ur na leto, in
- 
člana partnerstva, ki je fizična oseba, ki samostojno opravlja
dejavnost, v višini 11,29 eura na uro opravljenega dela na projektu, vendar
največ 1720 ur na leto;
3.     
stroški kilometrine za uporabo lastnega prevoznega sredstva za izvedbo
projekta, ki se priznajo v obliki standardne lestvice stroška na enoto v skladu
s točko b) prvega odstavka 67. člena Uredbe 1303/2013/EU, v višini 0,37 eura za
prevoženi kilometer, in sicer za:
- 
zaposlenega na projektu,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz petega odstavka tega člena,
- 
člana partnerstva, ki je samostojni podjetnik posameznik, in
- 
člana partnerstva, ki je fizična oseba, ki samostojno opravlja
dejavnost;
4.     
potni stroški v obliki dejansko nastalih stroškov na podlagi točke a)
prvega odstavka 67. člena Uredbe 1303/2013/EU.
(7) Podrobnejša opredelitev upravičenih aktivnosti in
upravičenih stroškov se določi z javnim razpisom.
21. člen
(posebni pogoji ob vložitvi vloge na javni razpis)
Poleg splošnih pogojev iz 58. člena te uredbe, ki jih mora
izpolnjevati upravičenec do podpore, mora ob vložitvi vloge na javni razpis:
1.     
partnerstvo izpolnjevati pogoje iz prvega, drugega in osmega odstavka
18. člena te uredbe in
2.     
vodilni partner predložiti izjavo, da bo za transakcije v povezavi z
odkupom in prodajo iz šeste alineje prvega odstavka prejšnjega člena vodil
ustrezno ločeno računovodstvo ali ločene knjigovodske evidence v skladu s
slovenskimi računovodskimi standardi in predpisanim kontnim okvirom.
22. člen
(projekt)
(1) Projekt traja 24 ali 36 mesecev od datuma izdaje
odločbe o pravici do sredstev.
(2) Projekt vsebuje obvezne sestavine, določene v
prilogi 1 te uredbe.
(3) Iz projekta mora biti razvidno, da:
-       
višina upravičenih stroškov iz tretjega ali šestega odstavka
20. člena te uredbe ne presega zneska, ki se določi v skladu s tretjim,
četrtim in petim odstavkom 26. člena te uredbe,
-       
bo vodilni partner dosegel najmanj 100.000 eurov prihodkov od prodaje
proizvodov na lokalnem trgu v času trajanja projekta
in
-       
bo vrednost odkupa proizvodov od posameznega kmetijskega gospodarstva v času trajanja projekta znašala najmanj 5.000
eurov. Če gre za kmetijsko gospodarstvo iz drugega odstavka 18. člena te
uredbe, se kot vrednost odkupa upošteva vrednost proizvodov iz lastne pridelave
in lastne predelave proizvodov iz lastne pridelave, ki se določi v skladu s
slovenskimi računovodskimi standardi. Če je katero od kmetijskih gospodarstev
iz prve alineje prvega odstavka 18. člena te uredbe organizirano kot
kmetija, se v vrednost odkupa šteje odkup proizvodov iz kmetijske oziroma
dopolnilne dejavnosti na kmetiji. Če je vodilni partner priznan kot skupina ali
organizacija proizvajalcev v skladu z zakonom, ki ureja kmetijstvo, se v
vrednost odkupa ne štejejo proizvodi kmetijskega gospodarstva, ki je član te
skupine ali organizacije proizvajalcev.
(4) Projekt mora vsebovati aktivnosti iz prve, šeste in
sedme alineje prvega odstavka 20. člena te uredbe.
(5) Projekt se izvaja na ozemlju Republike Slovenije.
23. člen
(obvezna priloga k vlogi na javni razpis)
Obvezna priloga, ki jo mora vlagatelj priložiti vlogi na
javni razpis za podporo iz podukrepa Vzpostavitev in razvoj kratkih dobavnih
verig in lokalnih trgov in brez katere se v skladu z zakonom, ki ureja
kmetijstvo, vloga zavrže brez pozivanja k dopolnitvi, je projekt iz prejšnjega
člena.
24. člen
(merila za ocenjevanje vlog na javni razpis)
(1) Med vlogami na javni razpis za podporo iz podukrepa
Vzpostavitev in razvoj kratkih dobavnih verig in lokalnih trgov, ki dosežejo
vstopni prag 30 odstotkov točk, se izberejo tiste, ki dosežejo višje število
točk po merilih za ocenjevanje vlog, do porabe razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
partnerstvo:
- 
sestava partnerstva: število članov partnerstva,
- 
vključenost članov partnerstva v sheme kakovosti,
- 
reference vodilnega partnerja;
2.     
izboljšanje ekonomske uspešnosti kmetij ter povečanje njihove udeležbe
na trgu:
- 
povečanje oskrbe javnih zavodov s proizvodi z lokalnega trga: vodilni
partner prodaja proizvode javnim zavodom,
- 
povečanje proizvodnje in prodaje ekoloških proizvodov: delež prihodkov
od prodaje ekoloških proizvodov glede na prihodke od skupne prodaje,
- 
ohranitev kmetijske proizvodnje na območjih Natura 2000 in širših
zavarovanih območjih iz predpisa, ki ureja ohranjanje narave,
- 
povečanje obsega prodaje proizvodov, ki izhajajo iz avtohtonih in tradicionalnih
sort in pasem: delež prihodkov od prodaje proizvodov, ki izhajajo iz avtohtonih
in tradicionalnih sort in pasem, glede na prihodke od skupne prodaje;
3.     
prispevek projekta k napredku in dvigu inovativnosti:
- 
prodaja inovativnih proizvodov: delež prihodkov od prodaje inovativnih
proizvodov glede na prihodke od skupne prodaje. Kot inovativni proizvod se
šteje proizvod, za katerega je član partnerstva prejel priznanje ali nagrado za
kakovost ali inovativnost, ali proizvod, ki ga je partnerstvo razvilo v času
trajanja projekta, kar se dokazuje s pogodbo o sodelovanju s pravnimi ali
fizičnimi osebami pri razvoju novega proizvoda,
- 
uporaba različnih prodajnih poti;
4.     
okoljsko-naravovarstveni vidik:
- 
prispevek k varstvu voda z zmanjševanjem uporabe fitofarmacevtskih
sredstev in mineralnih gnojil: število članov partnerstva, ki so vključeni v
operacije ukrepa kmetijsko-okoljska-podnebna plačila (v nadaljnjem besedilu:
KOPOP),
- 
prispevek k blaženju podnebnih sprememb: s kratkimi prevoznimi potmi,
- 
skrb za dobro počutje živali: število članov partnerstva, ki so
vključeni v ukrep Dobrobit živali iz PRP 2014–2020;
5.     
dodana vrednost projekta:
- 
skupno pakiranje oziroma skupna predelava: delež prihodkov od prodaje
skupno pakiranih oziroma skupno predelanih proizvodov glede na prihodke od
skupne prodaje,
- 
nova zaposlitev za namen izvedbe projekta: kot nova zaposlitev se šteje
zaposlitev osebe pri vodilnemu partnerju za najmanj polovični delovni čas v
skupnem trajanju najmanj polovice časa trajanja projekta;
6.     
razširjanje, uporabnost in trajnost rezultatov projekta:
- 
uporabnost in trajnost rezultatov projekta: izvedba promocije lokalnega
trga na javnih dogodkih,
- 
način in obseg razširjanja rezultatov: uporaba različnih vrst
komunikacijskih sredstev;
7.     
finančna konstrukcija projekta:
- 
partnerstvo sofinancira projekt: lastna udeležba partnerstva pri
financiranju projekta,
- 
razmerje med vrednostjo odkupa proizvodov od posameznega člana
partnerstva in vrednostjo odkupa vseh proizvodov od vodilnega partnerja,
- 
racionalnost finančne konstrukcije: delež stroškov vodenja in
koordinacije projekta glede na vse upravičene stroške projekta.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
25. člen
(pogoji ob vložitvi zahtevka za izplačilo sredstev)
(1) Upravičenec do podpore mora poleg pogojev iz
59. člena te uredbe ob vložitvi zahtevka za izplačilo sredstev
izpolnjevati tudi naslednje pogoje:
1.     
ohraniti število članov partnerstva, ki imajo certifikat za shemo
kakovosti, če je pri ocenjevanju vloge na javni razpis pridobil točke na
podlagi merila iz druge alineje 1. točke drugega odstavka prejšnjega člena,
pri čemer se šteje, da je ta pogoj izpolnjen, če se
v času izvajanja projekta ne spremenijo člani partnerstva;
2.     
najmanj polovica kmetijskih gospodarstev, ki so člani partnerstva, je
vključenih v operacije ukrepa KOPOP, če je pri ocenjevanju vloge na javni
razpis pridobil točke na podlagi merila iz prve alineje 4. točke drugega
odstavka prejšnjega člena, pri čemer se šteje, da
je ta pogoj izpolnjen, če se v času izvajanja projekta ne spremenijo člani
partnerstva;
3.     
najmanj polovica kmetijskih gospodarstev, ki so člani partnerstva, je
vključenih v ukrep Dobrobit živali iz PRP 2014–2020, če je pri ocenjevanju
vloge na javni razpis pridobil točke na podlagi merila iz tretje alineje 4.
točke drugega odstavka prejšnjega člena, pri čemer
se šteje, da je ta pogoj izpolnjen, če se v času izvajanja projekta ne
spremenijo člani partnerstva;
4.     
vodilni partner mora za transakcije v povezavi z odkupom in prodajo iz
šeste alineje prvega odstavka 20. člena te uredbe voditi ustrezno ločeno
računovodstvo ali ločene knjigovodske evidence v skladu s slovenskimi
računovodskimi standardi ter predpisanim kontnim okvirom;
5.     
najpozneje do vložitve zadnjega zahtevka za izplačilo sredstev izvesti
promocijo lokalnega trga;
6.     
partnerstvo mora izpolnjevati pogoj iz osmega odstavka 18. člena te
uredbe.
(2) Poleg pogojev iz 4. točke prejšnjega odstavka mora
vodilni partner v času trajanja projekta izpolnjevati tudi naslednje pogoje:
1.     
če gre za lokalni trg v skladu s petim odstavkom 18. člena te uredbe,
mora zahtevku za izplačilo sredstev priložiti:
- 
pogodbo, naročilnico, okvirni sporazum ali drug ustrezni dokument o
dobavi proizvodov prodajalni oziroma obratu javne prehrane, katerih lokacija je
od vseh članov partnerstva, ki so kmetijska gospodarstva, oddaljena največ 75
km zračne razdalje, in
- 
ustrezne knjigovodske listine, iz katerih so razvidne količina, vrednost
in vrsta dobavljenih proizvodov, lokacija prodajalne oziroma lokacija obrata
javne prehrane oziroma lokacija predelovalnega obrata itd.;
2.     
ustvariti najmanj 80 odstotkov prihodkov od prodaje in najmanj 80
odstotkov vrednosti odkupa proizvodov od posameznega kmetijskega gospodarstva,
ki jih je upravičenec do podpore načrtoval v projektu v skladu z drugo in
tretjo alinejo tretjega odstavka 22. člena te uredbe;
3.     
ustvariti prihodek od prodaje proizvodov javnim zavodom, če je
upravičenec do podpore pri ocenjevanju vloge na javni razpis pridobil točke na
podlagi merila iz prve alineje 2. točke drugega odstavka prejšnjega člena;
4.     
ustvariti najmanj 80 odstotkov deleža
prihodkov od prodaje ekoloških proizvodov v skupni prodaji, kot ga je
načrtoval v projektu, če je upravičenec do podpore pri ocenjevanju vloge na
javni razpis pridobil točke na podlagi merila iz druge alineje 2. točke drugega
odstavka prejšnjega člena;
5.     
ohraniti delež površin, ki jih imajo v uporabi člani partnerstva, ki so
kmetijska gospodarstva in so na območju Natura 2000 oziroma na širših
zavarovanih območjih, glede na površino kmetijskih zemljišč, ki jih imajo v
uporabi vsi člani partnerstva, če je upravičenec do podpore pri ocenjevanju
vloge na javni razpis pridobil točke na podlagi merila iz tretje alineje 2.
točke drugega odstavka prejšnjega člena, pri čemer
se šteje, da je ta pogoj izpolnjen, če se v času izvajanja projekta ne
spremenijo člani partnerstva;
6.     
ustvariti najmanj 80 odstotkov deleža
prihodkov od prodaje proizvodov, ki izhajajo iz avtohtonih in tradicionalnih
sort in pasem v skupni prodaji, kot ga je načrtoval v projektu, če je
upravičenec do podpore pri ocenjevanju vloge na javni razpis pridobil točke na
podlagi merila iz četrte alineje 2. točke drugega odstavka prejšnjega člena;
7.     
ustvariti najmanj 80 odstotkov deleža
prihodkov od prodaje inovativnih proizvodov v skupni prodaji, kot ga je
načrtoval v projektu, če je upravičenec do podpore pri ocenjevanju vloge na
javni razpis pridobil točke na podlagi merila iz prve alineje 3. točke drugega
odstavka prejšnjega člena;
8.     
uporabljati različne prodajne poti, ki jih je načrtoval v projektu, če
je upravičenec do podpore pri ocenjevanju vloge na javni razpis pridobil točke
na podlagi merila iz druge alineje 3. točke drugega odstavka prejšnjega člena;
9.     
predstaviti rezultate projekta z uporabo različnih vrst komunikacijskih
sredstev, ki jih je načrtoval v projektu, če je upravičenec do podpore pri
ocenjevanju vloge na javni razpis pridobil točke na podlagi merila iz druge
alineje 6. točke drugega odstavka prejšnjega člena;
10.  
zagotoviti najmanj 80 odstotkov v projektu
načrtovanega razmerja med
vrednostjo odkupa proizvodov od posameznega člana partnerstva in vrednostjo
odkupa vseh proizvodov od vodilnega partnerja, če je upravičenec do podpore pri
ocenjevanju vloge na javni razpis pridobil točke na podlagi merila iz druge alineje
7. točke drugega odstavka prejšnjega člena;
11.  
ustvariti najmanj 80 odstotkov deleža
prihodkov od prodaje skupno pakiranih oziroma skupno predelanih proizvodov v
skupnih prihodkih, kot ga je načrtoval v projektu, če je upravičenec do
podpore pri ocenjevanju vloge na javni razpis pridobil točke na podlagi merila
iz prve alineje 5. točke drugega odstavka prejšnjega člena;
12.  
izvesti promocijo lokalnega trga na javnih dogodkih, če je upravičenec
do podpore pri ocenjevanju vloge na javni razpis pridobil točke na podlagi
merila iz prve alineje 6. točke drugega odstavka prejšnjega člena;
13.  
imeti za namen izvedbe projekta zaposleno osebo za najmanj polovični
delovni čas v skupnem trajanju najmanj polovice časa trajanja projekta, če je
upravičenec do podpore pri ocenjevanju vloge na javni razpis pridobil točke na
podlagi merila iz druge alineje 5. točke drugega odstavka prejšnjega člena;
14.  
proizvodi z lokalnega trga morajo izvirati iz lastne pridelave oziroma
lastne predelave proizvodov iz lastne pridelave kmetijskega gospodarstva iz
prvega odstavka 18. člena te uredbe oziroma iz predelave proizvodov iz
lastne pridelave članov partnerstva s strani vodilnega partnerja. Za lastno
predelavo proizvodov se šteje predelava na lokaciji predelovalnega obrata ali
predelava, ki se opravi kot zunanja storitev za kmetijsko gospodarstvo iz prve
alineje prvega odstavka 18. člena te uredbe ali za vodilnega partnerja;
15.  
v zadnjih 12 mesecih pred zaključkom projekta razširiti rezultate
projekta na najmanj enem javnem dogodku, ki se ga udeleži najmanj 15 kmetijskih
gospodarstev, ki niso člani partnerstva.
(3) Izpolnjevanje pogojev iz 8., 9., 12. in 15. točke
prejšnjega odstavka je razvidno iz poročila o izvajanju projekta iz 1. točke
tretjega odstavka 59. člena te uredbe.
(4) Pogoji iz prvega in drugega odstavka tega člena se
podrobneje določijo z javnim razpisom.
26. člen
(finančne določbe)
(1) Za izvedbo projekta znaša podpora 100 odstotkov
upravičenih stroškov iz tretjega in četrtega odstavka 20. člena te uredbe, pri
čemer se pri določitvi zneska podpore upoštevajo določbe drugega, tretjega,
četrtega in petega odstavka tega člena.
(2) Ne glede na prvi in sedmi odstavek tega člena lahko
vlagatelj uveljavlja nižjo stopnjo podpore.
(3) Najnižji znesek podpore na posamezno vlogo na javni
razpis za izvedbo projekta znaša 45.000 eurov.
(4) Znesek podpore iz prejšnjega odstavka se poveča, če
je iz projekta iz 22. člena te uredbe razvidno, da bo prodaja iz druge alineje
tretjega odstavka 22. člena te uredbe višja od 100.000 eurov oziroma če ima
partnerstvo več kot 10 kmetijskih gospodarstev. Dodatni znesek podpore iz tega
odstavka se izračuna po naslednji formuli:
Dodatna podpora = 0,1 x
(A – 100.000 eurov) + (B – 10) x 500 eurov, pri čemer sta:
-       
A: načrtovani prihodek od prodaje v zadnjih 12 mesecih pred zaključkom
projekta,
-       
B: skupno število članov partnerstva, ki so kmetijsko gospodarstvo.
(5) Ne glede na tretji in četrti odstavek tega člena
znesek podpore na posamezno vlogo na javni razpis znaša največ 100.000 eurov.
(6) Če se podpora dodeli v skladu s tretjim odstavkom
19. člena te uredbe, se pomoč de minimis dodeli članu partnerstva iz
prvega in drugega odstavka 19. člena te uredbe v višini dodeljene podpore, pri
čemer znesek pomoči, ki se dodeli posameznemu članu partnerstva, ne sme
presegati skupnega zneska pomoči de minimis iz 3. člena Uredbe
1407/2013/EU.
(7) Podpora, dodeljena v skladu z desetim odstavkom tega
člena, znaša 100 odstotkov upravičenih stroškov iz šestega odstavka 20. člena
te uredbe, pri čemer se pri določitvi zneska podpore upoštevajo določbe
drugega, tretjega, četrtega in petega odstavka tega člena.
(8) Razpoložljiva sredstva, namenjena podpori za
podukrep Vzpostavitev in razvoj kratkih dobavnih verig in lokalnih trgov v
programskem obdobju 2014–2020, so podrobneje opredeljena v prilogi 3 te uredbe.
(9) Sredstva, namenjena podpori za podukrep Vzpostavitev
in razvoj kratkih dobavnih verig in lokalnih trgov, se zagotovijo iz proračuna
Republike Slovenije v višini 20 odstotkov in iz sredstev EKSRP v višini 80
odstotkov, razen v primeru iz desetega odstavka tega člena, kjer se sredstva
zagotovijo iz EKSRP v višini 100 odstotkov.
(10) Za projekte, vložene na podlagi javnih razpisov,
objavljenih v letih 2021 in 2022, se zagotovijo sredstva iz 58.a člena Uredbe
1305/2013/EU.
(11) Sredstva v okviru podukrepa Vzpostavitev in razvoj
kratkih dobavnih verig in lokalnih trgov se dodelijo kot nepovratna finančna
pomoč.
IV. PODUKREP OKOLJE IN PODNEBNE SPREMEMBE
27. člen
(namen in cilj podukrepa)
Podpora iz podukrepa Okolje in podnebne spremembe je
namenjena izvedbi projektov iz 28. člena te uredbe s ciljem:
1.     
razvoja rešitev, namenjenih:
- 
zmanjšanju negativnih vplivov kmetijstva ali gozdarstva na okolje,
- 
izvajanju skupnih pristopov na področju kmetijstva ali gozdarstva za
varstvo biotske raznovrstnosti,
- 
izvajanju okoljsko učinkovite kmetijske pridelave na vodovarstvenih in
drugih varovanih območjih ali
- 
zmanjšanju ali blažitvi oziroma prilagajanju na podnebne spremembe v
kmetijstvu ali gozdarstvu;
2.     
prenosa znanj v prakso ter
3.     
razširjanja rezultatov projekta.
28. člen
(projekt)
(1) Projekt je pilotni projekt ali projekt EIP.
(2) Pilotni projekt je projekt:
-       
za izvedbo katerega se vzpostavi partnerstvo iz 29. člena te
uredbe;
-       
ki se izvaja na področju tematike iz poglavja B) priloge 2 te uredbe, in
je določena z javnim razpisom;
-       
ki vsebuje obvezne sestavine, določene v prilogi 1 te uredbe;
-       
iz katerega je razvidno, da je višina upravičenih stroškov iz petega
odstavka 32. člena te uredbe določena v skladu s prvim, tretjim in četrtim
odstavkom 38. člena te uredbe, in
-       
ki traja 12, 24 ali 36 mesecev od datuma izdaje odločbe o pravici do
sredstev.
(3) Projekt EIP je projekt:
-       
za izvedbo katerega se vzpostavi partnerstvo iz 30. člena te uredbe;
-       
ki se izvaja na področju tematike iz poglavja C) priloge 2 te uredbe, in
se določi z javnim razpisom;
-       
ki vsebuje obvezne sestavine, določene v prilogi 1 te uredbe, pri čemer
mora biti iz projekta EIP v skladu s 57. členom Uredbe 1305/2013/EU
razvidno zlasti opis projekta EIP, ki se bo razvil, preskusil, prilagodil ali
izvedel, ter opis pričakovanih rezultatov projekta EIP in prispevka k cilju EIP
o večji produktivnosti in trajnostnem upravljanju virov;
-       
iz katerega je razvidno, da je višina upravičenih stroškov iz petega
odstavka 32. člena te uredbe določena v skladu z drugim, tretjim in petim
odstavkom 38. člena te uredbe ali da je višina upravičenih stroškov iz osmega
odstavka 32. člena te uredbe določena v skladu s tretjim, petim in devetim
odstavkom 38. člena te uredbe, in
-       
ki traja 36 mesecev od datuma izdaje odločbe o pravici do sredstev.
(4) Projekt iz drugega in tretjega odstavka tega člena
se predloži na obrazcu, ki se določi z javnim razpisom.
(5) Podatke o projektu EIP iz 1. točke poglavja B)
priloge 1 te uredbe MKGP v skladu s tretjim odstavkom 57. členom Uredbe
1305/2013 posreduje Evropski komisiji.
(6) Projekt iz drugega in tretjega odstavka tega člena
se izvaja na ozemlju Republike Slovenije.
(7) Tematike iz poglavja B) in C) priloge 2 te uredbe se
lahko podrobneje opredelijo z javnim razpisom.
29. člen
(partnerstvo za namen izvedbe pilotnega projekta)
(1) Za namen izvedbe pilotnega projekta iz drugega
odstavka prejšnjega člena se vzpostavi partnerstvo, ki ga sestavljata kmetijsko
gospodarstvo in eden od naslednjih članov: 
1.     
pravna oseba ali samostojni podjetnik posameznik, ki je: 
a)   
registriran za opravljanje dejavnosti svetovanja na področju kmetijstva
ali gozdarstva ali opravlja dejavnost svetovanja na področju varstva okolja,
ohranjanja narave ali varstva voda ali 
b)   
vpisan v evidenco o izvajalcih raziskovalne in razvojne dejavnosti v
skladu s predpisom, ki ureja vsebino in način vodenja evidence o izvajalcih
raziskovalne in razvojne dejavnosti; 
2.     
pravna oseba, ki opravlja dejavnost izobraževanja v skladu z zakonom, ki
ureja organizacijo in financiranje vzgoje in izobraževanja, zakonom, ki ureja
višje strokovno izobraževanje, oziroma zakonom, ki ureja visoko šolstvo, na
področju: 
- 
kmetijstva, varstva okolja, ohranjanja narave ali varstva voda, če se
področje tematike iz poglavja B) priloge 2 te uredbe nanaša na kmetijstvo, 
- 
gozdarstva, varstva okolja, ohranjanja narave ali varstva voda, če se
področje tematike iz poglavja B) priloge 2 te uredbe nanaša na gozdarstvo, ali 
3.     
fizična oseba, ki je vpisana v register zasebnih raziskovalcev v skladu
s predpisom, ki ureja register zasebnih raziskovalcev. 
(2) Pravna oseba ali samostojni podjetnik posameznik iz
1. točke pod a) prejšnjega odstavka mora dejavnost svetovanja opravljati več
kot zadnji dve leti pred dnevom vložitve vloge na javni razpis, kar izkazuje s
seznamom opravljenih svetovanj najmanj desetim pravnim ali fizičnim osebam, pri
čemer mora biti najmanj pet svetovanj opravljenih v obdobju 24 mesecev pred
dnevom vložitve vloge na javni razpis, najmanj eno svetovanje pa je bilo
opravljeno več kot 24 mesecev pred dnevom vložitve vloge na javni razpis.
Opravljeno svetovanje se mora nanašati na področje: 
-       
kmetijstva, varstva okolja, ohranjanja narave ali varstva voda, če se
področje tematike iz poglavja B) priloge 2 te uredbe nanaša na kmetijstvo, 
-       
gozdarstva, varstva okolja, ohranjanja narave ali varstva voda, če se
področje tematike iz poglavja B) priloge 2 te uredbe nanaša na gozdarstvo. 
(3) Sestavine seznama opravljenih svetovanj iz
prejšnjega odstavka se podrobneje določijo z javnim razpisom. 
(4) Člana partnerstva iz prvega odstavka tega člena med
seboj ne smeta biti povezana na način, opredeljen v tretjem odstavku
3. člena priloge I Uredbe 702/2014/EU. 
(5) Poleg članov iz prvega odstavka tega člena lahko
partnerstvo sestavljajo tudi druga kmetijska gospodarstva, pravne osebe, samostojni
podjetniki posamezniki ali fizične osebe, ki samostojno opravljajo dejavnost. 
(6) Partnerstvo mora poleg pogojev iz tega člena
izpolnjevati tudi pogoje iz 49. člena te uredbe. 
(7) Vodilni partner iz 50. člena te uredbe je član
partnerstva iz prvega odstavka tega člena. 
(8) Z javnim razpisom se podrobneje določijo dejavnost
svetovanja na področju kmetijstva in gozdarstva iz 1. točke pod a) in dejavnost
izobraževanja iz 2. točke prvega odstavka tega člena ter področja svetovanja iz
drugega odstavka tega člena.
30. člen
(partnerstvo za namen izvedbe projekta EIP)
(1) Za namen izvedbe projekta EIP iz tretjega odstavka
28. člena te uredbe se vzpostavi partnerstvo, ki ga sestavljajo trije
člani, in sicer: 
1.     
kmetijsko gospodarstvo, 
2.     
pravna oseba, ki je vpisana v evidenco o izvajalcih raziskovalne in
razvojne dejavnosti v skladu s predpisom, ki ureja vsebino in način vodenja
evidence o izvajalcih raziskovalne in razvojne dejavnosti, in 
3.     
pravna oseba, ki: 
- 
je registrirana za opravljanje dejavnosti svetovanja na področju
kmetijstva, varstva okolja, ohranjanja narave ali varstva voda, če se področje
tematike iz poglavja C) priloge 2 te uredbe nanaša na kmetijstvo, 
- 
je registrirana za opravljanje dejavnosti svetovanja na področju
gozdarstva, varstva okolja, ohranjanja narave ali varstva voda, če se področje
tematike iz poglavja C) priloge 2 te uredbe nanaša na gozdarstvo ali 
- 
opravlja dejavnost svetovanja na področju varstva okolja, ohranjanja
narave ali varstva voda. 
(2) Pravna oseba iz 3. točke prejšnjega odstavka mora
dejavnost svetovanja opravljati več kot zadnji dve leti pred dnevom vložitve
vloge na javni razpis, kar izkazuje s seznamom opravljenih svetovanj najmanj
desetim različnim pravnim ali fizičnim osebam, pri čemer mora biti najmanj pet
svetovanj opravljenih v obdobju 24 mesecev pred dnevom vložitve vloge na javni
razpis, najmanj eno svetovanje pa je bilo opravljeno več kot 24 mesecev pred
dnevom vložitve vloge na javni razpis. Opravljeno svetovanje se mora nanašati
na področje: 
-       
kmetijstva, varstva okolja, ohranjanja narave ali varstva voda, če se
področje tematike iz poglavja C) priloge 2 te uredbe nanaša na kmetijstvo, 
-       
gozdarstva, varstva okolja, ohranjanja narave ali varstva voda, če se
področje tematike iz poglavja C) priloge 2 te uredbe nanaša na gozdarstvo. 
(3) Sestavine seznama opravljenih svetovanj iz
prejšnjega odstavka se podrobneje določijo z javnim razpisom. 
(4) Člani partnerstva iz prvega odstavka tega člena med
seboj ne smejo biti povezani na način, opredeljen v tretjem odstavku
3. člena priloge I Uredbe 702/2014/EU. 
(5) Poleg članov iz prvega odstavka tega člena lahko
partnerstvo sestavljajo tudi druga kmetijska gospodarstva, pravne osebe,
samostojni podjetniki posamezniki ali fizične osebe, ki samostojno opravljajo
dejavnost. 
(6) Partnerstvo mora poleg pogojev iz tega člena
izpolnjevati tudi pogoje iz 49. člena te uredbe. 
(7) Vodilni partner iz 50. člena te uredbe je član
partnerstva iz prvega odstavka tega člena. 
(8) Partnerstvo, ki izpolnjuje pogoje iz tega člena, se
šteje za operativno skupino EIP iz 56. člena Uredbe 1305/2013/EU z dnem
izdaje odločbe o pravici do sredstev, s katero se članom partnerstva, ki so
upravičenec do podpore, dodelijo sredstva za izvajanje EIP projekta. 
(9) Z javnim razpisom se podrobneje določijo dejavnost
svetovanja iz 3. točke prvega odstavka tega člena ter področja svetovanja iz
drugega odstavka tega člena.
31. člen
(upravičenec do podpore in prejemnik pomoči de minimis)
(1) Upravičenec do podpore iz podukrepa Okolje in
podnebne spremembe je vodilni partner.
(2) Ne glede na prejšnji odstavek je upravičenec do
podpore iz podukrepa Okolje in podnebne spremembe vodilni partner skupaj z
drugimi člani partnerstva, če izvajajo upravičene aktivnosti iz prvega odstavka
32. člena te uredbe, razen iz 1. točke prvega odstavka 32. člena te uredbe, in
jim v zvezi s temi aktivnostmi nastanejo stroški iz petega ali osmega odstavka
32. člena te uredbe. V tem primeru vloži vlogo na javni razpis vodilni partner.
(3) Če se podpora dodeli v skladu s šestim odstavkom ali
drugo alinejo sedmega odstavka 38. člena te uredbe, je vodilni partner oziroma
član partnerstva, ki je upravičenec do podpore, prejemnik pomoči de minimis v
skladu z Uredbo 1407/2013/EU.
32. člen
(upravičene aktivnosti in upravičeni stroški)
(1) Upravičene aktivnosti, ki jih mora vsebovati projekt
iz 28. člena te uredbe, so:
1.     
vodenje in koordinacija projekta;
2.     
aktivnosti, ki so neposredno povezane z izvedbo projekta, in
administrativno-tehnične aktivnosti, kot npr. analiza problema in razvoj možnih
rešitev problema, vzorčenje, meritve, zbiranje podatkov, monitoring, usposabljanje članov partnerstva,
razvoj skupnih pristopov, priprava poročil in druge dokumentacije, povezane z
izvedbo projekta;
3.     
priprava in izvedba praktičnega preizkusa rešitev iz 1. točke
27. člena te uredbe na lokaciji kmetijskega gospodarstva iz napovednega
stavka prvega odstavka 29. člena te uredbe ali iz 1. točke prvega odstavka
30. člena te uredbe z namenom preverjanja njihove ustreznosti, pri čemer
se za lokacijo kmetijskega gospodarstva štejejo zemljišča in objekti, ki jih
kmetijsko gospodarstvo uporablja za izvajanje kmetijske ali gozdarske
dejavnosti. Poleg obveznega praktičnega preizkusa iz prejšnjega stavka se lahko
aktivnost iz te točke izvede tudi na lokaciji kmetijskega gospodarstva člana
partnerstva iz 1. ali 2. točke prvega odstavka ali petega odstavka
29. člena te uredbe ali iz 2. ali 3. točke prvega odstavka ali petega
odstavka 30. člena te uredbe, če je vpisan v RKG kot kmetijsko
gospodarstvo;
4.     
analiza izvedljivosti prenosa v okviru projekta razvitih rešitev iz 1.
točke 27. člena te uredbe v prakso na ravni kmetijskega gospodarstva in
5.     
razširjanje rezultatov projekta.
(2) Če gre za projekt EIP, je treba v okviru upravičene
aktivnosti iz 5. točke prejšnjega odstavka pripraviti:
-       
gradivo z opisom uporabe v okviru projekta razvitih rešitev v praksi v
elektronski obliki, kot npr. protokol, tehnološko navodilo, priročnik dobre
prakse, upravljavski načrt kmetije. MKGP gradivo objavi na spletni strani
programa razvoja podeželja http://www.program-podezelja.si. Obvezne sestavine
gradiva se določijo z javnim razpisom;
-       
praktični prikaz rezultatov projekta na lokaciji najmanj enega
kmetijskega gospodarstva, ki je član partnerstva, za najmanj tri kmetijska
gospodarstva, ki niso člani partnerstva.
(3) Upravičeno aktivnost iz 1. točke prvega odstavka
tega člena lahko izvaja le vodja projekta. Vodja projekta je oseba, ki je za
namen izvedbe projekta zaposlena pri vodilnem partnerju iz sedmega odstavka
29. člena ali sedmega odstavka 30. člena te uredbe in ima najmanj
izobrazbo, pridobljeno po študijskem programu prve stopnje, oziroma izobrazbo,
ki ustreza ravni izobrazbe, pridobljene po študijskih programih prve stopnje,
in je v skladu z zakonom, ki ureja slovensko ogrodje kvalifikacij, uvrščena na
šesto ali sedmo raven.
(4) Če gre za člana partnerstva, ki je kmetijsko
gospodarstvo, organizirano kot kmetija, lahko upravičene aktivnosti izvajajo
člani kmetije in za namen izvedbe projekta osebe, zaposlene na kmetiji.
(5) Upravičeni stroški, ki nastanejo pri izvajanju
aktivnosti iz prvega odstavka tega člena, so:
1.     
stroški dela na projektu, ki se priznajo v obliki standardne lestvice
stroškov na enoto na podlagi točke b) prvega odstavka 67. člena Uredbe
1303/2013/EU, in potni stroški. Stroški dela na projektu, ki nastanejo z
vodenjem in koordinacijo projekta iz 1. točke prvega odstavka tega člena, lahko
znašajo največ 10 odstotkov upravičenih stroškov projekta;
2.     
stroški usposabljanj in udeležbe na dogodkih, ki niso stroški dela na
projektu iz prejšnje točke, če so povezani z izvajanjem projekta, kot so
stroški prevoza, nastanitve, kotizacije;
3.     
stroški nakupa nove opreme, pri čemer se za izračun višine upravičenih
stroškov uporabi najvišja letna amortizacijska stopnja v skladu z zakonom, ki
ureja davek od dohodkov pravnih oseb. Višina upravičenega stroška se izračuna
za obdobje uporabe opreme v projektu. Ti stroški lahko znašajo največ 20
odstotkov upravičenih stroškov projekta;
4.     
stroški zunanjih storitev, ki jih ne opravijo člani partnerstva, kot so
stroški raziskav, stroški uvedbe novega tehničnega znanja, stroški svetovalnih
in drugih storitev, ki so neposredno povezane z izvedbo projekta. Ti stroški
lahko znašajo največ 20 odstotkov upravičenih stroškov projekta;
5.     
stroški materiala, ki je potreben za izvedbo aktivnosti iz 2. in 3.
točke prvega odstavka tega člena, kot so semena, sadike, razen semen in sadik
trajnih rastlin, fitofarmacevtska sredstva, gnojila, material, potreben za
izvedbo meritev, vzorčenja;
6.     
posredni stroški, ki se določijo v obliki pavšalnega zneska iz točke b)
prvega odstavka 68. člena Uredbe 1303/2013/EU. Posredni stroški lahko znašajo
največ 15 odstotkov upravičenih stroškov dela na projektu.
(6) V okviru upravičenih stroškov iz 1. točke prejšnjega
odstavka se članu partnerstva, ki je upravičenec do podpore, prizna strošek
dela v obliki standardne lestvice stroškov na enoto v skladu s točko b) prvega
odstavka 67. člena Uredbe 1303/2013/EU, in sicer za:
-       
vodjo projekta iz tretjega odstavka tega člena v višini 21 eurov na uro
opravljenega dela na projektu,
-       
osebo, ki je za namen izvedbe projekta zaposlena pri članu partnerstva
in ni vodja projekta (v nadaljnjem besedilu: strokovni in tehnični sodelavec) v
višini 14 eurov na uro opravljenega dela na projektu,
-       
člana partnerstva, ki je kmetijsko gospodarstvo, organizirano kot
kmetija, v višini 9,45 eura na uro opravljenega dela na projektu,
-       
člana partnerstva, ki je samostojni podjetnik posameznik, v višini 9,45
eura na uro opravljenega dela na projektu in 
-       
člana partnerstva, ki je fizična oseba, ki samostojno opravlja
dejavnost, v višini 9,45 eura na uro opravljenega dela na projektu.
(7) Če se projekt iz 28. člena te uredbe nanaša izključno na
gozdarstvo, se šteje, da so upravičeni stroški iz 1., 2., 4. in 6. točke petega
odstavka tega člena stroški iz 2.6 oddelka II. dela Smernic, razen iz točke
(576).
(8) Če se podpora dodeli v skladu z dvanajstim odstavkom 38.
člena te uredbe, so upravičeni stroški, ki nastanejo pri izvajanju aktivnosti
iz prvega odstavka tega člena, naslednji:
1.     
stroški iz 2., 4., 5. in 6. točke petega odstavka tega člena;
2.     
stroški dela na projektu, ki se priznajo članu partnerstva, ki je
upravičenec do podpore, v obliki standardne lestvice stroškov na enoto na
podlagi točke b) prvega odstavka 67. člena
Uredbe 1303/2013/EU, in sicer za:
- 
vodjo projekta iz tretjega odstavka tega člena v višini 26,19 eura na
uro opravljenega dela na projektu, vendar največ 1720 ur na leto,
- 
strokovnega in tehničnega sodelavca v višini 18,12 eura na uro
opravljenega dela na projektu, vendar največ 1720 ur na letni ravni,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz četrtega odstavka tega člena, v višini 11,29
eura na uro opravljenega dela na projektu, vendar največ 1720 ur na leto,
- 
člana partnerstva, ki je samostojni podjetnik posameznik, v višini 11,29
eura na uro opravljenega dela na projektu, vendar največ 1720 ur na leto, in
- 
člana partnerstva, ki je fizična oseba, ki samostojno opravlja
dejavnost, v višini 11,29 eura na uro opravljenega dela na projektu, vendar
največ 1720 ur na leto;
3.     
stroški kilometrine za uporabo lastnega prevoznega sredstva za izvedbo
projekta, ki se priznajo v obliki standardne lestvice stroška na enoto v skladu
s točko b) prvega odstavka 67. člena Uredbe 1303/2013/EU, v višini 0,37 eura za
prevoženi kilometer, in sicer za:
- 
zaposlenega na projektu pri članu partnerstva, pri čemer se za
zaposlenega na projektu štejeta vodja projekta iz tretjega odstavka tega člena
ter strokovni in tehnični sodelavec,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz četrtega odstavka tega člena,
- 
člana partnerstva, ki je samostojni podjetnik posameznik, in
- 
člana partnerstva, ki je fizična oseba, ki samostojno opravlja
dejavnost;
4.     
potni stroški v obliki dejansko nastalih stroškov na podlagi točke a)
prvega odstavka 67. člena Uredbe 1303/2013/EU;
5.     
stroški nakupa nove opreme, strojev, vključno z laboratorijsko
tehnologijo, stroški programske opreme, pridobitve patentov in licenc, ki so
potrebni za izvedbo aktivnosti iz 2. in 3. točke prvega odstavka tega člena,
pri čemer se morajo oprema in stroji uporabljati na območju Republike Slovenije.
Poleg stroškov iz prejšnjega stavka so upravičeni tudi stroški namestitve
oziroma vgradnje opreme in strojev. Stroški iz te točke lahko znašajo največ 50
odstotkov upravičenih stroškov projekta;
6.     
stroški dela na projektu iz 2. točke tega odstavka, ki nastanejo z
vodenjem in koordinacijo projekta iz 1. točke prvega odstavka tega člena, lahko
znašajo največ 10 odstotkov upravičenih stroškov projekta.
(9) Podrobnejša opredelitev upravičenih aktivnosti in
upravičenih stroškov se določi z javnim razpisom.
33. člen
(posebni pogoji ob vložitvi vloge na javni razpis)
(1) Poleg splošnih pogojev iz 58. člena te uredbe, ki
jih mora izpolnjevati upravičenec do podpore, mora ob vložitvi vloge na javni
razpis:
-       
partnerstvo izpolnjevati pogoje iz 29. ali 30. člena te uredbe;
-       
pravna oseba iz 1. točke pod a) prvega odstavka 29. člena te uredbe ali
iz 3. točke prvega odstavka 30. člena te uredbe, ki opravlja dejavnost
svetovanja na področju varstva okolja, ohranjanja narave ali varstva voda,
priložiti akt o ustanovitvi, iz katerega je razvidno, da deluje na področju
varstva okolja, ohranjanja narave ali varstva voda.
(2) Če se projekt iz 28. člena te uredbe nanaša izključno na
gozdarstvo, mora upravičenec do podpore, ki je veliko podjetje, v skladu s I.
delom Smernic v vlogi opisati stanje brez podpore, to je obratni hipotetični
scenarij ali alternativni projekt oziroma dejavnost, iz katerega je razviden
spodbujevalni učinek naložbe, in v skladu s točko (72) Smernic vlogi na javni
razpis predložiti dokumentarna dokazila v podporo obratnemu hipotetičnemu
scenariju, opisanemu v vlogi. 
(3) Vsebina obratnega hipotetičnega scenarija in
dokumentarna dokazila iz prejšnjega odstavka se podrobneje opredelijo v javnem
razpisu.
34. člen
(obvezna priloga k vlogi na javni razpis)
Obvezna priloga, ki jo mora vlagatelj priložiti vlogi na
javni razpis za podporo iz podukrepa Okolje in podnebne spremembe in brez
katere se v skladu z zakonom, ki ureja kmetijstvo, vloga zavrže brez pozivanja
k dopolnitvi, je projekt iz 28. člena te uredbe.
35. člen
(merila za ocenjevanje vlog na javni razpis za pilotne
projekte)
(1) Za podporo iz podukrepa Okolje in podnebne spremembe
za izvedbo pilotnega projekta se med vlogami na javni razpis, ki v okviru
merila iz 2. točke drugega odstavka tega člena dosežejo najmanj 60 odstotkov
točk ter dosežejo vstopni prag 30 odstotkov vseh možnih točk, izberejo tiste,
ki dosežejo višje število točk po merilih za ocenjevanje vlog, do porabe
razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
kakovost partnerstva:
- 
sestava partnerstva: število članov partnerstva in heterogenost sestave
partnerstva,
- 
reference vodilnega partnerja;
2.     
kakovost pilotnega projekta:
- 
pomen pilotnega projekta za prakso na področju kmetijstva ali gozdarstva:
izvedba praktičnega preizkusa rešitev iz 1. točke 27. člena te uredbe z namenom
preverjanja njihove ustreznosti na lokaciji najmanj dveh kmetijskih
gospodarstev, ki sta člana partnerstva,
- 
skladnost vsebine pilotnega projekta s strateškimi cilji kmetijstva ali
gozdarstva,
- 
prispevek k varovanju naravnih virov,
- 
prispevek k blaženju podnebnih sprememb ali prilagajanju nanje;
3.     
prispevek pilotnega projekta k dvigu inovativnosti na kmetijskem
gospodarstvu s prenosom znanja v prakso: različni načini in obseg prenosa
znanja v prakso, ki jih izvede eden ali več članov partnerstva, ki so
upravičenec do podpore;
4.     
razširjanje, uporabnost in trajnost rezultatov pilotnega projekta:
- 
način razširjanja rezultatov: uporaba različnih vrst komunikacijskih sredstev,
s katerimi eden ali več članov partnerstva, ki so upravičenec do podpore,
razširja rezultate pilotnega projekta,
- 
obseg razširjanja rezultatov: število objav v medijih, s katerimi eden
ali več članov partnerstva, ki so upravičenec do podpore, razširja rezultate
pilotnega projekta, in število udeležencev na dogodkih, na katerih se
razširjajo rezultati pilotnega projekta;
5.     
finančna konstrukcija pilotnega projekta:
- 
partnerstvo sofinancira pilotni projekt: lastna udeležba partnerstva pri
financiranju pilotnega projekta,
- 
delež stroškov članov partnerstva, ki so kmetijsko gospodarstvo, od
celotnih upravičenih stroškov pilotnega projekta.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
36. člen
(merila za ocenjevanje vlog na javni razpis za projekte EIP)
(1) Za podporo iz podukrepa Okolje in podnebne spremembe
za izvedbo projekta EIP se med vlogami na javni razpis, ki v okviru merila iz
2. točke drugega odstavka tega člena dosežejo najmanj 60 odstotkov točk ter
dosežejo vstopni prag 50 odstotkov vseh možnih točk, izberejo tiste, ki
dosežejo višje število točk po merilih za ocenjevanje vlog, do porabe
razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
kakovost partnerstva:
- 
sestava partnerstva: število članov partnerstva, heterogenost sestave
partnerstva in ustreznost sestave partnerstva glede na vsebino projekta,
- 
reference članov partnerstva;
2.     
kakovost projekta EIP:
- 
pomen projekta EIP za prakso na področju kmetijstva ali gozdarstva:
izvedba praktičnega preizkusa rešitev iz 1. točke 27. člena te uredbe z
namenom preverjanja njihove ustreznosti na lokaciji najmanj treh kmetijskih
gospodarstev, ki so člani partnerstva,
- 
skladnost vsebine projekta EIP s strateškimi cilji kmetijstva ali
gozdarstva,
- 
prispevek k varovanju naravnih virov,
- 
prispevek k blaženju podnebnih sprememb ali prilagajanju nanje;
3.     
prispevek projekta EIP k dvigu inovativnosti na kmetijskem gospodarstvu:
- 
prenos znanja v prakso: različni načini in obseg prenosa znanja v
prakso, ki jih izvede eden ali več članov partnerstva, ki so upravičenec do
podpore,
- 
povečanje usposobljenosti kmetijskih gospodarstev z izmenjavo izkušenj,
znanj, ekonomskih, okoljskih in drugih rezultatov s področja predmeta projekta
EIP: član partnerstva, ki je upravičenec do podpore, v času trajanja projekta
EIP izvede program usposabljanja za kmetijska gospodarstva, ki so člani
partnerstva oziroma druga kmetijska gospodarstva. V okviru programa usposabljanja
se izvedejo najmanj tri srečanja v skupnem trajanju najmanj devet ur. Posamezno
kmetijsko gospodarstvo, ki je vključeno v program usposabljanja, se mora
udeležiti vseh srečanj. Obvezne sestavine programa usposabljanja se podrobneje opredelijo
z javnim razpisom;
4.     
razširjanje, uporabnost in trajnost rezultatov projekta EIP:
- 
način razširjanja rezultatov: uporaba različnih vrst komunikacijskih sredstev,
s katerimi eden ali več članov partnerstva, ki so upravičenec do podpore,
razširja rezultate projekta EIP,
- 
obseg razširjanja rezultatov: število objav v medijih, s katerimi eden
ali več članov partnerstva, ki so upravičenec do podpore, razširja rezultate
projekta EIP, in število udeležencev na dogodkih, na katerih se razširjajo
rezultati projekta EIP;
5.     
finančna konstrukcija projekta EIP:
- 
partnerstvo sofinancira projekt EIP: lastna udeležba partnerstva pri
financiranju projekta EIP,
- 
delež stroškov članov partnerstva, ki so kmetijsko gospodarstvo, od
celotnih upravičenih stroškov projekta EIP.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
37. člen
(pogoji ob vložitvi zahtevka za izplačilo sredstev)
(1) Upravičenec do podpore mora poleg pogojev iz 59.
člena te uredbe ob vložitvi zahtevka za izplačilo sredstev izpolnjevati tudi
naslednje pogoje:
1.     
če gre za pilotni projekt, mora partnerstvo izpolnjevati pogoje iz
prvega in četrtega odstavka 29. člena te uredbe. Če gre za projekt EIP,
mora partnerstvo izpolnjevati pogoje iz prvega in četrtega odstavka
30. člena te uredbe;
2.     
pravna oseba iz 1. točke pod a) prvega odstavka 29. člena te uredbe ali
iz 3. točke prvega odstavka 30. člena te uredbe, ki opravlja dejavnost
svetovanja na področju varstva okolja, ohranjanja narave ali varstva voda, mora
priložiti akt o ustanovitvi, iz katerega je razvidno, da deluje na področju
varstva okolja, ohranjanja narave ali varstva voda;
3.     
ohraniti število članov partnerstva in heterogenost sestave partnerstva,
kot je bila ob vložitvi vloge na javni razpis, če je pri ocenjevanju vloge na
javni razpis pridobil točke na podlagi merila iz prve alineje 1. točke drugega
odstavka 35. člena te uredbe, pri čemer se šteje,
da je ta pogoj izpolnjen, če se v času izvajanja projekta ne spremenijo člani
partnerstva;
4.     
ohraniti število članov partnerstva, heterogenost sestave partnerstva in
ustreznost sestave partnerstva glede na vsebino projekta, kot je bila ob
vložitvi vloge na javni razpis, če je pri ocenjevanju vloge na javni razpis
pridobil točke na podlagi merila iz prve alineje 1. točke drugega odstavka
prejšnjega člena, pri čemer se šteje, da je ta
pogoj izpolnjen, če se v času izvajanja projekta ne spremenijo člani
partnerstva.
(2) Če gre za izvedbo pilotnega projekta, mora
upravičenec do podpore ob vložitvi zadnjega zahtevka za izplačilo sredstev
poleg pogojev iz prejšnjega odstavka izpolnjevati tudi naslednje pogoje:
1.     
izvede praktični preizkus rešitev iz 1. točke 27. člena te uredbe na
lokaciji kmetijskega gospodarstva, ki je član partnerstva, z namenom
preverjanja njihove ustreznosti;
2.     
pripravi analizo izvedljivosti prenosa v okviru pilotnega projekta
razvitih rešitev iz 1. točke 27. člena te uredbe v prakso na ravni kmetijskega
gospodarstva, pri čemer se obvezne sestavine analize izvedljivosti prenosa
podrobneje opredelijo z javnim razpisom;
3.     
vodilni partner v zadnjih 12 mesecih pred zaključkom pilotnega projekta
razširi rezultate pilotnega projekta na najmanj enem javnem dogodku, ki se ga
udeleži najmanj 15 kmetijskih gospodarstev, ki niso člani partnerstva;
4.     
če je upravičenec do podpore pridobil točke na podlagi merila iz:
- 
prve alineje 2. točke drugega odstavka 35. člena te uredbe, izvede
praktični preizkus rešitev iz 1. točke 27. člena te uredbe na lokaciji najmanj
dveh kmetijskih gospodarstev, ki sta člana partnerstva,
- 
3. točke drugega odstavka 35. člena te uredbe, mora eden ali več članov
partnerstva, ki so upravičenec do podpore, izvesti prenos znanja v prakso na
načine in v obsegu, kot je načrtovan v pilotnem projektu,
- 
prve alineje 4. točke drugega odstavka 35. člena te uredbe, mora eden
ali več članov partnerstva, ki so upravičenec do podpore, v zadnjih 12 mesecih
pred zaključkom pilotnega projekta razširiti rezultate pilotnega projekta z
uporabo načrtovanih vrst komunikacijskih sredstev,
- 
druge alineje 4. točke drugega odstavka 35. člena te uredbe, mora eden
ali več članov partnerstva, ki so upravičenec do podpore, v zadnjih 12 mesecih
pred zaključkom pilotnega projekta doseči v projektu načrtovano število objav v
medijih, s katerimi se razširjajo rezultati pilotnega projekta, oziroma število
udeležencev na dogodkih, na katerih se razširjajo rezultati pilotnega projekta.
(3) Če gre za izvedbo projekta EIP, mora upravičenec do
podpore ob vložitvi zadnjega zahtevka za izplačilo sredstev poleg pogojev iz
prvega odstavka tega člena izpolnjevati tudi naslednje pogoje:
1.     
izvede praktični preizkus rešitev iz 1. točke 27. člena te uredbe na
lokaciji kmetijskega gospodarstva, ki je član partnerstva, z namenom
preverjanja njihove ustreznosti;
2.     
pripravi analizo izvedljivosti prenosa v okviru projekta EIP razvitih
rešitev iz 1. točke 27. člena te uredbe v prakso na ravni kmetijskega
gospodarstva, pri čemer se obvezne sestavine analize izvedljivosti prenosa
podrobneje opredelijo z javnim razpisom;
3.     
predloži gradivo z opisom v okviru projekta razvitih rešitev v praksi v
elektronski obliki, kot npr. protokol, tehnološko navodilo, priročnik dobre
prakse, upravljavski načrt kmetije. MKGP gradivo objavi na spletni strani
programa razvoja podeželja http://www.program-podezelja.si/;
4.     
v zadnjih 12 mesecih pred zaključkom projekta EIP izvede praktični
prikaz rezultatov projekta EIP na lokaciji najmanj enega kmetijskega
gospodarstva, ki je član partnerstva, za najmanj tri kmetijska gospodarstva, ki
niso člani partnerstva;
5.     
vodilni partner v zadnjih 12 mesecih pred zaključkom projekta EIP
razširi rezultate projekta EIP na najmanj enem javnem dogodku, ki se ga udeleži
najmanj 20 kmetijskih gospodarstev, ki niso člani partnerstva;
6.     
če je upravičenec do podpore pridobil točke na podlagi merila iz:
- 
prve alineje 2. točke drugega odstavka prejšnjega člena, izvede
praktični preizkus rešitev iz 1. točke 27. člena te uredbe na lokaciji najmanj
treh kmetijskih gospodarstev, ki so člani partnerstva,
- 
prve alineje 3. točke drugega odstavka prejšnjega člena, mora eden ali
več članov partnerstva, ki so upravičenec do podpore, izvesti prenos znanja v
prakso na načine in v obsegu, kot je načrtovan v projektu EIP,
- 
druge alineje 3. točke drugega odstavka prejšnjega člena, mora član
partnerstva, ki je upravičenec do podpore, v času trajanja projekta EIP izvesti
program usposabljanja v skladu s drugo alinejo 3. točke drugega odstavka
prejšnjega člena,
- 
prve alineje 4. točke drugega odstavka prejšnjega člena, mora eden ali
več članov partnerstva, ki so upravičenec do podpore, v zadnjih 12 mesecih pred
zaključkom projekta EIP razširiti rezultate projekta EIP z uporabo načrtovanih
različnih vrst komunikacijskih sredstev,
- 
druge alineje 4. točke drugega odstavka prejšnjega člena, mora eden ali
več članov partnerstva, ki so upravičenec do podpore, v zadnjih 12 mesecih pred
zaključkom projekta EIP doseči v projektu načrtovano število objav v medijih, s
katerimi se razširjajo rezultati projekta EIP, oziroma načrtovano število
udeležencev na dogodkih, na katerih se razširjajo rezultati projekta EIP.
(4) Če gre za izvedbo projekta EIP, se mora vodilni
partner vsako leto trajanja projekta udeležiti dogodka o delovanju operativnih skupin
EIP, ki ga organizira MKGP.
(5) Izpolnjevanje pogojev iz drugega, tretjega in
četrtega odstavka tega člena je razvidno iz poročila o izvajanju projekta iz 1.
točke tretjega odstavka 59. člena te uredbe.
(6) Pogoji iz tega člena se podrobneje določijo z javnim
razpisom.
38. člen
(finančne določbe)
(1) Za izvedbo pilotnega projekta znaša podpora 100
odstotkov upravičenih stroškov iz petega odstavka 32. člena te uredbe, pri
čemer se pri določitvi zneska podpore upoštevajo določbe tretjega in četrtega
odstavka tega člena.
(2) Za izvedbo projekta EIP znaša podpora 100 odstotkov
upravičenih stroškov iz petega odstavka 32. člena te uredbe, pri čemer se pri
določitvi zneska podpore upoštevajo določbe tretjega in petega odstavka tega
člena.
(3) Ne glede na prvi, drugi in deveti odstavek tega
člena lahko vlagatelj uveljavlja nižjo stopnjo podpore.
(4) Na posamezno vlogo na javni razpis za izvedbo pilotnega
projekta se dodeli podpora, ki znaša od 5.000 eurov do vključno 45.000 eurov.
(5) Na posamezno vlogo na javni razpis za izvedbo
projekta EIP se dodeli podpora, ki znaša od 45.000 eurov do vključno 250.000
eurov.
(6) Če se projekt iz 28. člena te uredbe ne nanaša
izključno na gozdarstvo ali na kmetijski proizvod, se podpora iz podukrepa
Okolje in podnebne spremembe dodeli kot pomoč po pravilu de minimis v
skladu z Uredbo 1407/2013/EU.
(7) Če se projekt iz 28. člena te uredbe nanaša izključno na
gozdarstvo, se podpora za upravičene stroške iz: 
-       
1., 2., 4. in 6. točke petega odstavka 32. člena te uredbe dodeli kot
pomoč v skladu z določbami 3. poglavja I. dela in 2.6 oddelka II. dela Smernic;
-       
3. in 5. točke petega odstavka 32. člena te uredbe dodeli kot pomoč po
pravilu de minimis v skladu z Uredbo 1407/2013/EU. 
(8) Če se podpora dodeli v skladu s šestim odstavkom
tega člena ali drugo alinejo prejšnjega odstavka, se pomoč de minimis
dodeli članu partnerstva iz prvega ali drugega odstavka 31. člena te uredbe,
pri čemer znesek pomoči, ki se dodeli posameznemu članu partnerstva, ne sme
presegati skupnega zneska pomoči de minimis iz 3. člena Uredbe
1407/2013/EU.
(9) Podpora, dodeljena v skladu z dvanajstim odstavkom tega
člena, znaša 100 odstotkov upravičenih stroškov iz 1. do 4. točke osmega
odstavka 32. člena te uredbe ter 75 odstotkov upravičenih stroškov iz 5.
točke osmega odstavka 32. člena te uredbe, pri čemer se pri določitvi zneska
podpore upoštevajo določbe tretjega in petega odstavka tega člena.
(10) Razpoložljiva sredstva, namenjena podpori za
podukrep Okolje in podnebne spremembe v programskem obdobju 2014–2020, so
podrobneje opredeljena v prilogi 3 te uredbe.
(11) Sredstva, namenjena podpori za podukrep Okolje in
podnebne spremembe, se zagotovijo iz proračuna Republike Slovenije v višini 20
odstotkov in iz sredstev EKSRP v višini 80 odstotkov, razen v primeru iz
dvanajstega odstavka tega člena, kjer se sredstva zagotovijo iz EKSRP v višini
100 odstotkov.
(12) Za projekte EIP, vložene na podlagi javnih razpisov,
objavljenih v letih 2021 in 2022, se zagotovijo sredstva iz 58a. člena Uredbe
1305/2013/EU.
(13) Sredstva v okviru podukrepa Okolje in podnebne
spremembe se dodelijo kot nepovratna finančna pomoč.
V. PODUKREP DIVERZIFIKACIJA DEJAVNOSTI NA KMETIJI
39. člen
(namen in cilj podukrepa)
Podpora iz podukrepa Diverzifikacija dejavnosti na kmetiji je
namenjena izvedbi projektov, v okviru katerih se na kmetiji poskusno izvedejo
aktivnosti, ki se nanašajo na področja izobraževanja o okolju in hrani, zdravstvenega
varstva, socialnega varstva oziroma invalidskega varstva s ciljem preučitve
možnosti razvoja teh aktivnosti na kmetiji.
40. člen
(partnerstvo)
(1) Za namen izvedbe projekta iz 44. člena te
uredbe se vzpostavi partnerstvo, ki ga sestavljata najmanj: 
-       
eno kmetijsko gospodarstvo, organizirano kot kmetija, in 
-       
ena pravna oseba, ki opravlja dejavnost na področju izobraževanja,
zdravstvenega varstva, socialnega varstva, invalidskega varstva ali humanitarne
dejavnosti ali eno socialno podjetje v skladu z zakonom, ki ureja socialno
podjetništvo, ali en zaposlitveni center v skladu z zakonom, ki ureja
zaposlitveno rehabilitacijo in zaposlovanje invalidov, pri čemer morata
socialno podjetje in zaposlitveni center opravljati dejavnost na področju
izobraževanja, zdravstvenega varstva, socialnega varstva, invalidskega varstva.
(2) Poleg članov iz prejšnjega odstavka lahko
partnerstvo sestavljajo tudi druge pravne osebe, ki opravljajo nepridobitno
dejavnost in delujejo na področju izobraževanja, zdravstvenega varstva,
socialnega varstva ali invalidskega varstva, kar je razvidno iz akta o
ustanovitvi teh pravnih oseb, ali invalidsko podjetje v skladu z zakonom, ki
ureja zaposlitveno rehabilitacijo in zaposlovanje invalidov. 
(3) Člani partnerstva iz prvega odstavka tega člena ne
smejo biti med seboj povezani na način, opredeljen v tretjem odstavku
3. člena priloge I Uredbe 702/2014/EU.«. 
(4) Partnerstvo mora poleg pogojev iz tega člena
izpolnjevati tudi splošne pogoje iz 49. člena te uredbe. 
(5) Vodilni partner iz 50. člena te uredbe je član
partnerstva iz prvega odstavka tega člena in ima poleg obveznosti iz
50. člena te uredbe tudi obveznosti iz 3., 7., 8., 9. in 10. točke drugega
odstavka 47. člena te uredbe.
41. člen
(upravičenec do podpore in prejemnik pomoči de minimis)
(1) Upravičenec do podpore iz podukrepa Diverzifikacija
dejavnosti na kmetiji je vodilni partner.
(2) Ne glede na prejšnji odstavek je upravičenec do
podpore iz podukrepa Diverzifikacija dejavnosti na kmetiji vodilni partner
skupaj z drugimi člani partnerstva, če izvajajo upravičene aktivnosti iz prvega
odstavka 42. člena te uredbe, razen iz 1. točke prvega odstavka
42. člena te uredbe, in jim v zvezi s temi aktivnostmi nastanejo stroški
iz tretjega ali šestega odstavka 42. člena te uredbe. V tem primeru vloži
vlogo na javni razpis vodilni partner.
(3) Podpora iz podukrepa Diverzifikacija dejavnosti na
kmetiji se dodeli kot pomoč po pravilu de minimis v skladu z Uredbo
1407/2013/EU, če aktivnosti projekta iz tretje alineje prvega odstavka
42. člena te uredbe prinašajo ekonomske prednosti upravičencu do podpore.
(4) Prejemniki pomoči de minimis so člani
partnerstva iz prvega ali drugega odstavka tega člena.
(5) Podrobnejša opredelitev pogojev iz tretjega odstavka
tega člena se določi z javnim razpisom.
42. člen
(upravičene aktivnosti in upravičeni stroški)
(1) Upravičene aktivnosti, ki jih mora vsebovati projekt
iz 44. člena te uredbe, so:
-       
vodenje in koordinacija izvedbe projekta;
-       
priprava, organizacija oziroma izvedba usposabljanja članov partnerstva
s področja vsebine projekta;
-       
aktivnosti, ki so neposredno povezane z izvedbo projekta iz 44. člena te
uredbe;
-       
priprava analize izvedljivosti prenosa projektnih rešitev v prakso v
okviru dopolnilne dejavnosti na kmetiji;
-       
razširjanje rezultatov projekta.
(2) Če gre za upravičenca iz drugega odstavka prejšnjega
člena, lahko aktivnost iz prve alineje prejšnjega odstavka izvaja le vodilni
partner iz petega odstavka 40. člena te uredbe.
(3) Upravičeni stroški, ki nastanejo v okviru aktivnosti
iz prvega odstavka tega člena, so:
1.     
stroški dela na projektu in potni stroški;
2.     
stroški usposabljanj in udeležbe na dogodkih, ki niso stroški dela na
projektu iz prejšnje alineje, če so povezani z izvajanjem projekta, kot so
stroški prevoza, nastanitve, kotizacije;
3.     
stroški nakupa nove opreme, pri čemer se za izračun višine upravičenih
stroškov uporabi najvišja letna amortizacijska stopnja v skladu z zakonom, ki
ureja davek od dohodkov pravnih oseb. Višina upravičenega stroška se izračuna
za obdobje uporabe opreme v projektu. Ti stroški lahko znašajo največ 20
odstotkov upravičenih stroškov projekta;
4.     
stroški zunanjih storitev, ki jih ne opravijo člani partnerstva, kot so
stroški raziskav, stroški uvedbe novega tehničnega znanja, stroški svetovalnih
in drugih storitev, ki so neposredno povezane z izvedbo projekta, ter stroški
razširjanja rezultatov projekta iz pete alineje prvega odstavka tega člena. Ti
stroški lahko znašajo največ 20 odstotkov upravičenih stroškov projekta, pri
čemer se v ta znesek ne šteje strošek evalvacije projekta iz tretje alineje
5. točke drugega odstavka 46. člena te uredbe;
5.     
posredni stroški, ki se določijo v obliki pavšalnega zneska iz točke b)
prvega odstavka 68. člena Uredbe 1303/2013/EU. Posredni stroški lahko znašajo
največ 15 odstotkov upravičenih stroškov dela.
(4) Za osebe, ki so za namen izvedbe projekta zaposlene
pri članu partnerstva, ki je upravičenec do podpore, se v okviru stroškov dela
iz 1. točke prejšnjega odstavka prizna vrednost urne postavke, ki se določi z
javnim razpisom. Za člana partnerstva, ki je upravičenec do podpore, in je
kmetijsko gospodarstvo, organizirano kot kmetija, se prizna strošek dela v
obliki standardne lestvice stroška na enoto v skladu s točko b) prvega odstavka
67. člena Uredbe 1303/2013/EU v višini 9,45 eura na uro opravljenega dela na
projektu.
(5) Če gre za člana partnerstva, ki je kmetijsko
gospodarstvo, organizirano kot kmetija, lahko upravičene aktivnosti izvajajo
člani kmetije in za namen izvedbe projekta osebe, zaposlene na kmetiji.
(6) Če se podpora dodeli v skladu z osmim odstavkom 48. člena
te uredbe, so upravičeni stroški, ki nastanejo pri izvajanju aktivnosti iz
prvega odstavka tega člena, naslednji:
1.     
stroški iz 2. do 5. točke tretjega odstavka tega člena;
2.     
stroški dela na projektu, ki se priznajo članu partnerstva, ki je
upravičenec do podpore, v obliki standardne lestvice stroškov na enoto na
podlagi točke b) prvega odstavka 67. člena
Uredbe 1303/2013/EU, in sicer za:
- 
zaposlenega na projektu v višini 17,64 eura na uro opravljenega dela na
projektu, vendar največ 1720 ur na leto,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz petega odstavka tega člena, v višini 11,29
eura na uro opravljenega dela na projektu, vendar največ 1720 ur na leto,
- 
člana partnerstva, ki je samostojni podjetnik posameznik, v višini 11,29
eura na uro opravljenega dela na projektu, vendar največ 1720 ur na leto, in
- 
člana partnerstva, ki je fizična oseba, ki samostojno opravlja
dejavnost, v višini 11,29 eura na uro opravljenega dela na projektu, vendar
največ 1720 ur na leto;
3.     
stroški kilometrine za uporabo lastnega prevoznega sredstva za izvedbo
projekta, ki se priznajo v obliki standardne lestvice stroška na enoto v skladu
s točko b) prvega odstavka 67. člena Uredbe 1303/2013/EU, v višini 0,37 eura za
prevožen kilometer, in sicer za:
- 
zaposlenega na projektu,
- 
člana partnerstva, ki je kmetijsko gospodarstvo, organizirano kot
kmetija, in druge člane kmetije iz petega odstavka tega člena,
- 
člana partnerstva, ki je samostojni podjetnik posameznik, in
- 
člana partnerstva, ki je fizična oseba, ki samostojno opravlja
dejavnost;
4.     
potni stroški v obliki dejansko nastalih stroškov na podlagi točke a)
prvega odstavka 67. člena Uredbe 1303/2013/EU.
(7) Podrobnejša opredelitev upravičenih aktivnosti in upravičenih
stroškov se določi z javnim razpisom.
43. člen
(posebni pogoji ob vložitvi vloge na javni razpis)
(1) Poleg splošnih pogojev iz 58. člena te uredbe, ki
jih mora izpolnjevati upravičenec do podpore, mora ob vložitvi vloge na javni
razpis:
1.     
partnerstvo izpolnjevati pogoje iz prvega, drugega in tretjega odstavka
40. člena te uredbe;
2.     
član partnerstva iz druge alineje prvega odstavka 40. člena te uredbe
opravljati dejavnosti s področja iz druge alineje prvega odstavka 40. člena te
uredbe;
3.     
pravna oseba iz drugega odstavka 40. člena te uredbe predložiti akt o
ustanovitvi, iz katerega je razvidno, da opravlja nepridobitno dejavnost in
deluje na področju izobraževanja, zdravstvenega varstva, socialnega varstva ali
invalidskega varstva;
4.     
invalidsko podjetje ali zaposlitveni center iz prvega oziroma drugega
odstavka 40. člena te uredbe imeti status v skladu z zakonom, ki ureja
zaposlitveno rehabilitacijo in zaposlovanje invalidov.
(2) Pogoji iz prejšnjega odstavka se lahko podrobneje
opredelijo v javnem razpisu.
44. člen
(projekt)
(1) Projekt traja 24 ali 36 mesecev od datuma izdaje
odločbe o pravici do sredstev.
(2) Projekt vsebuje obvezne sestavine, določene v
prilogi 1 te uredbe.
(3) Projekt se predloži na obrazcu, ki se določi z
javnim razpisom. 
(4) Projekt se izvaja na ozemlju Republike Slovenije.
(5) Iz projekta mora biti razvidno, da višina
upravičenih stroškov iz tretjega ali šestega odstavka 42. člena te uredbe ne
presega zneska, določenega v drugem odstavku 48. člena te uredbe.
45. člen
(obvezna priloga k vlogi na javni razpis)
Obvezna priloga, ki jo mora vlagatelj priložiti vlogi na
javni razpis za podporo iz podukrepa Diverzifikacija dejavnosti na kmetiji in
brez katere se v skladu z zakonom, ki ureja kmetijstvo, vloga zavrže brez
pozivanja k dopolnitvi, je projekt iz prejšnjega člena.
46. člen
(merila za ocenjevanje vlog na javni razpis)
(1) Med vlogami na javni razpis za podporo iz podukrepa
Diverzifikacija dejavnosti na kmetiji, ki dosežejo vstopni prag 30 odstotkov
točk, se izberejo tiste, ki dosežejo višje število točk po merilih za
ocenjevanje vlog, do porabe razpisanih sredstev.
(2) Merila za ocenjevanje vlog na javni razpis iz
prejšnjega odstavka so naslednja:
1.     
partnerstvo:
- 
sestava partnerstva: število članov partnerstva,
- 
reference vodilnega partnerja;
2.     
prispevek projekta h krepitvi diverzifikacije dejavnosti na kmetijah:
- 
spodbujanje diverzifikacije dejavnosti na kmetiji: član partnerstva, ki
je kmetija z dopolnilno dejavnostjo, mora v zadnjih 12 mesecih pred zaključkom
projekta ustvariti prihodke iz te dopolnilne dejavnosti. Vrste dopolnilnih
dejavnosti, iz katerih mora biti ustvarjen prihodek, ter višina prihodka se
določijo z javnim razpisom,
- 
povečanje usposobljenosti članov kmetije: član kmetije, ki je član
partnerstva, se v času trajanja projekta udeleži usposabljanja s področja
predmeta projekta, ki ga izvede vodilni partner ali druga pravna oseba;
3.     
prispevek projekta k napredku in dvigu inovativnosti:
- 
vključenost različnih ranljivih družbenih skupin,
- 
vključenost medgeneracijskega sodelovanja;
4.     
dodana vrednost projekta:
- 
nova zaposlitev za namen izvedbe projekta: kot nova zaposlitev se šteje
zaposlitev osebe za najmanj polovični delovni čas v skupnem trajanju najmanj
polovice časa trajanja projekta,
- 
član partnerstva se kot član kmetije vključi v pokojninsko, invalidsko
in zdravstveno zavarovanje iz naslova opravljanja kmetijske dejavnosti na tej
kmetiji v skupnem trajanju najmanj dvanajst mesecev,
- 
član partnerstva, ki je kmetija, v času trajanja projekta pridobi
dovoljenje za opravljanje dopolnilne dejavnosti. Seznam dopolnilnih dejavnosti
se določi z javnim razpisom;
5.     
razširjanje, uporabnost in trajnost rezultatov projekta:
- 
prenos znanj in informacij o projektu: član partnerstva, ki je kmetija z
dopolnilno dejavnostjo, v zadnjih 12 mesecih pred zaključkom projekta izvede
prenos znanja o projektu za kmetije, ki niso člani partnerstva,
- 
način in obseg razširjanja rezultatov: uporaba različnih vrst
komunikacijskih sredstev,
- 
evalvacija projekta s strani zunanjega izvajalca: evalvacijo projekta
opravi izvajalec, ki izkazuje najmanj tri reference pri izvajanju evalvacij s
področja, na katerega se nanaša projekt, v zadnjih petih letih pred vložitvijo
vloge na javni razpis, in ni član partnerstva. Obvezne sestavine evalvacije se
podrobneje določijo z javnim razpisom.
(3) Podrobnejša merila iz prejšnjega odstavka in
točkovnik za ocenjevanje vlog na javni razpis se opredelijo v javnem razpisu.
47. člen
(pogoji ob vložitvi zahtevka za izplačilo sredstev)
(1) Upravičenec do podpore mora poleg pogojev iz
59. člena te uredbe ob vložitvi zahtevka za izplačilo sredstev
izpolnjevati tudi naslednje pogoje:
1.     
član partnerstva iz druge alineje prvega odstavka 40. člena te
uredbe mora opravljati dejavnost iz druge alineje prvega odstavka 40. člena te
uredbe;
2.     
pravna oseba iz drugega odstavka 40. člena te uredbe mora predložiti akt
o ustanovitvi, iz katerega je razvidno, da opravlja nepridobitno dejavnost in
deluje na področju izobraževanja, zdravstvenega varstva, socialnega varstva ali
invalidskega varstva;
3.     
invalidsko podjetje ali zaposlitveni center iz prvega oziroma drugega
odstavka 40. člena te uredbe ima status v skladu z zakonom, ki ureja
zaposlitveno rehabilitacijo in zaposlovanje invalidov;
4.     
partnerstvo mora izpolnjevati pogoj iz tretjega odstavka 40. člena te
uredbe.
(2) Ob vložitvi zadnjega zahtevka za izplačilo sredstev
mora upravičenec do podpore poleg pogojev iz prejšnjega odstavka izpolnjevati
tudi naslednje pogoje:
1.     
eden ali več članov kmetije mora v zadnjih 12 mesecih pred
zaključkom projekta ustvariti najmanj 80 odstotkov
prihodkov iz dopolnilne dejavnosti, če je pri ocenjevanju vloge na javni
razpis pridobil točke na podlagi merila iz prve alineje 2. točke drugega
odstavka prejšnjega člena;
2.     
eden ali več članov kmetije se v času trajanja projekta udeleži
usposabljanja s področja predmeta projekta, če je pri ocenjevanju vloge na
javni razpis pridobil točke na podlagi merila druge alineje 2. točke drugega
odstavka prejšnjega člena;
3.     
vodilni partner je za namen izvedbe projekta zaposlil osebo za najmanj
polovični delovni čas v skupnem trajanju najmanj polovice časa trajanja
projekta, če je pri ocenjevanju vloge na javni razpis upravičenec do podpore
pridobil točke na podlagi merila iz prve alineje 4. točke drugega odstavka
prejšnjega člena;
4.     
en član kmetije se mora v času trajanja projekta vključiti v
pokojninsko, invalidsko in zdravstveno zavarovanje iz naslova opravljanja
kmetijske dejavnosti v skupnem trajanju najmanj 12 mesecev, če je pri
ocenjevanju vloge na javni razpis pridobil točke na podlagi merila iz druge
alineje 4. točke drugega odstavka prejšnjega člena;
5.     
eden ali več članov kmetije mora najpozneje do zaključka projekta
pridobiti dovoljenje za opravljanje dopolnilne dejavnosti, če je pri
ocenjevanju vloge na javni razpis pridobil točke na podlagi merila iz tretje alineje
4. točke drugega odstavka prejšnjega člena;
6.     
eden ali več članov kmetije je v zadnjih 12 mesecih pred zaključkom
projekta izvedel prenos znanja o projektu za kmetije, ki niso člani
partnerstva, če je pri ocenjevanju vloge na javni razpis pridobil točke na
podlagi merila iz prve alineje 5. točke drugega odstavka prejšnjega člena;
7.     
vodilni partner predstavi rezultate projekta z uporabo več kot ene vrste
različnih komunikacijskih sredstev, če je upravičenec do podpore pri
ocenjevanju vloge na javni razpis pridobil točke na podlagi merila druge
alineje 5. točke drugega odstavka prejšnjega člena;
8.     
vodilni partner predloži evalvacijo projekta, ki jo opravi zunanji
izvajalec, če je upravičenec do podpore pri ocenjevanju vloge na javni razpis
pridobil točke na podlagi merila iz tretje alineje 5. točke drugega odstavka
prejšnjega člena;
9.     
vodilni partner predloži analizo izvedljivosti prenosa projektnih rešitev
v prakso v okviru dopolnilne dejavnosti na kmetiji, pri čemer se obvezne
sestavine analize podrobneje opredelijo z javnim razpisom;
10.  
vodilni partner v zadnjih 12 mesecih pred zaključkom projekta razširi
rezultate projekta na najmanj enem javnem dogodku, ki se ga udeleži najmanj 15
kmetijskih gospodarstev, ki niso člani partnerstva.
(3) Izpolnjevanje pogojev iz prejšnjega odstavka je
razvidno iz poročila o izvajanju projekta iz 1. točke tretjega odstavka 59.
člena te uredbe.
(4) Pogoji iz prvega in drugega odstavka tega člena se
podrobneje določijo z javnim razpisom.
48. člen
(finančne določbe)
(1) Podpora znaša 100 odstotkov upravičenih stroškov
projekta iz tretjega odstavka 42. člena te uredbe.
(2) Na posamezno vlogo na javni razpis za izvedbo
projekta se lahko dodeli podpora, ki znaša od 5.000 eurov do vključno 45.000
eurov.
(3) Če upravičenec v vlogi na javni razpis uveljavlja
merilo iz tretje alineje 5. točke drugega odstavka 46. člena te uredbe, je, ne
glede na prejšnji odstavek, najvišji znesek podpore do vključno 75.000 eurov.
(4) Če se podpora dodeli v skladu s tretjim odstavkom
41. člena te uredbe, se pomoč de minimis dodeli članu partnerstva
iz prvega in drugega odstavka 41. člena te uredbe v višini dodeljene
podpore, pri čemer znesek pomoči, ki se dodeli posameznemu članu partnerstva,
ne sme presegati skupnega zneska pomoči de minimis iz 3. člena
Uredbe 1407/2013/EU.
(5) Podpora, dodeljena v skladu z osmim odstavkom tega člena,
znaša 100 odstotkov upravičenih stroškov projekta iz šestega odstavka 42. člena
te uredbe, pri čemer se pri določitvi zneska podpore upoštevajo določbe drugega
in tretjega odstavka tega člena.
(6) Razpoložljiva sredstva, namenjena podpori za
podukrep Diverzifikacija dejavnosti na kmetiji v programskem obdobju 2014–2020,
so podrobneje opredeljena v prilogi 3 te uredbe.
(7) Sredstva, namenjena podpori za podukrep
Diverzifikacija dejavnosti na kmetiji, se zagotovijo iz proračuna Republike
Slovenije v višini 20 odstotkov in iz sredstev EKSRP v višini 80 odstotkov, razen
v primeru iz osmega odstavka tega člena, kjer se sredstva zagotovijo iz EKSRP v
višini 100 odstotkov.
(8) Za projekte, vložene na podlagi javnih razpisov,
objavljenih v letih 2021 in 2022, se zagotovijo sredstva iz 58.a člena Uredbe
1305/2013/EU.
(9) Sredstva v okviru podukrepa Diverzifikacija
dejavnosti na kmetiji se dodelijo kot nepovratna finančna pomoč.
VI. SKUPNE DOLOČBE
1. Partnerstvo
49. člen
(partnerstvo)
Partnerstvo mora izpolnjevati naslednje splošne pogoje:
1.     
vzpostavi se na podlagi pogodbe o medsebojnem sodelovanju, ki vsebuje
obvezne sestavine iz priloge 4, ki je sestavni del te uredbe;
2.     
pogodba o medsebojnem sodelovanju iz prejšnje točke se sklene najmanj za
čas trajanja projekta.
49.a člen
(upravičenec do podpore, kadar je član partnerstva kmetija)
Če je član partnerstva kmetijsko gospodarstvo, organizirano
kot kmetija, je upravičenec do podpore nosilec kmetije, razen če se upravičene
aktivnosti projekta izvajajo samo v okviru dopolnilne dejavnosti na kmetiji. V
tem primeru je upravičenec do podpore nosilec dopolnilne dejavnosti na kmetiji,
v okviru katere se izvajajo upravičene aktivnosti projekta.
2. Vodilni partner
50. člen
(vodilni partner in njegove obveznosti)
(1) Člani partnerstva iz 49. člena
te uredbe določijo
vodilnega partnerja.
(2) Pri podukrepu Vzpostavitev in razvoj kratkih
dobavnih verig in lokalnih trgov ter podukrepu Diverzifikacija dejavnosti na kmetiji
lahko vodilni partner na posamezni javni razpis vloži eno vlogo.
(3) Vodilni partner ima naslednje obveznosti:
1.     
zastopa člane partnerstva, ki so upravičenci do podpore, v vseh upravnih
postopkih v razmerju do ARSKTRP in MKGP,
2.     
koordinira pripravo celotne dokumentacije, potrebne za vložitev vloge na
javni razpis, in zahtevka za izplačilo sredstev (npr. projekt, pogodba o
medsebojnem sodelovanju),
3.     
predloži poročilo o izvajanju projekta v skladu s 1. točko tretjega
odstavka 59. člena te uredbe,
4.     
sporoča na ARSKTRP vse morebitne spremembe pogodbe o medsebojnem
sodelovanju iz 1. točke prejšnjega člena,
5.     
hrani dokumentacijo, ki je podlaga za odobritev podpore po tej uredbi,
še najmanj pet let od dneva zadnjega izplačila sredstev,
6.     
ne glede na prejšnjo točko hrani dokumentacijo, ki je podlaga za
odobritev pomoči de minimis po tej uredbi, še najmanj deset let od dneva
zadnjega izplačila sredstev,
7.     
omogoči dostop do dokumentacije, ki je podlaga za dodelitev in izplačilo
sredstev ter kontrolo na kraju samem, ARSKTRP, MKGP, revizijskemu organu,
izvajalcu vrednotenja, pooblaščenem s strani MKGP, in drugim nadzornim organom
Evropske unije in Republike Slovenije,
8.     
razširja rezultate projekta v skladu s 3. točko drugega odstavka 15.
člena ali 5. točko tretjega odstavka 15. člena ali 15. točko drugega odstavka
25. člena ali 3. točko drugega odstavka 37. člena ali 5. točko tretjega
odstavka 37. člena ali 10. točko drugega odstavka 47. člena te uredbe,
9.     
če gre za izvedbo projekta EIP, se mora v času trajanja projekta vsako
leto udeležiti dogodka o delovanju operativnih skupin EIP, ki ga organizira
MKGP.
3. Pridobitev podpore
51. člen
(javni razpis)
(1) Podpora se dodeli z zaprtim javnim razpisom.
(2) Javni razpis iz prejšnjega odstavka objavi MKGP v
Uradnem listu Republike Slovenije. Rok, do katerega se vlagajo vloge na javni
razpis, se določi v javnem razpisu. Vlaganje vlog na javni razpis se začne prvi
delovni dan po izteku 21 dni od objave javnega razpisa v Uradnem listu
Republike Slovenije.
(3) MKGP na svojih spletnih straneh objavi razpisno
dokumentacijo za izvedbo javnega razpisa. Navodila za izpolnjevanje prijavnih
obrazcev in vnosa vloge se objavijo na spletnih straneh MKGP in ARSKTRP.
(4) Javni razpis je lahko strukturiran po posameznih
sklopih glede na:
-       
vrsto projekta (pilotni projekt in projekt EIP), če gre za podukrep
Razvoj novih proizvodov, praks, procesov in tehnologij ali podukrep Okolje in
podnebne spremembe;
-       
področje projekta (kmetijstvo, živilstvo in gozdarstvo), če gre za
pilotne projekte v okviru podukrepa Razvoj novih proizvodov, praks, procesov in
tehnologij;
-       
tematiko iz poglavja A) priloge 2 te uredbe, če gre za projekte EIP v
okviru podukrepa Razvoj novih proizvodov, praks, procesov in tehnologij;
-       
tematiko iz poglavja B) ali C) priloge 2 te uredbe, če gre za podukrep
Okolje in podnebne spremembe;
-       
sklop tematik iz poglavja A) ali C) priloge 2 te uredbe, če gre za
projekte EIP v okviru podukrepa Razvoj novih proizvodov, praks, procesov in
tehnologij ali podukrepa Okolje in podnebne spremembe, ali
-       
dejavnost, ki jo opravlja član partnerstva iz druge alineje prvega
odstavka 40. člena te uredbe, če gre za podukrep Diverzifikacija
dejavnosti na kmetiji.
(5) Vloge se obravnavajo po posameznih sklopih, za
katere so razpisana sredstva. Če na posameznem sklopu razpisana sredstva niso
porabljena, se neporabljena sredstva lahko proporcionalno razdelijo na ostale
sklope iz istega javnega razpisa, na katerih zaprošena sredstva presegajo razpisana
sredstva.
52. člen
(vložitev vloge na javni razpis)
(1) Vlogo na javni
razpis sestavlja prijavni obrazec s prilogami.
(2) Vloga na javni
razpis se vloži na ARSKTRP v elektronski obliki, podpisana s kvalificiranim
elektronskim podpisom, v roku, ki je določen v javnem razpisu. Priloge se
predložijo kot skenogram.
(3) Za elektronsko
vložitev vloge iz prejšnjega odstavka ARSKTRP vzpostavi spletno vstopno mesto
na naslovu https://e-kmetija.gov.si, na katerem se upravičenec ali njegov
pooblaščenec s sredstvom elektronske identifikacije prijavi v informacijski
sistem ARSKTRP. Upravičenec ali njegov pooblaščenec izvede elektronski vnos,
vključno s kvalificiranim elektronskim podpisom, in vloži vlogo na javni razpis
iz prejšnjega odstavka v informacijski sistem ARSKTRP.
53. člen
(obravnava vloge na javni razpis)
(1) Vloga na javni razpis, ki je popolna in izpolnjuje
pogoje, se oceni na podlagi meril, določenih s to uredbo in podrobneje
opredeljenih v javnem razpisu. Če dve ali več vlog na javni razpis prejme enako
število točk in razpisana sredstva ne zadoščajo za odobritev vseh teh vlog v
celoti, se vloge izberejo na podlagi ponderiranja meril za izbiro vlog, ki se
določijo v javnem razpisu.
(2) Vloga na javni razpis, ki je popolna in izpolnjuje
vstopne pogoje iz javnega razpisa, vendar razpisana sredstva ne zadoščajo za
dodelitev sredstev v celoti, se zavrne.
(3) (črtan).
54. člen
(odločba o pravici do sredstev)
(1) Z odločbo o pravici do sredstev se članu partnerstva, ki
je upravičenec do podpore, prizna pravica do povračila po posameznih vrstah
upravičenih stroškov v skladu s petim in osmim odstavkom 10. člena, tretjim in
šestim odstavkom 20. člena, petim in osmim odstavkom 32. člena ali tretjim in
šestim odstavkom 42. člena te uredbe, kot ti upravičeni stroški izhajajo iz
finančne konstrukcije predloženega projekta.
(2) Če se podpora dodeli po pravilu de minimis v
skladu z Uredbo 1407/2013/EU, se v izreku odločbe o pravici do sredstev navede
znesek pomoči, ki je posameznemu članu partnerstva dodeljen po pravilu de
minimis, pri čemer se sklicuje na Uredbo 1407/2013/EU. 
(3) Datum dodelitve podpore, prejema pomoči de
minimis oziroma datum dodelitve pomoči je v skladu s četrtim odstavkom 3.
člena Uredbe 1407/2013/EU in 21. točko pod (35) Smernic datum vročitve odločbe
o pravici do sredstev po tej uredbi. 
(4) Če se upravičencu podpora dodeli na podlagi Uredbe
1407/2013/EU oziroma Smernic in je ta podpora plačljiva na podlagi več
zahtevkov za izplačilo sredstev, se pri odobritvi podpore izvede diskontiranje
pomoči v skladu s šestim odstavkom 3. člena Uredbe 1407/2013/EU oziroma
točko (88) Smernic.
55. člen
(združevanje podpor)
(1) Sredstva se ne odobrijo oziroma izplačajo članu
partnerstva, ki je upravičenec do podpore, če je za iste upravičene stroške,
kot jih je navedel v vlogi na javni razpis oziroma v zahtevku za izplačilo
sredstev, že prejel sredstva iz proračuna Republike Slovenije ali sredstva
Evropske unije oziroma druga javna sredstva. 
(2) Ne glede na prejšnji odstavek se podpora po tej
uredbi za iste upravičene stroške lahko združuje z drugimi podporami iz naslova
državnih pomoči, če z združitvijo podpor niso preseženi najvišji zneski oziroma
intenzivnost podpore, določeni z Uredbo 1305/2013/EU, Smernicami in predpisi,
ki urejajo državne pomoči, ne glede na to, ali se podpora za projekt v celoti
financira iz nacionalnih sredstev ali pa se delno financira iz sredstev
Evropske unije. 
(3) Podpora iz šestega odstavka 16. člena, druge alineje
sedmega odstavka 16. člena, tretjega odstavka 19. člena, šestega odstavka 38.
člena, druge alineje sedmega odstavka 38. člena ali tretjega odstavka 41. člena
te uredbe, dodeljena kot pomoč de minimis, se lahko združuje z drugimi
pomočmi de minimis pod pogoji iz 5. člena Uredbe 1407/2013/EU. 
(4) Podpora po tej uredbi, dodeljena na podlagi Smernic,
se v skladu s točko (100) Smernic lahko združuje z vsako drugo podporo iz
naslova državnih pomoči, če se te podpore nanašajo na različne upravičene
stroške.
56. člen
(neupravičeni stroški)
Poleg neupravičenih stroškov iz tretjega odstavka
69. člena Uredbe 1303/2013/EU se podpora ne dodeli za:
1.     
aktivnosti zunaj Republike Slovenije, razen
stroškov usposabljanj članov partnerstva in udeležbe na dogodkih ter stroškov
dela na projektu in potnih stroškov, ki so neposredno povezani z udeležbo člana
partnerstva na usposabljanju ali dogodku zunaj Republike Slovenije;
2.     
stroške priprave vloge na javni razpis;
3.     
stroške nakupa strojev, pohištva, prevoznih
sredstev, razen za izvedbo projektov iz 17. člena te uredbe. Če
gre za projekt iz dvanajstega odstavka 16. člena in dvanajstega odstavka 38.
člena te uredbe, so upravičeni stroški nakupa strojev;
4.     
plačilo davkov, carin in dajatev pri uvozu;
5.     
davek na dodano vrednost (v nadaljnjem besedilu: DDV), razen kadar ni
povračljiv v skladu s predpisi, ki urejajo DDV;
6.     
obresti na dolgove, bančne stroške in stroške garancij;
7.     
upravne takse;
8.     
stroške lizinga, pridobitve patentov, licenc, plačilnih pravic,
avtorskih pravic ter blagovnih in storitvenih znamk;
9.     
druge stroške, povezane s pogodbami o najemu, kot so marža
najemodajalca, stroški refinanciranja obresti in stroški zavarovanja;
10.  
strošek blaga oziroma storitev, za katere je izdan račun v skupni višini
največ 25 eurov z DDV, razen za povračila stroškov na službenem potovanju;
11.  
jubilejne nagrade in odpravnine, razen če so predpisane z zakonom, ki
ureja delovna razmerja;
12.  
letne stimulacije in druge nagrade ter različne bonitete in
solidarnostne pomoči;
13.  
zavarovalne premije, ki niso predpisane z zakonom;
14.  
vinjete;
15.  
dnevnice za službena potovanja, če so stroški dela na projektu priznani
v obliki standardne lestvice stroškov na enoto na podlagi točke b) prvega odstavka
67. člena Uredbe 1303/2013/EU.
57. člen
(časovni vidik upravičenosti stroškov)
Za upravičene stroške se štejejo stroški, ki so nastali po
datumu izdaje odločbe o pravici do sredstev in do zaključka projekta iz drugega
ali tretjega odstavka 6. člena, prvega odstavka 22. člena, drugega ali tretjega
odstavka 28. člena ali prvega odstavka 44. člena te uredbe.
58. člen
(splošni pogoji ob vložitvi vloge na javni razpis)
(1) Splošni pogoji, ki jih mora izpolnjevati upravičenec
do podpore ob vložitvi vloge na javni razpis, so:
1.     
ne sme biti izključen iz prejemanja podpore v skladu z zakonom, ki ureja
kmetijstvo;
2.     
član partnerstva, ki je kmetijsko gospodarstvo, mora biti vpisan v RKG;
3.     
pravna oseba, samostojni podjetnik posameznik ali fizična oseba, ki
samostojno opravlja dejavnost, mora imeti dejavnost, ki je predmet podpore,
registrirano na ozemlju Republike Slovenije;
4.     
ne sme imeti več kot 50 eurov zapadlih neporavnanih davčnih obveznosti
do države;
5.     
pravna oseba, samostojni podjetnik posameznik ali fizična oseba, ki
samostojno opravlja dejavnost, ne sme biti v postopku prenehanja, prisilne
poravnave, stečaja, prepovedi delovanja, sodne likvidacije ali izbrisa iz
sodnega registra;
6.     
fizična oseba, razen samostojni podjetnik posameznik, ne sme biti v
osebnem stečaju;
7.     
pravna oseba, samostojni podjetnik posameznik ali fizična oseba, ki
samostojno opravlja dejavnost, ne sme biti v težavah v skladu s 15. točko pod
(35) Smernic in Smernicami o državni pomoči za reševanje in prestrukturiranje
nefinančnih podjetij v težavah (UL C št. 249 z dne 31. 7. 2014,
str. 1);
8.     
v skladu z zakonom, ki ureja kmetijstvo, mora imeti odprt transakcijski
račun;
9.     
član partnerstva, ki je kmetijsko gospodarstvo, vloži zbirno vlogo v
skladu s predpisi, ki urejajo izvedbo ukrepov kmetijske politike, pri čemer se
upošteva zbirna vloga, vložena v letu, ki se določi z javnim razpisom. Če je
član partnerstva kmetijsko gospodarstvo, organizirano kot kmetija, zbirno vlogo
vloži nosilec kmetije;
10.  
ne glede na prejšnjo točko vložitev zbirne vloge ni obvezna za nosilce
kmetijskih gospodarstev brez kmetijskih površin, ki vzrejajo samo čebele,
vendar mora imeti kmetijsko gospodarstvo urejene podatke v RKG in registru
čebelnjakov;
11.  
člani partnerstva ne smejo biti med seboj povezani na način iz četrtega
odstavka 7. člena, četrtega odstavka 8. člena, osmega odstavka
18. člena, četrtega odstavka 29. člena, četrtega odstavka
30. člena ali tretjega odstavka 40. člena te uredbe, kar se dokazuje
z izjavo vodilnega partnerja, ki jo ta priloži vlogi na javni razpis;
12.  
priložiti mora izjavo upravljavca zavarovanega območja, ki ni član
partnerstva, da je seznanjen z vsebino projekta, če se ta nanaša na področje
ohranjanja narave in se izvaja v zavarovanem območju v skladu z zakonom, ki
ureja ohranjanje narave;
13.  
priložiti mora izjavo, da bo za namen izvajanja projekta vodil ločeno
računovodstvo oziroma ustrezne evidence;
14.  
če se projekt iz 6. ali 28. člena te uredbe nanaša izključno na
gozdarstvo, mora priložiti izjavo člana partnerstva, ki je upravičenec do
podpore, ali je veliko podjetje; 
15.  
če se projekt iz 6. ali 28. člena te uredbe nanaša izključno na
gozdarstvo, ne sme imeti neporavnanih nalogov za izterjavo, izdanih s strani
Evropske komisije v skladu s točko (27) Smernic; 
16.  
priložiti mora pogodbo o medsebojnem sodelovanju iz 1. točke 49. člena
te uredbe; 
17.  
priložiti mora projekt iz četrtega odstavka 6. člena ali drugega
odstavka 22. člena ali četrtega odstavka 28. člena ali drugega
odstavka 44. člena te uredbe.
(2) Če član partnerstva, ki je upravičenec do podpore, ne
izpolnjuje pogoja iz 4. točke prejšnjega odstavka, ga ARSKTRP v treh mesecih po
zaprtju javnega razpisa pozove, da poravna zapadle davčne obveznosti do države
v osmih dneh od vročitve poziva. Če ima upravičenec do podpore naslednji dan po
preteku roka za poravnavo zapadlih davčnih obveznosti 50 eurov ali manj
zapadlih neporavnanih davčnih obveznosti do države, se šteje, da izpolnjuje
pogoj iz 4. točke prejšnjega odstavka.
(3) Vodilni partner mora predložiti izjavo člana partnerstva,
ki je upravičenec do podpore, glede izpolnjevanja pogojev iz 1., 3., 4., 5.,
6., 7. in 8. točke prvega odstavka tega člena ter iz 55. člena te uredbe. Če se
projekt iz 6. ali 28. člena te uredbe nanaša izključno na gozdarstvo, mora
vodilni partner poleg izjave iz prejšnjega stavka predložiti izjavo člana
partnerstva, ki je upravičenec do podpore, glede izpolnjevanja pogojev iz 14.
in 15. točke prvega odstavka tega člena.
(4) Član partnerstva, ki je prejemnik pomoči de
minimis, mora izpolnjevati pogoj, da se z dodeljeno podporo ne preseže
zgornja meja pomoči de minimis iz 3. člena Uredbe 1407/2013/EU.
(5) Če je član partnerstva prejemnik pomoči de
minimis, mora vodilni partner vlogi na javni razpis priložiti:
-       
izjavo o vseh pomočeh de minimis, ki jih je član partnerstva oziroma
enotno podjetje prejelo v dveh letih pred vložitvijo vloge na javni razpis in v
tekočem koledarskem letu;
-       
izjavo o drugih prejetih ali zaprošenih pomočeh za iste upravičene
stroške in izjavo, da z dodeljenim zneskom pomoči de minimis v okviru
podukrepa ne bo presežena zgornja meja pomoči de minimis ter
intenzivnosti pomoči po drugih predpisih;
-       
izjavo, ali gre za enotno podjetje z navedbo podjetij, ki so z njim
povezana, z namenom preveritve skupnega zneska že prejetih pomoči de minimis
za vsa z njim povezana podjetja.
(6) Vodilni partner vlogi na javni razpis priloži izjavo
vseh članov partnerstva o prostem dostopu in javni uporabi rezultatov projekta,
pri čemer morajo upravičenci do podpore v skladu z 71. členom Uredbe
1305/2013/EU MKGP oziroma imenovanim izvajalcem vrednotenja ali drugim organom,
pooblaščenim za opravljanje nalog v njihovem imenu, zagotoviti vse informacije
o projektu in rezultatih projekta, da lahko MKGP spremlja in vrednoti projekte.
(7) Pogoji, ki jih mora upravičenec do podpore
izpolnjevati ob vložitvi vloge na javni razpis, ter izjave iz 13. točke prvega
odstavka, tretjega in petega odstavka tega člena se podrobneje opredelijo v
javnem razpisu.
59. člen
(zahtevek za izplačilo sredstev)
(1) Sredstva se izplačajo na podlagi zahtevka
upravičenca za izplačilo sredstev.
(2) Zahtevek za izplačilo sredstev vloži vodilni partner ali
njegov pooblaščenec na način, določen v drugem in tretjem odstavku
52. člena te uredbe.
(3) Sredstva se upravičencu do podpore izplačajo na
podlagi zahtevka za izplačilo sredstev, kateremu se priloži:
1.     
poročilo o izvajanju projekta, ki vsebuje obvezne sestavine iz priloge
5, ki je sestavni del te uredbe. Poročilo se predloži v elektronski obliki na
obrazcu, ki se določi z javnim razpisom;
2.     
originale ali kopije računov, elektronske in e-račune, razen za upravičene stroške, ki se priznajo v obliki
pavšalnega zneska iz točke b) prvega odstavka 68. člena Uredbe 1303/2013/EU;
3.     
potrdilo davčnega organa, da DDV za člana partnerstva, ki je upravičenec
do podpore, ni povračljiv v skladu s predpisi, ki urejajo DDV;
4.     
originale ali kopije dokazil o plačilu računov, dokazila o izplačilu
plač oziroma dokazila o plačilu prispevkov za socialno varnost (npr. položnica,
blagajniški prejemek, potrdilo banke o izvršenem plačilu, dokazilo o izvedeni
kompenzaciji (pobotu) ali asignaciji), razen za
upravičene stroške, ki se priznajo v obliki standardne lestvice stroškov na
enoto na podlagi točke b) prvega odstavka 67. člena Uredbe 1303/2013/EU;
5.     
če je član partnerstva, ki je upravičenec do podpore, naročnik v skladu
s predpisi, ki urejajo javno naročanje, je treba k zahtevku za izplačilo
sredstev priložiti kopijo celotne dokumentacije postopka izbire izvajalca
oziroma dobavitelja v skladu s predpisom, ki ureja javno naročanje. V tem
primeru se zahtevku ne priloži ponudb iz 8. točke tega odstavka;
6.     
če gre za nakup nove opreme, stroja, pohištva,
prevoznega sredstva, programske opreme ali za pridobitev patenta ali licence,
mora biti iz računa iz 2. točke tega odstavka razviden tip opreme, stroja,
pohištva, prevoznega sredstva ali vrsta programske opreme, patenta ali licence.
Če iz računa to ni razvidno, se priloži drugo dokazilo, iz katerega je razviden
tip opreme, stroja, pohištva, prevoznega sredstva ali vrsta programske opreme,
patenta ali licence;
7.     
izjavo o že prejetih javnih sredstvih za iste upravičene stroške;
8.     
tržno primerljive pisne ponudbe najmanj treh ponudnikov za upravičene
stroške, razen za:
- 
za stroške dela in potne stroške iz 1. točke petega odstavka ter 2. in
3. točke osmega odstavka 10. člena, 1. točke tretjega odstavka ter 2. in
3. točke šestega odstavka 20. člena, 1. točke petega odstavka ter 2. in 3.
točke osmega odstavka 32. člena ali iz 1. točke tretjega odstavka ter 2. in
3. točke šestega odstavka 42. člena te uredbe,
- 
stroške storitev in materiala,
predpisanih od države ali lokalne skupnosti, kot npr. pristojbina za ceste,
parkirnina. V tem primeru zahtevku priloži utemeljitev, da je strošek storitve
predpisan s strani države ali lokalne skupnosti,
- 
stroške storitev in materiala, za
katere je na trgu samo en ponudnik. V tem primeru se zahtevku priloži
utemeljitev, da je na trgu samo en ponudnik, in ponudbo tega ponudnika,
- 
posredne stroške iz 6. točke petega odstavka in 1. točke osmega
odstavka 10. člena, 5. točke tretjega odstavka in 1. točke šestega odstavka 20.
člena, 6. točke petega odstavka in 1. točke osmega odstavka 32. člena ali 5.
točke tretjega odstavka in 1. točke šestega odstavka 42. člena te uredbe;
9.     
če gre za nakup blaga oziroma storitev v
vrednosti do 420 eurov brez DDV, lahko
upravičenec do podpore ne glede na prejšnjo točko priloži eno pisno ponudbo,
eno vabilo k dajanju ponudb, katalog ali oglas iz zakona, ki ureja obligacijska
razmerja;
10.  
izjavo člana partnerstva, ki je upravičenec do podpore, glede
izpolnjevanja pogojev iz 1., 3., 4., 5., 6., 7. in 8. točke prvega
odstavka prejšnjega člena;
11.  
izjavo vodilnega partnerja o nepovezanosti članov partnerstva iz
četrtega odstavka 7. člena, četrtega odstavka 8. člena, osmega
odstavka 18. člena, četrtega odstavka 29. člena, četrtega odstavka
30. člena ali tretjega odstavka 40. člena te uredbe;
12.  
izpis iz ločenih knjigovodskih evidenc za stroškovno in prihodkovno
mesto projekta oziroma ustreznih evidenc za obdobje, na katero se nanaša
zahtevek za izplačilo sredstev, če se podpora dodeli v skladu z dvanajstim
odstavkom 16. člena, desetim odstavkom 26. člena, dvanajstim odstavkom 38.
člena ali osmim odstavkom 48. člena uredbe;
13.  
mesečna časovnica opravljenih aktivnosti, če gre za stroške dela na
projektu, ki se priznajo v obliki standardne lestvice stroškov na enoto na
podlagi točke b) prvega odstavka 67. člena Uredbe 1303/2013/EU in
14.  
mesečno poročilo o opravljenih potovanjih za izvedbo projekta z uporabo
lastnega prevoznega sredstva, če gre za potne stroške, ki se priznajo v obliki
standardne lestvice stroškov na enoto na podlagi točke b) prvega odstavka
67. člena Uredbe 1303/2013/EU.
(4) Pri določitvi višine upravičenih stroškov iz 8.
točke prejšnjega odstavka se upošteva vrednost predložene ponudbe z najnižjo
ceno.
(5) Računi in druga dokazila iz tretjega odstavka tega
člena se morajo glasiti na člana partnerstva, ki je upravičenec do podpore,
razen dokazil iz 9. točke tretjega odstavka tega člena. Če gre za člana
partnerstva, ki je kmetijsko gospodarstvo, organizirano kot kmetija, se lahko
računi iz 2. točke in dokazila iz 4., 6. in 8. točke tretjega odstavka tega
člena glasijo na člana te kmetije, če izvaja upravičene aktivnosti projekta.
(6) Na podlagi vloženega popolnega zahtevka za izplačilo
sredstev in po opravljeni kontroli iz 64. člena te uredbe se sredstva
izplačajo na transakcijski račun člana partnerstva, ki je upravičenec do
podpore in na ime katerega se glasi dokazilo iz prejšnjega odstavka tega člena.
(7) Upravičenec do podpore mora izpolnjevati pogoje iz
1., 3. do 8., 11. in 15. točke prvega odstavka prejšnjega člena.
(8) Če član partnerstva, ki je upravičenec do podpore, ne
izpolnjuje pogoja iz 4. točke prvega odstavka prejšnjega člena, ga ARSKTRP v
treh mesecih po vložitvi zahtevka za izplačilo sredstev pozove, da poravna
zapadle davčne obveznosti do države v osmih dneh od vročitve poziva. Če ima
upravičenec do podpore naslednji dan po preteku roka za poravnavo zapadlih
davčnih obveznosti 50 eurov ali manj zapadlih neporavnanih davčnih obveznosti
do države, se šteje, da izpolnjuje pogoj iz 4. točke prvega odstavka prejšnjega
člena. 
(9) Če član partnerstva, ki je upravičenec do podpore,
ne izpolnjuje pogojev iz 1., 3. do 8. in 15. točke prvega odstavka prejšnjega
člena, se zahtevek za izplačilo sredstev v delu, ki se nanaša na tega člana
partnerstva, zavrne.
(10) Podrobnejše zahteve glede prilog in dokazil iz
tretjega odstavka tega člena se opredelijo v javnem razpisu.
60. člen
(obveznosti, ki morajo biti izpolnjene ves čas trajanja
projekta)
(1) Upravičenec do podpore mora izpolnjevati zahteve
glede označevanja vira sofinanciranja iz 13. člena Uredbe 808/2014/EU in
predpisa, ki ureja označevanje vira sofinanciranja iz programa razvoja
podeželja.
(2) Član partnerstva, ki je kmetijsko gospodarstvo, mora
vsako leto trajanja projekta vložiti zbirno vlogo v skladu s predpisi, ki
urejajo izvedbo ukrepov kmetijske politike. Če je član partnerstva kmetijsko
gospodarstvo, organizirano kot kmetija, zbirno vlogo vloži nosilec kmetije.
(3) Ne glede na prejšnji odstavek vložitev zbirne vloge
ni obvezna za kmetijsko gospodarstvo brez kmetijskih površin, ki vzreja samo
čebele, vendar mora imeti kmetijsko gospodarstvo urejene podatke v RKG in
registru čebelnjakov.
61. člen
(časovna dinamika vlaganja zahtevkov za izplačilo)
(1) Vodilni partner vlaga zahtevke za izplačilo v skladu
s časovno dinamiko, določeno v odločbi o pravici do sredstev.
(2) Zahtevek za izplačilo sredstev se vloži v 30 dneh po
vsakem zaključenem obdobju dvanajstih mesecev trajanja projekta, razen za
projekte EIP, kjer se zahtevek za izplačilo sredstev vloži v 30 dneh po vsakem
zaključenem obdobju šestih mesecev trajanja projekta.
(3) V odločbi o pravici do sredstev se določi skupna vrednost
posameznih zahtevkov za izplačilo sredstev za vse člane partnerstva, ki so
upravičenci do podpore.
62. člen
(obveznosti upravičenca do podpore po zadnjem izplačilu
sredstev)
(1) Član partnerstva, ki je upravičenec do podpore, mora
vso dokumentacijo, ki je bila podlaga za odobritev podpore po tej uredbi,
hraniti še najmanj pet let od dneva zadnjega izplačila sredstev.
(2) Ne glede na prejšnji odstavek mora član partnerstva,
ki je upravičenec do podpore, hraniti dokumentacijo, ki je podlaga za odobritev
pomoči de minimis po tej uredbi, še najmanj deset let od dneva zadnjega
izplačila sredstev.
(3) Član partnerstva, ki je upravičenec do podpore, mora
omogočiti dostop do dokumentacije, ki je podlaga za dodelitev in izplačilo
sredstev, ter omogočiti kontrolo projekta na kraju samem ARSKTRP, MKGP,
revizijskemu organu, izvajalcu vrednotenja, pooblaščenem s strani MKGP, in
drugim nadzornim organom Evropske unije in Republike Slovenije.
(4) Če se podpora dodeli za nakup nove opreme ali stroja iz
5. točke osmega odstavka 10. člena ali 5. točke osmega odstavka 32. člena te
uredbe, se mora ta uporabljati za namen, za katerega so bila sredstva
dodeljena, še pet let po zadnjem izplačilu sredstev in se v skladu z 71. členom
Uredbe 1303/2013/EU ne sme odtujiti ali premestiti iz Evropske unije:
-       
10 let od zadnjega izplačila sredstev, če je upravičenec veliko
podjetje,
-       
5 let od zadnjega izplačila sredstev, če je upravičenec MSP.
63. člen
(objava podatkov o prejemnikih sredstev)
(1) Podatki o članih partnerstva, ki so upravičenec do
podpore in so prejeli sredstva na podlagi te uredbe, se objavijo na spletni
strani ARSKTRP v skladu s 111. in 113. členom Uredbe 1306/2013/EU.
(2) Informacije o državni pomoči iz točke (128) Smernic se
objavijo spletni strani MKGP
http://www.mkgp.gov.si/si/delovna_podrocja/drzavne_pomoci/evidence. Informacije
o tej shemi pomoči so dostopne splošni javnosti brez omejitev najmanj deset let
od dneva dodelitve pomoči in vključene v letno poročilo o državni pomoči.
64. člen
(izvedba kontrole ter sistem kršitev in sankcij)
(1) Kontrola ukrepa se izvaja v skladu z Uredbo
1306/2013/EU in Uredbo 809/2014/EU. Za izvajanje kontrole je pristojna ARSKTRP.
(2) Neizpolnitev ali kršitev obveznosti se sankcionira v
skladu s 63. členom Uredbe 1306/2013/EU, 63. členom Uredbe 809/2014/EU in
zakonom, ki ureja kmetijstvo, razen v primeru višje sile in izjemnih okoliščin
iz 65. člena te uredbe. Podrobnejša opredelitev kršitev in sankcij je
opredeljena v Katalogu kršitev in sankcij iz priloge 6, ki je sestavni del te
uredbe.
65. člen
(višja sila in izjemne okoliščine)
(1) O višji sili ali izjemnih okoliščinah iz drugega
odstavka 2. člena Uredbe 1306/2013/EU mora vodilni partner ARSKTRP pisno
obvestiti in predložiti ustrezna dokazila v 15 delovnih dneh od dneva, ko
je vodilni partner to zmožen storiti.
(2) Če upravičenec zaradi aktivnosti in ukrepov za zamejitev
širjenja virusa SARS-CoV-2 oziroma za zajezitev epidemije COVID-19 in omilitev
njenih posledic ne more zaključiti projekta in doseči ciljev podukrepa v času
trajanju projekta, kot je določeno z odločbo o pravici do sredstev, ter vloži
vlogo iz prejšnjega odstavka, se lahko rok za vložitev zadnjega zahtevka za
izplačilo sredstev podaljša, vendar najdlje do 30. junija 2023.
(3) O obstoju višje sile ali izjemnih okoliščinah iz tega člena
odloči ARSKTRP.
66. člen
(vodenje evidenc)
Evidence z informacijami o dodeljenih pomočeh de minimis,
informacijami o dodeljenih pomočeh v skladu s Smernicami in dokazilih o
izpolnjevanju pogojev mora ARSKTRP voditi deset let od dneva zadnje dodelitve
pomoči po tej uredbi.

Priloga
1: Obvezne sestavine projekta
Priloga
2: Tematika pilotnih projektov in projektov EIP
Priloga
3: Obseg razpoložljivih sredstev
Priloga
4: Obvezne sestavine pogodbe o medsebojnem sodelovanju
Priloga
5: Obvezne sestavine poročila o izvajanja projekta
Priloga
6: Katalog kršitev in sankcij

Uredba o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
68/17) vsebuje naslednjo prehodno in
končni določbi:
»VII. PREHODNA IN KONČNI DOLOČBI
67. člen
(končanje postopkov)
Postopki, začeti na podlagi Uredbe o izvajanju ukrepa
Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 19/17), se končajo v skladu z Uredbo o izvajanju
ukrepa Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 19/17).
68. člen
(prenehanje veljavnosti)
Z dnem uveljavitve te uredbe preneha veljati Uredba o
izvajanju ukrepa Sodelovanje iz Programa razvoja podeželja Republike Slovenije
za obdobje 2014–2020 (Uradni list RS, št. 19/17).
69. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o izvajanju
ukrepa Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 71/18) vsebuje naslednjo prehodno in
končno določbo:
»PREHODNA IN KONČNA DOLOČBA
51. člen
(končanje postopkov)
Postopki, začeti na podlagi Uredbe o izvajanju ukrepa
Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 68/17), se končajo v skladu z Uredbo o
izvajanju ukrepa Sodelovanje iz Programa razvoja podeželja Republike Slovenije
za obdobje 2014–2020 (Uradni list RS, št. 68/17). 
52. člen
(začetek uporabe)
(1) Določbe te uredbe, ki se nanašajo na dodelitev
podpor iz Smernic za kmetijstvo, gozdarstvo in podeželje, se začnejo
uporabljati naslednji dan po prejetju sklepa Evropske komisije o odobritvi
sheme državne pomoči. 
(2) Minister, pristojen za kmetijstvo, objavi naznanilo
o prejetju sklepa iz prejšnjega odstavka v Uradnem listu Republike Slovenije. 
53. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o izvajanju
ukrepa Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 36/19) vsebuje naslednjo prehodno in
končno določbo:
»PREHODNA IN KONČNA DOLOČBA 
19. člen
(začeti postopki)
(1) Vloge, vložene na podlagi javnih razpisov,
objavljenih na podlagi Uredbe o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
68/17 in 71/18), se obravnavajo v skladu s spremenjenimi 54., 58., 59. in 61.
členom uredbe. 
(2) Zahtevki za izplačilo sredstev, vloženi na podlagi
javnih razpisov, objavljenih na podlagi Uredbe o izvajanju ukrepa Sodelovanje
iz Programa razvoja podeželja Republike Slovenije za obdobje 2014–2020 (Uradni
list RS, št. 68/17) in Uredbe o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
68/17 in 71/18), se obravnavajo v skladu s spremenjenima 58. in 59. členom
uredbe. 
20. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
izvajanju ukrepa Sodelovanje iz Programa razvoja podeželja Republike Slovenije
za obdobje 2014–2020 (Uradni list RS, št. 108/20) vsebuje naslednjo prehodno in
končno določbo:
»PREHODNA IN KONČNA DOLOČBA
16. člen
(končanje postopkov)
Zahtevki za izplačilo sredstev, vloženi na podlagi javnih
razpisov, objavljenih na podlagi Uredbe o izvajanju ukrepa Sodelovanje iz
Programa razvoja podeželja Republike Slovenije za obdobje 2014–2020 (Uradni
list RS, št. 68/17), Uredbe o izvajanju
ukrepa Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 68/17 in 71/18) in Uredbe o izvajanju
ukrepa Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 68/17,
71/18 in 36/19) se obravnavajo v skladu s spremenjenimi 2. členom, 15. členom,
tretjim odstavkom 22. člena, 25., 37.,
47. in 52. členom, 1. točko 56. člena,
59. ter 65. členom uredbe.
17. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba
o spremembah in dopolnitvah Uredbe o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
163/21)
vsebuje naslednji prehodni in končno določbo:
»PREHODNI IN KONČNA DOLOČBA
29. člen
(postopki)
(1) Postopki, ki so se
začeli na podlagi Uredbe o izvajanju ukrepa Sodelovanje iz Programa razvoja
podeželja Republike Slovenije za obdobje 2014–2020 (Uradni list RS, št. 68/17,
71/18, 36/19 in 108/20), se končajo v skladu z Uredbo o izvajanju ukrepa
Sodelovanje iz Programa razvoja podeželja Republike Slovenije za obdobje
2014–2020 (Uradni list RS, št. 68/17, 71/18, 36/19 in 108/20).
(2) Ne glede na
prejšnji odstavek se zahtevki za izplačilo sredstev, vloženi na podlagi javnih
razpisov, objavljenih na podlagi Uredbe o izvajanju ukrepa Sodelovanje iz
Programa razvoja podeželja Republike Slovenije za obdobje 2014–2020 (Uradni
list RS, št. 68/17 in 71/18), Uredbe o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
68/17, 71/18 in 36/19) in Uredbe o izvajanju ukrepa Sodelovanje iz Programa
razvoja podeželja Republike Slovenije za obdobje 2014–2020 (Uradni list RS, št.
68/17, 71/18, 36/19 in 108/20), obravnavajo v skladu s spremenjenim 25. členom
uredbe.
30. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.