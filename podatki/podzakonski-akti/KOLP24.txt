1. SPLOŠNE DOLOČBE
1. člen
Krajevna veljavnost kolektivne pogodbe
Kolektivna pogodba velja za območje Republike
Slovenije.
2. člen
Stvarna veljavnost kolektivne pogodbe
Kolektivna pogodba velja za vse
delodajalce, ki opravljajo časopisnoinformativno, založniško in knjigotrško
dejavnost, z naslednjimi šiframi podrazreda dejavnosti po Standardni
klasifikaciji dejavnosti:
DE /  22.1   Založništvo:
     22.11 Izdajanje
knjig
     22.12 Izdajanje
časopisov
     22.13 Izdajanje
revij in periodike
     22.14 Izdajanje
posnetih nosilcev zvočnega zapisa
     22.15 Drugo
založništvo
G/     52.47 Trgovina na
drobno s knjigami, periodiko, ipd.
3. člen
Osebna veljavnost
(1) Kolektivna pogodba velja za vse
delavce, zaposlene pri delodajalcih iz 2. člena te pogodbe, ki imajo sedež na
območju Republike Slovenije, in za delavce pri delodajalcih, ki trajneje
opravljajo delo na območju Republike Slovenije.
(2) Za poslovodne delavce in delavce s
posebnimi pooblastili in odgovornostmi ta kolektivna pogodba ne velja.
(3) Kolektivna pogodba velja tudi za
učence, vajence, dijake in študente na praktičnem usposabljanju.
4. člen
Časovna veljavnost
(1) Ta pogodba začne veljati z dnem
sklenitve in velja do 30. 6. 2002. Pogodba se objavi v Uradnem listu Republike
Slovenije.
(2) Tarifna priloga je sestavni del te
pogodbe in se nanaša na uresničevanje določb od 45. do 60. člena te pogodbe.
Tarifna priloga se sklene najkasneje do 31. 12. za naslednje leto.
(3) Pogodbeni stranki sta se dolžni 3
mesece pred iztekom veljavnosti tarifne priloge sestati in proučiti položaj v
dejavnosti ter do konca koledarskega leta skleniti novo tarifno prilogo.
(4) Če se tarifna priloga ne sklene v roku
iz prejšnjega odstavka, se njena veljavnost podaljša za eno leto.
5. člen
Pomen izrazov v tej kolektivni pogodbi
(1) (se
preneha uporabljati).
(2) (se
preneha uporabljati).
(3) Izraz »poslovodni organ« pomeni osebo
oziroma osebe, ki vodijo poslovanje pri delodajalcu in so kot takšne vpisane v
ustrezni register.
(4) Izraz »poslovodni delavec« pomeni
delavca, ki opravlja naloge poslovodnega organa.
(5) Izraz »delavec s posebnimi pooblastili
in odgovornostmi« pomeni delavca, ki ga delodajalec določi z aktom oziroma
pogodbo o ustanovitvi družbe, zadružnimi pravili ali statutom (v nadaljnjem
besedilu: vodilni delavec).
(6) Izraz »splošni akt« pomeni akt
delodajalca, ki na splošen način ureja posamezna vprašanja iz te pogodbe.
(7) »Sistemizacija delovnih mest« je
splošni akt (ali sestavni del drugega splošnega akta) delodajalca, ki določa
delovna mesta in posebne pogoje za zasedbo delovnih mest.
(8) (se
preneha uporabljati).
(9) Pomen drugih izrazov, ki se nanašajo na
plače in druge osebne prejemke, je naveden v poglavju o plačah.
6. člen
Minimalni standardi
Določila in zneski iz te pogodbe in tarifne
priloge so obvezni minimalni standardi v kolektivnih pogodbah dejavnosti in
kolektivnih pogodbah pri delodajalcih, če te kolektivne pogodbe teh standardov
ne urejajo.
2. PRAVICE IN OBVEZNOSTI DELODAJALCA IN DELAVCEV
7. člen
Razvrstitev del
(1) Delovna mesta se razvrščajo v devet
tarifnih razredov glede na zahtevano strokovno izobrazbo, določeno v aktu o
sistemizaciji delovnih mest, in sicer:
I. tarifni razred: (enostavna dela)
Delovna mesta, za katera se
ne zahteva priučevanje in za katera zadostuje nedokončana osnovna šola
II. tarifni razred: (manj zahtevna dela)
Delovna mesta, za katera se
zahtevajo poleg osnovnošolske izobrazbe, še krajši eno‑ ali večmesečni tečaji
III. tarifni razred: (srednje zahtevna
dela)
Delovna mesta, za katera se
zahteva do 2 leti javno priznanega poklicnega ali strokovnega izobraževanja
IV. tarifni razred: (zahtevna dela)
Delovna mesta, za katera se
zahteva najmanj 2 leti in pol javno priznanega poklicnega ali strokovnega
izobraževanja
V. tarifni razred: (bolj zahtevna dela)
Delovna mesta, za katera se
zahtevajo 3 leta javno priznanega poklicnega ali strokovnega izobraževanja in
mojstrski, delovodski ali poslovodski izpit
ali
delovna mesta, za katera se zahteva 4 ali 5
let javno priznanega strokovnega izobraževanja
VI. tarifni razred: (zelo zahtevna dela)
Delovna mesta, za katera se
zahteva višja (univerzitetna) strokovna izobrazba
ali
delovna mesta, za katera se zahteva višja
(neuniverzitetna) strokovna izobrazba
VII. tarifni razred: (visoko zahtevna dela)
Delovna mesta, za katera se
zahteva visoka (univerzitetna) strokovna izobrazba
VIII. tarifni razred: (najbolj zahtevna
dela)
Delovna mesta, za katera se
zahteva magisterij, specializacija ali državni izpit po končanem visokem
univerzitetnem izobraževanju
IX. tarifni razred: (izjemno pomembna,
najbolj zahtevna dela)
Delovna mesta, za katera se
zahteva doktorat znanosti
(2) Razvrstitev delovnih mest v tarifne
razrede opravi delodajalec ali poslovodni organ v skladu z aktom o
sistemizaciji delovnih mest. V primeru dvoma pri razvrščanju delovnih mest v
tarifne razrede se uporabi veljavni šifrant poklicev.
(3) Delovna mesta posameznega tarifnega
razreda se lahko v kolektivnih pogodbah pri delodajalcih ali v splošnih aktih
delodajalca razvrstijo v posamezne plačilne razrede. Podlaga za razvrščanje v
posamezne plačilne razrede so zahteve po dodatnih znanjih, daljših delovnih
izkušnjah, večji odgovornosti, z delom povezani napori in težje delovne
razmere.
(4) Delodajalec je dolžan pred sprejemom
akta o sistemizaciji delovnih mest pridobiti mnenje sindikata.
8. člen
(se
preneha uporabljati)
9. člen
Pogodba o zaposlitvi
(1) S pogodbo o zaposlitvi delavec in
delodajalec uredita naslednja vprašanja:
-      
sklenitev, nastop in trajanje delovnega
razmerja,
-      
delovno mesto, za katerega se sklepa delovno
razmerje, naziv delovnega mesta ter tarifni razred, v katerega je delovno mesto
razvrščeno,
-      
poskusno delo (če se zahteva),
-      
pripravništvo (če se delovno razmerje sklepa s
pripravnikom),
-      
kraj opravljanja dela,
-      
delovni čas,
-      
letni dopust,
-      
ukrepe za posebno varstvo delavcev,
-      
izobraževanje,
-      
osnovna plača in dodatki,
-      
način ugotavljanja delovne uspešnosti (norma,
akord, premije, ocenjevanje ...).
-      
način spremembe pogodbe,
-      
druge pravice in obveznosti delodajalca in
delavca.
(2) Pogodba o zaposlitvi lahko za delavce,
ki pri svojem delu pridobivajo tehnično‑tehnološka znanja, poslovna znanja in
vzpostavljajo poslovne zveze, vsebuje konkurenčno klavzulo ter medsebojne
obveznosti delodajalca in delojemalca (odškodnina, odmena ...)
(3) Delodajalec delavcu pred podpisom
pogodbe o zaposlitvi omogoči seznanitev z vsebino kolektivnih pogodb in
splošnih aktov, ki določajo njegove pravice in obveznosti.
(4) Delodajalec mora te pogodbe in splošne
akte hraniti na mestu, dostopnem vsem delavcem.
(5) Delavec lahko kadarkoli zahteva vpogled
v vsebino kolektivnih pogodb, delodajalec pa mu tega ne sme odreči.
(6) (se
preneha uporabljati).
10. člen
Poskusno delo
(1) Poskusno delo ne sme trajati dlje, kot
je določeno v objavi.
(2) (se
preneha uporabljati).
(3) Trajanje poskusnega dela za posamezna
dela znaša:
-      
za dela I. do III. skupine največ en mesec,
-      
za dela IV. skupine največ dva meseca,
-      
za dela V. skupine največ tri mesece,
-      
za dela VI., VII., VIII. in IX. skupine največ
šest mesecev.
(4) Način spremljanja in ocenjevanja poskusnega
dela določi delodajalec.
11. člen
Pripravništvo
(1) Pripravništvo se določi za različno
dolga obdobja glede na stopnjo strokovne izobrazbe, če poseben zakon ne določa
drugače;
-      
za dela IV. in V. stopnje strokovne izobrazbe
največ 6 mesecev,
-      
za dela VI. stopnje strokovne izobrazbe največ
9 mesecev,
-      
za dela nad VI. stopnjo strokovne izobrazbe
največ 12 mesecev.
(2) Pripravništvo se podaljša, če
opravičena odsotnost delavca, ki opravlja pripravništvo za dela IV. in V.
stopnje strokovne izobrazbe, traja najmanj 14 dni, za dela VI. stopnje najmanj
21 dni in za dela nad VI. stopnjo najmanj 28 dni. Pripravništvo se podaljša za
toliko časa, kolikor traja opravičena odsotnost delavca.
(3) Delavcu – pripravniku, ki opravlja
pripravništvo tako, da dela s krajšim delovnim časom od polnega, se v
odvisnosti od dolžine delovnega časa čas pripravništva podaljša največ za tri
mesece (IV. in V. stopnja), štiri mesece (VI. stopnja), oziroma največ šest
mesecev (nad VI. stopnjo).
(4) Pripravništvo poteka po programu, ki ga
pripravi mentor. Mentor mora imeti najmanj enako stopnjo strokovne izobrazbe
kot pripravnik in tri leta delovnih izkušenj.
(5) V pogodbi o zaposlitvi pripravnika se
določi način spremljanja in ocenjevanja pripravništva.
(6) Pripravniška doba se lahko na predlog
mentorja skrajša, vendar ne na manj kot polovico prvotno določenega trajanja
pripravništva.
(7) Pripravniški izpit vsebuje preizkus
znanja stroke in delovnega področja, za katerega se je pripravnik usposabljal.
Komisija za pripravniški izpit šteje najmanj tri člane, ki imajo najmanj enako
stopnjo strokovne izobrazbe kot pripravnik in tri leta delovnih izkušenj.
Mentor sodeluje pri delu komisije, vendar ni njen član.
(8) Pripravništva ni potrebno opravljati
delavcu, ki je v nadaljnjem izobraževanju v času trajanja delovnega razmerja
dosegel višjo stopnjo strokovne izobrazbe v okviru svojega poklica ali stroke.
(9) Delavcu, ki se je ob delu izobraževal v
drugi stroki ali za drug poklic in je že opravil pripravniški izpit, se
pripravniška doba sorazmerno skrajša.
(10) Pripravnik opravlja pripravniški izpit
najkasneje do izteka pripravniške dobe. Če pripravniškega izpita ne opravi, ga
ima pravico ponovno opravljati v roku, ki ne sme biti krajši od 15 dni in ne
daljši od 45 dni. Če pripravniškega izpita tudi drugič ne opravi, mu delovno
razmerje preneha z dnem, ko ga ni opravil.
(11) Pripravništvo ni obvezno za delavce,
ki so uspešno zaključili programe poklicnega izobraževanja, prilagojene za
potrebe obrti ter drobnega gospodarstva in delavce, ki so pridobili poklicno
izobrazbo v dualnem sistemu poklicnega izobraževanja.
12. člen
(se
preneha uporabljati)
13. člen
(se
preneha uporabljati)
14. člen
(se
preneha uporabljati)
15. člen
Razporejanje delavcev iz kraja v kraj
(1) Delavca ni mogoče razporediti iz kraja
v kraj brez njegove privolitve v naslednjih primerih:
-      
če razporeditev lahko vpliva na bistveno
poslabšanje delavčevega zdravja,
-      
če traja pot na delo in z dela v normalnih
okoliščinah z javnimi prevoznimi sredstvi več kot tri ure, matere delavke z
otrokom do treh let starosti pa, če pot traja več kot dve uri.
-      
če pride z javnim prevoznim sredstvom na delo
več kot 60 minut pred pričetkom dela, oziroma mora po zaključenem delu čakati
na javni prevoz več kot 60 minut,
-      
če je samohranilec z otrokom do 15 let
starosti,
-      
če ima otroka starega do treh let,
-      
če gre za invalida II. in III. kategorije,
-      
če gre za delavca, starejšega od 50 let.
(2) V primerih, naštetih v drugi alinei
prejšnjega odstavka, je delodajalec dolžan delavcu povrniti celotne stroške
prevoza na delo in z dela z javnimi prevoznimi sredstvi.
(3) Če razporeditev delavca iz kraja v kraj
brez njegove privolitve zaradi oddaljenosti kraja dela zahteva spremembo
delavčevega prebivališča, mu je potrebno zagotoviti enakovredne bivalne pogoje
in možnosti šolanja otrok (osnovno šolstvo).
16. člen
(se
preneha uporabljati)
17. člen
Delo na domu
(1) V
času trajanja delovnega razmerja se lahko delodajalec in delavec dogovorita o
delu na domu in v ta namen skleneta novo pogodbo o zaposlitvi, s katero
dogovorita medsebojne pravice, obveznosti in pogoje opravljanja dela na domu,
vključno z obsegom delovnega časa, ki ga delavec opravi na domu, upoštevaje
določbe zakona, ki ureja delovna razmerja.
(2) Če
delodajalec in delavec, med katerima je že sklenjena pogodba o zaposlitvi za
nedoločen čas, skleneta novo pogodbo o zaposlitvi za delo na domu za nedoločen
čas, se lahko dogovorita, da prvotna pogodba o zaposlitvi delavca v času
veljavnosti pogodbe o zaposlitvi za delo na domu miruje.
(3) Poleg
zakonsko določenih razlogov za sklenitev pogodbe o zaposlitvi za določen čas,
se pogodba o zaposlitvi lahko sklene za določen čas tudi iz razloga opravljanja
dela na domu.
(4) Pogodba
iz prejšnjega odstavka se lahko sklene za obdobje največ enega leta in zgolj v
primeru, da ima delavec že sklenjeno pogodbo o zaposlitvi za nedoločen čas. Po
izteku tega obdobja se pogodba o zaposlitvi za določen čas zaradi opravljanja
dela na domu lahko ponovno podaljša. V času trajanja pogodbe o zaposlitvi za
določen čas zaradi opravljanja dela na domu prvotna pogodba o zaposlitvi
delavca miruje.
(5) Pravice
delavca po pogodbi o zaposlitvi, sklenjeni za opravljanje dela na domu, ne
smejo biti nižje od pravic, kot mu pripadajo na podlagi pogodbe o zaposlitvi,
ki mu v času sklenjene pogodbe o zaposlitvi zaradi opravljanja dela na domu
miruje.
(6) Delo
na domu se lahko organizira pod naslednjimi pogoji:
-      
če gre za takšna dela in naloge, ki jih ni
potrebno opravljati v prostorih delodajalca,
-      
če delavec razpolaga s primernimi poslovnimi
ali drugimi prostori,
-      
če delavec razpolaga z ustreznimi delovnimi
sredstvi, potrebnimi za opravljanje dela ali pa mu le-ta zagotovi delodajalec,
-      
če je delavcu zagotovljena varnost pri delu,
-      
če je zagotovljeno sprotno obveščanje delavcev,
ki delo opravljajo na domu.
(7) Če
niso izpolnjeni pogoji iz prejšnjega odstavka tega člena, se dela na domu ne
sme organizirati.
(8) V
primeru dela delavca na domu je delodajalec dolžan zagotavljati varne in zdrave
razmere za delo in varno delovno okolje ter občasno nadzorovati varnost in zdravje
pri delu. O načinu nadzora se delavec in delodajalec predhodno dogovorita,
delavec pa nadzora ne more odkloniti, pri čemer delavec lahko dokazuje pogoje
za varno in zdravo delo s slikovnim materialom, kadar okoliščine to dopuščajo.
Če nadzora varnosti in zdravja pri delu ni mogoče zagotoviti drugače in če za
to obstaja zakonska podlaga, se lahko nazor izvede tudi na kraju opravljanja
dela ob predhodni najavi najmanj 3 dni pred izvedbo nadzora. Kadar se delo na
domu opravlja začasno ali občasno oziroma v določenem krajšem obdobju, se lahko
dolžnost zagotavljanja varnih in zdravih delovnih razmer zagotovi s tem, da
delodajalec delavcu poda ustrezna navodila za varno in zdravo delo, delavec pa
pisno izjavi, da te pogoje izpolnjuje in jih bo zagotavljal. Strošek
zagotavljanja varnih in zdravih delovnih razmer bremeni delodajalca.
(9) Delavec
zaradi opravljanja dela na domu ne sme biti kakorkoli postavljen v slabši
položaj v primerjavi z delavci, ki dela ne opravljajo na domu, in ima enake
pravice kot delavci, ki delajo v delovnih prostorih delodajalca, vključno s
pravico do izobraževanja, sodelovanja pri upravljanju in sindikalnega organiziranja.
(10) Delodajalec
in delavec v pogodbi o zaposlitvi določita nadomestilo za stroške za uporabo
sredstev delavca (elektrika, voda, ogrevanje, ustrezna razsvetljava,
sanitarije, internetni priključek, pohištvo ipd.) najmanj v višini
amortizacije, v vsakem primeru pa ne manj kot 0,75 EUR na dan, če pa delavec
pri delu uporablja lasten osebni računalnik, tiskalnik, mobilni ali stacionarni
telefon ali druga tehnična sredstva, pa višina nadomestila v nobenem primeru ne
more biti nižja kot 1,75 EUR na dan. Za uporabo morebitnih posebnih delovnih
sredstev (npr. dražji licenčni software, posebna računalniška oprema ipd.), ki
jih za delo na domu potrebuje delavec, pa jih ne zagotovi delodajalec, se
delavec in delodajalec v pogodbi o zaposlitvi za delo na domu dogovorita za
dodatno nadomestilo. Delodajalec od delavca ne more zahtevati uporabe delovnih
sredstev, ki mu jih ni zagotovil ali se dogovoril za plačilo nadomestila za
uporabo sredstev delavca.
(11) Delavec
ima obveznost evidentirati svoj delovni čas v času opravljanja dela na domu
skladno z navodili delodajalca, delodajalec pa sme v času opravljanja dela na
domu od delavca zahtevati poročanje o opravljenem delu. Delodajalec in delavec
se lahko tudi dogovorita, da delavec sporoča podatke o številu dejansko opravljenih
ur dnevno le, če so te drugačne od v pogodbi o zaposlitvi dogovorjene oziroma v
internih aktih delodajalca določene dnevne delovne obveznosti delavca.
(12) Delavec
ima pravico do odmorov in počitkov skladno z zakonom in kolektivno pogodbo.
(13) V
pogodbi o zaposlitvi mora biti natančno določen čas, v katerem mora biti
delavec na razpolago delodajalcu po telefonu ali elektronski pošti, izven tega
časa se delavec ni dolžan javljati ali odgovarjati delodajalcu (pravica do
odklopa).
18. člen
Določanje presežnih delavcev
(1) Pri določanju presežnih delavcev se v
isto kategorijo uvrstijo vsi delavci, ki delajo na takih delovnih mestih, da
jih je mogoče medsebojno prerazporejati v skladu z zakonom.
(2) Prvi kriterij za ohranitev zaposlitve
je doseganje delovnih rezultatov. Prednost pri ohranitvi zaposlitve imajo
delavci, ki dosegajo boljše delovne rezultate.
(3) Kriterije doseganja delovnih rezultatov
je mogoče uporabiti pri določanju presežnih delavcev le, če so vnaprej določena
merila za ugotavljanje delovnih rezultatov in so se uporabljala najmanj zadnjih
šest mesecev pred sprejemom programa razreševanja presežnih delavcev.
(4) V primeru enakega doseganja delovnih
rezultatov ali neizdelanih ali neuporabljenih meril za ugotavljanje delovnih
rezultatov je drugi kriterij za ohranitev zaposlitve upoštevanje strokovne
izobrazbe delavca oziroma usposobljenost za delo (v primeru enake delovne
uspešnosti delovno mesto obdrži tisti delavec, ki ima višjo izobrazbo oziroma
usposobljenost).
(5) Tretji kriterij je upoštevanje delovnih
izkušenj pri enakih ali sorodnih delih. Upošteva se v primeru enake delovne
uspešnosti in izobrazbe delavcev. Prednost pri ohranitvi zaposlitve imajo
delavci z daljšimi delovnimi izkušnjami (ob enaki delovni uspešnosti in
izobrazbi).
(6) Četrti kriterij je upoštevanje delovne
dobe pri delodajalcu, ki ugotavlja presežke. Prednost pri ohranitvi zaposlitve
imajo delavci z daljšo delovno dobo (ob enaki uspešnosti, izobrazbi in delovnih
izkušnjah).
(7) Peti kriterij je upoštevanje
zdravstvenega stanja delavca (ob enaki uspešnosti, izobrazbi, delovnih
izkušnjah in delovni dobi). Prednost pri ohranitvi zaposlitve imajo delavci s
slabšim zdravstvenim stanjem oziroma delavci, ki so zboleli za poklicno
boleznijo, med temi pa delavci, ki so utrpeli poškodbe pri delu pri
delodajalcu.
(8) Šesti kriterij je upoštevanje
socialnega stanja. Prednost pri ohranitvi zaposlitve imajo delavci s slabšim
socialnim stanjem; pri ugotavljanju socialnega stanja se upošteva predvsem
dohodek na družinskega člana, število nepreskrbljenih otrok, zaposlenost
družinskih članov, premoženjsko stanje delavca in opravljanje pridobitne
dejavnosti (kmetijstvo, obrt, podjetništvo, lastništvo oziroma večinsko
lastništvo družb) delavca oziroma člana družine, če dohodek iz tega naslova
presega letni znesek zajamčene plače.
(9) Kriterije je mogoče uporabiti le po
metodi izključevanja, razen če ni s kolektivno pogodbo pri delodajalcu določena
možnost uporabe tudi kumulativne metode. Če delodajalec uporabi za določanje
presežnih delavcev kumulativni način, ima največjo težo (ponder) kriterij
uspešnosti, praviloma 50%. Težo vsakega naslednjega kriterija po vrstnem redu
iz tega člena je manjša praviloma za polovico. Kriterija zdravstvenega stanja
in socialnega stanja sta enakovredna.
(10) Delodajalec mora delavce obveščati o
vseh aktivnostih, povezanih z nastankom in reševanjem presežkov delavcev,
delavci pa morajo biti osebno seznanjeni z možnimi načini reševanja svojega
delovnega položaja.
(11) S kolektivno pogodbo pri delodajalcu
ali splošnim aktom, ki je v skladu s kolektivno pogodbo, se lahko podrobneje
določijo merila za uporabo posameznih kriterijev iz tega člena.
(12) Program reševanja presežnih delavcev
mora biti finančno ovrednoten.
(13) Odpravnine presežnim delavcem morajo
biti izplačane najkasneje do izteka odpovednega roka.
(14) Kriteriji za določanje presežnih delavcev, določeni v
tem členu se uporabljajo samo v primeru odpovedi iz poslovnega razloga večjemu
številu delavcev v primerih, določenih v 96. členu Zakona o delovnih razmerjih.
19. člen
(se
preneha uporabljati)
20. člen
Pomirjanje v postopku ugotavljanja
presežnih delavcev
(1) Če delodajalec sprejme program
razreševanja presežnih delavcev in pri tem ne upošteva stališč, mnenj in
predlogov sindikata, lahko sindikat v 8 dneh od dneva, ko mu je bil vročen program
razreševanja presežnih delavcev, sproži postopek pomirjanja.
(2) Če sindikat v roku, določenem v
prejšnjem odstavku, ne sproži postopka pomirjanja, je program dokončen.
(3) Če je pomirjanje uspešno, je program
dokončen in nobena stran v postopku ne more sprožiti spora pred arbitražno
komisijo.
(4) Pomirjanje vodi oseba, ki jo z liste
kandidatov za vodenje pomirjanja določi komisija za pomirjanje soglasno.
(5) Listo kandidatov skupno določijo
podpisniki te kolektivne pogodbe izmed strokovnjakov, ki uživajo zaupanje vseh
podpisnikov in ki se pisno zavežejo, da bodo postopke pomirjanja vodili
nepristransko in strokovno.
(6) Komisijo za pomirjanje sestavljata en
predstavnik delodajalcev in en predstavnik sindikatov, podpisnikov te
kolektivne pogodbe.
(7) Listo kandidatov in komisijo za
pomirjanje imenujejo podpisniki te kolektivne pogodbe v roku enega meseca po
njeni sklenitvi.
21. člen
Delovni čas
(1) (se
preneha uporabljati).
(2) Razporeditev delovnega časa v
koledarskem letu se opredeli s planom izrabe letnega delovnega časa (delovni
koledar), ki ga določi poslovodni organ, pri čemer naj bo fond ur praviloma
enakomerno razdeljen na pet delovnih dni v tednu.
(3) Pri oblikovanju letnega plana delovnega
časa se lahko upošteva, da v primeru ko nastopi delovni dan med dvema dela
prosta dneva, se ti dnevi lahko razporedijo na prosto soboto ali pa se za te
dneve določi kolektivni dopust.
(4) Poslovodni organ je dolžan sindikat
obvestiti o razporeditvi delovnega časa v koledarskem letu, in se pred
odločitvijo opredeliti do stališč sindikata. Delovni čas se med letom lahko
začasno prerazporedi v skladu z zakonom o delovnih razmerjih in zahtevami
delovnega procesa.
(5) (se
preneha uporabljati).
(6) Delavci se lahko odločijo za delo preko
polnega delovnega časa mimo primerov, določenih v zakonu o delovnih razmerjih,
pod pogojem, da so predhodno seznanjeni s cilji dela.
(7) Delavcu ni mogoče odrediti dela preko
polnega delovnega časa, če bi to ogrozilo njegovo zdravje ali če delavec navede
upravičene razloge za njegovo odklonitev, opredeljene v splošnem aktu ali
kolektivni pogodbi pri delodajalcu.
22. člen
Delovni čas, krajši od polnega delovnega
časa
(1) Če delavec dela s krajšim delovnim
časom od polnega, ker to terjajo koristi otroka, se razporeditev delovnega časa
določi z dogovorom med delavcem in delodajalcem.
(2) Če eden izmed staršev z otrokom do
sedemnajstega meseca starosti dela polovico delovnega časa, se razporeditev
delovnega časa določi z dogovorom med delavcem in delodajalcem.
(3) Delovni čas krajši od polnega se lahko
določi v skladu z merili iz kolektivne pogodbe za dejavnost oziroma podjetniške
kolektivne pogodbe.
23. člen
(se
preneha uporabljati)
24. člen
Pravica do odsotnosti z dela z
nadomestilom in brez nadomestila plače
(1) Delavec ima pravico do odsotnosti z
dela z nadomestilom plače do največ sedem delovnih dni v letu zaradi:
-      
lastne poroke                                                                     2
dni
-      
rojstva otroka                                                                    2
dni
-      
poroke otroka                                                                    1
dan
-      
smrti zakonca, otrok, posvojenca, staršev                       3
dni
-      
smrti bratov, sester, starih staršev                                    1
dan
-      
selitve delavca oziroma družine v interesu
delodajalca    2 dni
-      
selitve delavca oziroma družine                                        1
dan
-      
elementarnih nesreč                                                         5
dni
-      
odsotnost za medicinsko programiran oddih, 
če se zanj
sporazumeta delodajalec in 
delavec,
in sicer                                                            do 7
delovnih dni
-      
če sodeluje na kulturnih oziroma športnih 
prireditvah
kot športnik z licenco oziroma 
mednarodnim
statusom oziroma kulturni delavec s statusom 2 dni
(2) Za spremljanje otroka, starega do 10
let na klimatsko in s klimatskega okrevanja     2 dni
(3) Odsotnost v zgornjih primerih je treba
koristiti ob nastopu dogodka. Dnevi odsotnosti zaradi selitve se ne seštevajo.
(4) Odsotnost delavca iz prvega odstavka je
v breme delodajalca.
(5) Če je delavec v posameznem koledarskem
letu že izkoristil skupaj 7 delovnih dni za odsotnosti iz prvega odstavka tega
člena, mu ob nastopu novih primerov lahko pripada brezplačni dopust po
predhodni presoji poslovodnega organa.
(6) Delavcu se lahko odobri neplačano
odsotnost z dela nad 7 dni (brezplačni dopust) v primeru strokovnega
izpopolnjevanja, ki ni v interesu podjetja, kadar skrbi za otroka brez varstva
oziroma za bolnega družinskega člana, ter v drugih primerih osebnih okoliščin,
ko se po določilih te pogodbe delavcu ne more odobriti plačane odsotnosti z
dela.
(7) Med odsotnostjo iz prejšnjega odstavka
pravice in obveznosti delavca z dela mirujejo, razen pravice do stanovanjskih
kreditov, do uporabe počitniških zmogljivosti in do izobraževanja. Prispevke iz
plače v takih primerih plača delavec sam.
(8) Delavcu se mora omogočiti odsotnost z
dela zaradi opravljanja državljanskih dolžnosti, odziva na vabilo sodišča ali
drugega državnega organa in opravljanja funkcije v predstavniških organih
republike in lokalnih skupnosti.
(9) Če v primerih odsotnosti iz prejšnjega
odstavka ni predpisana možnost povrnitve nadomestila, je taka odsotnost v breme
delavca.
(10) Odsotnost z dela iz prvega odstavka
tega člena odobri poslovodni organ v podjetju.
25. člen
(se
preneha uporabljati)
26. člen
Letni dopust
(1) (se
preneha uporabljati).
(2) Proste sobote se ne vštevajo v letni
dopust.
(3) Delavec ima pravico 3 dni letnega
dopusta izrabiti tiste dneve, ki jih sam določi, če o tem obvesti nadrejenega
vodjo 5 dni pred nastopom dopusta.
(4) Preostali del letnega dopusta delavec
izkoristi v skladu z zakonom in letnim planom dopustov v podjetju.
(5) Poleg osnovnega 18 dnevnega dopusta,
delavcu pripadajo dodatni dnevi dopusta po naslednjih kriterijih:
-      
delovna doba delavca,
-      
pogoji dela,
-      
strokovna zahtevnost delovnega mesta,
-      
socialno zdravstveni kriteriji,
-      
poseben prispevek delavca k uspehu podjetja.
1.     Kriterij skupne delovne dobe:
- 
za vsakih dopolnjenih 5 let                           po
1 dan
2.     Kriterij pogojev dela:
Izmensko delo, ki se
opravlja po letnem razporedu:
Delavcem, ki delajo v izmenskem delu
pripada:
-      
ženskam z nočnim delom                              3
dni
-      
delavcem z nočnim delom                             2
dni
-      
delavcem, s stalnim dvoizmenskim delom    1 dan
Izpostavljenost negativnim vplivom,
telesnim obremenitvam in psihičnim napetostim:
I.   Pogoste obremenitve (izpostavljenost obremenitvi traja 
     od 25% do 60% delovnega časa)                                              1
dan
II. Stalne obremenitve
(izpostavljenost obremenitvi traja 
nad
60% delovnega časa)                                                         2
dni
3.     Kriterij strokovne zahtevnosti delovnega mesta:
- 
delavcem na delovnim mestih I. in II. skupine                      1
dan
- 
delavcem na delovnih mestih III. in IV. skupine
                   2 dni
- 
delavcem na delovnih mestih V. in VI. skupine                     3
dni
- 
delavcem na delovnih mestih VII. in VIII.
skupine                 4 dni
- 
delavcem na delovnih mestih IX. skupine                             5
dni
4.    
Socialno zdravstveni kriteriji
- 
delovni invalidi in delavci z najmanj 60%
telesno okvaro      3 dni
- 
starši oziroma delavci, ki negujejo in varujejo
težjo telesno ali težko duševno prizadeto osebo    5 dni
- 
roditelj z otrokom do 15 let                                                     1
dan
- 
roditelj z dvema otrokoma do 15 let                                      2
dni
- 
(se
preneha uporabljati)
- 
delavci, ki so dopolnili 50 let starosti                                      5
dni
5.    
Mladoletni delavci do 18 let dodatno                                        7
dni
6.    
Poseben prispevek delavca k uspehu delodajalca
Delavcem, ki izjemno
prispevajo k uspehu delodajalca, lahko poslovodni organ odobri še dodatne dni
letnega dopusta.
(6) (se
preneha uporabljati).
27. člen
Oblike motivacije delavcev
(1) Delavec, ki s svojim delom izjemno
prispeva k povečanju produktivnosti ali kako drugače prispeva k povečanju
dobička ima lahko, če tako odloči poslovodni organ oziroma delodajalec še
naslednje pravice:
-      
do prednosti glede strokovnega izpopolnjevanja,
-      
do odstotka od povečanja dobička ustvarjenega s
povečanjem produktivnosti z inovacijo, racionalizacijo ali drugo obliko
ustvarjalnosti pri delu ali kako drugače,
-      
do nagradne odsotnosti z dela,
-      
do prednosti pri štipendiranju otrok,
-      
do poravnave stroškov za aktivni oddih.
(2) S splošnim aktom delodajalca se lahko
določijo še druge pravice, ki gredo delavcu iz naslova prvega odstavka tega
člena.
28. člen
(se
preneha uporabljati)
28.a člen
Disciplinske sankcije
(1) Disciplinsko odgovornemu delavcu lahko
delodajalec izreče naslednje disciplinske sankcije:
-      
opomin,
-      
denarno kazen.
(2) Denarno kazen lahko delodajalec izreče
do višine 15% povprečne plače odgovornega delavca, izplačane za pretekle tri
mesece pred kršitvijo pogodbenih ali drugih obveznosti iz delovnega razmerja,
zaradi katere je denarna kazen izrečena. Denarna kazen sme trajati največ šest
mesecev.
(3) Sklep o disciplinski odgovornosti z
izrečeno denarno kaznijo je izvršilni naslov in se izvrši najkasneje v 30 dneh
po vročitvi sklepa delavcu.
29. člen
(se
preneha uporabljati)
30. člen
(se
preneha uporabljati)
31. člen
Pogodbena kazen za nezakonito prenehanje delovnega
razmerja
V primeru nezakonitega prenehanja delovnega
razmerja, ki je ugotovljeno s pravnomočno odločbo, je delodajalec dolžan
delavcu poleg plače, ki bi jo prejel, če bi delal, izplačati najmanj tri
povprečne plače delavca v zadnjih treh mesecih dela.
32. člen
Dolžina odpovednega roka
(1) Odpovedni rok znaša v primeru, da
delavec pisno izjavi, da želi, da mu preneha delovno razmerje:
1.    
za delavce I., II. in III. skupine              –
en mesec,
2.    
za delavce IV. in V. skupine                 –
dva meseca,
3.    
za delavce VI. skupine                          –
tri mesece,
4.    
za delavce VII., VIII. in IX. skupine       –
štiri mesece.
(2) V skladu z zakonom ima delavec pravico
do odsotnosti zaradi iskanja nove zaposlitve, ki jo lahko izrabi v dogovoru z
delodajalcem.
33. člen
Varnost in zdravje pri delu
(1) Zaradi zagotovitve minimalnih
standardov za varno delo sta delodajalec in delavec poleg pravic in obveznosti,
ki so opredeljene v veljavni zakonodaji, dolžna spoštovati določila te
kolektivne pogodbe o varstvu in zdravju pri delu.
(2) Delodajalec ima predvsem naslednje
obveznosti s področja varstva pri delu:
-      
prilagoditi mora delo posameznemu delavcu,
posebno z ustreznim oblikovanjem delovnega mesta, z izbiro sredstev za delo, z
izbiro delovnih in tehnoloških postopkov ter z odpravljanjem monotonosti dela,
vsiljenega ritma in zmanjšanjem škodljivih vplivov na zdravje delavca,
-      
prilagajati mora delo tehničnemu napredku in
spoznanjem stroke doma in v svetu,
-      
zamenjati mora nevarne z nenevarnimi ali manj
nevarnimi oziroma manj škodljivimi delovnimi (tehnološkimi) postopki, sredstvi
za delo, materiali in energetskimi viri,
-      
razvijati mora usklajeno politiko varstva pri
delu, vključno s tehnologijo, organizacijo dela, socialnimi odnosi in vplivi
delovnega okolja,
-      
posvetovati se mora z reprezentativnim
sindikatom o vprašanjih varnega dela pri razvoju in uvajanju novih tehnologij.
(3) Vsi ukrepi, ki so v zvezi z varnostjo
in varovanjem zdravja delavcev pri delu, so strošek delodajalca.
(4) Vsak delavec je dolžan skrbeti za
lastno varnost in zdravje v skladu s svojo usposobljenostjo, pisnimi ter
ustnimi navodili delodajalca.
34. člen
Izobraževanje
(1) Delavci imajo pravico, da se izobražujejo
v interesu delodajalca, delodajalec pa ima pravico, da delavce napoti na
izobraževanje.
(2) Delavec se je dolžan izobraževati, če
ga delodajalec napoti na izobraževanje in sklene z njim ustrezno pogodbo.
(3) Če je izobraževanje organizirano med delovnim
časom, se čas izobraževanja šteje v redni delovni čas, delavec pa ima enake
pravice kot bi delal.
(4) Če je izobraževanje organizirano izven
delovnega časa, o pravicah delavcev odloči delodajalec.
(5) Za izobraževanje v interesu delodajalca
se šteje izobraževanje sindikalnih zaupnikov o kolektivnem dogovarjanju in
delovnopravni zakonodaji.
35. člen
Izpiti
(1) Če je delavec napoten na izobraževanje,
oziroma če se delavec izobražuje v interesu delodajalca, mu pripada, če je
izobraževanje organizirano izven delovnega časa:
-      
dva delovna dneva za vsak izpit na ravni
izobraževanja do vključno V. stopnje zahtevnosti,
-      
trije delovni dnevi za vsak izpit na višji in
visoki stopnji izobraževanja (visoki strokovni šoli ali fakulteti),
-      
sedem delovnih dni za maturo oziroma zaključni
izpit na ravni izobraževanja do vključno V. stopnje zahtevnosti,
-      
deset delovnih dni za diplomo na višji ali
visoki strokovni šoli oziroma fakulteti,
-      
pet delovnih dni za vsak izpit na podiplomskem
študiju,
-      
petnajst delovnih dni za zaključni magistrski
izpit ali magistrsko nalogo, za nalogo in izpit za pridobitev naziva magister
oziroma specialist,
-      
dvajset delovnih dni za doktorat.
(2) Poleg odsotnosti iz prejšnjega odstavka
delavcu pripada odsotnost tudi na dan, ko opravlja izpit.
(3) Do odsotnosti iz prejšnjih dveh
odstavkov je delavec upravičen samo ko prvič opravlja izpit.
(4) Obseg delovnega časa, namenjenega za
izobraževanje, se določi glede na dolžino in vrsto izobraževanja s pogodbo med
delavcem in delodajalcem.
36. člen
Povračilo stroškov, povezanih z
izobraževanjem
(1) Delavcu, ki se izobražuje v interesu
delodajalca, in delavcu, ki je na izobraževanje napoten, delodajalec krije
zlasti naslednje stroške, povezane z izobraževanjem:
-      
prevoz,
-      
kotizacija, šolnina,
-      
stroški prehrane,
-      
stroški bivanja.
(2) Delavcu povračilo teh stroškov ne
pripada, če delodajalec sam krije stroške, povezane z izobraževanjem.
37. člen
Razporeditev in obveznosti
(1) Delodajalec mora delavce, ki se
izobražujejo v interesu delodajalca ali jih je napotil na izobraževanje,
razporediti v skladu s pridobljeno izobrazbo v času, določenem s pogodbo.
(2) Če delodajalec ne izpolni obveznosti iz
pogodbe o izobraževanju, je delavec prost svojih obveznosti iz te pogodbe. Če
delavec ne izpolni svojih obveznosti iz pogodbe, je dolžan delodajalcu povrniti
vse stroške, povezane z izobraževanjem.
38. člen
Vajenci
(1) Vajencem, ki so sklenili učno pogodbo z
delodajalcem, gredo najmanj pravice, določene z zakonom.
(2) Delodajalec je dolžan pooblaščenemu
predstavniku sindikata na podlagi vnaprejšnjega obvestila omogočiti pregled
sklenjenih učnih pogodb z vajenci ter izvajanje določb zakona o vajeniškem
razmerju.
39. člen
Mentorji praktičnega pouka
Delodajalec, ki izvaja praktični pouk v
dualnem sistemu poklicnega izobraževanja, zagotavlja delavcu – mentorju
praktičnega pouka:
-      
dodatno strokovno in andragoško‑pedagoško
usposabljanje za opravljanje nalog mentorja,
-      
delno oprostitev delovnih obveznosti na
delovnem mestu, tako da skupaj z mentorstvom njegova polna delovna obveznost ne
bo presegala polnega delovnega časa.
40. člen
Učenci in študenti na praksi
Delodajalec zagotavlja učencem in študentom
na praksi (obvezni, počitniški):
-      
plačilo za opravljeno delo v skladu z določili
te kolektivne pogodbe (55. člen),
-      
seznanitev z nevarnostmi, povezanimi z delom,
in ustrezna zaščitna sredstva,
-      
zavarovanje za primer poklicne bolezni in
poškodbe na delu,
-      
ustrezno mentorstvo in uvajanje v delo,
-      
prehrano med delom.
41. člen
Obveščanje delavcev
(1) Poslovodni organ oziroma delodajalec je
dolžan na zahtevo reprezentativnega sindikata kolektivno obveščati delavce:
-      
o letnih in večletnih planih delodajalca,
-      
pomembnejših poslovnih in razvojnih odločitvah,
ki vplivajo na ekonomski in socialni položaj delavcev,
-      
v primeru poslabšanja poslovnih rezultatov,
morebitnih motenj v poslovanju ali likvidnostnih težav,
-      
o doseženih letnih poslovnih rezultatih,
-      
o predlogih splošnih aktov in sklepov, s
katerimi se v skladu s kolektivno pogodbo na splošno urejajo določena vprašanja
s področja delovnih razmerij in plač.
(2) Dolžnosti obveščanja ni, če gre za
poslovno tajnost.
42. člen
Pogoji za delovanje sindikata
(1) S kolektivno pogodbo se ne posega v
svobodno ustanavljanje in delovanje sindikatov pri delodajalcih ter v pravice
sindikata, da v skladu s svojo vlogo in nalogami daje pobude, predloge,
stališča in zahteve pristojnim organom.
(2) Delodajalec je dolžan v skladu z
zakonom zagotoviti sindikatom sodelovanje v vseh postopkih odločanja o
pravicah, obveznostih in odgovornostih delavcev iz delovnega razmerja.
(3) Reprezentativnim sindikatom pri
delodajalcu se vročajo gradiva za seje organov delodajalca, razen sej uprave
oziroma poslovodstva, kadar obravnavajo vprašanja iz prvega odstavka 38. člena.
(4) Delodajalec zagotavlja sindikatu, organiziranem
pri delodajalcu:
-      
prost dostop zunanjih sindikalnih predstavnikov
k delodajalcu na podlagi vnaprejšnjega obvestila;
-      
svobodo sindikalnega obveščanja in širjenja
sindikalnega tiska.
43. člen
Materialni pogoji za sindikalno delo
(1) S kolektivno pogodbo pri delodajalcu,
oziroma s pogodbo o zagotavljanju pogojev za sindikalno delo med sindikati in
delodajalcem se določijo materialni pogoji za delo sindikata.
(2) Če s pogodbo iz prejšnjega odstavka ni
drugače določeno, je za delo sindikatov zagotovljeno:
-      
dve plačani uri letno na vsakega člana
sindikata pri delodajalcu, vendar ne manj kot 30 ur letno, če je do 20
zaposlenih in ne manj kot 60 ur, če je več kot 20 zaposlenih, za opravljanje
sindikalnih funkcij. V tako določeno število ur se ne všteva sodelovanje
sindikalnih zaupnikov v organih sindikalnih central in v organih sindikatov
dejavnosti na višjih nivojih. O okvirnem režimu izrabe določenega števila ur za
delo sindikalnih zaupnikov se dogovorijo sindikati in poslovodni organ. Pri tem
upoštevajo potrebe in interese članov sindikata in zahteve delovnega procesa;
-      
prostorski pogoji za delo sindikatov, njihovih
organov in sindikalnih zaupnikov;
-      
tehnična izvedba obračuna in plačevanje
članarine sindikatom za člane sindikata;
-      
5 plačanih delovnih dni letno za usposabljanje
sindikalnih zaupnikov, vendar skupno število teh ur ne more presegati tretjine
ur iz prve alinee.
(3) Število sindikalnih zaupnikov pri
delodajalcu določi sindikat v skladu s svojim statutom in dogovorom in
dogovorom s poslovodstvom.
(4) S pogodbo iz prvega odstavka tega člena
se lahko predvidi sklicevanje članskih sestankov največ dvakrat letno med
delovnim časom.
(5) Ne glede na zagotovljene materialne
pogoje za delo sindikata po tem členu se delodajalec in reprezentativni
sindikat pri delodajalcu lahko dogovorita, da za čas opravljanja profesionalne
funkcije pripada sindikalnemu zaupniku plača najmanj v višini, kot jo je
prejemal pred začetkom opravljanja te funkcije.
44. člen
Imuniteta sindikalnega zaupnika
(1) Sindikalni zaupnik zaradi sindikalne
dejavnosti uživa imuniteto.
(2) Sindikalnega zaupnika zaradi njegove
sindikalne aktivnosti, če ravna v skladu z veljavnimi zakoni, kolektivnimi
pogodbami in splošnimi akti, ni mogoče brez soglasja sindikata prerazporediti
na drugo delovno mesto ali k drugemu delodajalcu oziroma uvrstiti med presežke.
(3) Sindikalnemu zaupniku pod pogoji iz
drugega odstavka ni mogoče znižati plače brez soglasja sindikata ali začeti
zoper njega disciplinski ali odškodninski postopek ali ga kako drugače
postavljati v manj ugoden oziroma podrejen položaj.
(4) Rok, v katerem je sindikat dolžan dati
soglasje, je 8 dni. Če se v tem roku ne opredeli, velja, da je dal soglasje.
(5) Če sindikat ni dal soglasja, lahko
delodajalec sproži postopek pomirjanja. Dokazno breme je na delodajalcu.
(6) Pomirjanje lahko sproži sindikat tudi v
primeru, če meni, da je sindikalni zaupnik šikaniran zaradi sindikalne
dejavnosti.
(7) Glede pomirjanja se smiselno
uporabljajo določbe 18. člena te kolektivne pogodbe o pomirjanju v postopku
ugotavljanja presežnih delavcev pri delodajalcu.
(8) Imuniteta sindikalnega zaupnika iz tega
člena traja toliko mesecev po prenehanju funkcije, kolikor jih določa zakon.
(9) Za sindikalne zaupnike po tem členu se
štejejo tudi funkcionarji sindikatov – sindikalnih central (predsedniki
območnih in republiških odborov sindikatov, predsedniki območnih sindikatov),
ki so zaposleni pri delodajalcu, svojo funkcijo pa opravljajo neprofesionalno.
45. člen
Splošne določbe o plačah in drugih osebnih
prejemkih
(1) Vsi zneski v tej kolektivni pogodbi, ki
se nanašajo na plače in nadomestila, so v bruto zneskih. Osebni prejemki in
povračila stroškov v zvezi z delom so v zneskih, od katerih se plača davek od
osebnih prejemkov, če je predpisan.
(2) Pri uveljavljanju pravice na podlagi
delovne dobe pri zadnjem delodajalcu se za delovno dobo pri zadnjem delodajalcu
šteje tudi delovna doba pri delodajalcih, ki so pravni predniki zadnjega
delodajalca in pri delodajalcih, ki so kapitalsko povezani z večinskim deležem.
(3) Plače se izplačujejo najmanj enkrat
mesečno in sicer najkasneje do 18. dne v mesecu za pretekli mesec.
(4) Plače se izplačujejo v denarju ali se
nakazujejo na tekoči račun ali hranilno knjižico.
(5) Delavcem, ki delajo z delovnim časom,
krajšim od polnega, pripadajo povračila stroškov in regres za letni dopust v
celoti, drugi osebni prejemki v zvezi z delom pa v sorazmerju s časom, prebitim
na delu.
(6) Če delavec dela pri več delodajalcih,
uveljavlja navedene pravice pri posameznem delodajalcu v skladu z dogovorom med
delodajalcema.
(7) Delodajalec je dolžan pisno seznaniti
sindikat v organizaciji oziroma pri delodajalcu z metodo za vrednotenje
delovnih mest. Poslovodstvo oziroma delodajalec je dolžan obravnavati mnenje
sindikata v organizaciji oziroma pri delodajalcu glede metode za vrednotenje
delovnih mest in se do tega mnenja pisno opredeliti v roku oziroma najkasneje v
osmih dneh.
46. člen
Plače
(1) Plačo delavca sestavlja: osnovna plača,
dodatki (46. in 47. člen), del plače na podlagi doseganja delovne uspešnosti
(45. člen) ter del plače iz naslova uspešnosti poslovanja (49. člen).
(2) V pogodbi o zaposlitvi delavec in
delodajalec določita znesek osnovne plače delavca v tolarjih in dodatno v
obliki, ki omogoča preračun v vsakokratno tolarsko vrednost.
(3) Osnovna plača delavca za poln delovni
čas, vnaprej določene delovne rezultate in normalne delovne pogoje, s katerimi
je bil delavec seznanjen pred sklenitvijo delovnega razmerja oziroma pred
razporeditvijo, ne more biti nižja od izhodiščne plače, določene v tarifni
prilogi te pogodbe.
(4) Za vnaprej določene (predvidene 100%)
delovne rezultate se štejejo delovni rezultati, merjeni po vnaprej določenih
kriterijih, individualno ali skupinsko. Norma ali drugo podobno merilo za
merjenje delovnih rezultatov je ustrezna, če jo dosega vsaj 90% delavcev, ki delajo
po teh kriterijih.
(5) Če delavec ne doseže vnaprej določenih
delovnih rezultatov iz razlogov, ki niso na strani delavca, je upravičen do
100% osnovne plače.
(6) Za normalne delovne pogoje se štejejo
pogoji, v katerih se delo pretežno opravlja. Ti pogoji so sestavina zahtevnosti
delovnega mesta in so vključeni v osnovno plačo.
(7) Izhodiščna plača za določen tarifni
razred, kot je opredeljena v tarifni prilogi te kolektivne pogodbe, je najnižja
osnovna plača, ki jo ima delavec pravico prejeti za delo v polnem delovnem času
in vnaprej določene delovne rezultate ter normalne delovne pogoje.
(8) V kolektivnih pogodbah pri delodajalcih
ali v splošnih aktih se lahko določi poleg izhodiščnih plač po tarifnih
razredih tudi izhodiščne plače za posamezne plačilne razrede.
(9) (se
preneha uporabljati).
47. člen
Tarifna priloga
Tarifna priloga kolektivne pogodbe določa
zneske izhodiščnih plač, eskalacijsko lestvico, zneske povračil v zvezi z delom
in regres za letni dopust.
48. člen
Plače na podlagi delovne uspešnosti
(1) Osnove za določanje delovne uspešnosti
so količina, kvaliteta, gospodarnost dela, inventivnost in inovativnost.
Delovna uspešnost se meri oziroma ocenjuje za posameznika ali skupinsko, po
vnaprej določenih merilih, ki so delavcem znana pred začetkom opravljanja dela.
(2) Pri določanju meril se mora upoštevati
načelo, da delavec z ustrezno delovno usposobljenostjo in normalnim delovnim
naprezanjem dosega osnovno plačo, določeno s pogodbo o zaposlitvi.
49. člen
Dodatki za posebne obremenitve
(1) Delavcem pripadajo dodatki za posebne
obremenitve pri delu, neugodne vplive okolja, nevarnost pri delu in delo v
delovnem času, ki je za delavce manj ugoden.
(2) Dodatki se obračunavajo le za čas, ko
je delavec delal v pogojih, zaradi katerih mu dodatek pripada.
(3) Osnova za izračun dodatkov je osnovna
plača delavca za polni delovni čas, oziroma ustrezna urna postavka.
(4) Dodatki iz prvega odstavka tega člena
se ne izkazujejo kot poseben dodatek v primerih, ko so pogoji dela, v katerih
se delo opravlja, že upoštevani v vrednotenju in zajeti v plači tipičnega dela.
(5) Za delo v delovnem času, ki je za
delavce manj ugoden, pripadajo delavcem dodatki najmanj v naslednjem odstotku
od osnove:
-      
za čas dela v popoldanski in nočni izmeni, kadar
se delovni proces izvaja najmanj dveh izmenah     10%
-      
za delo v deljenem delovnem času, za
vsakokratno prekinitev dela več kot 1 uro       15%
-      
za dežurstvo                                              20%
-      
za nočno delo                                            60%
-      
za delo preko polnega delovnega časa     60%
-      
za delo v nedeljo                                        60%
-      
za delo na dela proste dneve po zakonu   100%
(6) Dodatek za delo v nedeljo in dodatek za
delo na dela proste dneve po zakonu se med seboj izključujeta.
(7) Za čas pripravljenosti na domu pripada
delavcu nadomestilo v višini najmanj 10% od osnove.
50. člen
Dodatek za delovno dobo
(1) Delavcu pripada dodatek za delovno dobo
najmanj v višini 0,5% od osnovne plače za vsako izpolnjeno leto delovne dobe.
(2) Pri uveljavljanju pravice iz prejšnjega
odstavka se v delovno dobo vštevajo izpolnjena leta delovne dobe, ki jih je
delavec prebil na delu, ali v delovnem razmerju doma oziroma v tujini, ali pri
opravljanju samostojne dejavnosti, ki so ustrezno potrjena z vpisom v delovno
knjižico. Dokupljena, beneficirana in posebne zavarovalne dobe ne štejejo kot
dobe pri uveljavljanju dodatka za delovno dobo.
51. člen
Nadomestila plače
(1) Delavcu pripada nadomestilo plače za
čas odsotnosti z dela v naslednjih primerih:
-      
bolezni,
-      
poklicne bolezni in nesreče pri delu,
-      
letnega dopusta,
-      
na dela prost dan po zakonu,
-      
odsotnosti z dela, če je delavec napoten na
izobraževanje oziroma če se izobražuje v interesu delodajalca,
-      
v drugih primerih, določenih z zakonom,
kolektivno pogodbo ali aktom podjetja.
(2) V vseh navedenih primerih, razen v
primeru prve alinee, pripada delavcu nadomestilo v višini 100% osnove. V
primeru iz prve alinee pripada delavcu nadomestilo:
-      
do 10 dni              80%
-      
nad 10 dni            90%.
(3) Nadomestilo ne more presegati višine
plače, ki bi jo delavec prejel, če bi delal.
(4) Delodajalec ima pravico določiti način
spremljanja in kontrole bolniške odsotnosti delavcev.
(5) Osnova za izračun nadomestila je plača
delavca v preteklem mesecu za poln delovni čas. V osnovo za izračun nadomestila
se ne všteva del plače iz nadur in na podlagi uspešnosti poslovanja.
(6) (se
preneha uporabljati).
(7) (se
preneha uporabljati).
(8) (se
preneha uporabljati).
(9) Za čas stavke so delavci upravičeni do
nadomestila v višini 70% osnovne plače za največ 4 delovne dneve, v primeru
kršenja imunitete sindikalnih zaupnikov pa 2 delovna dneva, pod naslednjimi
pogoji, ki se upoštevajo skupaj:
-      
da stavkajo zaradi kršitve kolektivne pogodbe,
-      
je stavka organizirana v skladu z zakonom in po
stavkovnih pravilih.
(10) Nadomestilo plače se izplača v breme delodajalca.
52. člen
Del plače na podlagi uspešnosti poslovanja
(1) Kriterije za določitev dela plače na
podlagi uspešnosti poslovanja določita delodajalec in reprezentativni sindikat
pri delodajalcu ob sprejemu poslovnega načrta. Ob sprejemu odločitve o višini
sredstev za izplačilo plače na tej podlagi se delodajalec in reprezentativni
sindikat pri delodajalcu dogovorita tudi o tem, ali se ta del plače izplača v
denarju, delnicah, in o odložitvi njenega izplačila.
(2) Delavcu, ki ni delal vse leto, pripada
del plače iz prejšnjega odstavka sorazmerno obračunanim plačam za efektivni
delovni čas.
53. člen
(1) Delavcem se lahko enkrat letno,
praviloma ob koncu leta izplača denarna nagrada največ v višini ene mesečne
plače, če vodstvo oceni, da rezultati poslovanja to omogočajo.
(2) Delavcu, ki ni delal vse leto, pripada
del plače iz prejšnjega odstavka sorazmerno obračunanim plačam za efektivni
delovni čas.
54. člen
Obračun plače
(1) Vsakemu delavcu mora biti pri izplačilu
plače vročen pisni obračun, ki vsebuje zlasti naslednje podatke:
-      
osnovno plačo delavca,
-      
dodatke po posameznih vrstah, ki izhajajo iz
kolektivne pogodbe oziroma pogodbe o zaposlitvi,
-      
plačo iz naslova uspešnosti (stimulativni del),
-      
nadomestila plače po posameznih vrstah,
-      
bruto plačo,
-      
zneske prispevkov za socialno varnost,
-      
neto plačo,
-      
davek od osebnih prejemkov,
-      
neto izplačilo plače.
(2) Ob obračunu plače delodajalec lahko na
istem obračunskem listu obračuna tudi druge osebne prejemke, povračila stroškov
v zvezi z delom in odtegljaje od plače (neto izplačilo).
(3) Delodajalec v navzočnosti delavca
opravi pregled pisnega obračuna plač in nadomestil ter obrazloži vse okoliščine
v zvezi z izračunom, če to zahteva delavec ali sindikalni zaupnik na njegov
predlog.
55. člen
Drugi osebni prejemki
1.    
Regres za letni dopust
(1) Regres
za letni dopust pripada delavcu enkrat letno. Višina regresa se določi v
tarifni prilogi te pogodbe.
(2) Pravica
do izplačila regresa za letni dopust je vezana na pravico do izrabe letnega
dopusta.
2.    
Jubilejne nagrade
(1) Delavcu
pripada jubilejna nagrada za posamezen delovni jubilej pri zadnjem delodajalcu
v višini:
-      
za 10 let v višini 500,00 EUR,
-      
za 20 let v višini 750,00 EUR,
-      
za 30 let v višini 1.000,00 EUR,
-      
za 40 let v višini 1.250,00 EUR.
(2) Zadnji
delodajalec je tisti, ki je izplačevalec jubilejne nagrade. V delovno dobo pri
zadnjem delodajalcu se šteje delovna doba:
-      
pri zadnjem delodajalcu,
-      
pri delodajalcih, ki so pravni predniki
zadnjega delodajalca,
-      
pri delodajalcih, ki so kapitalsko povezani z
večinskim deležem,
-      
za prevzete delavce pa tudi delovna doba pri
delodajalcu, od katerega so bili prevzeti.
(3) Jubilejna
nagrada se izplača v roku enega meseca po dopolnitvi pogojev iz te točke.
3.    
Odpravnina ob upokojitvi
(1) Delavcu
pripada ob upokojitvi odpravnina v višini treh povprečnih mesečnih plač v
Republiki Sloveniji za pretekle tri mesece oziroma v višini treh povprečnih
mesečnih plač delavca za pretekle tri mesece, če je to za delavca ugodneje.
(2) Delavec
ni upravičen do odpravnine, če je delodajalec zanj financiral dokup delovne
dobe. Delavec je upravičen do izplačila razlike, če je znesek za dokup delovne
dobe nižji od zneska odpravnine.
4.    
Solidarnostne pomoči
(1) V
primeru smrti delavca pripada družini delavca solidarnostna pomoč v višini
5.000 EUR, ob smrti delavčevega ožjega družinskega člana, če ga je delavec
vzdrževal, oziroma v primeru elementarnih nesreč ali požara, ki prizadene delavca,
pa solidarnostna pomoč v višini 2.000 EUR.
(2) Solidarnostne
pomoči v ostalih primerih se lahko določijo v kolektivnih pogodbah delodajalcev.
(3) Ožji
družinski člani so zakonec, otroci (zakonski in izvenzakonski) ter posvojenci,
ki jih je po zakonu dolžan preživljati.
56. člen
Povračila stroškov v zvezi z delom
1.    
Prehrana med delom
(1) Delavcem
se zagotovi povračilo stroškov za prehrano med delom za dneve prisotnosti na
delu. Do povračila stroškov prehrane med delom so upravičeni tudi delavci, ki
delajo najmanj s polovičnim delovnim časom, učenci, vajenci in študentje na
praksi.
(2) Znesek
povračila stroškov prehrane med delom se določi na dan in je določen v tarifni
prilogi. Delavec, ki dela 10 ur in več, je za vsako uro dela nad osem ur
upravičen do dodatnega povračila stroška prehrane v skladu s tarifno prilogo.
2.    
Prevoz na delo in z dela
(1) Delavec
je upravičen do povračila stroška prevoza na delo in z dela, če je razdalja od
kraja bivališča do mesta opravljanja dela, 1 km ali več.
(2) Za
določanje oddaljenosti v skladu s tem členom se upoštevajo najkrajše običajne
cestne povezave.
(3) Delavec
je upravičen do povračila stroška lastnega prevoza, če ni možnosti javnega
prevoza.
(4) Višina
povračila stroška prevoza na delo in z dela je določena v tarifni prilogi.
3.    
Službena potovanja
(1) Za
povračilo stroškov, ki so jih imeli delavci pri opravljanju določenih del in
nalog na službenem potovanju, se šteje dnevnica (povračilo stroškov za
prehrano), povračilo stroškov za prenočišče in povračilo stroškov za prevoz.
(2) Do
povračila stroškov na službenem potovanju so upravičeni delavci, ki so napoteni
na službeno potovanje, in sicer pod enakimi pogoji in v višini, ki je določena
v tarifni prilogi.
(3) Delavcu
se na službenem potovanju v tujino povrnejo dejanski stroški v skladu s
predpisi, ki veljajo za državne organe.
4.    
Terenski dodatek
(1) Delavci
so upravičeni do terenskega dodatka, če delajo izven kraja, kjer je sedež
delodajalca, in izven kraja, kjer je stalno ali začasno prebivališče delavca, ter če sta na terenu
organizirana prehrana in prenočišče.
(2) Terenski
dodatek, povračilo stroškov na službeni poti in dodatek za ločeno življenje se
med sabo izključujejo.
5.    
Nadomestilo za ločeno življenje
(1) Nadomestilo
za ločeno življenje se izplačuje delavcu, ki je začasno razporejen na delo
izven kraja, kjer živi s svojo družino, ter zato zaradi službenih potreb v času
delovnih obveznosti prebiva ločeno od svoje družine.
(2) Višino
nadomestila določa tarifna priloga.
(3) Delavec
ni upravičen do tega nadomestila, če odkloni primerno družinsko stanovanje ali
če se je vselil v družinsko stanovanje, družine pa ni preselil.
57. člen
Inovacije
Delavcu pripada za inovacijo najmanj 5%
letne čiste gospodarske koristi. Nadomestilo za inovacijo se določi s pogodbo
med inovatorjem in delodajalcem.
58. člen
(se
preneha uporabljati)
59. člen
Prejemki učencev, vajencev in študentov na
praksi
(1) Učencem in študentom na praksi se za
polni delovni čas obvezne prakse izplača plačilo najmanj v višini 15% povprečne
plače v Republiki Sloveniji za pretekli mesec.
(2) Učenci, vajenci in študenti na praksi
imajo pravico do vseh dodatkov za opravljeno delo.
(3) Učenci, vajenci in študentje imajo
pravico do plačila tudi, če prejemajo štipendijo.
(4) Vajencem pripadajo izplačila skladno z
zakonom in učno pogodbo.
60. člen
Prejemki mentorjev
Delavcu – mentorju pripravnika, mentorju
praktičnega pouka in mentorju usposabljanja brezposelnih oseb pri delodajalcu
pripada dodatek za mentorstvo. Višino in pogoje izplačila določi delodajalec.
2. PRAVICE IN OBVEZNOSTI STRANK TER NAČIN REŠEVANJA SPOROV
61. člen
Pozitivna izvedbena dolžnost
Stranki kolektivne pogodbe si morata z
vsemi sredstvi, ki so jima na voljo, prizadevati za pravilno izvrševanje te
kolektivne pogodbe in spoštovanje njenih določb.
62. člen
Negativna izvedbena dolžnost
Stranki sta dolžni opustiti vsako dejanje,
ki bi nasprotovalo izvrševanju te kolektivne pogodbe.
63. člen
Sprememba oziroma dopolnitev kolektivne
pogodbe
(1) Vsaka pogodbena stranka lahko kadarkoli
predlaga spremembo oziroma dopolnitev kolektivne pogodbe.
(2) Pogodbena stranka, ki želi spremembo
oziroma dopolnitev kolektivne pogodbe, predloži drugi stranki predlog sprememb
in dopolnitev, z obrazložitvijo razlogov in ciljev, s priporočenim pismom.
(3) Druga stranka se je dolžna do predloga
opredeliti v 30 dneh.
(4) Če druga stranka ne sprejme predloga za
spremembo ali dopolnitev kolektivne pogodbe oziroma se do predloga ne opredeli
v 30 dneh, lahko stranka – predlagateljica začne postopek pomirjanja.
64. člen
Sklenitev nove kolektivne pogodbe
(1) Postopek za sklenitev nove kolektivne
pogodbe se začne na obrazloženo pobudo katerekoli od strank vsaj tri mesece
pred prenehanjem veljavnosti kolektivne pogodbe, če je le‑ta odpovedana.
(2) Na podlagi pisne pobude za sklenitev
nove kolektivne pogodbe se je druga stranka v 30 dneh dolžna opredeliti do te
pobude.
(3) V primeru, da druga stranka ne sprejme
pobude za sklenitev nove kolektivne pogodbe oziroma se do nje v 30 dneh ne
opredeli, se s tem postopek za sklenitev nove kolektivne pogodbe ustavi.
(4) Pogajanja se lahko začnejo, ko ena od
strank predloži predlog nove kolektivne pogodbe.
65. člen
Reševanje kolektivnih sporov
Spore med strankama kolektivne pogodbe, ki
jih ni bilo mogoče rešiti z medsebojnimi pogajanji, rešujeta komisija za
pomirjanje in arbitraža.
66. člen
Postopek pomirjanja
(1) Postopek pomirjanja se začne s
predlogom, najkasneje v roku 30 dni od nastanka spora, odkar je stranka zanj
izvedela.
(2) Predlagatelj pomirjanja v predlogu
navede vsebino spornega razmerja in imenuje dva člana v komisijo za pomirjanje.
(3) Druga stranka odgovori na predlog in
imenuje enega člana v komisijo za pomirjanje v nadaljnjih 30 dneh.
(4) Člani komisije sporazumno imenujejo
predsednika komisije kot tretjega člana iz vrst uglednih znanstvenih, strokovnih
oziroma javnih delavcev.
(5) V primeru, da druga stranka ne odgovori
na predlog, ne imenuje članov v komisijo za pomirjanje, če člani komisije ne
imenujejo predsednika komisije za pomirjanje ali v primeru, da stranki
kolektivne pogodbe ne sprejmeta predloga za rešitev spora komisije za
pomirjanje, se postopek ustavi.
67. člen
Pisni sporazum
Sporazum, ki je dosežen v postopku
pomirjanja, mora biti v pisni obliki.
68. člen
Arbitražni postopek
(1) V primeru ustavitve postopka pomirjanja
lahko katerakoli stranka sproži postopek pred arbitražo, v roku 30 dni od dneva
ustavitve postopka pomirjanja.
(2) Arbitraža odloča v sestavi 3‑članskega
senata. Po enega člana ter njegovega namestnika določita pogodbeni stranki.
Pogodbeni stranki sporazumno določita predsednika in njegovega namestnika iz
vrst priznanih strokovnjakov s področja delovnega prava.
(3) Glede rokov se v postopku pred
arbitražo smiselno uporabljajo določbe o rokih, ki veljajo za postopek
pomirjanja.
69. člen
Objava
Sporazum strank v postopku pomirjanja in
odločitev arbitraže se sporoči organu, pristojnemu za registracijo kolektivnih
pogodb, in objavi.
70. člen
Komisija za razlago kolektivne pogodbe
(1) Stranki kolektivne pogodbe imenujeta
tričlansko komisijo za razlago kolektivne pogodbe, v katerega imenuje vsaka po
enega člana, tretjega člana, ki je tudi njen predsednik, pa imenujeta
sporazumno.
(2) Komisija za razlago sprejema razlage in
priporočila. Razlage stranki kolektivne pogodbe objavita na enak način, kot je
bila objavljena kolektivna pogodba.
(3) Razlage komisije pomenijo obvezen način
uporabe določb kolektivne pogodbe za delodajalca in delojemalca ter obvezno
podlago za odločanje v sporih o pravicah delavcev in obveznostih delodajalcev,
ki izvirajo iz te pogodbe.
(4) Priporočilo je strokovni predlog
strankama kolektivne pogodbe za ureditev določenega vprašanja.
71. člen
Odpoved kolektivne pogodbe
(1) Kolektivna pogodba se lahko odpove tri
mesece pred potekom njene veljavnosti s priporočenim pismom. Odpoved te pogodbe
se objavi v Uradnem listu Republike Slovenije.
(2) Če kolektivna pogodba v tem roku ni
odpovedana, se podaljša vsako leto še za eno leto.
(3) Po prenehanju kolektivne pogodbe se do
sklenitve nove, vendar najdalj 6 mesecev, uporabljajo določbe normativnega dela
te pogodbe.
(4) Po odpovedi pogodbe lahko vsaka stranka
predlaga sklenitev nove kolektivne pogodbe.

Tarifna
priloga

Kolektivna pogodba časopisnoinformativne,
založniške in knjigotrške dejavnosti (Uradni list RS, št. 43/00)
vsebuje naslednjo končno določbo:
»3. PREHODNA IN KONČNA DOLOČBA
72. člen
Začetek uporabe
Ta kolektivna pogodba se uporablja od 1. 3.
2000.«.

Aneks, št. 1 k tarifni prilogi h kolektivni pogodbi
časopisno-informativne, založniške in knjigotrške dejavnosti (Uradni list RS,
št. 24/01) vsebuje naslednjo končno določbo:
»3. člen
Ta aneks k tarifni prilogi h kolektivni
pogodbi začne veljati z dnem objave v Uradnem listu Republike Slovenije,
uporablja pa se od 1. januarja 2001.«.

Zakon o spremembah in dopolnitvah zakona o
minimalni plači, o načinu usklajevanja plač in o regresu za letni dopust v
obdobju 1999-2001 (Uradni list RS, št. 48/01) vsebuje naslednjo končno določbo:
»7. člen
Ta zakon začne veljati naslednji dan po objavi v Uradnem
listu Republike Slovenije.«.

Razlaga kolektivne pogodbe
časopisnoinformativne, založniške in knjigotrške dejavnosti (Uradni list RS,
št. 33/04) vsebuje naslednjo prehodno in
končno določbo:
»II
Po uveljavitvi zakona o delovnih razmerjih se uporabljajo
samo razlage tistih določb kolektivne pogodbe
časopisnoinformativne, založniške in knjigotrške dejavnosti, ki se v
skladu s to razlago uporabljajo po 1. 1. 2003 in niso v nasprotju z določbami
zakona o delovnih razmerjih.
III
Ta razlaga kolektivne pogodbe
časopisnoinformativne, založniške in knjigotrške dejavnosti se uporablja
od 1. januarja 2003 dalje.«.

Tarifna priloga h kolektivni pogodbi
časopisno-informativne, založniške in knjigotrške dejavnosti Slovenije (Uradni
list RS, št. 117/04) vsebuje naslednjo končno določbo:
»5. Veljavnost
(1) Tarifna priloga Kolektivne pogodbe časopisno-informativne,
založniške in knjigotrške dejavnosti začne veljati naslednji dan po objavi v
Uradnem listu RS, uporablja pa se od 1. 8. 2004 dalje.
(2) Tarifna priloga velja do sklenitve nove.«.

Aneks št. 1 k tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 79/05) vsebuje naslednjo končno določbo:
»4. člen
Ta aneks k tarifni prilogi h kolektivni pogodbi
začne veljati z dnem objave v Uradnem listu RS, uporablja pa se od 1. julija 2005.
Ta aneks k tarifni prilogi velja do
sklenitve nove tarifne priloge.«.

Zakon o kolektivnih pogodbah – ZkolP (Uradni
list RS, št. 43/06) v zvezi s prenehanjem veljavnosti določb
kolektivne pogodbe določa:
»34. člen
(prenehanje
veljavnosti kolektivnih pogodb)
(1) Določbe kolektivnih pogodb, ki veljajo na dan uveljavitve tega
zakona, se uporabljajo do preteka določenega roka veljavnosti oziroma do
sklenitve novih kolektivnih pogodb, če niso v nasprotju s tem zakonom ali
zakonom, ki ureja individualna delovna razmerja. 
(2) Določbe kolektivnih pogodb, katerih sklenitelji na strani
delodajalcev so samo delodajalske asociacije z obveznim članstvom, prenehajo
veljati z iztekom prehodnega obdobja iz 32. člena tega zakona.«;
ter vsebuje naslednjo končno določbo:
»36. člen
(uveljavitev
zakona)
Ta zakon začne veljati petnajsti dan po objavi v Uradnem listu
Republike Slovenije.«.

Aneks št. 2 k tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 95/06) vsebuje naslednjo končno določbo:
»4. člen
Ta aneks k tarifni prilogi h Kolektivni pogodbi časopisno-informativne, založniške
in knjigotrške dejavnosti začne veljati z dnem objave
v Uradnem listu RS, uporablja pa se od 1. avgusta 2006.
Ta aneks k tarifni prilogi velja do
sklenitve nove tarifne priloge.«.

Aneks št. 3 h Kolektivni pogodbi
časopisno-informativne, založniške in knjigotrške dejavnosti (Uradni list RS,
št. 118/06) vsebuje naslednjo končno določbo:
»2. člen
Ta aneks h Kolektivni pogodbi časopisno-informativne,
založniške in knjigotrške dejavnosti začne veljati naslednji dan po objavi v Uradnem listu Republike Slovenije.«.

Aneks št. 4 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 10/07 vsebuje naslednjo določbo:
»2. člen
Ostale določbe Kolektivne pogodbe časopisno-informativne,
založniške in knjigotrške dejavnosti ostanejo nespremenjene.«.

Aneks št. 5 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 93/07) vsebuje naslednjo končno določbo:
»4. člen
Ta aneks k Tarifni
prilogi h Kolektivni pogodbi časopisno-informativne,
založniške in knjigotrške dejavnosti začne veljati z
dnem objave v Uradnem listu Republike Slovenije, uporablja pa se od 1. avgusta 2007.
Ta aneks k tarifni prilogi velja do
sklenitve nove tarifne priloge.«.

Aneks št. 6 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 35/08) vsebuje naslednjo končno določbo:
»4. člen
Ta Aneks začne veljati z dnem objave v
Uradnem listu Republike Slovenije, uporablja pa se od 1. februarja 2008.«.

Aneks št. 7 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 97/08) vsebuje naslednjo končno določbo:
»5. člen
Ta aneks začne
veljati z dnem objave v Uradnem listu Republike Slovenije, uporablja pa se od
1. avgusta 2008.«.

Aneks št. 8 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 8/10) vsebuje naslednje končne določbe:
»3. člen
S povišanjem plač po tem aneksu so v celoti
izpolnjene vse obveznosti iz Aneksa št. 7, vključno vse obveznosti iz drugega
odstavka 3. člena Aneksa št. 7.
4. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
5. člen
Ta aneks začne
veljati z dnem objave v Uradnem listu Republike Slovenije, uporablja pa se od
1. decembra 2009 dalje.«.

Aneks št. 9 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 55/11) vsebuje naslednje končne določbe:
»3. člen
Stranki tega aneksa se dogovorita, da se v
roku petih mesecev po uveljavitvi tega aneksa sestaneta in začneta pogajanja o
politiki plač v letu 2012.
4. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
5. člen
Ta aneks je sklenjen s podpisom obeh
pogodbenih strank, veljati in uporabljati pa se začne naslednji dan po objavi v
Uradnem listu Republike Slovenije.«.

Aneks h Kolektivni pogodbi
časopisno-informativne, založniške in knjigotrške dejavnosti (Uradni list RS,
št. 17/12) vsebuje naslednjo končno določbo:
»2. člen
Veljavnost
Aneks začne veljati naslednji dan po objavi v Uradnem listu
Republike Slovenije, uporabljati pa se začne 1. oktobra 2012.«.

Aneks št. 10 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 17/12) določa:
»3. člen
Ne glede na ostala določila te kolektivne pogodbe se vsa
povračila stroškov v zvezi z delom, vsi drugi osebni prejemki ter plačila
vajencem, dijakom in študentom za obvezno praktično delo, ki jih ureja Uredba o
višini povračil stroškov v zvezi z delom in drugih dohodkov, ki se ne vštevajo
v davčno osnovo (Uradni list RS, št. 140/06 in 76/08), izplačujejo v zgornji
višini zneskov in pod pogoji, ki jih določa ta Uredba.«;
ter vsebuje naslednji končni določbi:
»4. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
5. člen
Aneks je sklenjen s podpisom obeh pogodbenih strank, veljati in uporabljati pa se začne naslednji dan po objavi v
Uradnem listu Republike Slovenije.«.

Aneks št. 11 k Tarifni prilogi h Kolektivni
pogodbi časopisnoinformativne, založniške in knjigotrške dejavnosti (Uradni
list RS, št. 63/13) vsebuje naslednji končni določbi:
»2. člen
Druge določbe Tarifne priloge h Kolektivni
pogodbi časopisnoinformativne, založniške in knjigotrške dejavnosti ostanejo
nespremenjene.
3. člen
Aneks je sklenjen s podpisom pogodbenih
strank, veljati in uporabljati pa se začne 1. 9. 2013.«.

Aneks št. 12 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni list
RS, št. 83/16)
vsebuje naslednji končni določbi:
»2. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
3. člen
Ta aneks začne veljati naslednji dan po
objavi v Uradnem listu Republike Slovenije, uporablja pa se od 1. januarja
2017 dalje.«.

Aneks št. 13 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 57/18)
vsebuje naslednji končni določbi:
»2. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene. 
3. člen
Ta aneks začne veljati naslednji dan po
objavi v Uradnem listu Republike Slovenije, uporablja pa se od 1. julija
2018 dalje.«.

Aneks
h Kolektivni pogodbi časopisno-informativne, založniške in knjigotrške dejavnosti
(Uradni list RS, št. 173/20)
vsebuje naslednji končni določbi:
»2. člen
Druge določbe Kolektivne pogodbe
časopisno-informativne, založniške in knjigotrške dejavnosti ostanejo nespremenjene.
3. člen
Ta aneks začne veljati z dnem objave v
Uradnem listu Republike Slovenije, uporabljati pa se prične s prvim dnem
naslednjega meseca po objavi v Uradnem listu Republike Slovenije.«.

Aneks št. 15 k Tarifni prilogi h Kolektivni
pogodbi časopisno-informativne, založniške in knjigotrške dejavnosti (Uradni
list RS, št. 105/21)
vsebuje naslednjo prehodno in končni določbi:
»2. člen
Najkasneje v letu 2025 se izhodiščne plače
knjigotrške dejavnosti v tarifnih razredih II do IX izenačijo z izhodiščnimi
plačami založniške dejavnosti.
Vmesna dinamika približevanja izhodiščnih
plač založniške in knjigotrške dejavnosti od II. do IX. tarifnega razreda do
njihove izenačitve v letu 2025 ter morebitnih dodatnih dvigov izhodiščnih plač
obeh dejavnosti je odvisna od vsakokratnih dogovorov med strankama tega aneksa,
upoštevaje stanje v panogi.
Ne glede na prvi in drugi odstavek tega
člena se stranki tega aneksa dogovorita, da se po zaključenih pogajanjih v letu
2022, vendar ne kasneje kot 1. 6. 2022, zaostanek izhodiščnih plač knjigotrške
dejavnosti za izhodiščnimi plačami založniške dejavnosti v tarifnih razredih
II–IX zmanjša za vsaj 10,00 EUR, razen če se stranki tega aneksa posebej ne
dogovorita drugače.
Višino izhodiščnih plač I. tarifnega
razreda bodo stranke tega aneksa za založniško in knjigotrško dejavnost
uskladile na podlagi posebnega dogovora, ki ni odvisen od rokov, opredeljenih v
tem členu.
3. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
4. člen
Ta aneks začne veljati naslednji dan po
objavi v Uradnem listu Republike Slovenije, uporablja pa se od 1. 6. 2021
dalje.«.

Aneks
št. 16 k Tarifni prilogi h Kolektivni pogodbi časopisno-informativne,
založniške in knjigotrške dejavnosti (Uradni list RS, št. 103/22)
vsebuje naslednjo prehodno in končno določbo:
»2. člen
Najkasneje s 1. 1.
2024 se izhodiščne plače knjigotrške dejavnosti v vseh tarifnih razredih
izenačijo z izhodiščnimi plačami založniške dejavnosti.
Z vsebino prejšnjega odstavka tega člena in
1. člena tega aneksa so izpolnjene zaveze
iz 2. člena Aneksa št. 15 k Tarifni prilogi h Kolektivni pogodbi
časopisno-informativne, založniške in knjigotrške dejavnosti (Uradni list RS,
št. 105/21). V vrednosti izhodiščnih plač
za založniško in knjigotrško dejavnost, določenih v prejšnjem členu tega
aneksa, je upoštevano tudi vmesno zmanjšanje zaostanka izhodiščnih plač
knjigotrške dejavnosti za izhodiščnimi plačami založniške dejavnosti v višini
10,00 EUR, dogovorjeno s tretjim odstavkom 2. člena
Aneksa št. 15 k Tarifni prilogi h
Kolektivni pogodbi časopisno-informativne, založniške in knjigotrške dejavnosti
(Uradni list RS, št. 105/21).
Stranki tega aneksa se dogovorita, da bosta
dogovarjanja o nadaljnjih možnih dvigih višine izhodiščnih plač nadaljevali v
četrtem kvartalu leta 2022.
4. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.
5. člen
Ta aneks začne veljati naslednji dan po
objavi v Uradnem listu Republike Slovenije, uporablja pa se od 1. 9. 2022 dalje.«.

Aneks
h Kolektivni pogodbi časopisno-informativne, založniške in knjigotrške
dejavnosti (Uradni list RS, št. 57/23)
določa:
»2. člen
Druge določbe Kolektivne pogodbe
časopisno-informativne, založniške in knjigotrške dejavnosti ostanejo nespremenjene.«;
ter
vsebuje naslednjo končno določbo:
»3. člen
Ta aneks začne veljati z dnem objave v
Uradnem listu Republike Slovenije, uporablja pa se od 1. 6. 2023 dalje.«.

Aneks
št. 17 k Tarifni prilogi h Kolektivni pogodbi časopisno-informativne,
založniške in knjigotrške dejavnosti (Uradni list RS, št. 57/23) določa:
»3. člen
Druge določbe Tarifne priloge h Kolektivni
pogodbi časopisno-informativne, založniške in knjigotrške dejavnosti ostanejo
nespremenjene.«;
ter vsebuje naslednjo končno določbo:
»4. člen
Ta aneks začne veljati naslednji dan po
objavi v Uradnem listu Republike Slovenije, uporablja pa se od 1. 6. 2023 dalje.
Z dnem pričetka uporabe tega aneksa preneha
veljati 3. člen Aneksa št. 10 k Tarifni prilogi h Kolektivni pogodbi časopisno-informativne,
založniške in knjigotrške dejavnosti (Uradni list RS, št. 17/12).«.