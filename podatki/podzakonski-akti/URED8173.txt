I. SPLOŠNO
1. člen
(vsebina)
(1) Ta uredba v skladu z:
-       
Direktivo Evropskega parlamenta in Sveta 98/70/ES z dne 13. oktobra 1998
o kakovosti motornega bencina in dizelskega goriva ter spremembi Direktive
93/12/EGS (UL L št. 350 z dne 28. 12. 1998, str. 58), zadnjič spremenjeno z
Uredbo (EU) 2018/1999 Evropskega parlamenta in Sveta z dne 11. decembra 2018 o
upravljanju energetske unije in podnebnih ukrepov, spremembi uredb (ES) št.
663/2009 in (ES) št. 715/2009 Evropskega parlamenta in Sveta, direktiv
94/22/ES, 98/70/ES, 2009/31/ES, 2009/73/ES, 2010/31/EU, 2012/27/EU in
2013/30/EU Evropskega parlamenta in Sveta, direktiv Sveta 2009/119/ES in (EU)
2015/652 ter razveljavitvi Uredbe (EU) št. 525/2013 Evropskega parlamenta in
Sveta (UL L št. 328 z dne 21. 12. 2018, str. 1), v delu, ki določa zmanjšanje
emisij toplogrednih plinov v življenjskem ciklu goriv,
-       
Direktivo Sveta (EU) 2015/652 z dne 20. aprila 2015 o določitvi metod
izračuna in zahtev glede poročanja na podlagi Direktive 98/70/ES Evropskega
parlamenta in Sveta o kakovosti motornega bencina in dizelskega goriva (UL L
št. 107 z dne 25. 4. 2015, str. 26), zadnjič spremenjeno z Uredbo (EU)
2018/1999 Evropskega parlamenta in Sveta z dne 11. decembra 2018 o upravljanju
energetske unije in podnebnih ukrepov, spremembi uredb (ES) št. 663/2009 in
(ES) št. 715/2009 Evropskega parlamenta in Sveta, direktiv 94/22/ES, 98/70/ES,
2009/31/ES, 2009/73/ES, 2010/31/EU, 2012/27/EU in 2013/30/EU Evropskega
parlamenta in Sveta, direktiv Sveta 2009/119/ES in (EU) 2015/652 ter
razveljavitvi Uredbe (EU) št. 525/2013 Evropskega parlamenta in Sveta (UL L št.
328 z dne 21. 12. 2018, str. 1), in
-       
Direktivo (EU) 2018/2001 Evropskega parlamenta in Sveta 98/70/ES z dne
11. decembra 2018 o spodbujanju uporabe energije iz obnovljivih virov (UL L št.
328 z dne 21. 12. 2018, str. 82), zadnjič popravljeno s Popravkom (UL L št. 311
z dne 25. 9. 2020, str. 11), (v nadaljnjem besedilu: Direktiva 2018/2001/EU), v
delu, ki določa trajnostna merila in merila za prihranek emisij toplogrednih
plinov za pogonska biogoriva, tekoča biogoriva za energetske namene in biomasna
goriva, določa:
- 
obveznost zmanjševanja emisij toplogrednih plinov v življenjskem ciklu
goriv, ki se uporabljajo v prometu; 
- 
trajnostna merila za biogoriva; 
- 
preverjanje izpolnjevanja trajnostnih meril za biogoriva in izdajo
spremnih potrdil; 
- 
uporabo sistema masne bilance surovin ali pogonskih biogoriv, in
biomasnih goriv, ki se uporabljajo v prometu, z različnimi trajnostnimi merili
pri skupni dobavi; 
- 
metodologijo izračuna in prihranek emisij toplogrednih plinov v
življenjskem ciklu goriv, ki se uporabljajo v prometu; 
- 
obveznost letnega poročanja dobaviteljev goriv o emisijski intenzivnosti
in količini emitiranih toplogrednih plinov goriv in energije, ki se uporabljajo
v prometu. 
(2) Biogoriva, ki izpolnjujejo trajnostna merila po tej
uredbi, se pod pogoji iz te uredbe štejejo v zmanjšanje emisij toplogrednih
plinov v življenjskem ciklu goriv.
(3) Biogoriva, ki ne izpolnjujejo trajnostnih meril po tej
uredbi, se lahko pridobivajo, prodajajo ali uporabljajo ne glede na določbe te
uredbe, če dobavitelj surovin, proizvajalec goriv ali dobavitelj goriv ne
navaja skladnosti biogoriv s trajnostnimi merili.
2. člen
(izrazi)
Izrazi, uporabljeni v tej uredbi, pomenijo:
1.     
biogorivo je pogonsko biogorivo, tekoče biogorivo za energetske namene
in biomasno gorivo;
2.     
biološki odpadki so biološki odpadki v skladu s predpisom, ki ureja
odpadke;
3.     
biomasa so biološko razgradljivi deli proizvodov, odpadkov in ostanki
biološkega izvora iz kmetijstva (vključno s snovmi rastlinskega in živalskega
izvora), gozdarstva in z njima povezanih proizvodnih dejavnosti, vključno z
ribištvom in ribogojstvom, ter biološko razgradljivi deli odpadkov (vključno z
industrijskimi in komunalnimi odpadki biološkega izvora);
4.     
biomasno gorivo je plinasto in trdno gorivo, proizvedeno iz biomase;
5.     
bioplin je plinasto gorivo, proizvedeno iz biomase;
6.     
dejanska vrednost je emisija toplogrednih plinov, ki upošteva prihranek
emisij toplogrednih plinov med nekaterimi ali vsemi stopnjami postopka
proizvodnje določenega pogonskega biogoriva ali tekočega biogoriva za
energetske namene in se izračuna v skladu s Prilogo 1, ki je sestavni del te
uredbe, za biomasna goriva pa v skladu s Prilogo 2, ki je sestavni del te
uredbe;
7.     
dobavitelj goriv je pravna oseba ali samostojni podjetnik posameznik, ki
pridobiva goriva v državah članicah Evropske unije oziroma uvaža goriva iz
držav zunaj Evropske unije ali je proizvajalec goriv, ki sam proizvaja goriva v
Republiki Sloveniji, ter je po zakonu, ki ureja trošarino, trošarinski
zavezanec;
8.     
dobavitelj surovin je pravna oseba ali samostojni podjetnik posameznik
ali nosilec dopolnilne dejavnosti na kmetiji, ki sam prideluje surovine za
biogoriva oziroma pridobiva ali dobavlja surovine za biogoriva v državah
članicah Evropske unije ali uvaža surovine iz držav zunaj Evropske unije. Za
dobavitelja surovin se šteje tudi posameznik, ki se ukvarja s kmetijsko ali
gozdarsko dejavnostjo;
9.     
emisije toplogrednih plinov so vse neto emisije CO2, CH4
in N2O, za katere se lahko določi, da izvirajo iz življenjskega
cikla goriva (vključno z vsemi primesmi) ali dobavljene energije. To zajema vse
ustrezne faze ekstrakcije ali pridelave, tudi spremembo rabe tal, prevoz in
distribucijo, predelavo in zgorevanje, ne glede na kraj nastanka emisij;
10.  
emisije toplogrednih plinov na enoto energije so skupna masa emisij
toplogrednih plinov, povezanih z gorivom ali dobavljeno energijo, enakovredno
CO2, deljena s skupno vsebnostjo energije goriva ali dobavljene
energije (za gorivo, izraženo kot njegova spodnja kurilna vrednost);
11.  
gozdna biomasa je biomasa, proizvedena v gozdarstvu;
12.  
IPCC je Medvladni odbor za podnebne spremembe, ki deluje pod okriljem
Svetovne meteorološke organizacije in Programa Združenih narodov za okolje;
13.  
izhodiščni standard za goriva je izhodiščni standard, ki je izračunan na
podlagi povprečne porabe motornega bencina, dizelskega goriva, plinskega olja,
utekočinjenega naftnega plina in stisnjenega zemeljskega plina v prometu leta
2010 na ozemlju Evropske unije. Izhodiščni standard je izražen kot emisija
toplogrednih plinov v življenjskem ciklu omenjenih fosilnih goriv na enoto
energije in znaša 94,1 g CO2eq/MJ;
14.  
izvajalec monitoringa je pravna oseba ali samostojni podjetnik
posameznik, ki na podlagi zakona, ki ureja varstvo okolja, in predpisa, ki
ureja preverjanje trajnostnih meril za biogoriva, pridobi pooblastilo
ministrstva, pristojnega za okolje (v nadaljnjem besedilu: ministrstvo), za
izvajanje monitoringa;
15.  
kmetijska biomasa je biomasa, proizvedena v kmetijstvu;
16.  
koristna toplota je toplota, ki je proizvedena za namen gospodarsko
upravičenega povpraševanja po toploti za ogrevanje in hlajenje, in ki ne
presega potreb po ogrevanju ali hlajenju, ki bi mu bilo sicer zadoščeno po
tržnih pogojih;
17.  
lesna celuloza je material, sestavljen iz lignina, celuloze in
hemiceluloze, kot so biomasa, pridobljena iz gozdov, gozdne energijske
poljščine ter ostanki in odpadki iz gozdarstva;
18.  
napredno pogonsko gorivo je pogonsko biogorivo, proizvedeno iz surovin,
navedenih v Prilogi 3, ki je sestavni del te uredbe;
19.  
neodvisni revizor je pravna ali fizična oseba, ki preverja trajnostna
merila za biogoriva v okviru prostovoljnega državnega ali mednarodnega sistema
in ga potrdi Evropska komisija v skladu s Sporočilom Komisije o prostovoljnih
sistemih in privzetih vrednostih v trajnostnem sistemu EU za pogonska biogoriva
in tekoča biogoriva (UL C št. 160 z dne 19. junija 2010, str. 1);
20.  
neživilska celuloza so surovine, ki so pretežno sestavljene iz celuloze
in hemiceluloze ter vsebujejo manj lignina kot lesna celuloza, kar vključuje
ostanke poljščin, ki se uporabljajo za živila in krmo (kot so slama, koruzna
stebla, ličje in lupine), travnate energijske poljščine z nizko vsebnostjo
škroba (kot so ljuljka, proso, miskant in navadna kanela), pokrovne poljščine
pred in za glavnimi poljščinami, poljščine na prahi, industrijske ostanke
(vključno z ostanki poljščin, ki se uporabljajo za živila in krmo, potem ko so
bili izločeni rastlinska olja, sladkorji, škrob in proteini) in materiale iz
bioloških odpadkov, pri čemer so poljščine na prahi in pokrovne poljščine
začasni, kratkoročni posejani travniki, ki vsebujejo mešanico trav in stročnic
z nizko vsebnostjo škroba ter so namenjeni pridobivanju krme za živino in
izboljšanju rodovitnosti tal zaradi višjih donosov glavnih poljščin;
21.  
območje izvora je geografsko opredeljeno območje, s katerega izvirajo
surovine gozdne biomase, za katero so na voljo zanesljive in neodvisne
informacije ter kjer so razmere dovolj homogene, da se lahko ocenijo tveganja
glede trajnostnih značilnosti gozdne biomase in njenih značilnosti glede
zakonitosti;
22.  
obrat za pridobivanje goriva ali proizvodnjo energije (v nadaljnjem
besedilu: obrat) je celotno območje, ki ga upravlja isti upravljavec in na
katerem je ena ali več naprav, v katerih se pridobiva gorivo ali proizvaja
oziroma soproizvaja toplotna energija ali električna energija;
23.  
obnovitev gozda je ponovna vzpostavitev gozdnega sestoja z naravnimi ali
umetnimi sredstvi po odstranitvi prejšnjega sestoja s posekom ali zaradi
naravnih vzrokov, vključno z ognjem ali neurjem;
24.  
odpadek je odpadek v skladu z zakonom, ki ureja varstvo okolja. Za namen
te uredbe to ne vključuje snovi ali predmetov, ki so bili namerno spremenjeni
ali onesnaženi, da bi ustrezali tej opredelitvi;
25.  
ostanek je snov, ki ni eden od končnih proizvodov, ki bi bil neposredni
cilj proizvodnega postopka. Ostanek ni primarni cilj proizvodnega postopka, pri
čemer tudi postopek ni bil namerno spremenjen zaradi njegove proizvodnje;
26.  
ostanki iz kmetijstva, akvakulture, ribištva in gozdarstva so ostanki,
ki neposredno nastajajo v kmetijstvu, akvakulturi, ribištvu in gozdarstvu. Ti
ostanki ne zajemajo ostankov, ki nastajajo v z njimi povezanih panogah ali
predelavi;
27.  
pogonsko biogorivo je tekoče biogorivo, namenjeno uporabi v prometu, ki
je proizvedeno iz biomase;
28.  
pogonska biogoriva, tekoča biogoriva za energetske namene in biomasna
goriva z nizkim tveganjem za posredno spremembo rabe zemljišč (v nadaljnjem
besedilu: biogoriva z nizkim tveganjem) so pogonska biogoriva, tekoča biogoriva
za energetske namene in biomasna goriva, katerih surovine so bile proizvedene v
okviru sistemov, ki se z izboljšanimi kmetijskimi praksami pa tudi pridelavo
poljščin na območjih, ki se pred tem niso uporabljala za gojenje poljščin,
izogibajo izpodrivalnemu učinku pogonskih biogoriv, tekočih biogoriv za
energetske namene in biomasnih goriv iz poljščin, ki se uporabljajo za živila
in krmo, in ki so bila proizvedena v skladu s trajnostnimi merili iz 5. do 10.
člena te uredbe;
29.  
poljščine, ki se uporabljajo za živila in krmo, so poljščine z visoko
vsebnostjo škroba, rastline za pridelavo sladkorja ali oljnice, ki se
pridelujejo na kmetijskih zemljiščih kot glavne poljščine in ne vključujejo
ostankov, odpadkov ali lesne celuloze kakor tudi ne vmesnih poljščin, kot so
dosevki in pokrovne poljščine, če uporaba takih vmesnih poljščin ne sproži
potrebe po dodatnih zemljiščih;
30.  
poljščine z visoko vsebnostjo škroba so poljščine, večinoma žitarice (ne
glede na to, ali se uporabi le zrnje ali pa se uporabi celotna rastlina, kot v
primeru silažne koruze), gomoljnice in korenovke (kot so krompir, topinambur,
sladki krompir, maniok in jam) ter stebelne gomoljnice (kot sta kolokazija in
malanga);
31.  
ponudnik storitve električnega polnjenja je pravna oseba ali samostojni
podjetnik posameznik ali nosilec dopolnilne dejavnosti na kmetiji, ki dobavlja
električno energijo končnim uporabnikom v prometu na javno dostopnih polnilnih
mestih ali zasebnih polnilnih mestih, ki se uporabljajo pri opravljanju lastne
dejavnosti;
32.  
primarne emisije so vse emisije toplogrednih plinov, ki nastanejo pred
dostavo surovin v rafinerijo ali predelovalni obrat, v katerem je bilo
proizvedeno gorivo, kot je določeno v Prilogi 4, ki je sestavni del te uredbe;
33.  
privzeta vrednost je vrednost, izračunana na podlagi tipične vrednosti z
uporabo vnaprej določenih dejavnikov in se lahko pod pogoji iz te uredbe
uporablja namesto dejanske vrednosti;
34.  
promet obsega vsa cestna vozila in necestno mobilno mehanizacijo,
vključno s tirnimi vozili, plovili za celinske plovne poti in plovili za
rekreacijo, ko niso na morju, ter kmetijskimi in gozdarskimi traktorji. Zračna
vozila in plovila se za namen te uredbe ne upoštevajo;
35.  
proizvajalec goriv je pravna oseba ali samostojni podjetnik posameznik,
ki proizvaja biomasno gorivo, bioplin, napredno pogonsko biogorivo, pogonsko
biogorivo, reciklirano ogljično gorivo ali gorivo nebiološkega izvora,
namenjeno uporabi v prometu;
36.  
prostovoljni državni ali mednarodni sistemi so sistemi za merjenje
prihranka emisij toplogrednih plinov, ki poleg trajnostnih meril upoštevajo
tudi ključne okoljske in socialne vidike za spodbujanje trajnostne proizvodnje
biogoriv v državah članicah Evropske unije in zunaj nje in jih odobri Evropska
komisija pod pogoji in po postopku iz 30. člena Direktive 2018/2001/EU;
37.  
reciklirano ogljično gorivo je tekoče ali plinasto gorivo, ki se
proizvaja iz tokov tekočih ali trdnih odpadkov neobnovljivega izvora, ki niso
primerni za materialno predelavo v skladu s hierarhijo ravnanja z odpadki iz
predpisa, ki ureja odpadke, ali iz plina iz predelave odpadkov in izpušnega
plina neobnovljivega izvora, ki se proizvaja kot neizogibna in nenamerna
posledica proizvodnega procesa v industrijskih obratih;
38.  
soproizvodnja je hkratna proizvodnja toplotne energije ter električne
energije oziroma mehanične energije v enem procesu (v nadaljnjem besedilu:
SPTE);
39.  
spremno potrdilo je dokument, ki spremlja pošiljko biogoriv in s katerim
se dokazuje, da so zanjo izpolnjena vsa trajnostna merila;
40.  
SPTE z visokim izkoristkom je soproizvodnja z visokim izkoristkom v
skladu s predpisom, ki ureja določanje količine električne energije, ki je
proizvedena v soproizvodnji toplote in električne energije z visokim
izkoristkom, ter določanje izkoristka pretvorbe energije biomase;
41.  
tekoče biogorivo za energetske namene (v nadaljnjem besedilu: biogorivo
za energetske namene) je tekoče biogorivo, ki se uporablja za energetske
namene, vključno s proizvodnjo električne energije ter energije za ogrevanje in
hlajenje, in ki je proizvedeno iz biomase. Biogorivo za energetske namene ne
vključuje pogonskega biogoriva, ki je namenjeno uporabi v prometu;
42.  
tekoče in plinasto gorivo iz obnovljivih virov nebiološkega izvora,
namenjeno uporabi v prometu (v nadaljnjem besedilu: gorivo nebiološkega
izvora), je tekoče in plinasto gorivo za uporabo v prometu, ki ni pogonsko
biogorivo ali bioplin, in katerega energijska vsebnost izhaja iz obnovljivih
virov, ki niso biomasa;
43.  
tipična vrednost je ocena reprezentativnega prihranka emisij
toplogrednih plinov proizvodnje določenega pogonskega biogoriva, biogoriva za
energetske namene ali biomasnega goriva, ki je reprezentativna za porabo v
Evropski uniji.
II. PRIHRANEK EMISIJ TOPLOGREDNIH PLINOV V PROMETU
3. člen
(zmanjšanje emisij toplogrednih plinov v prometu)
(1) Cilj te uredbe je zmanjšanje emisije toplogrednih plinov
v prometu za do 10 % glede na izhodiščni standard za goriva.
(2) Dobavitelji goriv morajo glede na izhodiščni standard za
goriva zmanjšati emisije toplogrednih plinov v življenjskem ciklu goriva na
enoto energije iz goriva, ki se uporablja v prometu, in sicer od vključno leta
2021 dalje za najmanj 6 % z:
1.     
dajanjem biogoriv, ki izpolnjujejo trajnostna merila iz te uredbe, na
trg;
2.     
uporabo električne energije, ki je dana na trg za pogon električnih
cestnih vozil v skladu s 4. členom te uredbe.
(3) Ne glede na prejšnji odstavek lahko dobavitelj goriv ali
ponudnik storitve električnega polnjenja k cilju iz prvega odstavka tega člena
prispeva k zmanjšanju emisij toplogrednih plinov z uporabo električne energije,
ki je dana na trg za pogon električnih vozil in električne necestne mobilne
mehanizacije, vključno s tirnimi vozili, plovili za celinske plovne poti in
plovili za rekreacijo, ko niso na morju, ter kmetijskimi in gozdarskimi
traktorji, v skladu s 4. členom te uredbe;
4. člen
(uporaba električne energije v prometu)
Prihranek emisij toplogrednih plinov zaradi uporabe
električne energije v prometu se za namen iz 2. točke drugega odstavka in
tretjega odstavka 3. člena te uredbe upošteva samo, kadar dobavitelj goriv ali
ponudnik storitve električnega polnjenja dokaže merjenje in evidentiranje
dobavljene električne energije.
III. TRAJNOSTNA MERILA
5. člen
(trajnostna merila za biogoriva)
(1) K zmanjševanju emisij toplogrednih plinov iz prvega in
drugega odstavka 3. člena te uredbe se štejejo le tista biogoriva, ki so
pridobljena v skladu s trajnostnimi merili iz 5. do 10. člena te uredbe ne
glede na geografski izvor biomase.
(2) Ne glede na prejšnji odstavek se lahko za biogoriva,
pridobljena iz odpadkov in ostankov, razen ostankov iz kmetijstva, akvakultur,
ribištva in gozdarstva, upoštevajo samo trajnostna merila iz prvega odstavka 6.
člena te uredbe. Takšno upoštevanje trajnostnih meril se uporablja tudi za
odpadke in ostanke, ki so pred nadaljnjo predelavo v biogorivo najprej
predelani v proizvod.
(3) Ne glede na prvi in drugi odstavek tega člena se za
biomasna goriva, ki se uporabljajo v obratih za proizvodnjo električne
energije, energije za ogrevanje in hlajenje s skupno nazivno vhodno toplotno
močjo manjšo od 20 MW v primeru trdnih biomasnih goriv in s skupno nazivno
vhodno toplotno močjo manjšo od 2 MW v primeru plinastih biomasnih goriv, ne
upoštevajo trajnostna merila iz 5. do 10. člena te uredbe.
(4) Biogoriva, proizvedena iz odpadkov in ostankov, ki niso
iz gozdarstva, temveč s kmetijskih zemljišč, se k zmanjševanju emisij
toplogrednih plinov iz prvega in drugega odstavka 3. člena te uredbe upoštevajo
samo, če so za ta kmetijska zemljišča sprejeti načrti za spremljanje ali
upravljanje za odpravo vplivov na kakovost tal in ogljika v tleh.
(5) Električna energija, proizvedena iz biomasnih goriv, se
upošteva za namen predpisa, ki ureja obnovljive vire energije v prometu, če
izpolnjuje eno ali več od naslednjih zahtev:
1.     
proizvaja se v obratih s skupno nazivno vhodno toplotno močjo, manjšo od
50 MW;
2.     
za obrate s skupno nazivno vhodno toplotno močjo med 50 in 100 MW se
proizvaja z uporabo tehnologije SPTE z visokim izkoristkom ali za obrate, ki so
namenjeni samo proizvodnji električne energije in dosegajo raven energetske
učinkovitosti, povezano z najboljšimi razpoložljivimi tehnikami, kot je
opredeljeno v Izvedbenem sklepu Komisije (EU) 2017/1442 dne 31. julija 2017 o
določitvi zaključkov o najboljših razpoložljivih tehnikah (BAT) v skladu z
Direktivo 2010/75/EU Evropskega parlamenta in Sveta za velike kurilne naprave
(UL L št. 212 z dne 17. 8. 2017, str. 1);
3.     
za obrate s skupno nazivno vhodno toplotno močjo nad 100 MW se proizvaja
bodisi z uporabo tehnologije SPTE z visokim izkoristkom ali za obrate, ki so
namenjeni samo proizvodnji električne energije in dosegajo neto električni
izkoristek v višini najmanj 36 %;
4.     
proizvaja se z zajemanjem in shranjevanjem CO2 iz biomase.
(6) Električna energija, proizvedena iz biomasnih goriv iz
prejšnjega odstavka, se za namen predpisa, ki ureja obnovljive vire energije v
prometu:
1.     
upošteva, če je bila proizvedena v obratih, ki so namenjeni samo
proizvodnji električne energije iz 2. in 3. točke prejšnjega odstavka, če
fosilna goriva v teh obratih niso uporabljena kot glavno gorivo in če ni
stroškovno učinkovite možnosti za uporabo tehnologije za SPTE z visokim
izkoristkom glede na oceno, opravljeno v skladu s predpisom, ki ureja izdelavo
analize stroškov in koristi za uporabo soproizvodnje toplote in električne
energije z visokim izkoristkom ter učinkovito daljinsko ogrevanje in hlajenje;
2.     
ne upošteva, če je bila proizvedena v obratih, za katere je Evropska
komisija sprejela odločitev o utemeljenem obstoju tveganj za zanesljivost
oskrbe z električno energijo. Obvestilo o uveljavljanju obstoja tveganj za
zanesljivost oskrbe z električno energijo pošlje Evropski komisiji ministrstvo,
pristojno za energijo.
6. člen
(najmanjši prihranek emisij toplogrednih plinov)
(1) Prihranek emisij toplogrednih plinov zaradi rabe
posameznega biogoriva je za obrate naslednji:
1.     
za obrate, ki so začeli obratovati 5. oktobra 2015 ali pred tem dnem,
najmanj 50 % za pogonska biogoriva, bioplin, ki se uporablja v prometu, in
biogoriva za energetske namene;
2.     
za obrate, ki so začeli obratovati 6. oktobra 2015 ali pozneje, do
vključno 31. decembra 2020, najmanj 60 % za pogonska biogoriva, bioplin, ki se
uporablja v prometu, in biogoriva za energetske namene;
3.     
za obrate, ki so začeli obratovati 1. januarja 2021 ali pozneje, najmanj
65 % za pogonska biogoriva, bioplin, ki se uporablja v prometu, in biogoriva za
energetske namene;
4.     
za obrate, ki so začeli obratovati 1. januarja 2021 ali pozneje, do
vključno 31. decembra 2025, najmanj 70 % za biomasna goriva, ki se uporabljajo
za proizvodnjo električne energije ter energije za ogrevanje in hlajenje, nato
pa od 1. januarja 2026 dalje najmanj 80 %;
pri čemer se za obrat šteje, da obratuje, ko
sta se začeli fizična proizvodnja pogonskih biogoriv, bioplina, ki se uporablja
v prometu, in biogoriv za energetske namene ter fizična proizvodnja biomasnih
goriv za proizvodnjo električne energije ter energije za ogrevanje in hlajenje.
(2) Prihranek emisij toplogrednih plinov zaradi uporabe goriv
nebiološkega izvora mora znašati vsaj 70 %.
(3) Prihranek emisij toplogrednih plinov zaradi rabe biogoriv
se določi v skladu s prvim, drugim in tretjim odstavkom 11. člena te uredbe.
(4) Ne glede na prvi odstavek tega člena se prihranek emisij
toplogrednih plinov ne uporablja za električno energijo ter energijo za
segrevanje in hlajenje, ki je proizvedena iz trdnih komunalnih odpadkov.
7. člen
(trajnostna merila za zemljišča zunaj Republike Slovenije)
(1) Surovine za biogoriva, pridobljena iz kmetijske biomase,
ki se pridobivajo na zemljišču zunaj Republike Slovenije, ki ima velik pomen za
ohranjanje biotske raznovrstnosti, se ne upoštevajo za namen te uredbe. Za tako
zemljišče se šteje vsako spodaj navedeno zemljišče, ki je januarja 2008 ali
pozneje imelo enega od naslednjih statusov, pri čemer ni pomembno, ali ga ima
še vedno:
1.     
pragozd in druga gozdna zemljišča z avtohtonimi vrstami, če niso jasno
vidni znaki človekovega delovanja in večji posegi v ekološke procese;
2.     
gozd in druga gozdna zemljišča z veliko biotsko raznovrstnostjo in
velikim številom vrst, ki niso degradirana ali za katera je pristojni organ
ugotovil veliko biotsko raznovrstnost;
3.     
območje:
a)   
ki je z zakonom ali drugim aktom pristojnega organa določeno kot
naravovarstveno ali
b)   
za zaščito redkih, prizadetih ali ogroženih ekosistemov ali vrst,
priznanih z mednarodnimi sporazumi ali vključenih na sezname medvladnih
organizacij ali Mednarodne zveze za ohranjanje narave, če jih kot taka prizna
Evropska komisija;
4.     
naravno travinje, ki zajema več kot en hektar, ki z veliko biotsko
raznovrstnostjo ohranja naravno sestavo vrst ter ekološke značilnosti in
procese in ki bi tako ostalo brez človekovega posega;
5.     
nenaravno travinje, ki zajema več kot en hektar, ki ima veliko število
vrst in ni degradirano in pri katerem je pristojni organ ugotovil veliko
biotsko raznovrstnost.
(2) Surovine za biogoriva, pridobljena iz kmetijske biomase,
ki se pridobivajo na zemljišču zunaj Republike Slovenije z visoko vrednostjo
zalog ogljika, se ne upoštevajo za namen te uredbe. Za tako zemljišče se šteje
vsako navedeno zemljišče, ki je januarja 2008 imelo enega od teh statusov in ga
nima več:
1.     
mokrišče ali zemljišče, ki je stalno ali večji del leta pokrito ali
nasičeno z vodo;
2.     
nepretrgano gozdnato območje, ki zajema več kot en hektar, poraslo z
drevesi, višjimi od petih metrov, katerih krošnje pokrivajo več kot 30 %
površine, ali drevesi, ki te meje lahko dosežejo v svojem naravnem okolju;
3.     
zemljišče, ki zajema več kot en hektar, poraslo z drevesi, višjimi od
petih metrov, katerih krošnje pokrivajo od 10 % do 30 % površine, ali drevesi,
ki te meje lahko dosežejo v svojem naravnem okolju.
(3) Surovine za biogoriva, pridobljene iz kmetijske biomase,
ki se pridobiva na zemljišču zunaj Republike Slovenije, ki je januarja 2008
imelo status šotišča, se ne upoštevajo za namen te uredbe.
(4) Surovine za biogoriva, pridobljena iz gozdne biomase, se,
da se čim bolj zmanjša tveganje uporabe gozdne biomase, pridobljene iz
netrajnostne proizvodnje, upoštevajo za namen te uredbe:
1.     
če v državi, v kateri je bila pridobljena gozdna biomasa, veljajo
predpisi, ki se uporabljajo na območju sečnje, ter sistemi spremljanja in
izvrševanja za zagotovitev, da:
a)   
so dejavnosti sečnje zakonite;
b)   
na pospravljenih površinah poteka obnovitev gozda;
c)   
so območja, ki so z mednarodnim ali nacionalnim pravom določena kot
naravovarstvena območja ali jih kot taka določi ustrezni pristojni organ,
vključno z mokrišči in šotišči, zaščitena;
č)   se sečnja izvaja ob upoštevanju
ohranjanja kakovosti tal in biotske raznovrstnosti, da bi se čim bolj zmanjšali
negativni vplivi;
d)   
se s sečnjo ohranja ali izboljšuje dolgoročna proizvodna zmogljivost
gozda.
2.     
kadar dokazi o izpolnjevanju zahtev iz prejšnje točke niso na voljo, če
so na ravni gozdarskega območja izvora gozdne biomase vzpostavljeni sistemi
upravljanja za zagotovitev pogojev iz prejšnje točke.
(5) Ne glede na prejšnji odstavek morajo surovine za
biogoriva, pridobljena iz gozdne biomase, izpolnjevati naslednja merila glede
rabe zemljišč, spremembe rabe zemljišč in gozdarstva:
1.     
država izvora gozdne biomase ali organizacija za regionalno gospodarsko
povezovanje izvora gozdne biomase je pogodbenica Pariškega sporazuma o
podnebnih spremembah in:
a)   
je predložila nacionalno določeni prispevek k Okvirni konvenciji
Združenih narodov o spremembi podnebja, ki zajema emisije in odvzeme zaradi
kmetijstva, gozdarstva in rabe zemljišč ter zagotavlja, da se spremembe v
zalogah ogljika, povezane s pridobivanjem biomase, upoštevajo pri zavezi države
k zmanjšanju ali omejitvi emisij toplogrednih plinov, kot je določeno v njenem
nacionalno določenem prispevku, ali
b)   
v skladu s 5. členom Pariškega sporazuma iz točke a) pod 1 tega odstavka
veljajo nacionalni predpisi te države, ki se uporabljajo na območju sečnje, da
se ohranijo ali povečajo zaloge in ponori ogljika, pri čemer se zagotovijo
dokazi, da sporočene emisije iz sektorja rabe zemljišč, spremembe rabe zemljišč
in gozdarstva ne presegajo odvzemov.
2.     
kadar dokazi iz prejšnje točke niso na voljo, se surovine za biogoriva,
pridobljena iz gozdne biomase, upoštevajo za namene te uredbe, če so na ravni
gozdarskih območij izvora vzpostavljeni sistemi upravljanja za zagotovitev
ohranitve ali dolgoročnega povečanja ravni zalog in ponorov ogljika v gozdu.
(6) Ne glede na trajnostna merila prvega, drugega in tretjega
odstavka tega člena je pridelava surovin za biogoriva, pridobljena iz kmetijske
biomase, dovoljena na:
1.     
območju iz 3. točke prvega odstavka tega člena, če je dokazano, da
proizvodnja te surovine ni posegala v naravovarstvene namene;
2.     
nenaravnem travinju iz 5. točke prvega odstavka tega člena, če je
dokazano, da je pridelovanje surovin nujno za ohranitev statusa nenaravnega
travinja;
3.     
zemljišču iz 3. točke drugega odstavka tega člena, če je dokazano, da so
zaloge ogljika na tem območju pred spremembo namembnosti in po njej take, da bi
bile ob uporabi metodologije iz prvega odstavka 11. člena te uredbe izpolnjene
določbe prvega odstavka 6. člena te uredbe;
4.     
šotišču iz tretjega odstavka tega člena, če je dokazano, da se z
obdelovanjem in pridelovanjem te surovine ne povzroči izsuševanje predhodno
neizsušene prsti.
(7) Uporaba surovin za biogoriva, ki so pridobljena na
zemljišču z visoko vrednostjo zalog ogljika iz drugega odstavka tega člena, je
za namene te uredbe dovoljena, če je imelo zemljišče v času, ko je bila
surovina pridobljena, enak status kot januarja 2008.
8. člen
(trajnostna merila za zemljišča na območju Republike
Slovenije)
(1) Surovine za biogoriva, pridobljena iz kmetijske biomase,
ki se pridobivajo na zemljišču na območju Republike Slovenije, ki ima velik
pomen za ohranjanje biotske raznovrstnosti, se ne upoštevajo za namen te
uredbe. Za tako zemljišče se šteje vsako spodaj navedeno zemljišče, ki je
januarja 2008 ali pozneje imelo enega od teh statusov, pri čemer ni pomembno,
ali ga ima še vedno:
1.     
gozdni rezervat ali gozd s posebnim namenom z avtohtonimi vrstami, če
niso jasno vidni znaki človekovega delovanja in večji posegi v ekološke
procese, kot je določeno s predpisom, ki ureja varovalne gozdove in gozdove s
posebnim namenom;
2.     
gozd in druga gozdna zemljišča z veliko biotsko raznovrstnostjo in
velikim številom vrst, ki niso degradirana, ali ki so v skladu z zakonom, ki
ureja ohranjanje narave, določena kot pomembna za ohranjanje biotske
raznovrstnosti;
3.     
območje, ki je v skladu z zakonom, ki ureja ohranjanje narave, njegovim
podzakonskim predpisom ali aktom lokalne skupnosti določeno kot:
a)   
naravna vrednota ali ekološko pomembno območje, vključno z območjem
Natura 2000,
b)   
nenaravno travinje, ki zajema več kot en hektar, ki ima veliko število
vrst in ni degradirano in ki je namenjeno za ohranjanje biotske raznovrstnosti,
ali
c)   
območje, namenjeno za varstvo mednarodno zavarovanih vrst, ki ga na
podlagi ratificiranih mednarodnih pogodb določi Vlada Republike Slovenije;
4.     
naravno travinje, ki zajema več kot en hektar, ki z veliko biotsko
raznovrstnostjo ohranja naravno sestavo vrst ter ekološke značilnosti in
procese in ki bi tako ostalo brez človekovega posega.
(2) Surovine za biogoriva, pridobljena iz kmetijske biomase,
ki se pridobivajo na zemljišču na območju Republike Slovenije z visoko
vrednostjo zalog ogljika, se ne upoštevajo za namen te uredbe. Za tako
zemljišče se šteje vsako spodaj navedeno zemljišče, ki je januarja 2008 imelo
enega od teh statusov in ga nima več:
1.     
mokrišče ali zemljišče, ki je stalno ali večji del leta pokrito ali
nasičeno z vodo;
2.     
nepretrgano gozdnato območje, ki zajema več kot en hektar, poraslo z
drevesi, višjimi od petih metrov in katerih krošnje pokrivajo več kot 30 %
površine, ali drevesi, ki te meje lahko dosežejo v svojem naravnem okolju;
3.     
zemljišče, ki zajema več kot en hektar, poraslo z drevesi, višjimi od
petih metrov in katerih krošnje pokrivajo od 10 % do 30 % površine, ali
drevesi, ki te meje lahko dosežejo v svojem naravnem okolju.
(3) Surovine za biogoriva, pridobljene iz kmetijske biomase,
ki se pridobiva na zemljišču na območju Republike Slovenije, ki je januarja
2008 imelo status šotišča, se ne upoštevajo za namen te uredbe.
(4) Surovine za biogoriva, pridobljena iz gozdne biomase, se,
da se čim bolj zmanjša tveganje uporabe gozdne biomase, pridobljene iz
netrajnostne proizvodnje, upoštevajo za namen te uredbe, če:
1.     
se dejavnosti sečnje in upravljanja z gozdovi izvajajo v skladu z
zakonom, ki ureja gozdove, in na njegovi podlagi izdanimi predpisi;
2.     
so naravovarstvena območja, vključno z mokrišči in šotišči, zaščitena z
zakonom, ki ureja ohranjanje narave ali ratificiranimi mednarodnimi pogodbami
ter na njihovih podlagah izdanimi predpisi.
(5) Ne glede na trajnostna merila prvega, drugega in tretjega
odstavka tega člena je pridelava surovin za biogoriva, pridobljena iz kmetijske
biomase, dovoljena na:
1.     
območju iz točke a) in c) pod 3 prvega odstavka tega člena, če je
dokazano, da proizvodnja te surovine ni posegala v naravovarstvene namene;
2.     
nenaravnem travinju iz točke b) pod 3 prvega odstavka tega člena, če je
dokazano, da je pridelovanje surovin nujno za ohranitev statusa nenaravnega
travinja;
3.     
zemljišču iz 3. točke drugega odstavka tega člena, če je dokazano, da so
zaloge ogljika na tem območju pred spremembo namembnosti in po njej take, da bi
bile ob uporabi metodologije iz prvega odstavka 11. člena te uredbe izpolnjene
določbe prvega odstavka 6. člena te uredbe;
4.     
šotišču iz tretjega odstavka tega člena, če je dokazano, da se z
obdelovanjem in pridelovanjem te surovine ne povzroči izsuševanje predhodno
neizsušene prsti.
9. člen
(pridelava v Evropski uniji)
Kmetijske surovine, pridelane v Evropski uniji in uporabljene
za proizvodnjo biogoriv, morajo biti pridobljene v skladu z Uredbo Sveta (ES)
št. 1306/2013 Evropskega parlamenta in Sveta z dne 17. decembra 2013 o
financiranju, upravljanju in spremljanju skupne kmetijske politike in
razveljavitvi uredb Sveta (EGS) št. 352/78, (ES) št. 165/94, (ES) št. 2799/98,
(EC) No 814/2000, (ES) št. 1290/2005 in (ES) št. 485/2008 (UL L št. 347 z dne
20. 12. 2013, str. 549; v nadaljnjem besedilu: Uredba 1306/2013/EU), in sicer
z:
1.     
minimalnimi zahtevami v zvezi z dobrim kmetijskim in okoljskim stanjem
zemljišč iz 94. člena Uredbe 1306/2013/EU,
2.     
zahtevami iz Priloge II k Uredbi 1306/2013/EU.
10. člen
(uporaba prostovoljnih državnih ali mednarodnih sistemov)
(1) Šteje se, da surovine za biogoriva in biogoriva, ki so
proizvedena v skladu s prostovoljnim državnim ali mednarodnim sistemom,
izpolnjujejo trajnostna merila iz 5. do 9. člena te uredbe.
(2) Proizvajalci biogoriv in dobavitelji goriv, ki uvažajo
surovine za biogoriva in biogoriva, ki ne uporabljajo prostovoljnega državnega
ali mednarodnega prostovoljnega sistema, morajo zaradi učinka politike
proizvodnje biogoriv zagotavljati nadzor nad skladnostjo s:
1.     
trajnostnimi merili iz 5. do 9. člena te uredbe;
2.     
konvencijami Mednarodne organizacije dela, s katerimi se zagotavljajo
minimalne okoljske in socialne zahteve:
- 
Konvencijo o obveznem ali prisilnem delu (št. 29), Akt o notifikaciji
nasledstva glede konvencij UNESCO, mednarodnih večstranskih pogodb o zračnem
prometu, konvencij mednarodne organizacije dela, konvencij mednarodne pomorske
organizacije, carinskih konvencij in nekaterih drugih mednarodnih večstranskih
pogodb (Uradni list RS – Mednarodne pogodbe, št. 15/92, 1/97 in 17/15);
- 
Konvencijo o sindikalni svobodi in varstvu sindikalnih pravic (št. 87),
Akt o notifikaciji nasledstva glede konvencij UNESCO, mednarodnih večstranskih
pogodb o zračnem prometu, konvencij mednarodne organizacije dela, konvencij
mednarodne pomorske organizacije, carinskih konvencij in nekaterih drugih
mednarodnih večstranskih pogodb (Uradni list RS – Mednarodne pogodbe, št.
15/92, 1/97 in 17/15);
- 
Konvencijo o uporabi načel o pravicah organiziranja in kolektivnega
dogovarjanja (št. 98), Akt o notifikaciji nasledstva glede konvencij UNESCO,
mednarodnih večstranskih pogodb o zračnem prometu, konvencij mednarodne organizacije
dela, konvencij mednarodne pomorske organizacije, carinskih konvencij in
nekaterih drugih mednarodnih večstranskih pogodb (Uradni list RS – Mednarodne
pogodbe, št. 15/92, 1/97 in 17/15);
- 
Konvencijo o enakem nagrajevanju moške in ženske delovne sile za delo
enake vrednosti (št. 100), Akt o notifikaciji nasledstva glede konvencij
UNESCO, mednarodnih večstranskih pogodb o zračnem prometu, konvencij mednarodne
organizacije dela, konvencij mednarodne pomorske organizacije, carinskih
konvencij in nekaterih drugih mednarodnih večstranskih pogodb (Uradni list RS –
Mednarodne pogodbe, št. 15/92, 1/97 in 17/15);
- 
Konvencijo o odpravi prisilnega dela (št. 105), Zakon o ratifikaciji
Konvencije o odpravi prisilnega dela (Uradni list RS – Mednarodne pogodbe, št.
10/97);
- 
Konvencijo o diskriminaciji pri zaposlovanju in poklicih (št. 111), Akt
o notifikaciji nasledstva glede konvencij UNESCO, mednarodnih večstranskih
pogodb o zračnem prometu, konvencij mednarodne organizacije dela, konvencij
mednarodne pomorske organizacije, carinskih konvencij in nekaterih drugih
mednarodnih večstranskih pogodb (Uradni list RS – Mednarodne pogodbe, št.
15/92, 1/97 in 17/15);
- 
Konvencijo o minimalni starosti za zaposlitev (št. 138), Akt o
notifikaciji nasledstva glede konvencij UNESCO, mednarodnih večstranskih pogodb
o zračnem prometu, konvencij mednarodne organizacije dela, konvencij mednarodne
pomorske organizacije, carinskih konvencij in nekaterih drugih mednarodnih
večstranskih pogodb (Uradni list RS – Mednarodne pogodbe, št. 15/92, 1/97 in
17/15);
- 
Konvencijo o prepovedi najhujših oblik dela otrok in takojšnjem
ukrepanju za njihovo odpravo (št. 182), Zakon o ratifikaciji Konvencije o
prepovedi najhujših oblik dela otrok in takojšnjem ukrepanju za njihovo odpravo
(Konvencija ILO št. 182) (Uradni list RS – Mednarodne pogodbe, št. 7/01);
3.     
Kartagenskim protokolom o biološki varnosti, Zakon o ratifikaciji
Kartagenskega protokola o biološki varnosti h Konvenciji o biološki
raznovrstnosti (Uradni list RS – Mednarodne pogodbe, št. 23/02);
4.     
Konvencijo o mednarodni trgovini z ogroženimi prostoživečimi živalskimi
in rastlinskimi vrstami, Zakon o ratifikaciji Konvencije o mednarodni trgovini
z ogroženimi prosto živečimi živalskimi in rastlinskimi vrstami, spremembe
konvencije ter dodatkov I, II, III in IV h konvenciji (Uradni list RS –
Mednarodne pogodbe, št. 31/99).
IV. IZRAČUN EMISIJ TOPLOGREDNIH PLINOV
11. člen
(izračun prihranka emisij toplogrednih plinov)
(1) Prihranek emisij toplogrednih plinov za biogoriva iz
prvega in drugega odstavka 6. člena te uredbe se izračuna po naslednjih
metodah:
1.     
če je za posamezni proizvodni proces pridobivanja biogoriv v preglednici
1 ali 2 iz Priloge 5, ki je sestavni del te uredbe, ali proizvodni proces
pridobivanja biomasnih goriv v preglednici 3 ali 4 iz Priloge 5 te uredbe dana
privzeta vrednost prihranka emisij toplogrednih plinov in je vrednost letne
emisije zaradi spremembe zalog ogljika »el«, ki nastane zaradi spremembe rabe
zemljišča za ta goriva, izračunana v skladu z enačbo iz 8. točke Priloge 1 te
uredbe (za biomasna goriva v povezavi s točko č) pod 4 iz Priloge 2 te uredbe),
enaka ali manjša od nič, se lahko uporabi ta privzeta vrednost;
2.     
za biogoriva z uporabo izračuna, ki vsebuje vsoto elementov enačbe iz 1.
točke Priloge 1 te uredbe, pri čemer se poleg dejanskih vrednosti za nekatere
elemente lahko uporabijo razčlenjene privzete vrednosti iz preglednice 1 ali 2
iz Priloge 1 te uredbe;
3.     
za biomasna goriva z uporabo izračuna, ki vsebuje vsoto elementov enačbe
iz 1. točke Priloge 2 te uredbe, pri čemer se poleg dejanskih vrednosti za
nekatere elemente lahko uporabijo razčlenjene privzete vrednosti iz preglednice
1, 2 ali 3 iz Priloge 2 te uredbe;
4.     
dejanska vrednost zaradi uporabe biogoriv in biomasnih goriv, ki se
uporabljajo kot goriva v prometu, se izračuna z naslednjo enačbo:
kjer pomenita:
EF       skupne
emisije iz primerjalnega fosilnega goriva za promet 94 gCO2eq/MJ;
E       skupne
emisije pogonskega biogoriva in biomasnih goriv, ki se uporabljajo kot goriva
(gCO2eq/MJ);
5.     
dejanska vrednost zaradi uporabe biogoriv za energetske namene in
biomasnih goriv pri proizvodnji energije za ogrevanje in hlajenje se izračuna z
naslednjo enačbo:
kjer pomenita:
EFoh       skupne
emisije iz primerjalnega fosilnega goriva za ogrevanje in hlajenje 80 gCO2eq/MJ;
EBoh       skupne
emisije biogoriva za energetske namene in biomasnega goriva zaradi proizvodnje
energije za ogrevanje in hlajenje (gCO2eq/MJ); ali
6.     
dejanska vrednost zaradi uporabe biogoriv za energetske namene in
biomasnih goriv pri proizvodnji električne energije se izračuna z naslednjo
enačbo:
kjer pomenita:
EFe    skupne
emisije iz primerjalnega fosilnega goriva za proizvodnjo električne energije
183 gCO2eq/MJ;
EBe    skupne
emisije biogoriva za energetske namene in biomasnega goriva zaradi proizvodnje
električne energije ter (gCO2eq/MJ).
(2) Za biomasna goriva, ki se uporabljajo v proizvodnji
koristne toplote ali energije za ogrevanje in hlajenje, pri kateri je mogoče
dokazati neposredno nadomestitev uporabe premoga, se za namen prihranka emisij
toplogrednih plinov iz prvega odstavka tega člena uporabljajo skupne emisije iz
primerjalnega fosilnega goriva za ogrevanje in hlajenje 124 gCO2eq/MJ.
(3) Ne glede na prvi in drugi odstavek tega člena se za prihranek
emisij toplogrednih plinov lahko uporabijo druge vrednosti, če so sprejete v
okviru prostovoljnih državnih ali mednarodnih sistemov.
(4) Skupno zmanjšanje emisij toplogrednih plinov za goriva,
ki jih daje na trg dobavitelj goriv v koledarskem letu iz drugega odstavka 3.
člena te uredbe, izračuna dobavitelj goriv z naslednjo enačbo:
kjer pomenita:
ES          skupno
intenzivnost toplogrednih plinov v življenjskem ciklu goriv in energije, ki se
izračuna z uporabo metodologije iz Priloge 4 te uredbe (gCO2eq/MJ),
upoštevajoč pri tem energijsko vrednost biogoriv in goriv iz Priloge 6, ki je
sestavni del te uredbe;
EF,2010     izhodiščni
standard za goriva.
(5) Biogoriva, ki ne izpolnjujejo trajnostnih meril iz 5. do
10. člena te uredbe, se za namen izračuna skupnega zmanjšanja emisij iz
prejšnjega odstavka upoštevajo kot goriva fosilnega izvora, ki so mu primešana.
(6) Skupna intenzivnost toplogrednih plinov za energijo, ki
jo daje na trg dobavitelj goriv ali ponudnik storitve električnega polnjenja,
se za namen 2. točke drugega odstavka in tretjega odstavka 3. člena te uredbe
za posamezno koledarsko leto izračuna z uporabo metodologije iz Priloge 4 te uredbe.Za
določitev skupnega zmanjšanja emisij toplogrednih plinov za energijo se uporabi
enačba iz četrtega odstavka tega člena.
V. IZPOLNJEVANJE TRAJNOSTNIH MERIL
12. člen
(obveznosti proizvajalca biogoriv)
(1) Proizvajalec biogoriv mora zagotoviti neodvisno
preverjanje izpolnjevanja trajnostnih meril za biogoriva v skladu s prvim in
drugim odstavkom 17. člena te uredbe.
(2) Proizvajalec biogoriv mora za vsako pošiljko biogoriv
izdati spremno potrdilo, ki vsebuje:
1.     
naziv proizvajalca biogoriv, njegovo davčno številko in številko
pošiljke biogoriva;
2.     
naziv izvajalca monitoringa oziroma neodvisnega revizorja, ki za
proizvajalca biogoriv preverja izpolnjevanje trajnostnih meril za biogoriva;
3.     
državo izvora surovin za biogoriva, količino in vrsto biogoriva, njegovo
energijsko vrednost in emisije toplogrednih plinov, določene v skladu z 11.
členom te uredbe;
4.     
izjavo proizvajalca biogoriva o spoštovanju trajnostnih meril iz 5.
člena te uredbe;
5.     
naziv prostovoljnega državnega ali mednarodnega sistema, če so bili
prihranki emisij toplogrednih plinov za biogoriva določeni v skladu s tretjim
odstavkom 11. člena te uredbe;
6.     
navedbo upoštevanja dodatne vrednosti zaradi pridobitve biomase na
saniranem degradiranem zemljišču iz 8. in 9. točke Priloge 1 te uredbe, če se
je uporabila pri izračunu vpliva pošiljke na toplogredne pline v enačbi iz 1.
točke Priloge 1 te uredbe oziroma na saniranem degradiranem zemljišču iz točk
č) in d) pod 4 Priloge 2 te uredbe, če se je uporabila pri izračunu vpliva
pošiljke na toplogredne pline v enačbi iz 1. točke Priloge 2 te uredbe. Ta
dodatna vrednost se ne upošteva pri biogorivih ali biomasnih gorivih,
pridobljenih iz odpadkov in ostankov;
7.     
navedbo upoštevanja emisij iz akumulacije ogljika v tleh zaradi
izboljšanega kmetijstva iz 1. točke Priloge 1 te uredbe, če se je ta vrednost
uporabila pri izračunu vpliva pošiljke na toplogredne pline v enačbi iz 1.
točke Priloge 1 te uredbe oziroma zaradi izboljšanega kmetijstva iz 1. točke
Priloge 2 te uredbe, če se je ta vrednost uporabila pri izračunu vpliva
pošiljke na toplogredne pline v enačbi iz 1. točke Priloge 2 te uredbe. Ta
dodana vrednost se ne upošteva pri biogorivih, pridobljenih iz odpadkov in
ostankov.
(3) Obrazec spremnega potrdila objavi ministrstvo na svoji
spletni strani.
(4) Proizvajalec biogoriv, ki uporablja prostovoljni državni
ali mednarodni sistem, lahko 4. do 7. točko drugega odstavka tega člena
nadomesti z drugim dokumentom, ki dokazuje izpolnjevanje trajnostnih meril v
skladu s Sklepom Komisije 2011/13/EU z dne 12. januarja 2011 o določenih vrstah
informacij o biogorivih in tekočih biogorivih, ki jih gospodarski subjekti
predložijo državam članicam (UL L št. 9 z dne 13. 1. 2011, str. 11).
(5) Proizvajalec biogoriv mora voditi evidenco:
1.     
prihranka emisij toplogrednih plinov za vsa biogoriva v skladu s prvim
in tretjim odstavkom 11. člena te uredbe;
2.     
o dnevu in kraju nakupa, količini, izvoru surovin in vseh posrednikih v
dobavni verigi vsake pošiljke surovin za biogoriva.
(6) Proizvajalec biogoriv mora hraniti podatke o
izpolnjevanju trajnostnih meril za biogoriva vključno z informacijami, ki
dokazujejo skladnost s prvim, drugim, četrtim in petim odstavkom tega člena,
najmanj pet let in jih na zahtevo predložiti ministrstvu ali ministrstvu,
pristojnemu za kmetijstvo, gozdarstvo in prehrano.
(7) Proizvajalec biogoriv mora omogočiti dostop do vseh
potrebnih informacij izvajalcu monitoringa oziroma neodvisnemu revizorju za
namen iz prvega odstavka tega člena.
13. člen
(obveznosti dobavitelja surovin)
(1) Dobavitelj surovin mora za vsako pošiljko surovin za
biogoriva voditi evidenco o:
1.     
količini in vrsti surovine;
2.     
kraju izvora surovine, pri čemer je za biomaso, ki izhaja iz pridelave
na zemljiščih, treba navesti tudi:
- 
identifikacijsko številko GERK, ki se navezuje na kmetijska zemljišča v
uporabi kmetijskega gospodarstva, ali
- 
zemljepisne koordinate skrajnih točk zemljišča z natančnostjo 20 metrov;
3.     
datumu in kraju nabave ter vseh predhodnih posrednikih v dobavni verigi
pošiljke surovin, ki jo je nabavil.
(2) Ne glede na prejšnji odstavek se za surovine, ki izhajajo
iz pridelave na gozdnih zemljiščih, kot ustrezno dokazilo o količini in vrsti
surovine, kraju izvora surovine, datumu in kraju nabave surovine šteje
knjigovodska listina, ali kadar knjigovodska listina ni potrebna druga listina,
izdana v skladu z zakonom, ki ureja gozdove, s katero se zagotavlja sledljivost
prometa z gozdnimi lesnimi sortimenti od lastnika gozda do prejemnika gozdnih
lesnih sortimentov.
(3) Dobavitelj surovin mora dati proizvajalcu biogoriv na
njegovo zahtevo podatke za pripravo spremnega potrdila iz drugega odstavka 12.
člena te uredbe in informacije, kot so navedene v 2. točki petega odstavka 12.
člena te uredbe.
(4) Dobavitelj surovin mora hraniti vse podatke in
informacije iz prvega, drugega in tretjega odstavka tega člena najmanj pet let
in jih na zahtevo predložiti ministrstvu, pristojnemu za kmetijstvo, gozdarstvo
in prehrano.
(5) Dobavitelj surovin mora omogočiti dostop do informacij iz
prvega, drugega in tretjega odstavka tega člena izvajalcu monitoringa oziroma
neodvisnemu revizorju za namen iz prvega odstavka 12. člena te uredbe.
14. člen
(obveznosti dobavitelja goriv)
(1) Dobavitelj goriv, ki pridobiva gorivo s primešanim
deležem biogoriva iz drugih držav članic Evropske unije ali uvaža iz držav
zunaj Evropske unije za namen dajanja na trg v Republiki Sloveniji, mora:
1.     
zagotoviti neodvisno preverjanje izpolnjevanja trajnostnih meril za
biogoriva v skladu s 17. členom te uredbe;
2.     
za vsako pošiljko biogoriv pridobiti spremno potrdilo ali drug dokument,
ki vsebuje informacije v skladu z drugim in četrtim odstavkom 12. člena te
uredbe.
(2) Dobavitelj goriv mora hraniti podatke iz prejšnjega
odstavka najmanj pet let in jih na zahtevo predložiti ministrstvu.
(3) Dobavitelj goriv mora omogočiti dostop do vseh potrebnih
informacij izvajalcu monitoringa oziroma neodvisnemu revizorju za namen iz 1.
točke prvega odstavka tega člena.
(4) Dobavitelj goriv mora na javno dostopnih spletnih straneh
objaviti informacije o državi izvora in vrsti uporabljenih surovin za
biogoriva, ki jih daje na trg. Informacije za preteklo leto se morajo letno
posodobiti do 31. marca tekočega leta.
15. člen
(sistem skupne dobave)
(1) Več dobaviteljev goriv lahko skupaj izpolnjuje obveznosti
zmanjševanja emisij toplogrednih plinov iz drugega ali tretjega odstavka 3.
člena te uredbe.
(2) Skupni povprečni prihranek emisij toplogrednih plinov
mora pri skupni dobavi izkazovati zmanjšanje emisij toplogrednih plinov v
skladu z drugim odstavkom 3. člena te uredbe.
(3) Za namen prejšnjega odstavka se taka združenja obravnavajo
kot en sam dobavitelj goriv, ki poroča v skladu z 18. členom te uredbe.
(4) Dobavitelji goriv, ki so vključeni v sistem skupne
dobave, morajo ne glede na prejšnji odstavek vsak zase izpolnjevati obveznosti
iz prvega odstavka 14. člena te uredbe.
(5) Če skupni povprečni prihranek emisij toplogrednih plinov
ne izkazuje zmanjšanja emisij toplogrednih plinov v skladu z drugim odstavkom
tega člena, se za namen drugega odstavka 3. člena te uredbe upošteva zmanjšanje
emisij toplogrednih plinov, ki ga je dosegel vsak posamezni dobavitelji goriv.
(6) Dobavitelji goriv, ki so vključeni v sistem skupne dobave
z dobavitelji goriv zunaj Republike Slovenije, morajo izpolniti svojo obveznost
zmanjševanja emisij toplogrednih plinov iz drugega ali tretjega odstavka 3.
člena te uredbe v Republiki Sloveniji in poročati v skladu s tretjim odstavkom
tega člena.
16. člen
(masna bilanca)
(1) Proizvajalci biogoriv in dobavitelji goriv lahko mešajo
pošiljke posameznih surovin ali biogoriv ali druga goriva, ki ustrezajo zahtevam
5. do 10. člena te uredbe. Pri tem se za količino energije iz obnovljivih
virov, ki se uporablja v prometu, uporabi sistem masne bilance, ki določa, da:
1.     
se pošiljke surovin ali goriv z različnimi trajnostnimi značilnostmi in
značilnostmi glede prihranka emisij toplogrednih plinov lahko mešajo, na primer
v zabojniku, predelovalnem ali logističnem obratu, infrastrukturi ali mestu za
prenos in distribucijo;
2.     
informacije o trajnostnih značilnostih in značilnostih glede prihranka
emisij toplogrednih plinov ter velikosti pošiljk iz prejšnje točke veljajo tudi
za mešanico;
3.     
se pošiljke surovin z različno energijsko vsebnostjo lahko mešajo za
namene nadaljnje predelave, če je velikost pošiljk prilagojena njihovi
energijski vsebnosti;
4.     
mora biti vsota vseh pošiljk, odstranjenih iz mešanice, opisana, kot da
ima enake trajnostne značilnosti, v enakih količinah, kot vsota vseh pošiljk,
dodanih mešanici, ter da se mora to ravnotežje doseči v ustreznem časovnem
obdobju.
(2) V primeru predelave pošiljke se informacije o
značilnostih pošiljke glede trajnostnih meril in prihranka emisij toplogrednih
plinov prilagodijo in veljajo za proizvod v skladu z naslednjimi pravili:
1.     
kadar se s predelavo pošiljke surovin ustvari samo en proizvod, ki je
namenjen za proizvodnjo biogoriv, goriv nebiološkega izvora ali recikliranih
ogljičnih goriv, se velikost pošiljke in pripadajoče vrednosti značilnosti
glede trajnostnih meril in prihranka emisij toplogrednih plinov prilagodijo z
uporabo pretvorbenega faktorja, ki izraža razmerje med maso proizvoda,
namenjenega za tako proizvodnjo, in maso surovin na začetku postopka;
2.     
kadar se s predelavo pošiljke surovin ustvari več proizvodov, ki so
namenjeni za proizvodnjo biogoriv, goriv nebiološkega izvora ali recikliranih
ogljičnih goriv, se uporabita pretvorbeni faktor in masna bilanca za vsak
proizvod posebej.
(3) Če je v mešanico pošiljke surovin ali biogoriv z
različnimi trajnostnimi merili umešana ena ali več surovin ali biogoriv, ki ne
ustrezajo zahtevam 5. do 10. člena te uredbe, se ta biogoriva obravnavajo v
skladu s petim odstavkom 11. člena te uredbe.
17. člen
(neodvisno preverjanje trajnostnih meril)
(1) Preverjanje izpolnjevanja trajnostnih meril izvajajo
izvajalci monitoringa.
(2) Ne glede na prejšnji odstavek zagotovijo proizvajalci
biogoriv, ki uporabljajo prostovoljni državni ali mednarodni sistem, neodvisno
preverjanje trajnostnih meril z neodvisnimi revizorji, katere priznava ta
sistem.
(3) Če dobavitelj goriv, ki je vključen v prostovoljni
državni ali mednarodni sistem iz prvega odstavka 10. člena te uredbe, predloži
izvajalcu monitoringa dokaze o vključitvi v tak sistem, mu ni treba v skladu s
četrtim odstavkom 12. člena te uredbe predložiti nadaljnjih dokazov o
izpolnjevanju trajnostnih meril za biogoriva.
(4) Izvajalec monitoringa mora ministrstvo v 15 dneh
obvestiti o vsakem odstopanju, ki ga ugotovi pri preverjanju izpolnjevanja
trajnostnih meril.
(5) Izvajalec monitoringa mora pregledati letno poročilo iz
prvega odstavka 18. člena te uredbe, pripraviti poročilo o ugotovljenih neskladnostih
in odstopanjih od dejanskega stanja v skladu s predpisom, ki ureja monitoring
trajnostnih meril za biogoriva, in ga v 21 dneh poslati dobavitelju goriv.
(6) Neodvisni revizor hrani podatke o izvedenih revizijah
prostovoljnih državnih ali mednarodnih sistemov v zvezi z opravljenimi
revizijami za čas trajanja takšnih sistemov in še eno leto po njegovem
prenehanju, vključno s podatki o točnem dnevu, času in kraju izvedene revizije,
ter jih na zahtevo predloži inšpekciji iz 19. člena te uredbe.
(7) Ne glede na določbo tretjega odstavka tega člena lahko
ministrstvo, tudi na zahtevo dobavitelja goriv, od Evropske komisije zahteva,
da preuči, ali so bila izpolnjena vsa trajnostna merila za biogoriva iz 5. do
10. člena te uredbe.
VI. POROČANJE
18. člen
(letno poročanje)
(1) Dobavitelj goriv mora za goriva in biogoriva, ki jih daje
na trg v Republiki Sloveniji, najpozneje do 28. februarja tekočega leta za
preteklo leto poslati izvajalcu monitoringa, ki pri dobavitelju goriv preverja
izpolnjevanje trajnostnih meril, poročilo o emisijski intenzivnosti in količini
emitiranih toplogrednih plinov goriv in energije.
(2) Poročilo o emisijski intenzivnosti in količini emitiranih
toplogrednih plinov goriv in energije sestavljajo:
1.     
obrazec o dajanju goriv na trg v elektronski obliki, ki ga ministrstvo
objavi na svoji spletni strani;
2.     
informacije o zmanjšanju primarnih emisij toplogrednih plinov (UER),
če se uveljavljajo v skladu s 4. točko Priloge 4 te uredbe:
- 
podatek o skupnem zmanjšanju primarnih emisij toplogrednih plinov v tCO2eq
za tekoča goriva fosilnega izvora in skupnem zmanjšanju primarnih emisij
toplogrednih plinov v tCO2eq za plinasta goriva fosilnega izvora;
- 
začetni dan projekta, s katerim se zagotavlja zmanjšanje primarnih
emisij toplogrednih plinov, ki se mora začeti po 1. januarju 2011;
- 
trajanje obdobja, za katero velja navedeno zmanjšanje primarnih emisij;
- 
lokacija projekta najbližje viru emisij, podana s koordinatami
zemljepisne širine in dolžine v stopinjah na štiri decimalna mesta natančno;
- 
izhodiščne letne emisije pred sprejetjem ukrepov za zmanjšanje emisij in
letne emisije po začetku izvajanja ukrepov za zmanjšanje v gCO2eq/MJ
proizvedenega goriva;
- 
številka certifikata, ki je namenjena enkratni uporabi, ki določa sistem
merjenja prihranka emisij toplogrednih plinov, in navedena zmanjšanja emisij
toplogrednih plinov;
- 
identifikacijska številka, ki je namenjena enkratni uporabi, ki določa
metodo izračuna in s tem povezan sistem;
3.     
informacije o biogorivih, ki so proizvedena iz surovin iz Priloge 7, ki
je sestavni del te uredbe:
- 
navedba proizvodnih procesov pridobivanja biogoriv;
- 
količina biogoriv iz posamezne surovine, izraženo v MJ;
- 
emisije toplogrednih plinov v življenjskem ciklu biogoriv, izražene v
gCO2eq/MJ, vključno z okvirno ocenjenimi povprečnimi emisijami
zaradi posredne spremembe rabe zemljišč;
4.     
informacije o načrtih za spremljanje ali upravljanje za odpravo vplivov
na kakovost tal in ogljika v tleh, če so biogoriva proizvedena iz odpadkov in
ostankov v skladu s četrtim odstavkom 5. člena te uredbe in ki niso pridobljena
znotraj prostovoljnega državnega ali mednarodnega sistema iz prvega odstavka
10. člena te uredbe;
5.     
za biogoriva, ki se nabavijo izven Evropske unije, in za katere se ne
uporablja prostovoljni državni ali mednarodni sistem, informacije o
izpolnjevanju določbe drugega odstavka 10. člena te uredbe.
(3) Dobavitelj goriv mora najpozneje do 31. marca tekočega
leta za preteklo leto poslati ministrstvu poročilo iz prejšnjega odstavka.
Poročilu mora biti dodano tudi poročilo o pregledu izvajalca monitoringa iz
petega odstavka 17. člena te uredbe.
(4) Določba prejšnjega odstavka se smiselno uporablja tudi za
ponudnika storitve električnega polnjenja in dobavitelja goriv, če ta dobavlja
električno energijo končnim uporabnikom v prometu.
VII. NADZOR
19. člen
(nadzor)
(1) Nadzor nad izvajanjem te uredbe izvaja inšpekcija,
pristojna za okolje.
(2) Ne glede na prejšnji odstavek inšpekcija, pristojna za
kmetijstvo, gozdarstvo, lovstvo in ribištvo, izvaja nadzor nad zemljišči
pridobivanja surovin za biogoriva iz 8. člena te uredbe.
(3) Če obstaja sum ali ugotovitev goljufije večkratnega
prevzema posameznih pošiljk surovin za biogoriva ali pošiljk biogoriv v
Evropski uniji, obvesti po potrebi inšpekcija iz prvega ali drugega odstavka
tega člena druge države članice Evropske unije.
(4) Če inšpekcija ugotovi neskladnost pri preverjanju iz
šestega odstavka 17. člena te uredbe, o tem takoj obvesti ministrstvo, ki o
ugotovljeni neskladnosti obvesti prostovoljni državni ali mednarodni sistem.
VIII. KAZENSKE DOLOČBE
20. člen
(prekrški proizvajalca biogoriv)
(1) Z globo od 10.000 do 40.000 eurov se za prekršek kaznuje
proizvajalec biogoriv, ki je pravna oseba ali samostojni podjetnik posameznik,
če:
1.     
ne zagotovi neodvisnega preverjanja izpolnjevanja trajnostnih meril za
biogoriva v skladu s prvim in drugim odstavkom 17. člena te uredbe (prvi
odstavek 12. člena te uredbe);
2.     
za pošiljko biogoriva ne izda spremnega potrdila (drugi odstavek 12.
člena te uredbe);
3.     
ne vodi evidence iz petega odstavka 12. člena te uredbe;
4.     
ne hrani podatkov o izpolnjevanju trajnostnih meril za biogoriva
vključno z informacijami, ki dokazujejo skladnost s prvim, drugim, četrtim in
petim odstavkom 12. člena te uredbe, najmanj pet let (šesti odstavek 12. člena
te uredbe);
5.     
ne omogoči dostopa do vseh potrebnih informacij izvajalcu monitoringa
oziroma neodvisnemu revizorju (sedmi odstavek 12. člena te uredbe).
(2) Z globo 500 eurov se za prekršek iz prejšnjega odstavka
kaznuje tudi odgovorna oseba pravne osebe ali samostojnega podjetnika
posameznika.
21. člen
(prekrški dobavitelja surovin)
(1) Z globo od 2.000 do 4.000 eurov se za prekršek kaznuje
dobavitelj surovin, ki je pravna oseba ali samostojni podjetnik posameznik ali
posameznik, ki samostojno opravlja dejavnost, če:
1.     
ne vodi evidence iz prvega ali drugega odstavka 13. člena te uredbe;
2.     
ne da proizvajalcu biogoriv na njegovo zahtevo podatkov za pripravo
spremnega potrdila iz drugega odstavka 12. člena te uredbe in informacij, kot
so navedene v 2. točki petega odstavka 12. člena te uredbe (tretji odstavek 13.
člena te uredbe);
3.     
ne hrani vseh podatkov in informacij iz prvega, drugega in tretjega
odstavka 13. člena te uredbe najmanj pet let (četrti odstavek 13. člena te
uredbe);
4.     
ne omogoči dostopa do informacij iz prvega, drugega in tretjega odstavka
13. člena te uredbe izvajalcu monitoringa oziroma neodvisnemu revizorju (peti
odstavek 13. člena te uredbe).
(2) Z globo 300 eurov se za prekršek iz prejšnjega odstavka
kaznuje tudi odgovorna oseba pravne osebe ali samostojnega podjetnika
posameznika ali posameznika, ki samostojno opravlja dejavnost.
22. člen
(prekrški dobavitelja goriv)
(1) Z globo od 50.000 do 250.000 eurov se za prekršek kaznuje
dobavitelj goriv, ki je pravna oseba, ki po zakonu, ki ureja gospodarske
družbe, šteje za mikro ali majhno družbo, če ne zmanjša emisije toplogrednih
plinov v življenjskem ciklu goriva na enoto energije iz goriva, ki se uporablja
v prometu, in sicer od vključno leta 2021 dalje za najmanj 6 % v skladu z
drugim odstavkom 3. člena te uredbe.
(2) Z globo od 100.000 do 400.000 eurov se za prekršek iz
prejšnjega odstavka kaznuje dobavitelj goriv, ki je pravna oseba, ki po zakonu,
ki ureja gospodarske družbe, šteje za srednja družbo.
(3) Z globo od 300.000 do 500.000 eurov se za prekršek iz
prvega odstavka tega člena kaznuje dobavitelj goriv, ki je pravna oseba, ki po
zakonu, ki ureja gospodarske družbe, šteje za velika družbo.
(4) Z globo od 50,000 do 150.000 eurov se za prekršek iz
prvega odstavka tega člena kaznuje samostojni podjetnik posameznik.
(5) Z globo 5.000 eurov se za prekršek iz prvega odstavka
tega člena kaznuje tudi odgovorna oseba pravne osebe ali samostojnega
podjetnika posameznika.
(6) Z globo od 10.000 do 40.000 eurov se za prekršek kaznuje
dobavitelj goriv, ki je pravna oseba ali samostojni podjetnik posameznik, če:
1.     
meša pošiljke posameznih surovin ali biogoriv ali drugih goriv, pri
čemer ne uporablja sistema masne bilance v skladu s prvim odstavkom 16. člena
te uredbe;
2.     
ne predloži ministrstvu poročila o emisijski intenzivnosti in količini
emitiranih toplogrednih plinov goriv in energije iz drugega odstavka 18. člena
te uredbe do 31. marca tekočega leta za preteklo leto v skladu s tretjim
odstavkom 18. člena te uredbe.
(7) Z globo 500 eurov se za prekršek iz prejšnjega odstavka
kaznuje tudi odgovorna oseba pravne osebe ali samostojnega podjetnika
posameznika.
(8) Z globo od 2.000 do 4.000 eurov se za prekršek kaznuje
dobavitelj goriv, ki je pravna oseba ali samostojni podjetnik posameznik, če
izvajalcu monitoringa, ki pri dobavitelju goriv preverja izpolnjevanje
trajnostnih meril, do 28. februarja tekočega leta za preteklo leto, ne pošlje
poročila o emisijski intenzivnosti in količini emitiranih toplogrednih plinov
goriv in energije (prvi odstavek 18. člena te uredbe).
(9) Z globo 300 eurov se za prekršek iz prejšnjega odstavka
kaznuje tudi odgovorna oseba pravne osebe ali samostojnega podjetnika
posameznika.
23. člen
(prekrški izvajalca monitoringa)
(1) Z globo od 2.000 do 4.000 eurov se za prekršek kaznuje
izvajalec monitoringa, ki je pravna oseba ali samostojni podjetnik posameznik,
če:
1.     
ne obvesti ministrstva o vsakem odstopanju, ki ga ugotovi pri
preverjanju izpolnjevanja trajnostnih meril v 15 dneh od ugotovljenega
odstopanja (četrti odstavek 17. člena te uredbe).
2.     
ne hrani podatkov o izvedenih revizijah prostovoljnih državnih ali
mednarodnih sistemov v zvezi z opravljenimi revizijami za čas trajanja takšnih
sistemov in še eno leto po njegovem prenehanju, vključno s podatki o točnem
dnevu, času in kraju izvedene revizije (šesti odstavek 17. člena te uredbe).
(2) Z globo 300 eurov se za prekršek iz prejšnjega odstavka
kaznuje tudi odgovorna oseba pravne osebe ali samostojnega podjetnika
posameznika.
IX. PREHODNE IN KONČNI DOLOČBI
24. člen
(poročanje o prihranku emisij toplogrednih plinov)
(1) Pri izdelavi poročila iz 18. člena te uredbe se v
poročilu za leto 2020 v izračunu prihranka emisij toplogrednih plinov iz prvega
odstavka 14. člena te uredbe uporabi za skupne emisije primerjalnega fosilnega
goriva za promet vrednost 83,8 gCO2eq/MJ.
(2) Poročilo za leto 2021 iz 18. člena te uredbe mora
vsebovati količine vseh goriv, ki so bile dane na trg od 1. januarja 2021 do
31. decembra 2021, pri čemer mora biti izpolnjevanje trajnostnih meril za
biogoriva prikazano posebej za obdobje od začetka veljavnosti te uredbe do 31.
decembra 2021.
(3) Ne glede na prejšnji odstavek lahko dobavitelj goriv v
poročilu za leto 2021 vključi izpolnjevanje določb 3. člena te uredbe in
trajnostnih meril za biogoriva tudi za obdobje od 1. januarja 2021 do začetka
veljavnosti te uredbe.
25. člen
(prenehanje veljavnosti)
Z dnem uveljavitve te uredbe preneha veljati Uredba o
trajnostnih merilih za biogoriva in emisiji toplogrednih plinov v življenjskem
ciklu goriv v prometu (Uradni list RS, št. 19/17).
26. člen
(začetek veljavnosti)
Ta uredba začne veljati osmi dan po objavi v Uradnem listu
Republike Slovenije.
Št. 00719-8/2021
Ljubljana, dne 24. marca 2021
EVA 2020-2550-0075
Vlada Republike Slovenije
Janez Janša
predsednik

Priloga
1: Pravila za izračun vpliva pogonskih biogoriv, biogoriv za energetske namene
in njihovih primerjalnih vrednosti za fosilna goriva na toplogredne pline
Priloga
2: Pravila za izračun vpliva biomasnih goriv in njihovih primerjalnih vrednosti
za fosilna goriva na toplogredne pline
Priloga
3: Napredna pogonska goriva
Priloga
4: Metoda izračuna skupne intenzivnosti toplogrednih plinov v življenjskem
ciklu goriv in energije za dobavitelje goriv
Priloga
5: Tipične in privzete vrednosti prihranka toplogrednih plinov v življenjskem
ciklu biogoriv
Priloga
6: Energijske vrednosti biogoriv in goriv
Priloga
7: Emisije toplogrednih plinov zaradi posredne spremembe rabe zemljišč