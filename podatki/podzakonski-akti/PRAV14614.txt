o registru kmetijskih gospodarstev
I. SPLOŠNE DOLOČBE
1. člen
(vsebina)
Ta pravilnik določa način vodenja registra kmetijskih
gospodarstev (v nadaljnjem besedilu: RKG), podrobnejše podatke RKG in
podrobnejše podatke v zvezi z identifikacijskim sistemom za zemljišča, vrste
dejavnosti, način sporočanja podatkov in sprememb, vsebino izpisov iz RKG ter
obseg in vrste sprememb, ki bistveno ne spreminjajo prijavljenih podatkov za
izvajanje:
-       
Uredbe (EU) 2021/2115 Evropskega parlamenta in Sveta z dne 2. decembra 2021 o določitvi pravil o podpori za
strateške načrte, ki jih pripravijo države članice v okviru skupne kmetijske
politike (strateški načrti SKP) in se financirajo iz Evropskega kmetijskega
jamstvenega sklada (EKJS) in Evropskega kmetijskega sklada za razvoj podeželja
(EKSRP), ter o razveljavitvi uredb (EU) št. 1305/2013
in (EU) št. 1307/2013 (UL L št. 435 z dne 6. 12.
2021, str. 1), zadnjič spremenjene z Izvedbeno uredbo Komisije (EU) 2022/1317 z dne 27. julija
2022 o določitvi odstopanj od Uredbe (EU)
2021/2115 Evropskega parlamenta in Sveta v zvezi
z uporabo standardov za dobre kmetijske
in okoljske pogoje zemljišč (standardi DKOP) 7 in 8
za leto zahtevka 2023 (UL L št. 199 z dne
28. 7. 2022, str. 1), (v nadaljnjem
besedilu: Uredba 2021/2115/EU);
-       
Uredbe (EU) 2021/2116 Evropskega parlamenta in Sveta z dne 2. decembra 2021 o financiranju, upravljanju in
spremljanju skupne kmetijske politike ter razveljavitvi Uredbe (EU) št. 1306/2013 (UL L št. 435
z dne 6. 12. 2021, str. 187), zadnjič
spremenjene z Delegirano uredbo Komisije (EU) 2022/1408 z dne 16. junija
2022 o spremembi Uredbe (EU) 2021/2116
Evropskega parlamenta in Sveta glede izplačevanja predplačil za nekatere
intervencije in podporne ukrepe iz uredb (EU) 2021/2115 in (EU) št. 1308/2013 Evropskega parlamenta in Sveta (UL L
št. 199 z dne 19. 8.
2022, str. 1);
-       
Delegirane uredbe Komisije (EU) 2022/1172 z dne 4. maja 2022 o
dopolnitvi Uredbe (EU) 2021/2116 Evropskega parlamenta in Sveta glede
integriranega administrativnega in kontrolnega sistema skupne kmetijske
politike ter uporabe in izračuna upravnih sankcij v zvezi s pogojenostjo (UL L
št. 183 z dne 8. 7. 2022, str. 12);
-       
Izvedbene uredbe Komisije (EU) 2022/1173 z dne 31. maja 2022 o
pravilih za uporabo Uredbe (EU) 2021/2116 Evropskega parlamenta in Sveta v
zvezi z integriranim administrativnim in kontrolnim sistemom v okviru skupne
kmetijske politike (UL L št. 183 z dne 8. 7. 2022, str. 23).
2. člen
(pomen izrazov)
Izrazi, uporabljeni v tem pravilniku, pomenijo:
1.     
brežina je pas zemljišča s strmim nagibom, ki leži na pobočjih, urejenih
v terasah, zaradi zmanjšanja nagiba in erozije kmetijskih zemljišč;
2.     
obračališče je, gledano v smeri obdelave, zemljišče, namenjeno
manevriranju s kmetijsko mehanizacijo in ne vključuje ceste v javni uporabi;
3.     
sadilna razdalja med vrstami je razdalja med vrstami sadik znotraj
trajnega nasada;
4.     
sadilna razdalja v vrsti je razdalja med posameznimi sadikami v vrsti;
5.     
zatravljenost trajnega nasada pomeni, da je trajni nasad trajno
zatravljen v medvrstnih prostorih;
6.     
G-MID je edinstvena registracijska številka obrata, kjer se gojijo
kopenske živali, živali iz akvakulture ali druge živali, ki ga mora izvajalec
dejavnosti registrirati v skladu z določbami Uredbe (EU) 2016/429 Evropskega
parlamenta in Sveta z dne 9. marca 2016 o prenosljivih boleznih živali in
o spremembi ter razveljavitvi določenih aktov na področju zdravja živali
(„Pravila o zdravju živali“), (UL L št. 84
z dne 31. 3. 2016, str. 1), zadnjič
spremenjene z Delegirano uredbo Komisije (EU) 2022/139 z dne 16. novembra 2021
o dopolnitvi Uredbe (EU) 2016/429
Evropskega parlamenta in Sveta glede upravljanja, shranjevanja in menjave zalog
v bankah antigenov, cepiv in
diagnostičnih reagentov Unije ter glede zahtev v zvezi
z biološko zaščito, biološko varnostjo in
biološkim zadrževanjem pri delovanju takih bank (UL L št. 23 z dne 2. 2.
2022, str. 1);
7.     
kmetijska površina v skladu s tretjim odstavkom 4. člena Uredbe
2021/2115/EU pomeni površino, ki se uporablja kot orno zemljišče, trajno
travinje ali trajni nasad vključno s kmetijsko-gozdarskim sistemom na
površinah:
a)   
orno zemljišče pomeni kmetijsko površino, ki se obdeluje za namene
pridelave kmetijskih rastlin, ali območja, ki so na voljo za pridelavo
kmetijskih rastlin, pa so neobdelana, vključno s površinami pod praho v skladu
z 31. in 70. členom Uredbe 2021/2115/EU in standardom DKOP 8 iz Priloge
III Uredbe 2021/2115/EU, ne glede na to, ali gre za zemljišče pod rastlinjaki
ali s pritrjeno ali premično zaščito. Če pridelava poteka neovirano, se lahko v
upravičeno površino všteje do vključno 50 dreves na hektar, ki so lahko posamična
ali v vrsti znotraj obdelovalnih parcel ali na mejah med parcelami kot so žive
meje in drevoredi. Orno zemljišče je prijavljeno v register kmetijskih
gospodarstev kot GERK z naslednjimi vrstami rabe: 1100 – njiva, 1131 – začasni
travnik, 1150 – njiva za rejo polžev, 1161 – hmeljišče v premeni, 1170 – jagode
na njivi, 1190 – rastlinjak, 1192 – rastlinjak s sadnimi rastlinami, le kadar
je namenjen pridelavi jagod, 1610 – kmetijsko zemljišče v pripravi,
b)   
trajno travinje pomeni kmetijsko površino, ki se uporablja za gojenje
trav ali drugih zelenih krmnih rastlin na naraven način (samozasejane) ali s
setvijo (posejane) in ki najmanj pet let ni bilo vključeno v kolobarjenje
kmetijskega gospodarstva. Na njem so lahko prisotne tudi druge vrste, na primer
grmičevje ali drevesa, ki se lahko uporabljajo za pašo, pod pogojem, da trave
in druge zelene krmne rastline še naprej prevladujejo. Če pridelava poteka
neovirano, se lahko v upravičeno površino všteje do vključno 50 posamičnih
gozdnih dreves na hektar ali tolikšno število dreves, katerih pokrovnost
drevesnih krošenj je manjša od 75 %, pri čemer se sadna drevesa ne štejejo.
Površina, porasla s travinjem, na kateri rastejo posamična gozdna drevesa, se
redno, vsaj enkrat letno popase oziroma pokosi skladno z definicijo za
vzdrževanje. K trajnemu travinju štejemo tudi trajno travinje z razpršenimi
neupravičenimi elementi, kot so grmičevje oziroma drevesa, ki niso krajinske
značilnosti za namen pogojenosti ali pa predstavljajo gozdna drevesa nad
dovoljenih 50 gozdnih dreves ter skale,
kamni, ob upoštevanju, da še naprej prevladujejo trave in druge zelene krmne
rastline. Površina se določi z uporabo proporcionalnega sistema znižanja
neupravičenih elementov za 0–50 % sorazmerno z deležem teh elementov v
upravičeni površini. Trajno travinje je prijavljeno kot GERK z naslednjimi
vrstami rabe: 1222 – ekstenzivni sadovnjak, če izpolnjuje pogoje iz točke b)
tretjega odstavka 22. člena tega pravilnika, 1300 – trajni travnik, 1320 –
travinje z razpršenimi neupravičenimi značilnostmi. Pri tem:
-     so trave
ali druge zelene krmne rastline trave, razen če so namenjene pridelavi semen,
travno-deteljne mešanice in deteljno-travne mešanice ter druge zelene krmne
rastline, ki tradicionalno rastejo na naravnih pašnikih ali so običajno vsebovane
v mešanicah semen za pašnike ali travnike, ne glede na to, ali se uporabljajo
za pašo ali ne,
-     se za
namen kolobarja iz te točke in pod c) upošteva glavni posevek ter posevek, ki
je prisoten po glavnem posevku v tekočem letu,
c)   
trajni nasad pomeni kmetijsko površino z nasadom rastlin, ki niso
vključene v kolobar in niso trajno travinje, ki je na istem zemljišču najmanj
pet let in daje večkratne pridelke, vključno z drevesnicami in hitro rastočimi
panjevci, če je znotraj površine sadovnjakov do vključno 50 posamičnih
samoniklih gozdnih dreves, ki so lahko posamična ali v vrsti znotraj
obdelovalnih parcel ali na mejah med parcelami, kot so žive meje in drevoredi.
Intenzivni sadovnjaki se ne štejejo za kmetijsko gozdarski sistem. Trajni nasad
je prijavljen v RKG kot GERK z naslednjimi vrstami rabe: 1160 – hmeljišče, 1180
– trajne rastline na njivskih površinah, 1192 – rastlinjak s sadnimi
rastlinami, razen za pridelavo jagod, 1211 – vinograd, 1212 – matičnjak, 1221 –
intenzivni sadovnjak, 1222 – ekstenzivni sadovnjak, če ne izpolnjuje pogojev iz
točke b) tretjega odstavka 22. člena tega pravilnika, 1230 – oljčnik, 1240
– ostali trajni nasadi, razen tistih, na katerih so hitro rastoči panjevci, ki
ne izpolnjujejo pogojev iz druge alineje te točke. Pri tem se kot:
-     drevesnice,
kamor ne štejejo plantaže gozdnega drevja, upoštevajo naslednje površine mladih
olesenelih (lesnatih) rastlin na prostem, ki se gojijo za razsaditev: trsnice
in matičnjaki, sadne drevesnice in jagodičevje, drevesnice okrasnega drevja,
gozdne drevesnice, brez gozdnih drevesnic v gozdu za lastne potrebe kmetijskega
gospodarstva in sadike drevja in grmovja za zasaditev v vrtovih, parkih, ob
cestah in na brežinah (na primer živa meja, vrtnice in drugo okrasno grmičevje,
okrasni iglavci), vedno vključno z njihovimi podlagami in sadikami,
-     hitro
rastoči panjevec upoštevata vrba (Salix spp.) in topol (Populus spp.), pri
katerih je najdaljša obhodnja pet let in minimalno gostota znaša 3.333 dreves
na hektar kmetijskih zemljišč,
č)   kmetijsko gozdarski sistem pomeni
kmetijsko površino na kateri raste do 50 posamičnih samoniklih gozdnih dreves
ali grmov na hektar ali površino z več kot 50 posamičnimi samoniklimi gozdnimi
drevesi ali grmi na hektar, ki je v evidenci dejanske rabe kmetijskih in
gozdnih zemljišč zajeto kot 1800 – kmetijsko zemljišče, poraslo z gozdnim
drevjem.
II. VPIS IN UKINITEV KMG V RKG
3. člen
(vpis KMG v RKG)
(1) Nosilec kmetijskega gospodarstva (v nadaljnjem
besedilu: KMG) se vpiše v RKG na podlagi vloge za vpis v RKG, ki jo vloži na upravni
enoti na obrazcu iz Priloge 1, ki je sestavni del tega pravilnika. Če je naslov
ali sedež KMG na lokaciji, ki je ni mogoče opredeliti s hišno številko, se
navedejo podatki o občini, naselju in geografskih koordinatah lokacije.
(2) Člani kmetije se vpišejo v RKG na podlagi vloge za
vpis v RKG, ki jo nosilec vloži na obrazcu iz Priloge 1 tega pravilnika.
(3) Nosilec ali član kmetije sta lahko pripisana na več
KMG le, če:
-       
je oseba hkrati tudi nosilec KMG v postopku ukinitve v skladu s 6. členom tega pravilnika ali
-       
je oseba s sklepom sodišča do dokončanja zapuščinskega postopka določena
kot začasni skrbnik ene ali več kmetij.
(4) Vlogo za vpis
zaposlenega na kmetiji v RKG vloži nosilec kmetije na obrazcu iz Priloge 1 tega
pravilnika. Pogoj za vpis zaposlenega na kmetiji v RKG je prijava v obvezna
socialna zavarovanja iz naslova opravljanja kmetijske dejavnosti, v skladu z
zakonom, ki ureja delovna razmerja.
(5) Nosilec mora v RKG
vpisati vsa kmetijska zemljišča in grafične enote krajinskih značilnosti (v nadaljnjem
besedilu: KRZ), za katera ima pravico do uporabe. Za vpis trajnih nasadov je
treba sporočiti tudi podatke o trajnih nasadih iz 18. do 24. člena tega
pravilnika na obrazcih iz Prilog 3, 4, 5, 6 in 7, ki so sestavni del tega
pravilnika. Za planino oziroma skupni pašnik je treba sporočiti tudi podatke o
planini oziroma skupnem pašniku iz 27. člena
tega pravilnika na obrazcu iz Priloge 2, ki je sestavni del tega pravilnika.
(6) Pri nosilcu se
lahko vpiše tudi podatek o izobrazbi v skladu z določbami zakona, ki ureja
kmetijstvo.
(7) Nosilcu se
pripišejo tudi kontaktni podatki (telefonska številka, elektronski naslov).
(8) Obrazce iz prilog
tega pravilnika lahko nosilec posreduje na elektronski način z elektronskim
podpisom v skladu s predpisi, ki urejajo elektronski podpis, ki je enakovreden
lastnoročnemu podpisu ali preko državnega portala eUprava.
4. člen
(prenos KMG, sprememba članov kmetije in zaposlenih na
kmetiji v RKG)
(1) Vlogo za prenos KMG
vloži novi nosilec KMG na obrazcu iz Priloge 9, ki je sestavni del tega
pravilnika.
(2) V primeru smrti
nosilca upravna enota pozove družinske člane ali osebe, ki imajo zakonito
pravico do uporabe zemljišč oziroma osebe navedene na smrtovnici, da javijo
podatke morebitnega novega nosilca.
(3) Vlogo za vpis, spremembo
oziroma izbris članov kmetije oziroma zaposlenih na kmetiji vloži nosilec, za
izbris člana kmetije lahko tudi član kmetije zase na obrazcu iz Priloge 9 tega
pravilnika.
(4) Zaposlenega na
kmetiji upravna enota izbriše s kmetije kot zaposlenega na kmetiji po uradni
dolžnosti, če nosilec ali član kmetije, s katerim je zaposleni na kmetiji
sklenil delovno razmerje, ni več nosilec ali član kmetije oziroma je iz uradnih
evidenc razvidno, da je zaposlitev na kmetiji prenehala.
(5) V roku za oddajo
zbirne vloge je prenos KMG, za katerega je že bila oddana zbirna vloga, možno
izvesti samo, če nosilec, ki je zbirno vlogo oddal, to vlogo umakne, v skladu z
uredbo, ki ureja izvedbo intervencij kmetijske politike.
5. člen
(vsebina izpisa iz RKG in pregled vpisanih podatkov ter
napak v RKG)
(1) Izpis iz RKG
vsebuje:
a)    
KMG-MID;
b)    
pri neusklajenosti podatkov v RKG: opozorilo o neusklajenosti;
c)    
naslov ali sedež in domače ime KMG, če ga ima;
č)    podatke o nosilcu: za fizične
osebe ime in priimek, datum rojstva in naslov s hišno številko, za poslovne
subjekte pa firmo, matično in davčno številko ter sedež;
d)    
članstvo nosilca v organizacijah proizvajalcev in skupinah proizvajalcev
za skupno trženje in skupinah proizvajalcev za izvajanje shem kakovosti;
e)    
pri kmetiji: podatke o članih kmetije in zaposlenih na kmetiji, in sicer
ime in priimek, datum rojstva;
f)     
podatke o blokih, in sicer: identifikacijsko oznako blok ID, grafično
površino, največjo upravičeno površino (v nadaljnjem besedilu: NUP), datum
zadnje spremembe bloka;
g)    
podatke o grafičnih enotah rabe KMG (v nadaljnjem besedilu: GERK), in
sicer: identifikacijsko oznako GERK-PID, domače ime, vrsto rabe, grafično
površino, največjo upravičeno površino (v nadaljnjem besedilu NUP), zadnjo
opombo na GERK, podatke o GERK iz 18. do 23. člena
tega pravilnika in datum zadnje spremembe GERK, vključenost v ekološko ali
integrirano pridelavo;
h)    
podatke o KRZ, in sicer: identifikacijsko oznako KRZ-ID, GERK-PID ki mu
KRZ pripada, blok ID, vrsto KRZ, grafično površino, NUP, informacijo o obvezni
ohranitvi KRZ in datum zadnje spremembe KRZ;
i)      
za planino oziroma skupni pašnik: podatke o planini oziroma skupnem
pašniku in G-MID;
j)      
razvrstitev KMG v območja z omejenimi možnostmi za kmetijsko dejavnost;
k)    
podatek o opravljanju dopolnilne dejavnosti na kmetiji;
l)      
podatek o standardnem prihodku in tipu kmetovanja KMG.
(2) Izpis iz prejšnjega
odstavka se v elektronski obliki hrani v RKG.
(3) Upravna enota
izpisa iz RKG ne izda po uradni dolžnosti, če je:
a)    
sprememba v RKG nastala zaradi uskladitve podatkov z evidenco subjektov
oziroma drugimi zbirkami podatkov po uradni dolžnosti;
b)    
sprememba GERK in blokov po uradni dolžnosti v skladu z drugim odstavkom
37. člena tega pravilnika taka, da
bistveno ne spreminja prijavljenih podatkov;
c)    
ob spremembah, ugotovljenih s sistemom za spremljanje površin, za katere
je nosilec obveščen preko informacijskega orodja za komunikacijo s strankami
Sopotnik.
(4) Nosilci z vnosom
KMG-MID številke v Javnem pregledovalniku grafičnih podatkov MKGP lahko
dostopajo do vpisanih podatkov o zemljiščih KMG in opozoril o napakah vpisanih
podatkov v RKG na KMG.
(5) Nosilci s sredstvom
elektronske identifikacije najmanj srednje ravni zanesljivosti, v skladu s
predpisi na področju elektronske identifikacije in storitev zaupanja, v
aplikaciji e-Register kmetijskih gospodarstev (v nadaljnjem besedilu: e-RKG)
dostopajo do vseh podatkov, ki se vodijo ali prevzemajo v RKG in opozoril o
napakah na KMG ter lahko sporočajo podatke iz 41. člena tega pravilnika.
6. člen
(ukinitev KMG)
(1) KMG se v RKG označi
kot ukinjen na podlagi vloge za ukinitev KMG, ki jo nosilec oziroma njegov
pravni naslednik vloži pri upravni enoti na obrazcu iz Priloge 12, ki je
sestavni del tega pravilnika. Upravna enota o ukinitvi KMG obvesti nosilca
oziroma njegovega pravnega naslednika.
(2) Ne glede na
prejšnji odstavek upravna enota po uradni dolžnosti označi KMG kot ukinjeno, če
so izpolnjeni pogoji za ukinitev KMG-MID v skladu z zakonom, ki ureja
kmetijstvo.
III. IDENTIFIKACIJSKI SISTEM ZA ZEMLJIŠČA
7. člen
(GERK, KRZ in blok)
(1) Zemljišča se v RKG
vpišejo tako, da se na podlagi dejanskega stanja v naravi vriše GERK in KRZ.
(2) Soležni GERK
posameznega KMG se ob koncu vrisa aplikativno poveže v blok.
(3) Za vpis GERK
oziroma KRZ mora imeti nosilec pravico do uporabe zemljišč v skladu z zakonom,
ki ureja kmetijstvo.
8. člen
(meja in površina bloka, GERK in KRZ)
(1) Meja bloka, GERK in
KRZ je več daljic, ki so med seboj povezane v zaključen poligon. Krajišča
daljic so točke, ki imajo koordinate določene v državnem koordinatnem sistemu.
(2) Razdalje in
površine se merijo na podlagi pravokotne ravninske projekcije.
(3) Za površino bloka,
GERK in KRZ se šteje grafična površina, ki je izračunana iz ravninskih
koordinat točk, ki določajo mejo GERK in KRZ. Površina bloka, GERK in KRZ je
izražena v m2.
(4) Najmanjša površina
bloka oziroma GERK je 25 m2. Najmanjša površina KRZ, ki je lahko pripisana h
GERK, je 25 m2.
(5) Soležni GERK istega
KMG, ki imajo iste vrste rabe iz 15. člena tega pravilnika, se združijo v
en GERK.
(6) Ne glede na
prejšnji odstavek se ne združijo GERK z naslednjimi vrstami rabe:
a)    
1170 – jagode na njivi,
b)    
1192 – rastlinjak s sadnimi rastlinami,
c)    
1211 – vinograd,
č)    1221 – intenzivni sadovnjak,
d)    
1222 – ekstenzivni sadovnjak,
e)    
1230 – oljčnik,
f)     
1411 – površina za ukrep odprava zaraščanja.
9. člen
(podatki, ki se vodijo v RKG za GERK in KRZ)
(1) GERK in KRZ se
pripiše oznaka države, v kateri leži vsaj 80 % njune površine. Če površina GERK
v nobeni od držav ne dosega 80 % od celotne površine GERK, se GERK razdeli na
dva GERK tako, da se obema lahko pripiše podatek o državi.
(2) Ne glede na
prejšnji odstavek se GERK, ki je manjši od 1 ha, pripiše državi, v kateri je
večji del GERK.
(3) Nagib, usmerjenost
(ekspozicija) in nadmorska višina GERK in KRZ se izračunajo na podlagi
digitalnega modela reliefa 5 x 5 m, pridobljenega iz aerolaserskega skeniranja
(LIDAR) v velikosti celice 1 x 1 m. Podatek o nagibu, usmerjenosti in nadmorski
višini GERK in KRZ je povprečje vrednosti nagiba, usmerjenosti in nadmorske
višine na celotni površini GERK oziroma KRZ.
(4) KRZ se vpišejo kot
samostojni poligon in pripišejo GERK, če pripadajo h KMG in ustrezajo določbam
10. člena tega pravilnika.
(5) GERK in KRZ se
pripišejo podatki o občini in upravni enoti, v kateri leži večji del GERK
oziroma KRZ.
(6) GERK-om se prikaže
podatek o vključenosti v ekološko pridelavo in status vključitve.
10. člen
(pripis KRZ v RKG)
(1) KRZ se vpiše v RKG
tako, da se pripiše GERK po naslednjem prednostnem vrstnem redu: največja
soležna orna površina, največji soležni GERK. V ostalih primerih se podatek o
GERK ne pripiše.
(2) KRZ se ne pripisuje
h GERK z vrstami rabe 1181, 1191, 1320, 1411 in 1420. KRZ se pripiše samo GERK,
ki ima kot državo pripisano Republiko Slovenijo.
(3) Na KMG, ki nima
vpisanih kmetijskih površin iz 7. točke
2. člena tega pravilnika, se KRZ ne
vpisujejo.
(4) V RKG se lahko
vpišejo samo KRZ, ki so vpisana v evidenco krajinskih značilnosti za pogojenost
in ukrepe kmetijske politike.
11. člen
(določitev NUP in tvorba bloka)
(1) NUP GERK je celotna
površina GERK, razen pri GERK z naslednjimi vrstami rabe:
a)    
1181 – trajne rastline na njivskih površinah, kjer pridelava ni v tleh:
NUP je enaka nič;
b)    
1191 – rastlinjak, kjer pridelava ni v tleh: NUP je enaka nič;
c)    
1320 – travinje z razpršenimi neupravičenimi značilnostmi: NUP se določi
v skladu s 26. členom tega pravilnika;
č)    1411 – površina za ukrep odprava zaraščanja: NUP je enaka nič;
d)    
1420 – plantaža gozdnega drevja: NUP je enaka nič.
(2) NUP KRZ, ki se mora
ohranjati skladno s standardom DKOP 8 iz Priloge III Uredbe 2021/2115/EU, je
celotna površina KRZ, pri ostalih KRZ je NUP enak 0.
(3) Za druge ukrepe se
uporabi grafična površina KRZ.
(4) Blok se tvori tako,
da se po zaključenem vrisu GERK oziroma KRZ vsi soležni GERK oziroma KRZ istega
KMG samodejno aplikativno povežejo v en blok. Soležni so tisti GERK oziroma
KRZ, ki imajo skupno vsaj eno daljico. Če soležni GERK ležijo čez državno mejo,
ti tvorijo svoj blok.
(5) Ne glede na določbo
prejšnjega odstavka, KRZ brez soležnega GERK ali če je soležni GERK z v tem
odstavku našteto vrsto rabe in GERK z naslednjimi vrstami rabe, predstavljajo
samostojen blok:
a)    
1181 – trajne rastline na njivskih površinah, kjer pridelava ni v tleh,
b)    
1191 – rastlinjak, kjer pridelava ni v tleh,
c)    
1320 – travinje z razpršenimi neupravičenimi značilnostmi,
č)    1411 – površina za ukrep odprava zaraščanja,
d)    
1420 – plantaža gozdnega drevja.
(6) NUP bloka je vsota
vseh NUP GERK oziroma NUP KRZ, ki tvorijo blok.
12. člen
(letna uskladitev podatkov v RKG)
(1) Enkrat letno v
mesecu januarju oziroma februarju se preverijo in uskladijo podatki vpisani v
RKG:
-       
GERK in KRZ se uskladijo v skladu z drugim in tretjim odstavkom 31. člena tega pravilnika, ponovno se določi NUP
in OMD;
-       
GERK-om, ki imajo zadnjih pet let vrsto rabe 1131 – začasno travinje in
za KMG, h kateremu so pripisani, zadnjih pet let ni bila oddana zbirna vloga,
se vrsta rabe spremeni v 1300 – trajni travnik;
-       
ostali podatki se enkrat letno posodobijo s podatki iz ostalih evidenc v
skladu z zakonom, ki ureja kmetijstvo.
(2) Na KMG se pripiše
morebitna informacija o neusklajenosti podatkov v RKG. Spremenjeni podatki o
GERK, blok, KRZ in podatki o neusklajenosti so vidni na javnem pregledovalniku
grafičnih podatkov MKGP in v e-RKG.
13. člen
(določitev kmetijskih zemljišč in površin, na katere se
lahko vriše GERK)
(1) GERK se lahko vriše
na kmetijska zemljišča, ki so po evidenci dejanske rabe kmetijskih in gozdnih
zemljišč (v nadaljnjem besedilu: evidenca dejanske rabe) opredeljena kot njive
in vrtovi, trajni nasadi in travniške površine, če ni v tem pravilniku določeno
drugače.
(2) V upravičeno
površino GERK se lahko vštejejo vetrozaščitni pasovi, drevesa v vrsti, žive
meje, omejki, mejice, jarki, kamnite ograje, suhozidi, razna sušila (kozolci,
ostrvi ipd.) in kolovozi, če so sestavni del tradicionalne kulturne krajine in
dobre kmetijske prakse ter če njihova širina ne presega 2 m. Ne glede na to, da
so nekateri od naštetih elementov zajeti v evidenci krajinskih značilnosti,
le-teh ni potrebno izločati iz GERK kot KRZ.
(3) Če pridelava lahko
poteka neovirano, se lahko v upravičeno površino GERK všteje do vključno 50
posamičnih (gozdnih) dreves ali grmov na hektar. Za sadna drevesa in grme omejitev
50 dreves ali grmov na hektar ne velja. Za kmetijsko gozdarsko rabo, ki je v
evidenci dejanske rabe opredeljena kot 1800 – kmetijsko zemljišče poraslo z
gozdnim drevjem, ni omejitve števila dreves oziroma grmov, če ustreza pravilom
za zajem.
(4) Pri GERK z
naslednjimi vrstami rabe se v GERK lahko vključijo tudi obračališča brez
vključitve poti, širših od 2 m, katerih širina od konca posevka oziroma vrste
ne sme presegati:
a)    
1100 – njiva, 1161 – hmeljišče v premeni, 1170 – jagode na njivi in 1180
– trajne rastline na njivskih površinah: 2 m,
b)    
1160 – hmeljišče (v obdelavi): 8 m,
c)    
1211 – vinograd, 1212 – matičnjak in 1221 – intenzivni sadovnjak, 1230 –
oljčnik: 6 m oziroma 10 m, če so zasajeni v terasah.
(5) Površine do 2 m
širine med rastlinjaki in površine do 2 m širine med posameznimi njivami,
namenjenimi reji polžev v GERK z vrsto rabe 1150 – njiva za rejo polžev, se
lahko vključijo v GERK.
(6) Pri GERK iz točk b)
in c) četrtega odstavka tega člena se v GERK lahko vključi tudi površina na
zunanji strani zadnje vrste v nasadu do širine, ki je manjša ali enaka
povprečni razdalji med vrstami znotraj nasada, če se uporablja za premike
kmetijske mehanizacije pri obdelavi nasada in ne vključuje ceste v javni
uporabi ter ne presega meje ograjenega nasada.
(7) Pri kmetijskih
zemljiščih, ki so zaradi nagiba urejena v terasah, se v GERK vključijo tudi
brežine. Brežini na robu GERK (zgornja in spodnja) se lahko vključita v GERK
največ do širine 2 m oziroma pri trajnih nasadih do največ ene povprečne
razdalje med vrstami od zadnje vrste nasada.
14. člen
(površine, ki morajo biti vpisane ločeno ali so izključene
iz GERK)
(1) Strnjene površine,
ki po evidenci dejanske rabe spadajo med druge kmetijske površine, gozd in
druga nekmetijska zemljišča, se izločijo iz GERK, če so večje ali enake
100 m2.
(2) Iz GERK ni treba
izločiti površin, manjših od 100 m2, tudi če ustrezajo drugim vrstam rabe GERK.
Površine, večje ali enake 100 m2, se
vrišejo kot samostojni GERK. Njive ni treba vpisati kot ločen GERK, če je
manjša od 1000 m2 in leži znotraj trajnega nasada, razen
hmeljišča.
(3) Ne glede na določbo
prvega odstavka tega člena se pri vrisu vrste rabe GERK 1320 – travinje z
razpršenimi neupravičenimi značilnostmi upoštevajo določbe 26. člena tega pravilnika.
(4) Ne glede na prvi odstavek
tega člena se iz GERK izločijo vode in vsa pozidana zemljišča, ki presegajo
toleranco iz petega odstavka 31. člena
tega pravilnika.
(5) Ne glede na drugi
odstavek tega člena ni treba izločiti v samostojen GERK sadnih rastlin in trt,
ki so posajene v eni vrsti, znotraj druge vrste rabe GERK.
(6) V GERK se ne
uvrščajo naslednje površine:
a)    
zelenice okoli stavb,
b)    
nezatravljene ograde, v katerih so živali,
c)    
izpusti za živali,
č)    rekreacijske površine (golfišča,
parki, zelenice, travnata igrišča ipd.), razen smučišč in površin znotraj
hipodromov, če se na njih izvaja kmetijska dejavnost,
d)    
površine letališč, letališke infrastrukture, označenih vzletnih oziroma
pristajalnih stez letališč in vzletišč, čeprav so zatravljene,
e)    
površine, kjer kmetijska pridelava ni dovoljena (sanirana odlagališča
nevarnih odpadkov ipd.),
f)     
površine, na katerih so postavljene konstrukcije, ki onemogočajo
obdelavo zemljišča.
(7) Ne glede na
prejšnji odstavek se GERK na letališčih lahko vpiše, če se na teh površinah
izvaja kmetijska dejavnost in imajo uporabniki zemljišč za vris GERK dovoljenje
lastnikov zemljišč in upravljavca letališča, obvezno pa se tudi v tem primeru
izloči vsa letališka infrastruktura in označene vzletne oziroma pristajalne
steze.
IV. DOLOČITEV POSAMEZNIH VRST RABE GERK IN KRZ TER PODATKI,
KI SE VODIJO ZA POSAMEZNE VRSTE RABE GERK
15. člen
(vrste rabe GERK in KRZ)
(1) Vrste in šifre rabe
GERK so enake vrstam in šifram dejanske rabe kmetijskih in gozdnih zemljišč iz
predpisa, ki ureja evidenco dejanske rabe, če ta pravilnik ne določa drugače,
in sicer:
a)    
1100 – njiva,
b)    
1131 – začasno travinje,
c)    
1150 – njiva za rejo polžev,
č)    1160 – hmeljišče,
d)    
1161 – hmeljišče v premeni,
e)    
1170 – jagode na njivi,
f)     
1180 – trajne rastline na njivskih površinah,
g)    
1181 – trajne rastline na njivskih površinah, kjer pridelava ni v tleh,
h)    
1190 – rastlinjak,
i)      
1191 – rastlinjak, kjer pridelava ni v tleh,
j)      
1192 – rastlinjak s sadnimi rastlinami,
k)    
1211 – vinograd,
l)      
1212 – matičnjak,
m)   
1221 – intenzivni sadovnjak,
n)    
1222 – ekstenzivni sadovnjak,
o)    
1230 – oljčnik,
p)    
1240 – ostali trajni nasadi,
r)     
1300 – trajni travnik,
s)     
1320 – travinje z razpršenimi neupravičenimi značilnostmi,
š)    1411 – površina za ukrep odprava zaraščanja,
t)      
1420 – plantaža gozdnega drevja,
u)    
1610 – kmetijsko zemljišče v pripravi.
(2) Vrste in šifre rabe
KRZ so:
a)    
1510 – skupina dreves oziroma grmičevja,
b)    
1520 – mejica,
c)    
1530 – obvodna vegetacija,
č)    1540 – posamezno drevo,
d)    
1550 – drevesa v vrsti,
e)    
7010 – vodna prvina.
16. člen
(določitev GERK z vrsto rabe 1100 – njiva, 1150 – njiva za
rejo polžev, 1161 – hmeljišče v premeni in 1170 – jagode na njivi)
(1) GERK z vrsto rabe
1100 – njiva se določi na zemljišču, ki se orje ali drugače obdeluje in je
namenjeno pridelavi netrajnih rastlin. Sem spada tudi zemljišče v prahi in
ukorenišče hmeljnih sadik. V ta razred uvrščamo tudi zemljišče, ki je začasno,
za največ pet zaporednih let, zasejano s travami ali drugimi zelenimi krmnimi
rastlinami.
(2) Če je zemljišče
zasejano s travami ali drugimi zelenimi krmnimi rastlinami, se v RKG vodi kot
GERK z vrsto rabe 1100 – njiva, 1131 – začasno travinje ali 1161 – hmeljišče v
premeni od prvega do vključno petega zaporednega leta.
(3) Površinam, ki so
pet zaporednih let zasejane s travami ali drugimi zelenimi krmnimi rastlinami,
se na podlagi upravnega pregleda Agencije Republike Slovenije za kmetijske trge
in razvoj podeželja (v nadaljnjem besedilu: agencija) ob zaključku petega
zaporednega leta, v skladu s 7. točko pod b) 2. člena tega pravilnika,
vrsta rabe GERK spremeni v 1300 – trajni travnik po uradni dolžnosti.
(4) GERK z vrsto rabe 1150
– njiva za rejo polžev se določi na njivi, ki je namenjena reji polžev.
(5) GERK z vrsto rabe
1161 – hmeljišče v premeni se določi na zemljišču pod vzdrževano žičnico, ki
začasno ni zasajena s hmeljem.
(6) GERK z vrsto rabe
1170 – jagode na njivi se določi na njivi, zasajeni z jagodami. Za nasad jagod
se vodijo podatki iz tretjega odstavka 21. člena
tega pravilnika.
17. člen
(določitev GERK z vrsto rabe 1131 – začasno travinje)
GERK z vrsto rabe 1131 – začasno travinje se določi na
zemljišču, ki se z namenom trajne zatravitve zaseje s travami ali drugimi
zelenimi krmnimi rastlinami in posevek ni namenjen pridelavi semen. Ob
zaključku petega zaporednega leta se po uradni dolžnosti vrsta rabe GERK
spremeni v trajni travnik. Sprememba se lahko izvede že pred zaključkom petega
zaporednega leta na podlagi ugotovitev agencije pri upravnih pregledih ali
pregledih na kraju samem oziroma ogledov Inšpekcije za kmetijstvo.
18. člen
(določitev GERK z vrsto rabe 1160 – hmeljišče)
(1) Pri hmeljišču se
določi ločen GERK z vrsto rabe 1160 – hmeljišče, za hmeljišče v obdelavi in
GERK z vrsto rabe 1161 – hmeljišče v premeni, za hmeljišče v premeni iz petega
odstavka 16. člena tega pravilnika.
(2) Hmeljišče v
obdelavi sestavlja ena ali več enot hmeljišča v obdelavi. Enota hmeljišča v
obdelavi predstavlja strnjeno površino znotraj GERK, na kateri je posajen hmelj
istega letnika, sorte in kategorije sadik hmelja v enakih sadilnih razdaljah
ter po enakem sistemu napeljave vodil.
(3) Podatki, ki se
vodijo za GERK z vrsto rabe 1160 – hmeljišče, so:
1.     
površina namakanja in način namakanja ter
2.     
za vsako enoto hmeljišča v obdelavi:
a)   
oznaka enote hmeljišča v obdelavi (H1, H2 …),
b)   
leto zasaditve,
c)   
sorta,
č)    število
sadik,
d)   
število vrst,
e)   
sistem napeljave vodil,
f)    
sadilna razdalja v vrsti in med vrstami,
g)   
kategorija sadik hmelja in izvor sadik (domače ali uvožene).
(4) Pri vsaki novi
prijavi oziroma spremembi podatkov o hmeljišču je na upravni enoti treba
obvezno priložiti eno od naslednjih potrdil:
a)    
o uradni potrditvi certificiranih sadik A,
b)    
za sadike pri premeščanju iz držav EU – ustrezen rastlinski potni list,
c)    
za sadike iz uvoza iz tretjih držav – fitosanitarno spričevalo,
č)    izjavo
nosilca, da je sadike pridelal v svojem proizvodnem hmeljišču.
(5) Pri priložitvi
potrdil iz prejšnjega odstavka je treba v RKG shraniti kopijo potrdil.
19. člen
(določitev GERK z vrsto rabe 1181 – trajne rastline na
njivskih površinah, kjer pridelava ni v tleh, 1191 – rastlinjak, kjer pridelava
ni v tleh, in 1192 – rastlinjak s sadnimi rastlinami)
(1) Trajnim rastlinam
na njivskih površinah se, če rastline ne rastejo v tleh, določi GERK z vrsto
rabe- 1181 – trajne rastline na njivskih površinah, kjer pridelava ni v tleh.
(2) K vrsti rabe 1181
se štejejo tudi ne trajne rastline, kjer pridelava ni v tleh in visoke grede.
(3) Rastlinjakom se, če
rastline ne rastejo v tleh, določi GERK z vrsto rabe 1191 – rastlinjak, kjer
pridelava ni v tleh.
(4) Rastlinjaku, v
katerem rastejo sadne rastline v tleh, se določi vrsta rabe GERK 1192 –
rastlinjak s sadnimi rastlinami. Za vpis sadilnega materiala se vodijo podatki
iz tretjega odstavka 21. člena tega
pravilnika.
20. člen
(določitev GERK z vrsto rabe 1211 – vinograd)
(1) Pri GERK z vrsto
rabe 1211 – vinograd se določi ločen GERK za površine, ki so zasajene v
vertikali, in za površine, ki so zasejane v terasah, razen če je površina z
drugačno zasaditvijo manjša od 100 m2 oziroma ne obsega več
kot treh vrst trsov. Povprečna razdalja med vrstami v vinogradu, zasajenem v
vertikali, ne sme presegati 4 m, pri vinogradu, zasajenem v terasah, pa 7 m.
(2) Če prek strnjene
površine vinograda poteka meja vinorodnega okoliša, se glede na mejo vsak del
tega vinograda določi kot ločen GERK.
(3) Če je KMG zavezan
za vpis v register pridelovalcev grozdja in vina (v nadaljnjem besedilu: RPGV)
v skladu s predpisom, ki ureja vino, se za GERK z vrsto rabe 1211 – vinograd v
RKG vodijo naslednji podatki:
a)    
zatravljenost;
b)    
terasiranost;
c)    
če je v medvrstnih prostorih ena ali več njiv in je posamezna manjša od
1000 m2, se vpiše tudi njivska raba
zemljišča; pri ozelenitvi medvrstnega prostora se površina šteje kot del
vinograda;
č)    število trt po sortah, podlagah,
gojitveni obliki, letu sajenja in sadilnih razdaljah med vrstami in med trsi;
d)    
površina zaščitne mreže proti toči.
21. člen
(določitev GERK z vrsto rabe 1221 – intenzivni sadovnjak)
(1) GERK z vrsto rabe
1221 – intenzivni sadovnjak se določi na površini strnjenega nasada sadnih
rastlin, posajenega v vrstah, kjer je gostota dreves oziroma grmov enaka ali
večja kot 200 rastlin na hektar, razen za nasade v terasah, pri GERK z nagibom
večjim ali enakim 25 % in za lupinarje, kjer je gostota lahko enaka ali večja
kot 100 rastlin na hektar. Sadilna razdalja v intenzivnem sadovnjaku mora omogočati
izvajanje vseh potrebnih agrotehničnih ukrepov, značilnih za intenzivno
pridelavo in ti se morajo tudi izvajati. Povprečna razdalja med vrstami v
intenzivnem sadovnjaku za sadne vrste, razen pri lupinarjih, ne sme presegati
10 m.
(2) Za dele sadovnjaka,
ki so terasirani, in za dele sadovnjaka, ki so zasajeni v vertikali, se določi
ločen GERK, razen če je površina z drugačno zasaditvijo manjša od 100 m2 oziroma ne obsega več kot treh vrst.
(3) Podatki, ki se
vodijo za GERK z vrsto rabe 1170 – jagode na njivi, 1192 – rastlinjak s sadnimi
rastlinami in 1221 – intenzivni sadovnjak, so:
a)    
terasiranost;
b)    
zatravljenost;
c)    
površina namakanja in način namakanja;
č)    površina zaščitne mreže proti toči;
d)    
če je v medvrstnih prostorih ena ali več njiv in je posamezna njiva
manjša od 1000 m2, se na GERK vpiše tudi
njivska raba zemljišča; pri ozelenitvi medvrstnega prostora se površina šteje
kot del intenzivnega sadovnjaka;
e)    
število sadik po sadnih vrstah (pri čemer se breskev in nektarina
štejeta kot ena sadna vrsta), sortah, podlagah, gojitveni obliki in letu
sajenja. Za sadovnjake, zasajene z eno samo sadno vrsto, se vodijo tudi podatki
o sadilni razdalji med vrstami ter v vrsti.
22. člen
(določitev GERK z vrsto rabe 1222 – ekstenzivni sadovnjak)
(1) GERK z vrsto rabe
1222 – ekstenzivni sadovnjak se določi na strnjeni površini, zasajeni s sadnimi
rastlinami, katerih gostota je 50 do 200 sadnih dreves oziroma grmov na hektar
in niso izpolnjeni pogoji za GERK z vrsto rabe 1221 – intenzivni sadovnjak iz
prejšnjega člena.
(2) Če je znotraj
ekstenzivnega sadovnjaka strnjena površina, ki ni večja od 0,3 ha in ustreza
vrsti dejanske rabe 1300 – trajni travnik, se ta površina lahko vriše kot del
GERK-a z vrsto rabe 1222 – ekstenzivni sadovnjak.
(3) Podatki, ki se
vodijo za GERK z vrsto rabe 1222 – ekstenzivni sadovnjak, so:
a)    
podatek, ali je ekstenzivni sadovnjak visokodebelni, pri čemer se za
visokodebelni sadovnjak šteje, kadar je 25 ali več sadnih dreves na hektar
posajenih na srednjih in bujnih podlagah;
b)    
trajna zatravljenost na celotni površini nasada;
c)    
podatek, ali je raba dvonamenska (pridelava sadja in košnja oziroma
paša);
č)    če je v GERK ena ali več njiv in
je posamezna manjša od 1000 m2, se na
GERK vpiše tudi njivska raba zemljišča. Pri ozelenitvi medvrstnega prostora se
površina šteje kot del ekstenzivnega sadovnjaka.
(4) Poleg podatkov iz
prejšnjega odstavka se za GERK z vrsto rabe 1222 – ekstenzivni sadovnjak vodijo
najmanj podatki o številu sadnih rastlin po sadnih vrstah, ter sortah, podlagah
in letu sajenja, če nosilec za ekstenzivni sadovnjak uveljavlja posamezne
ukrepe kmetijske politike, ki te podatke zahtevajo.
23. člen
(določitev GERK z vrsto rabe 1230 – oljčnik)
Podatki, ki se vodijo za GERK z vrsto rabe 1230 – oljčnik,
so:
a)    
zatravljenost;
b)    
terasiranost;
c)    
površina namakanja in način namakanja;
č)    če je v medvrstnih prostorih ena
ali več njiv in je posamezna manjša od 1000 m2,
se vpiše tudi njivska raba zemljišča; pri ozelenitvi medvrstnega prostora se
površina šteje kot del oljčnika;
d)    
število sadik po sortah, podlagah, letu sajenja, sadilnih razdaljah med
vrstami in v vrsti, če se podatek da določiti ter gojitvena oblika.
24. člen
(določitev GERK z vrsto rabe 1240 – ostali trajni nasadi)
V GERK z vrsto rabe 1240 – ostali trajni nasadi se vključijo
trte sort, ki niso dovoljene za pridelavo vina, nasadi hitro rastočega panjevca
in druge lesne vrste, ki jih ni mogoče uvrstiti v drugo vrsto rabe GERK.
25. člen
(GERK z vrsto rabe 1300 – trajni travnik)
(1) GERK z vrsto rabe
1300 – trajni travnik se določi na zemljišču, ki:
-       
je že več kot pet zaporednih let poraslo s travami in drugimi zelenimi
krmnimi rastlinami, ki so naravno samozasejane ali sejane,
-       
se redno kosi oziroma pase in
-       
ni v kolobarju.
(2) GERK z vrsto rabe
1300 – trajni travnik se lahko vriše tudi na zemljišča, ki so v evidenci
dejanske rabe opredeljena kot:
-       
1800 – kmetijsko zemljišče, poraslo z gozdnim drevjem, vendar površina
te dejanske rabe ne sme presegati polovice GERK in ne sme biti večja od 0,3 ha,
-       
1222 – ekstenzivni oziroma travniški sadovnjak, vendar strnjena površina
te dejanske rabe ne sme biti večja od 0,3 ha.
(3) Pri KMG, za
katerega v preteklih petih letih ni bila oddana zbirna vloga, se GERK z vrsto
rabe 1300 – trajni travnik vpiše, če nosilec izjavi, da je površina zatravljena
že pet zaporednih let, sicer se določi GERK z vrsto rabe 1131 – začasno
travinje.
(4) Pri KMG, za
katerega je bila vsaj v enem izmed preteklih pet let oddana zbirna vloga, se
GERK z vrsto rabe 1300 – trajni travnik vpiše, če je iz razpoložljivih virov
(arhivski ortofoto posnetki, podatki zbirnih vlog in kontrol) razvidno, da je
na zemljišču travinje že pet zaporednih let, sicer se določi GERK z vrsto rabe
1131 – začasno travinje.
(5) GERK z vrsto rabe
1300 – trajni travnik se določi, če:
-       
se pri upravnih pregledih ali pregledih na kraju samem določi vrsta rabe
GERK 1300 – trajni travnik,
-       
nosilec s prijavo odpravi kršitev, ugotovljeno z upravnim pregledom
agencije,
-       
gre za izkrčitev zatravljenega visokodebelnega ekstenzivnega sadovnjaka,
ali
-       
se vrsta rabe spremeni iz GERK 1320 – travinje z razpršenimi
neupravičenimi značilnostmi.
26. člen
(GERK z vrsto rabe 1320 – travinje z razpršenimi
neupravičenimi značilnostmi)
(1) GERK z vrsto rabe 1320 – travinje z razpršenimi
neupravičenimi značilnostmi se vriše na zemljiščih, kjer je določitev upravičene
površine lahko otežena predvsem zaradi prepleta neugodnih naravnih danosti
(npr. grmovje, drevje, kamenje, razgibanost površja), pri čemer se na pretežnem
delu zemljišča neupravičene značilnosti iz 1. točke četrtega odstavka tega
člena prepletajo s trajnim travinjem.
(2) Meje GERK z vrsto
rabe 1320 – travinje z razpršenimi neupravičenimi značilnostmi prijavi nosilec
na celotnem območju uporabe zemljišča z upoštevanjem naravnih meja (ograje,
gozd, prepadna območja, grape ipd.). Ne glede na prvi odstavek 14. člena tega pravilnika se GERK z vrsto rabe
1320 – travinje z razpršenimi neupravičenimi značilnostmi lahko vriše na
zemljišča, ki po evidenci dejanske rabe spadajo v naslednje vrste dejanske
rabe:
a)    
1222 – ekstenzivni oziroma travniški sadovnjak,
b)    
1300 – trajni travnik,
c)    
1321 – barjanski travnik,
č)    1410 – kmetijsko zemljišče v zaraščanju,
d)    
1420 – plantaža gozdnega drevja,
e)    
1500 – drevesa in grmičevje,
f)     
1600 – neobdelano kmetijsko zemljišče,
g)    
1800 – kmetijsko zemljišče, poraslo z gozdnim drevjem,
h)    
4100 – barje,
i)      
4210 – trstičje,
j)      
4220 – ostalo zamočvirjeno zemljišče,
k)    
5000 – suho odprto zemljišče s posebnim rastlinskim pokrovom,
l)      
6000 – odprto zemljišče brez ali z nepomembnim rastlinskim pokrovom,
m)   
vse druge vrste kmetijske rabe iz evidence dejanske rabe, če njihova strnjena
površina ne presega 100 m2.
(3) Za določitev NUP za
GERK z vrsto rabe 1320 – travinje z razpršenimi neupravičenimi značilnostmi se
uporabi sorazmerni sistem z uporabo koeficientov znižanja upravičene površine v
skladu s tretjim pododstavkom točke (b) pod iii četrtega odstavka 4. člena Uredbe 2021/2115/EU. Po vrisu GERK z
vrsto rabe 1320 – travinje z razpršenimi neupravičenimi značilnostmi se ob
upoštevanju sorazmernega sistema upravičenosti za posamezne vrste rab iz
evidence dejanske rabe administrativno izračunata površina upravičenih vrst
dejanske rabe in površina neupravičenih vrst dejanske rabe. Površina
neupravičenih značilnosti znotraj GERK ne sme presegati 50 % grafične površine
GERK.
(4) Uporaba
sorazmernega sistema iz prejšnjega odstavka za posamezne vrste rab iz evidence
dejanske rabe za GERK z vrsto rabe 1320 – travinje z razpršenimi neupravičenimi
značilnostmi se določi na naslednji način:
1.     
v celoti neupravičene površine so zemljišča, ki so po evidenci dejanske
rabe:
a)   
1410 – kmetijsko zemljišče v zaraščanju,
b)   
1420 – plantaža gozdnega drevja,
c)   
1500 – drevesa in grmičevje,
č)    1600
– neobdelano kmetijsko zemljišče,
d)   
4100 – barje,
e)   
4220 – ostalo zamočvirjeno zemljišče,
f)    
4210 – trstičje,
g)   
5000 – suho odprto zemljišče s posebnim rastlinskim pokrovom,
h)   
6000 – odprto zemljišče brez ali z nepomembnim rastlinskim pokrovom;
2.     
v celoti upravičene površine so:
a)   
1222 – ekstenzivni oziroma travniški sadovnjak,
b)   
1300 – trajni travnik,
c)   
1321 – barjanski travnik,
č)    1800
– kmetijsko zemljišče, poraslo z gozdnim drevjem,
d)   
vse druge kmetijske rabe iz evidence dejanske rabe, če njihova strnjena
površina ne presega 100 m2.
(5) Ne glede na
prejšnji odstavek je NUP GERK z vrsto rabe 1320 – travinje z razpršenimi
neupravičenimi značilnostmi enaka nič, če ta ni vrisan v skladu z drugim in
tretjim odstavkom tega člena.
(6) Ne glede na četrti
odstavek tega člena se površine, naštete v 1. točki četrtega odstavka tega
člena, na kraju samem določijo le, če površina neupravičene površine presega
strnjenih 500 m2.
27. člen
(posebna pravila vrisa GERK za planino oziroma skupni
pašnik)
(1) Za planino oziroma
skupni pašnik se v RKG za vsako posamezno geografsko ločeno enoto planine
oziroma skupnega pašnika vodijo naslednji podatki:
a)    
identifikacijska oznaka skupnega pašnika ali planine,
b)    
za planino vrsta planine (predplanina, planina ali visokogorska
planina),
c)    
tradicionalno ime,
č)    bloki in GERK,
d)    
število osebja na skupnem pašniku oziroma planini,
e)    
podatki o objektih, povezanih z rejo živali na skupnem pašniku oziroma
planini,
f)     
podatki o obstoju in načinu oskrbe z elektriko in vodo,
g)    
podatki o dostopu do skupnega pašnika oziroma planine,
h)    
podatki o obstoju električnega pastirja in
i)      
podatek o G-MID.
(2) Podatek o G-MID se
v RKG prevzame po uradni dolžnosti iz evidenc, ki se vodijo v skladu s predpisi
s področja identifikacije in registracije živali. Več planin ali več skupnih
pašnikov ima lahko pripisano isto G-MID. KMG s planino ali skupnim pašnikom
brez pripisanega podatka o G-MID se šteje kot neusklajeno z določbami tega
pravilnika.
(3) Za planino se GERK
z vrsto rabe 1320 – travinje z razpršenimi neupravičenimi značilnostmi lahko
vriše tudi na zemljišču, ki po evidenci dejanske rabe spada v vrsto dejanske
rabe 2000 – gozd, vendar samo ruševje, ki je v skladu z zakonom, ki ureja
gozdove, določeno kot druga gozdna zemljišča. Vrsta dejanske rabe 2000 – gozd
(ruševje) je v celoti neupravičena površina.
(4) NUP za GERK z vrsto
rabe 1320 – travinje z razpršenimi neupravičenimi značilnostmi se za planino
izračuna v skladu s prejšnjim členom.
(5) Na planini se lahko
vrišejo GERK z naslednjimi vrstami rabe:
a)    
1100 – njiva,
b)    
1222 – ekstenzivni sadovnjak,
c)    
1320 – travinje z razpršenimi neupravičenimi značilnostmi,
č)    1411 – površina za ukrep odprava zaraščanja,
d)    
1610 – kmetijsko zemljišče v pripravi.
(6) Na skupnem pašniku
se lahko vrišejo GERK z naslednjimi vrstami rabe:
a)    
1131 – začasno travinje,
b)    
1222 – ekstenzivni sadovnjak,
c)    
1300 – trajni travnik,
č)    1320 – travinje z razpršenimi neupravičenimi značilnostmi,
d)    
1411 – površina za ukrep odprava zaraščanja,
e)    
1610 – kmetijsko zemljišče v pripravi.
(7) Če je nosilec KMG
pašna skupnost, morajo biti vsi GERK tega KMG pripisani k planini ali skupnemu
pašniku.
28. člen
(določitev GERK z vrsto rabe 1411 – površina za ukrep
odprava zaraščanja)
(1) GERK z vrsto rabe
1411 – površina za ukrep odprava zaraščanja se lahko vriše na površine, ki so
ob vpisu tega GERK v evidenci dejanske rabe opredeljene kot 1410 – kmetijsko
zemljišče v zaraščanju, 1500 – drevesa in grmičevje ali 2000 – gozd in ne
predstavljajo:
-       
mejic (za namene tega pravilnika je mejica vsaj deset metrov dolga in
pri krošnji največ 20 metrov široka strnjena in samostojna ter neprekinjena
linija, pretežno porasla z lesno vegetacijo in se ne uporablja za proizvodne
namene. Mejica je lahko v sestavi grmičevja, z ali brez dreves, s suhim zidom,
posamezni deli pa so lahko tudi brez lesne vegetacije in porasli z zelmi);
-       
dreves in grmičevja na priobalnih zemljiščih v skladu s 65. členom Zakona o vodah (Uradni list RS, št. 67/02, 2/04 – ZZdrI-A, 41/04 – ZVO-1, 57/08,
57/12, 100/13, 40/14, 56/15 in 65/20);
-       
skupin dreves in grmičevja, ki so manjše od 0,25 ha in predstavljajo
otoke, obdane s kmetijskimi zemljišči, ki spadajo v orna zemljišča, trajni
nasadi in vrsto dejanske rabe 1300 – trajni travniki in 1321 – barjanskih
travnikov;
-       
naravnih vrednot, določenih v Prilogi 1 Pravilnika o določitvi in
varstvu naravnih vrednot če naravno vrednoto opredeljuje vegetacija ali podobno
(Uradni list RS, št. 111/04, 70/06,
58/09, 93/10, 23/15 in 7/19);
-       
krajinskih značilnosti za pogojenost in ukrepe kmetijske politike.
(2) Najmanjša strnjena
površina vpisa v RKG za tovrstni GERK je 0,1 ha.
(3) Po izvedbi ukrepa
odprave zaraščanja je nosilec KMG dolžan predlagati vpis GERK z vrsto rabe 1411
– površina za ukrep odprava zaraščanja v ustrezno vrsto rabe GERK v skladu s
tem pravilnikom.
(4) Če ostane GERK z
vrsto rabe 1411 – površina za ukrep odprava zaraščanja vpisan v RKG več kot pet
let po vrisu, se iz RKG ukine po uradni dolžnosti.
29. člen
(določitev GERK z vrsto rabe 1420 – plantaža gozdnega
drevja)
GERK z vrsto rabe 1420 – plantaža gozdnega drevja se določi
le na površinah, ki v evidenci dejanske rabe spadajo v vrsto dejanske rabe 1420
– plantaža gozdnega drevja.
30. člen
(določitev GERK z vrsto rabe 1610 – kmetijsko zemljišče v
pripravi)
GERK z vrsto rabe 1610 – kmetijsko zemljišče v pripravi se
določi, kadar kmetijsko zemljišče začasno ni zasajeno (največ dve koledarski
leti), je pa pripravljeno za kmetijsko dejavnost. V to vrsto rabe uvrščamo
rigolana zemljišča pred zasaditvijo trajnega nasada ali druga zemljišča, kadar
so bili izvedeni agrotehnični ukrepi za izboljšavo zemljišča, vendar samo, če
je zemljišče že pripravljeno za setev (tudi travinja) ali saditev.
V. NAČIN VODENJA PODATKOV O ZEMLJIŠČIH V RKG
31. člen
(vpis GERK in KRZ)
(1) Upravna enota vpiše
v RKG podatke o GERK in KRZ tako, da na predlog nosilca glede na dejansko
stanje v naravi, kot je razvidno iz ortofoto posnetka ali drugih razpoložljivih
podatkov, vriše meje GERK, vpiše domače ime in vrsto rabe GERK oziroma KRZ ter
druge podatke v skladu s tem pravilnikom.
(2) Za vpis GERK
oziroma KRZ mora imeti nosilec pravico do uporabe zemljišč v skladu z zakonom,
ki ureja kmetijstvo.
(3) Pri vpisu GERK v
RKG se kot kontrolni podatek upošteva podatek iz evidence dejanske rabe v
skladu s prvim in tretjim odstavkom 13. člena
tega pravilnika.
(4) Pri vpisu KRZ se
kot kontrolni podatek upošteva evidenca krajinskih značilnosti v skladu z
zakonom, ki ureja kmetijstvo.
(5) Pri vpisu GERK in
KRZ v RKG se dovoli odstopanje 0,75 m od evidence dejanske rabe.
(6) Če se v postopku
vpisa GERK ugotovi, da GERK ali del GERK ne izpolnjuje pogojev iz tretjega
oziroma petega odstavka tega člena, ker se je stanje v naravi od zadnjega
razpoložljivega ortofoto posnetka spremenilo in še ni razvidno v evidenci
dejanske rabe oziroma podatka v evidenci dejanske rabe ni mogoče spremeniti
brez predhodne preveritve, se GERK lahko vpiše le na podlagi pisne izjave
nosilca o dejanskem stanju v naravi. Nosilec mora dati izjavo o dejanskem
stanju v naravi za vsak del GERK, ki ne izpolnjuje pogojev iz tretjega in
petega odstavka tega člena, posebej. Hkrati z izjavo o dejanskem stanju v
naravi nosilec potrdi, da je seznanjen s pogoji za vpis GERK in s posledicami v
primeru nepravilnosti prijavljenih podatkov o GERK.
(7) Vpis GERK v skladu
s prejšnjim odstavkom ni mogoč za GERK z vrsto rabe 1320 – travinje z
razpršenimi neupravičenimi značilnostmi.
(8) Izjava o dejanskem
stanju v naravi iz šestega odstavka tega člena velja do naslednjega urejanja
GERK v RKG, za katerega je bila dana izjava o dejanskem stanju v naravi, ali
obnovljenega podatka o dejanski rabi v skladu s pravilnikom, ki ureja evidenco
dejanske rabe.
(9) Če vpis GERK in KRZ
ni mogoč, ker je na istem zemljišču že vpisan GERK ali KRZ drugega KMG, upravna
enota ravna v skladu s 34. členom tega
pravilnika.
(10) Ob vpisu GERK z
vrsto rabe 1211 – vinograd upravna enota vpiše nosilca v RPGV, če je ta zavezan
za vpis v RPGV v skladu z zakonom, ki ureja vino, oziroma izvede spremembo
podatkov v RPGV.
(11) Ob vpisu se KRZ
pripiše GERK, ki mu KRZ pripada.
32. člen
(spremembe GERK, KRZ in blokov)
(1) Za spremembo GERK
oziroma KRZ se smiselno uporabljajo določbe prejšnjega člena.
(2) Po opravljeni
spremembi GERK oziroma KRZ se ti ponovno povežejo v blok v skladu z 11. členom tega pravilnika.
(3) Vloga za spremembo
podatkov o GERK oziroma KRZ mora vsebovati podatke z obrazca iz Priloge 10, ki
je sestavni del tega pravilnika, vloga za prenos GERK oziroma KRZ pa podatke z
obrazca iz Priloge 11, ki je sestavni del tega pravilnika.
33. člen
(prenos zemljišč med KMG)
(1) Pri prenosu
zemljišča v uporabo drugemu KMG mora spremembe GERK oziroma KRZ v RKG pri
upravni enoti najprej priglasiti nosilec, ki je prenehal uporabljati to
zemljišče. Pri tem tudi navede, katero KMG bo imelo zemljišče v uporabi, če
podatek pozna.
(2) Ne glede na
prejšnji odstavek lahko oba nosilca skupaj pošljeta vlogo za prenos GERK
oziroma KRZ, ki vsebuje podatke z obrazca iz Priloge 11 tega pravilnika.
(3) Pred izbrisom GERK,
ki ima status Ohranjanje okoljsko občutljivega trajnega travinja (OOTT) v
skladu z uredbo, ki določa pravila o pogojenosti ali KRZ za DKOP 8
(ohranjanje), ki je v lasti nosilca, mora le-ta dokazati, da nima več pravice
do uporabe zemljišča, sicer se izbris ne dovoli.
34. člen
(ugotavljanje pravilnosti prijavljenih podatkov in izbris
zemljišč)
(1) Upravna enota ob
vpisu zemljišč v RKG preveri pravico do uporabe zemljišč in pozove nosilca, ki
ni lastnik vpisanih zemljišč, da predloži dokazila, s katerimi izkazuje pravico
do uporabe zemljišč. Če nosilec ne predloži dokazil s katerimi izkazuje pravico
do uporabe, se vpis teh zemljišč v RKG, v skladu z zakonom, ki ureja upravni
postopek, zavrne.
(2) Upravna enota lahko
za vsa že vpisana zemljišča v RKG pozove nosilca, ki ni lastnik vpisanih
zemljišč, da predloži dokazila, s katerimi izkazuje pravico do uporabe
zemljišč.
(3) Če nosilec dokazil
iz prejšnjega odstavka ne predloži ali če upravna enota na podlagi predloženih
dokazil ugotovi, da pogoji za vpis zemljišč niso izpolnjeni, upravna enota z
odločbo odloči o izbrisu zemljišč iz RKG. Upravna enota v RKG za to zemljišče
GERK sprosti iz KMG z opombo o izbrisu.
35. člen
(pošiljanje odločbe o izbrisu zemljišč agenciji)
Po pravnomočnosti odločbe o izbrisu zemljišč upravna enota
pošlje agenciji podatke o spremembah zemljišč iz prejšnjega člena, če površina
izbrisanih zemljišč presega 1000 m2 in so bili za to
površino v obdobju nepravilnega vpisa v RKG vloženi zahtevki za uveljavljanje
ukrepov kmetijske politike.
36. člen
(komasacije)
Po seznanitvi komasacijskih udeležencev z njim dodeljenimi
zemljišči v naravi, v skladu s predpisi, ki urejajo komasacije, upravna enota
nosilcem po uradni dolžnosti izbriše vpisana zemljišča na območju komasacije iz
RKG ter pozove komasacijske udeležence k vpisu novih GERK oziroma KRZ.
37. člen
(spremembe GERK, KRZ in blokov po uradni dolžnosti)
(1) Če je bila površina
v RKG z upravnim pregledom, pregledom na kraju samem ali inšpekcijskim nadzorom
spremenjena, se v RKG prenesejo ugotovitve le za grafično površino, enako
preseku grafične površine, ki je bila dejansko v pregledu oziroma nadzoru, s
trenutnim stanjem v RKG. Vse ugotovitve pregledov oziroma nadzora površin in
rabe prijavljenih zemljišč se prenesejo v RKG.
(2) Spremembe podatkov
v RKG o GERK, KRZ oziroma blokih po uradni dolžnosti lahko izvede tudi
ministrstvo, če je sprememba taka, da bistveno ne spreminja prijavljenih
podatkov ali gre za spremembo vrste rabe GERK oziroma KRZ. Šteje se, da
sprememba podatkov v RKG o GERK oziroma KRZ bistveno ne spreminja prijavljenih
podatkov, če se površina GERK zaradi urejanja napak, nastalih pri vpisu GERK
oziroma KRZ, spremeni za manj kot dva odstotka in hkrati do največ 100 m2.
38. člen
(način sporočanja ugotovitev kontrolnih organov)
(1) Agencija in
kmetijski inšpektorji (v nadaljnjem besedilu: kontrolni organi) sporočijo v RKG
ugotovitve pregledov oziroma spremljanja površin oziroma nadzora za vsa
zemljišča, ki so bila pregledana oziroma pod nadzorom.
(2) Kontrolni organi
ugotovitev pregleda oziroma nadzora zemljišč sporočijo v RKG v elektronski
obliki. Kadar je ugotovitev pregledov oziroma nadzora prostorsko opredeljena,
mora vsebovati topološko in vsebinsko ustrezen grafični podatek, vključno z
umestitvijo v prostor v državnem koordinatnem sistemu.
39. člen
(neusklajena zemljišča)
(1) Če sprememba
podatkov v evidenci dejanske rabe, evidenci krajinskih značilnosti ali drugih
zbirkah podatkov v skladu z zakonom, ki ureja kmetijstvo, povzroči, da
zemljišče ne izpolnjuje več pogojev za vpis iz 31. člena
tega pravilnika, se tako zemljišče v RKG po uradni dolžnosti označi kot
neusklajeno.
(2) Kot neusklajen se
označi tudi GERK z vrsto rabe 1610 – kmetijsko zemljišče v pripravi, ki je v
RKG vpisan več kot dve koledarski leti.
VI. DRUGI PODATKI, KI SE VODIJO V RKG
40. člen
(pridelek oljk in oljčnega olja, dopolnilne dejavnosti in
dovoljenja za zasaditev vinske trte)
(1) V RKG se vodijo
tudi podatki o pridelku oljk in oljčnega olja ter namiznih oljk in zaloge
oljčnega olja za KMG, ki imajo najmanj 0,1 ha oljčnikov. Vloga za priglasitev
pridelka oljk, oljčnega olja, namiznih oljk in zaloge oljčnega olja mora
vsebovati podatke z obrazca iz Priloge 8, ki je sestavni del tega pravilnika.
(2) Dopolnilne
dejavnosti se v RKG vodijo v skladu s predpisom, ki ureja dopolnilne
dejavnosti.
(3) Istovrstne skupine
se vpišejo v skladu pravilnikom, ki določa skupine kmetijskih pridelkov.
(4) V RKG se v skladu s
predpisom, ki ureja sistem dovoljenj za zasaditev vinske trte, vriše območje,
kjer bo zasajena vinska trta, in vpišejo podatki o vlogah za pridobitev
dovoljenja in izdanih dovoljenjih za zasaditev vinske trte.
41. člen
(sporočanje podatkov preko aplikacije eRegister kmetijskih
gospodarstev)
Prijavo pridelka oljk in podatek o letnem dohodku iz
dopolnilne dejavnosti lahko nosilec v RKG sporoči preko aplikacije e-RKG če razpolaga
s sredstvom elektronske identifikacije najmanj srednje ravni zanesljivosti, v
skladu s predpisi na področju elektronske identifikacije in storitev zaupanja.
VII. PREHODNA IN KONČNI DOLOČBI
42. člen
(dokončanje postopkov)
Postopki začeti na podlagi Pravilnika o registru kmetijskih
gospodarstev (Uradni list RS, št. 83/16,
23/17, 69/17, 72/18, 35/19 in 16/21) se končajo v skladu s tem pravilnikom.
43. člen
(prenehanje veljavnosti)
Z dnem uveljavitve tega pravilnika preneha veljati Pravilnik
o registru kmetijskih gospodarstev (Uradni list RS, št. 83/16,
23/17, 69/17, 72/18, 35/19 in 16/21).
44. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.
Št. 007-412/2022
Ljubljana, dne 16. januarja 2023
EVA 2022-2330-0031
Irena Šinko
ministrica
za kmetijstvo, gozdarstvo in prehrano

Priloga
1: Vloga za vpis v register kmetijskih gospodarstev
Priloga
2: Podatki o planini oziroma skupnem pašniku
Priloga
3: Podatki o hmeljišču
Priloga
4: Podatki o vinogradu
Priloga
5. Podatki o intenzivnem sadovnjaku
Priloga
6: Podatki o ekstenzivnem sadovnjaku
Priloga
7: Podatki o oljčniku
Priloga
8: Vloga za priglasitev pridelka oljk, oljčnega olja, namiznih oljk in zaloge
oljčnega olja
Priloga
9: Vloga za prenos kmetijskega gospodarstva, spremembo članov kmetije in
zaposlenih na kmetiji
Priloga10:
Vloga za vpis spremembe podatkov o GERK in KRZ kmetijskega gospodarstva
Priloga
11: Vloga za prenos GERK oz. KRZ
Priloga
12. Vloga za ukinitev kmetijskega gospodarstva