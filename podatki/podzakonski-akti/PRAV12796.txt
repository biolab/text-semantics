1. SPLOŠNI DOLOČBI
1. člen
(vsebina)
(1) Ta pravilnik določa:
-       
projektne osnove za sevalne in jedrske objekte;
-       
vsebino vloge in dokumentacije za pridobitev soglasij in dovoljenj za
sevalne, jedrske in manj pomembne sevalne objekte;
-       
vsebino varnostnega poročila in druge dokumentacije, potrebne za
dokazovanje in zagotavljanje varnosti sevalnih in jedrskih objektov;
-       
podrobnejše zahteve glede organiziranosti sevalnega ali jedrskega
objekta ter glede vsebine in oblike sistema vodenja in njegovega izvajanja v
sevalnih in jedrskih objektih;
-       
podrobnejše zahteve glede vrste, obsega, načina varstva in hrambe
dokumentarnega gradiva upravljavcev sevalnega ali jedrskega objekta.
(2) S tem pravilnikom se v pravni red Republike
Slovenije prenašajo:
-       
Direktiva Sveta 2009/71/EURATOM z dne 25. junija 2009 o
vzpostavitvi okvira Skupnosti za varnost jedrskih objektov (UL L št. 172 z dne
2. 7. 2009, str. 18), zadnjič spremenjena z Direktivo Sveta
2014/87/Euratom z dne 8. julija 2014 o spremembi Direktive 2009/71/Euratom
o vzpostavitvi okvira Skupnosti za jedrsko varnost jedrskih objektov (UL L 219
z dne 25. 7. 2014, str. 42),
-       
Direktiva Sveta 2011/70/EURATOM z dne 19. julija 2011 o
vzpostavitvi okvira Skupnosti za odgovorno in varno ravnanje z izrabljenim
gorivom in radioaktivnimi odpadki (UL L št. 199 z dne 2. 8. 2011,
str. 48) in
-       
Direktiva Sveta 2013/59/EURATOM z dne 5. decembra 2013 o določitvi temeljnih
varnostnih standardov za varstvo pred nevarnostmi zaradi ionizirajočega sevanja
in o razveljavitvi direktiv 89/618/Euratom, 90/641/Euratom, 96/29/Euratom,
97/43/Euratom in 2003/122/Euratom (UL L št. 13 z dne 17. 1. 2014,
str. 1), zadnjič popravljena s Popravkom Direktive Sveta 2013/59/EURATOM z dne
5. decembra 2013 o določitvi temeljnih varnostnih standardov za varstvo
pred nevarnostmi zaradi ionizirajočega sevanja in o razveljavitvi direktiv
89/618/Euratom, 90/641/Euratom, 96/29/Euratom, 97/43/Euratom in
2003/122/Euratom (UL L št. 72 z dne 17. 3. 2016, str. 69).
2. člen
(izrazi)
Izrazi, uporabljeni v tem pravilniku, pomenijo:
1.     
deterministična varnostna analiza je varnostna analiza, ki se izvaja z
modeliranjem, ugotavljanjem in računanjem za varnost pomembnih parametrov in
procesov v sevalnem ali jedrskem objektu, ki nastanejo po predpostavljenih
začetnih dogodkih. Glavni namen je preveritev, da dovoljene vrednosti osnovnih
varnostnih parametrov objekta niso presežene;
2.     
dogodek so človeška napaka ali dejanje, povzročeno zaradi nepravilnih
pisnih postopkov ali navodil, okvara opreme, obratovalna napaka, naravni
dogodek ali projektna neustreznost, ki lahko ogroža sevalno ali jedrsko
varnost;
3.     
elektromagnetna združljivost je zmogljivost električnih in elektronskih
sistemov, opreme in naprav za delovanje v elektromagnetnem okolju, kjer morajo
biti operabilni, brez poslabšanja delovanja zaradi elektromagnetnih motenj in
brez medsebojnega vpliva več takih naprav;
4.     
enojna odpoved je odpoved, zaradi katere sestavni del ne more izvesti
predvidene varnostne funkcije, pa tudi vse nadaljnje odpovedi, ki so posledica
tega;
5.     
faza mirovanja je vmesna faza med obratovanjem in začetkom razgradnje
sevalnega ali jedrskega objekta, v primeru odlagališča pa med obratovanjem in zaprtjem
ali ponovnim obratovanjem odlagališča. Lahko traja različno dolgo in je
namenjena predvsem zmanjšanju sevalnih obremenitev med dokončno razgradnjo,
tako da omogoči razpad kratkoživih izotopov pred dokončno razgradnjo. Pri
odlagališču je faza mirovanja namenjena optimizaciji obratovanja odlagališča;
6.     
izjemne vremenske razmere so skrajne vremenske razmere za obravnavano
območje, določene na podlagi analiz zgodovinskih vremenskih podatkov zanj;
7.     
kategorizacija sestavnih delov, sistemov in konstrukcij (v nadaljnjem
besedilu: SSK) je njihova razporeditev v varnostne kategorije glede na
pomembnost SSK za tveganje na podlagi verjetnostnih varnostnih analiz;
8.     
komandna soba je prostor v jedrski elektrarni ali raziskovalnem
reaktorju, v katerem se zbirajo informacije o obratovanju objekta in iz
katerega je mogoče krmiliti vse za varnost pomembne procese;
9.     
kompetence so izobrazba, usposobljenost, veščine in izkušnje za
izvajanje nalog;
10.  
kvalifikacija je proces, s katerim se dokazuje, da določena SSK obratuje
na zahtevo in v predvidenih okoljskih razmerah do konca svoje kvalificirane
življenjske dobe ter v skladu z zahtevanimi merili;
11.  
lokacija je geografsko območje, na katerem je sevalni ali jedrski objekt
in kjer potekajo dejavnosti, ki jim je ta namenjen;
12.  
nadzor konfiguracije objekta je takšno ravnanje s projektno
dokumentacijo sevalnega ali jedrskega objekta, da je njegovo dejansko stanje v
skladu s projektnimi zahtevami, da so vsi zahtevani podatki in informacije v
dokumentaciji ter da ta ustreza dejanskemu stanju objekta;
13.  
nenormalno obratovanje je obratovanje, pri katerem pride do odstopanj,
ki presegajo pričakovane obratovalne parametre, in ki se zgodi vsaj enkrat v
času obratovanja objekta, vendar zaradi ustrezne konstrukcije ne povzroči škode
na SSK, pomembnih za varnost, in ne vodi do nesreče;
14.  
nesreča je odstopanje od normalnega obratovanja, ki je manj pogosto in
ima težje posledice kot nenormalno obratovanje. Pri nesreči lahko pride do
večje poškodbe jedrskega ali sevalnega objekta ali zmanjšanja učinkovitosti
varnostnih pregrad;
15.  
nesreča, ki presega projektne dogodke, je nesreča, ki se lahko pripeti,
vendar ni upoštevana pri osnovnem projektiranju jedrskega objekta zaradi njene
izredno majhne verjetnosti. Obsega razširjene projektne nesreče ter težke
nesreče;
16.  
nezgoda je nezaželeno stanje s posledicami, ki niso zanemarljive s
stališča varstva pred sevanji ali jedrske varnosti. Nezgodo lahko povzroči
neustrezno človeško dejanje oziroma neustrezno delovanje sistema ali sestavnega
dela. Nezgoda zahteva prepoznavanje napake in njeno odpravo oziroma
popravljalni ukrep;
17.  
območje lokacije sevalnega ali jedrskega objekta sta lokacija in njena
okolica, ki sta zaradi značilnosti naravnih ali umetnih pojavov pomembni za
oceno varnosti objekta;
18.  
obramba v globino je projektno načelo, po katerem je treba za dosego
zaščitnega namena (npr. preprečevanje izpustov radioaktivnih snovi) pri
projektiranju in upravljanju uporabiti več varnostnih ukrepov, da se ta namen
doseže, tudi če eden od njih odpove;
19.  
obratovalni pogoji in omejitve so skupina pravil, ki so del varnostnega
poročila in določajo omejitve parametrov, zmogljivost in delovanje opreme ter
ukrepanje osebja za varno obratovanje sevalnega ali jedrskega objekta;
20.  
obratovanje so vse dejavnosti za doseganje namena, zaradi katerega je
bil sevalni ali jedrski objekt zgrajen, vključno z vzdrževanjem, menjavo goriva
(če gre za jedrsko elektrarno ali raziskovalni reaktor), pregledi med
obratovanjem, shranjevanjem, skladiščenjem, odlaganjem rudarske ali
hidrometalurške jalovine, radioaktivnih odpadkov ali izrabljenega goriva ter
drugimi sorodnimi dejavnostmi;
21.  
obsevalna naprava je naprava z virom ionizirajočega sevanja, namenjena
obsevanju s tem sevanjem;
22.  
odpoved s skupnim vzrokom je neoperabilnost dveh ali več SSK kot
posledica istega vzroka oziroma dogodka;
23.  
okoljske razmere so razmere, v katerih mora izbrani SSK, oprema ali
instrument obratovati in ki so med drugim določene s temperaturo, tlakom,
sevanjem, relativno vlažnostjo, kemičnim okoljem, stopnjo poplavljenosti,
potresi ipd;
24.  
operabilnost je stanje SSK, v katerem je zagotovljena zmožnost delovanja
oziroma opravljanja naloge v skladu z obratovalnimi pogoji in omejitvami.
Zagotovljeno mora biti tudi delovanje drugih potrebnih SSK, ki s podpornimi
funkcijami (npr. električno napajanje, hlajenje, mazanje) omogočajo
operabilnost posamezne SSK v skladu z obratovalnimi pogoji in omejitvami;
25.  
operater je strokovno usposobljena oseba z izpitom, ki krmili ali daje
navodila za krmiljenje sevalnega ali jedrskega objekta;
26.  
osebje z dovoljenjem so delavci, ki so uspešno opravili strokovno
usposabljanje in preverjanje znanja v skladu s predpisom, ki ureja pogoje, ki
jih morajo izpolnjevati delavci, ki opravljajo za varnost pomembna dela v
jedrskih ali sevalnih objektih;
27.  
poneverjeni deli so predmeti, ki ne ustrezajo veljavnim standardom. Med
te predmete spadajo:
- 
neustrezni predmeti, izdelani pri neznanih ali neodobrenih
proizvajalcih, ki ne ustrezajo veljavnim standardom, specifikacijam ali
tehničnim zahtevam, navedenim v nabavni dokumentaciji;
- 
ponarejeni predmeti, ki so namenoma izdelani ali spremenjeni tako, da bi
bili videti kot pravi izdelki;
- 
goljufivi predmeti, katerih material, lastnosti ali značilnosti so
namenoma prikazani drugače, kot so v resnici;
- 
sumljivi predmeti, za katere po vizualnem pregledu, preizkusih ali na
podlagi drugih predhodnih informacij obstaja sum, da ne ustrezajo veljavnim
standardom, specifikacijam ali tehničnim zahtevam, navedenim v nabavni
dokumentaciji;
28.  
postopek je predpisani način za izvedbo dejavnosti ali procesa.
Obratovalni postopki so natančni pisni postopki za obratovanje sevalnega ali
jedrskega objekta;
29.  
postopki za ravnanje ob nezgodi so postopki, namenjeni obvladovanju
projektnih dogodkov in vsebujejo navodila za vrnitev objekta v varno stanje,
pri čemer ti postopki za jedrske objekte obsegajo tudi obvladovanje razširjenih
projektnih dogodkov kategorije A, ki presegajo projektne dogodke;
30.  
poškodba sredice je odkritje in segrevanje sredice reaktorja do točke,
pri kateri je pričakovati povečano oksidacijo in resno poškodbo gorivnih
elementov večjega dela sredice;
31.  
požarna celica je od drugih celic ločeno območje, na katerem je oprema,
pomembna za varnost. Požarna celica ni nujno v celoti obdana s protipožarnimi
pregradami, zato se omejuje hitrost širjenja požara med celicami z omejitvami
količine gorljivih snovi, z ločitvijo predmetov z razdaljo, zagotavljanjem
sistemov za gašenje požarov in s pasivno protipožarno zaščito (npr.
protipožarni ščiti in ovoji). Požarna celica je zgrajena tako, da je za
določeno obdobje, ki je lahko krajše ali daljše od tistega pri požarnem
sektorju, omejeno širjenje nastalega požara iz nje;
32.  
požarni sektor je zgradba ali del zgradbe, povsem obdane s
protipožarnimi pregradami, ki jih niti celotna predvidena požarna obremenitev v
sektorju in zunaj njega ne more porušiti. Protipožarne pregrade vključujejo
vrata, stene, tla in strop. Požarni sektor je zgrajen tako, da je za določeno
obdobje omejeno širjenje požara iz sektorja, kjer je požar nastal, v sosednje
sektorje;
33.  
predelava so naslednji postopki obdelave radioaktivnih odpadkov ali
izrabljenega goriva pred skladiščenjem, prevozom ali odlaganjem:
- 
predobdelava, s katero se radioaktivni odpadki ali izrabljeno gorivo
pripravijo za obdelavo;
- 
obdelava, s katero se spremenijo lastnosti radioaktivnih odpadkov ali
izrabljenega goriva zaradi tehničnih, ekonomskih ali varnostnih razlogov, in
- 
priprava, s katero se pripravijo pakirani ali nepakirani radioaktivni
odpadki ali izrabljeno gorivo v obliki, ki ustreza zahtevam za prevoz,
skladiščenje ali odlaganje;
34.  
predpostavljeni začetni dogodek je dogodek, ki je prepoznan kot del
projektnih osnov in ki lahko sproži pričakovani obratovalni dogodek ali
nesrečo;
35.  
prehodni pojav je skupek dogajanj, s katerim posamezni sistem prehaja iz
enega v drugo stabilno stanje;
36.  
preizkušanje je vnaprej načrtovana dejavnost za ugotavljanje
operabilnosti SSK in se opravi po vzdrževalnih posegih oziroma opravljenih
spremembah na SSK. Periodično preizkušanje, ki je predpisano v obratovalnih
pogojih in omejitvah, je nadzorno preizkušanje;
37.  
preizkušeni sestavni deli so sestavni deli, ki so ustrezno preizkušeni
in kvalificirani, ali pa so bili njim enaki sestavni deli preizkušeni pod
enakimi pogoji;
38.  
pričakovani obratovalni dogodek je dogodek, ki se pričakuje enkrat ali
večkrat v obratovalni dobi sevalnega ali jedrskega objekta, ki ne povzroči
bistvenih poškodb SSK, pomembnih za varnost, in ne vodi v nesrečo;
39.  
proces je skupek med seboj povezanih ali vzajemno vplivajočih dejavnosti,
ki se izvajajo zato, da se doseže določeni cilj;
40.  
projektna omejitev je med projektiranjem predpisana skrajna (mejna)
vrednost nekega parametra, ki med obratovanjem objekta, če je ta odlagališče,
pa tudi po njegovem zaprtju, ne sme biti prekoračena;
41.  
projektna nesreča je nesreča, ki jo povzroči projektni dogodek. Projekt
jedrskega ali sevalnega objekta mora biti zasnovan tako, da so izpusti
radioaktivnih snovi ob projektnih nesrečah pod predpisanimi mejami;
42.  
projektne osnove SSK so podatki, ki določajo posebni namen izbranega SSK
in posebne vrednosti ali obseg vrednosti, ki jim morajo zadostiti SSK. Te
vrednosti so omejitve, ki izhajajo iz splošno sprejete sodobne prakse za dosego
funkcionalnih zahtev, ali zahteve, ki izhajajo iz analize (temelječe na izračunu
ali poskusu) posledic predpostavljenega začetnega dogodka, pri katerem mora
dani SSK izpolniti svojo nalogo;
43.  
projektni dogodek je dogodek, ki vodi v projektno nesrečo, za katerega
je objekt načrtovan v skladu s sprejetimi projektnimi zahtevami in konzervativno
metodologijo;
44.  
raziskovalni reaktor je jedrski reaktor, ki se uporablja predvsem za
proizvodnjo in uporabo nevtronskega in ionizirajočega sevanja za raziskave,
proizvodnjo radionuklidov ipd. Raziskovalni reaktor vsebuje reaktorsko sredico,
eksperimentalne naprave in druge objekte, povezane z delovanjem reaktorja ali
njegovih eksperimentalnih naprav;
45.  
razširjena projektna nesreča je nesreča, ki jo povzročijo razširjeni
projektni dogodki. Obsega razširjene projektne nesreče kategorije A in
kategorije B;
46.  
razširjeni projektni dogodek je dogodek ali kombinacija dogodkov z
izredno majhno verjetnostjo in težjimi posledicami od projektnih dogodkov
oziroma vključuje več odpovedi, kot so predpostavljene pri projektnih osnovah
jedrskega objekta. Obstajata dve kategoriji razširjenih projektnih dogodkov:
- 
razširjeni projektni dogodki kategorije A, pri katerih se lahko zagotovi
preprečitev poškodbe goriva v reaktorju ali skladišču z izrabljenim gorivom;
- 
razširjeni projektni dogodki kategorije B, za katere se predvideva težka
poškodba goriva, ki presega projektno poškodbo goriva;
47.  
referenčna dokumentacija je dokumentacija, na katero se sklicuje vsebina
varnostnega poročila ali je bila podlaga za izdajo soglasja za gradnjo ali
poskusno obratovanje ali izdajo dovoljenja za obratovanje, prenehanje
obratovanja, razgradnjo sevalnega ali jedrskega objekta, v primeru odlagališča
pa tudi za zaprtje;
48.  
rudarska dela so dela, namenjena raziskovanju in izkoriščanju mineralnih
surovin ter opustitvi izkoriščanja in se glede na način in namen izvajanja
razvrščajo na raziskovalna rudarska dela, rudarjenje in sanacijska rudarska
dela;
49.  
scenarij normalnega razvoja odlagališča je pričakovana degradacija
stanja objekta še dolgo po njegovem zaprtju zaradi naravnih procesov ali
človeških posegov, ki temelji na ekstrapolaciji sedanjih razmer v prihodnost;
50.  
scenarij spremenjenega razvoja odlagališča so neželeni dogodki oziroma
stanje po zaprtju odlagališča, povzročeni z naravnimi vzroki ali pa so
človeškega, živalskega ali rastlinskega izvora, ki pospešijo dolgoročno
degradacijo odlagališča in migracijo radioaktivnih snovi ter povečajo sevanje
(npr. nenamerni človeški vdor, vodne in mineralne vrtine, posledice učinkov
tople grede, aktivacijo prelomov, globalne zaledenitve, odpoved tesnjenja
objektov, migracijo z nastalimi plini);
51.  
simulator je naprava, ki se odziva na dejavnosti operaterja enako kakor
pravi sistem. Simulator jedrske elektrarne običajno vključuje komandno sobo v
enakem merilu, kakor je prava komandna soba, programska oprema pa mora obsegati
normalno obratovanje, nenormalno obratovanje in nesreče;
52.  
skladišče izrabljenega goriva je prostor ali objekt, kjer se začasno
shranjuje izrabljeno jedrsko gorivo;
53.  
smernice za obvladovanje težkih nesreč so pisni postopki z usmeritvami
za operaterje za obvladovanje posledic teh nesreč;
54.  
sprememba v sevalnem ali jedrskem objektu je vsaka nameravana sprememba
v zvezi z objektom ali načinom njegovega upravljanja ali njegovim obratovanjem,
vključno z vzdrževalnimi deli, pregledovanjem, preskušanjem ali uvedbo tehnične,
organizacijske ali druge spremembe v zvezi s temi deli;
55.  
SSK je kratica, ki označuje skupek sestavnih delov, sistemov in
konstrukcij. Konstrukcije so pasivni deli, kakršni so zgradbe in ščiti. Sistem
tvori več sestavnih delov, ki so sestavljeni tako, da opravljajo določeno
(aktivno) nalogo. Med SSK se uvršča tudi programska oprema za instrumentacijo
in regulacijo. Če je objekt skladišče ali odlagališče radioaktivnih odpadkov,
se med SSK uvrščajo tudi paketi radioaktivnih odpadkov;
56.  
SSK, pomembne za varnost, zagotavljajo, da ob pričakovanih obratovalnih
dogodkih in projektnih dogodkih niso presežene omejitve, določene v projektnih
osnovah, in katerih napaka ali okvara lahko vodi do nehotene obsevanosti ali
kontaminacije ljudi ali okolja;
57.  
stanje objekta je obratovalno stanje sevalnega ali jedrskega objekta ali
stanje nesreče. Obratovalno stanje se deli na normalno obratovanje sevalnega
ali jedrskega objekta, ko ni odpovedi opreme ali kršenja obratovalnih
postopkov, in nenormalno obratovanje, ko pride do okvare ali kršenja postopkov,
vendar jedrska in sevalna varnost nista ogroženi. Med stanjem nesreče pride do
ogrožanja jedrske in sevalne varnosti;
58.  
stanje varne zaustavitve reaktorja je stanje, v katerem je reaktor
podkritičen in je zagotovljeno odvajanje zaostale toplote;
59.  
stopenjski pristop pomeni, da so procesi za zagotovitev ustrezne ravni
analiz, dokumentacije in ukrepov sorazmerni s:
- 
pomembnostjo za varnost, nadzor nad jedrskimi snovmi in za fizično
varovanje,
- 
velikostjo možnih nevarnosti,
- 
fazo v življenjski dobi objekta,
- 
načinom uporabe oziroma namembnostjo objekta,
- 
značilnimi lastnostmi objekta,
- 
pomembnostjo sevalnih in nesevalnih nevarnosti in drugimi ustreznimi
dejavniki;
60.  
tehnični podporni center so prostori in ustrezna podporna oprema na
lokaciji ali blizu lokacije objekta, ki so na voljo osebju, ki zagotavlja
tehnično podporo operaterjem in strokovnemu osebju ter vodenje obvladovanja
izrednega dogodka na območju objekta;
61.  
težka nesreča je nesreča v jedrski elektrarni, raziskovalnem reaktorju
ali skladišču izrabljenega goriva, ki glede svojih posledic presega razširjeno
projektno nesrečo kategorije A in vodi k taljenju sredice ali izrabljenega
goriva ter ogrožanju okolja oziroma lahko povzroči obsevanost ali kontaminacijo
ljudi ali okolja. Do nje lahko pride zaradi večkratnih odpovedi, kot je izguba
vseh vej varnostnih sistemov, ali zaradi izredno malo verjetnega dogodka, za
katerega elektrarna ni projektirana;
62.  
tlačna meja je fizična pregrada, ki ločuje dva tehnološka sistema,
delujoča pod različnima obratovalnima tlakoma. Običajno sestoji iz tlačnih
posod, cevi, ventilov, cevnih in instrumentacijskih priključkov;
63.  
usposabljanje je sistematično pridobivanje potrebnega znanja in
spretnosti, dopolnilno k ustrezni izobrazbi za določena delovna mesta;
64.  
validacija je potrditev na podlagi stvarnega dokaza, da so bile
izpolnjene zahteve za nameravano uporabo;
65.  
varno stanje je vsako stanje objekta (npr. zaustavitev, obratovanje ali
mirovanje), v katerem so zagotovljene varnostne funkcije;
66.  
varnost pred kritičnostjo je stanje, pri katerem je zagotovljeno, da ni
mogoča samovzdrževana verižna jedrska cepitev;
67.  
varnostna funkcija je učinek, ki mora biti dosežen, ali delo, ki mora
biti opravljeno za zagotovitev sevalne oziroma jedrske varnosti. Za jedrski
reaktor so varnostne funkcije naslednje:
- 
nadzor reaktivnosti jedrskega goriva,
- 
odvod toplote iz sredice in skladišča za izrabljeno gorivo,
- 
zadrževanje radioaktivnih snovi in preprečitev njihovega nenadzorovanega
širjenja v okolje;
68.  
varnostna klasifikacija je razvrščanje SSK glede na zahtevane varnostne
funkcije za zagotovitev jedrske varnosti in razvrščanje v varnostne razrede
varnostnih SSK glede na njihovo pomembnost za jedrsko varnost;
69.  
varnostna rezerva je razlika med mejno vrednostjo parametra, pri kateri
SSK odpove, in vrednostjo parametra, ki ga v postopku za pridobitev soglasja in
dovoljenja za jedrske in sevalne objekte odobri Uprava Republike Slovenije za
jedrsko varnost (v nadaljnjem besedilu: uprava);
70.  
varnostne meje so omejitve parametrov, ki se določijo glede na najbolj
neugodne vrednosti parametrov z upoštevanjem varnostnih rezerv, pri katerih je
še zagotovljeno varno stanje objekta;
71.  
varnostni sistem je sistem, potreben za izvedbo varnostne funkcije, ki
vključuje tudi podporne sisteme;
72.  
varnostno poročilo je dokument ali zbirka dokumentov, ki vsebuje ključne
informacije o sevalnem ali jedrskem objektu, njegovih obratovalnih pogojih in
omejitvah, njegovem vplivu na okolje, opis projekta, analizo možnih nezgod in
ukrepe, ki so nujni za odpravo oziroma zmanjšanje nevarnosti za okolje,
prebivalstvo in osebje objekta;
73.  
varovalni sistem je sistem v sevalnem ali jedrskem objektu, ki nadzoruje
stanje za varnost pomembnih parametrov in samodejno sproži zaščitne ukrepe ob
prekoračitvi nastavljenih mejnih vrednosti;
74.  
veliki zgodnji izpust je hitri, neovirani izpust cepitvenih produktov iz
zadrževalnega hrama v zrak, ki se zgodi pred učinkovito izvedbo ukrepov za
zmanjšanje posledic izrednega dogodka, tako da obstaja nevarnost vpliva na
okolje in zdravje ljudi;
75.  
verjetnostne varnostne analize so analize zanesljivosti sistemov
sevalnega ali jedrskega objekta, pri katerih se z uporabo verjetnostnih metod
prepozna in ovrednoti obseg možnih vplivov na sevalno ali jedrsko varnost,
kakršni so odpoved sestavnih delov in njihova nerazpoložljivost, človeške
napake, negativni vplivi okolja, požari, poplave in potresi. Verjetnostne
varnostne analize se razvrščajo na tri ravni, in sicer:
- 
z verjetnostnimi varnostnimi analizami prve ravni se določi zaporedje
dogodkov, ki lahko poškodujejo sredico, ocenjuje pričakovano pogostost poškodbe
sredice ter ugotavlja slabe in dobre strani varnostnih sistemov in postopkov, s
katerimi se preprečuje to poškodbo;
- 
z verjetnostnimi varnostnimi analizami druge ravni se določi načine, na
katere radioaktivni izpusti iz sevalnega ali jedrskega objekta dosežejo okolje,
oceni njihov obseg in pričakovano pogostost ter ugotavlja sorazmerno pomembnost
ukrepov za preprečitev in omilitev teh izpustov;
- 
z verjetnostnimi varnostnimi analizami tretje ravni se prepozna in
ovrednoti posledice radioaktivnih izpustov na okolje in zdravje ljudi;
76.  
vodstvo je posameznik ali skupina posameznikov, ki ima pooblastila za
vodenje celotnega sevalnega ali jedrskega objekta ali posamezne organizacijske
enote v njem;
77.  
vplivno območje je tridimenzionalni prostor ob sevalnem ali jedrskem
objektu, nad in pod njim, ki ga določajo dejavniki iz okolice, ki lahko
vplivajo na objekt, ter do koder sežejo vplivi objekta na okolje;
78.  
zagon je proces, s katerim se že zgrajeni objekt z vsemi SSK usposobi za
obratovanje in preveri, ali so v skladu s projektom in projektnimi osnovami
oziroma ali ustrezajo obratovalnim pogojem in omejitvam.
2. PROJEKTNE OSNOVE
3. člen
(projektna načela)
(1) Pri projektiranju sevalnega ali jedrskega objekta se
upoštevajo naslednja načela:
1.     
načelo obrambe v globino;
2.     
načelo enojne odpovedi;
3.     
načelo neodvisnosti;
4.     
načelo raznovrstnosti;
5.     
načelo redundance;
6.     
načelo varne odpovedi;
7.     
načelo preverjenih komponent;
8.     
načelo stopenjskega pristopa.
(2) Načelo obrambe v globino pomeni, da je treba za določen
zaščitni namen pri projektiranju in upravljanju (npr. preprečevanje izpusta
radioaktivnih snovi) uporabiti več varnostnih ukrepov, tako da se ta namen
doseže, tudi če eden od ukrepov odpove. Varnostne ukrepe je treba predvideti na
različnih ravneh obrambe v globino, kjer je to še mogoče smiselno izvesti.
Ravni obrambe v globino so določene z naslednjimi cilji:
-       
preprečevanje nenormalnega obratovanja in okvar,
-       
nadzor nenormalnega obratovanja in okvar,
-       
nadzor nad nesrečo z namenom omejiti radiološke izpuste in preprečiti
težko poškodbo sredice,
-       
nadzor nad nesrečo s težko poškodbo sredice z namenom omejiti radiološke
izpuste zunaj lokacije elektrarne,
-       
blaženje posledic velikih radioloških izpustov.
(3) Načelo enojne odpovedi pomeni, da je treba v
varnostnih analizah poleg obravnavanega dogodka predvideti tudi za sevalno ali
jedrsko varnost najneugodnejšo dodatno odpoved.
(4) Načelo neodvisnosti pomeni, da je treba pri
projektiranju varnostnih sistemov upoštevati funkcionalno in fizično ločenost.
Načelo neodvisnosti pri projektiranju obsega:
-       
neodvisnost med redundantnimi sestavnimi deli sistema,
-       
neodvisnost sestavnih delov sistema od vplivov predpostavljenih začetnih
dogodkov, tako da tak dogodek ne povzroči izgube funkcionalnosti varnostnega
sistema oziroma varnostne funkcije, potrebne za omejitev posledic tega dogodka,
-       
primerno neodvisnost sistemov in sestavnih delov različnih varnostnih
razredov za jedrske elektrarne, klasificiranih v skladu s točko 2.1 priloge 1,
ki je sestavni del tega pravilnika, za druge objekte pa glede na njihove
projektne osnove,
-       
neodvisnost med sistemi in sestavnimi deli, ki so pomembni za varnost,
in tistimi, ki niso pomembni.
(5) Načelo raznovrstnosti pomeni, da je treba posamezno
varnostno funkcijo doseči na različne načine. Tako se zmanjša možnost odpovedi
s skupnim vzrokom in poveča zanesljivost. Raznovrstnost je treba uporabiti pri
projektiranju za varnost pomembnih sistemov in sestavnih delov, ki imajo
različne lastnosti in so namenjeni izvedbi iste varnostne funkcije. Te lastnosti
so lahko različni načini delovanja, uporaba različnih fizikalnih pojavov,
različni pogoji obratovanja, različni proizvajalci opreme ipd.
(6) Načelo redundance pomeni, da mora biti sistem
projektiran tako, da opravi določeno varnostno funkcijo z več enakovrednimi
podsistemi ali sestavnimi deli, kakor je to nujno potrebno. Odpoved ali
nerazpoložljivost enega podsistema ali sestavnega dela ne sme preprečiti
sistemu izvedbe zahtevane varnostne funkcije.
(7) Načelo varne odpovedi pomeni, da mora sistem ali sestavni
del, pomemben za varnost, po odpovedi samodejno preiti v stanje, ki je varno za
objekt.
(8) Načelo preverjenih sestavnih delov pomeni, da mora
biti zanesljivost sistemov zagotovljena z uporabo preverjenih sestavnih delov.
To so tisti sestavni deli, ki so se pod podobnimi obratovalnimi pogoji že dobro
obnesli oziroma so ustrezno preizkušeni in kvalificirani.
(9) Načelo stopenjskega pristopa pomeni, da mora biti
sevalni ali jedrski objekt projektiran tako, da se varnostne funkcije in
sistemi oziroma pregrade za preprečevanje širjenja radioaktivnosti v okolje
projektirajo in uporabijo za pomembnejše objekte, tj. objekte, v katerih bi
morebitna nesreča povzročila večje posledice za okolje in ljudi, bolj in po
strožjih merilih kakor za tiste objekte, katerih vpliv bi bil ob morebitni
nesreči manjši.
4. člen
(splošne projektne osnove)
(1) Investitor, ki namerava graditi sevalni ali jedrski
objekt, ali upravljavec, ki namerava tak objekt razgraditi, mora v projektnih
osnovah:
1.     
izbrati pričakovane obratovalne dogodke in projektne dogodke izmed vseh
predpostavljenih začetnih dogodkov v skladu z drugim odstavkom 11. člena tega
pravilnika, ki bi lahko vplivali na varnost sevalnega ali jedrskega objekta in
katerih verjetnost nastanka ni zanemarljivo nizka;
2.     
zagotoviti, da bodo spoštovana varnostna določila iz varnostnega
poročila, upoštevajoč vse faze objekta: projektiranje, gradnjo, poskusno
obratovanje, obratovanje, prenehanje obratovanja, mirovanje, razgradnjo,
zaprtje odlagališč oziroma zaključek morebitnih rudarskih del, v primeru
dolgoročnega nadzora odlagališč pa mora to zagotoviti izvajalec dolgoročnega
nadzora;
3.     
za objekt dokazati, da so uporabljeni projektni standardi in materiali
primerni za zagotavljanje varnega obratovanja, upoštevajoč predvideno obratovalno
dobo objekta oziroma, če je objekt odlagališče, tudi čas po njegovem zaprtju,
dokler mora odlagališče opravljati izolativno funkcijo;
4.     
upoštevati staranje SSK in zagotavljanje izvajanja varnostnih funkcij v
vsej obratovalni dobi oziroma, če je objekt odlagališče, tudi v času po
njegovem zaprtju ter predvideti ukrepe za njihovo vzdrževanje, preizkušanje in
preglede;
5.     
zagotoviti, da bo preprečena ali, če je preprečitev neuspešna, ublažena
čezmerna izpostavljenost ionizirajočemu sevanju zaradi projektnih nesreč in
razširjenih projektnih nesreč kategorije A, tako da ni potrebe po zaščitnih
ukrepih, kot so jodna profilaksa, zaklanjanje ali evakuacija;
6.     
s projektnimi rešitvami v vseh stanjih objekta (vključno z razgradnjo)
zagotoviti čim manjšo količino in aktivnost radioaktivnih odpadkov;
7.     
zagotoviti, da doze sevanja prebivalstva in delavcev (individualne in
skupinske) ter vplivi na okolje v vseh stanjih objekta (vključno z razgradnjo)
ne presegajo predpisanih meja in so tako majhni, da je to smiselno mogoče
izvesti;
8.     
zagotoviti zaščito pred radiološkimi posledicami objekta v takem obsegu,
da zdravje ali življenje nobenega prebivalca ni izpostavljeno bistveno večjemu
tveganju, kakor bi bilo, če ne bi bilo objekta;
9.     
z upoštevanjem načela obrambe v globino zagotoviti več ravni obrambe,
vključno z nizom fizičnih pregrad za preprečitev in, če je preprečitev
neuspešna, omilitev nenadzorovanih izpustov radioaktivnih snovi v okolje, ter s
kombinacijo varnostnih funkcij zagotoviti visoko učinkovitost pregrad;
10.  
zagotoviti, da se prepreči ogroženost celovitosti posamezne fizične
pregrade;
11.  
zagotoviti, da ne bo odpovedala posamezna fizična pregrada med
izvajanjem svoje funkcije;
12.  
zagotoviti, da ne bo porušena fizična pregrada zaradi posledic porušitve
druge fizične pregrade;
13.  
zagotoviti, da nadzorni in opozorilni sistemi ustrezajo obratovalnim
potrebam objekta ter obratovalnemu osebju omogočajo dobro razumevanje in
učinkovit odziv ob projektnih dogodkih in nesrečah;
14.  
zagotoviti, da projektne osnove vsebujejo zahteve o požarni varnosti, pripravljene
na podlagi analize požarne nevarnosti in ob uporabi načela obrambe v globino;
15.  
zagotoviti, da ima operater jedrske elektrarne ali raziskovalnega
reaktorja po tem, ko dobi prvo značilno informacijo o dogodku, 30 minut časa do
takrat, ko mora izvesti prvo dejanje za preprečitev ali ublažitev posledic
dogodka. V tem času morajo biti varnostne funkcije zagotovljene samodejno ali s
pasivnimi sredstvi;
16.  
če je objekt odlagališče radioaktivnih odpadkov, zagotoviti, da v skladu
s scenarijem normalnega razvoja obremenitev okolja z radioaktivnimi snovmi in
sevanjem ne presega predpisanih obremenitev.
(2) Ne glede na 15. točko prejšnjega odstavka mora biti
za jedrsko elektrarno Krško v projektnih osnovah zagotovljeno, da ima operater,
po tem ko dobi prvo značilno informacijo o dogodku, 15 minut časa do takrat, ko
mora izvesti prvo dejanje za preprečitev ali ublažitev posledic dogodka. Vsako
ukrepanje operaterja, ki je v skladu s projektom potrebno v prvih 30 minutah po
dogodku, mora biti upravičeno, podprto s pisnimi postopki in redno urjeno na
simulatorju.
5. člen
(razširjene projektne osnove jedrske elektrarne)
(1) Kot del koncepta obrambe v globino mora upravljavec
jedrske elektrarne opraviti analize razširjenih projektnih osnov, s katerimi
določi ukrepe za:
1.     
izboljšanje zmožnosti jedrske elektrarne, da prenese dogodke ali
razmere, zahtevnejše od projektnih dogodkov, in
2.     
omejitev radioaktivnih izpustov, ki bi med dogodki iz prejšnje točke
ogrozili ljudi in okolje, kolikor je to še smiselno izvedljivo.
(2) Upravljavec jedrske elektrarne mora določiti
predpostavljene težke nesreče in z analizami iz prejšnjega odstavka določiti
ukrepe za njihovo preprečevanje oziroma zmanjševanje njihovih posledic.
(3) Določbe prvega in drugega odstavka tega člena se
uporabljajo tudi za skladišče z izrabljenim gorivom, pri čemer je treba izvesti
vse možne ukrepe, da je verjetnost za težke nesreče v takem objektu izredno
majhna.
(4) Podrobne zahteve glede razširjenih projektnih osnov
so določene v 4. točki priloge 1 tega pravilnika.
6. člen
(pasivne in aktivne varnostne funkcije)
(1) Pri projektiranju sevalnega ali jedrskega objekta je
treba dati prednost uporabi pasivnih varnostnih funkcij in s tem zmanjšati
stopnjo odvisnosti od aktivnih varnostnih funkcij, nadzora in človeškega ukrepanja
za zagotavljanje varnosti.
(2) Pri projektiranju odlagališča radioaktivnih odpadkov
ali izrabljenega goriva se mora zagotoviti varnost po zaprtju in obdobju
dolgoročnega nadzora izključno pasivno.
7. člen
(osnovne varnostne funkcije)
(1) Pri projektiranju sevalnega ali jedrskega objekta
morajo biti med obratovalnimi stanji, projektno nesrečo in razširjeno projektno
nesrečo kategorije A zagotovljene naslednje osnovne varnostne funkcije:
-       
podkritičnost,
-       
odvajanje toplote,
-       
zadrževanje radioaktivnih snovi.
(2) Pri projektiranju jedrskega objekta mora biti za
razširjene projektne nesreče kategorije B zagotovljeno zadrževanje
radioaktivnih snovi. Za ta namen je treba zagotoviti tudi odvajanje toplote iz
poškodovanega goriva.
(3) Za odlagališče in skladišče se tretja alineja prvega
odstavka tega člena uporablja glede na radioaktivne snovi v trdni in tekoči
obliki, za odlagališče pa se uporablja tudi med scenarijem normalnega razvoja.
(4) Pri projektiranju sevalnega ali jedrskega objekta je
treba zagotavljati varnost pred kritičnostjo s projektnimi rešitvami. Kadar te
niso na voljo, se lahko uporabijo tudi administrativni ukrepi.
8. člen
(projektne osnove SSK)
(1) SSK morajo biti projektirani tako, da preprečujejo
nastanek projektnih dogodkov oziroma da blažijo posledice nesreče.
(2) SSK, pomembni za varnost, morajo biti prepoznani in
klasificirani kot pomembni za varnost. Projektirani, izdelani, vgrajeni in
preizkušeni morajo biti v skladu s standardi kakovosti, upoštevajoč stopenjski
pristop glede na pomembnost njihove varnostne funkcije.
(3) Pri določitvi zahtev za neodvisnost, podvojenost in
raznovrstnost SSK je treba upoštevati možnost odpovedi s skupnim vzrokom.
(4) SSK, pomembni za varnost, morajo biti projektirani z
upoštevanjem mejnih pogojev, ki jih določajo projektni dogodki.
(5) SSK, pomembni za varnost, morajo biti projektirani
tako, da zdržijo vplive okolja oziroma so združljivi s temi vplivi in naravnimi
stanji na območju lokacije sevalnega ali jedrskega objekta v vseh stanjih
objekta in med nesrečami.
(6) SSK, pomembni za varnost, morajo biti projektirani
in v objekt vgrajeni tako, da lahko varno opravljajo svojo funkcijo ob požaru
ali izpostavljenosti eksploziji.
(7) SSK, pomembni za varnost, morajo po vsakem
projektnem dogodku preprečiti sproščanje radioaktivnih snovi v okolje nad
dovoljenimi mejami. Delovati morajo kljub predpostavljenim začetnim dogodkom in
njihovim posledicam.
(8) Za SSK, pomembne za varnost, mora biti zagotovljena
možnost vzdrževanja, preizkušanja, popravila in pregleda oziroma občasnega
nadzora celovitosti in zmožnosti opravljanja funkcije v celotni obratovalni
dobi objekta oziroma, če je to odlagališče, tudi po njegovem zaprtju, brez
nepotrebnega tveganja za delavce in zmanjšanja razpoložljivosti teh SSK. Če to
ni mogoče, morajo biti predpisane preizkušene alternativne ali posredne metode
in primerni ukrepi za izravnavo morebitnih neodkritih napak in njihovih
posledic.
(9) SSK, pomembni za varnost, ki so v stiku s
tekočinami, morajo biti izdelani iz materialov z antikorozijskimi lastnostmi,
odporni proti abraziji in kemijskim reakcijam v vseh stanjih objekta in med
nesrečami, in to v celotni obratovalni dobi.
(10) Med razgradnjo objekta se lahko klasifikacija SSK
spremeni glede na pomembnost za varnost. Sprememba klasifikacije SSK mora
potekati po postopku, določenem za odobritev sprememb v skladu zakonom, ki
ureja varstvo pred ionizirajočimi sevanji in jedrsko varnost.
9. člen
(lastnosti lokacije)
(1) Pri projektiranju in umeščanju sevalnega ali
jedrskega objekta v prostor je treba upoštevati lastnosti lokacije, vključno z
vplivi na objekt, ki izvirajo z vplivnega območja lokacije.
(2) Projekt mora upoštevati posebne obremenitve in
okoljske razmere, ki so jim izpostavljeni SSK zaradi notranjih in zunanjih
dogodkov, vključno z naravnimi dogodki, značilnimi za območje lokacije, in
zaradi dogodkov, ki so povezani s človeško dejavnostjo, vključno s krivdnimi
dejanji.
10. člen
(normalno obratovanje, dogodki in nesreče)
(1) Pri projektiranju sevalnega ali jedrskega objekta je
treba upoštevati pogoje normalnega obratovanja, pričakovanega obratovalnega
dogodka in nesreče, za odlagališča pa tudi scenarija normalnega in
spremenjenega razvoja.
(2) Projekt jedrske elektrarne mora zagotoviti čim nižjo
pogostost pričakovanih obratovalnih dogodkov.
(3) Projekt jedrske elektrarne mora zmanjšati možnost,
da bi se pričakovani obratovalni dogodek razvil v nesrečo.
(4) Robne pogoje za projektiranje SSK, pomembnih za
varnost sevalnega ali jedrskega objekta, je treba določiti na podlagi
pričakovanih obratovalnih dogodkov in projektnih dogodkov, izbranih v skladu s
1. točko prvega odstavka 4. člena tega pravilnika.
11. člen
(predpostavljeni začetni dogodki)
(1) Projektne osnove morajo vključevati predpostavljene
začetne dogodke, ki so lahko notranji ali zunanji, povzročeni zaradi človeške
dejavnosti ali naravni, katerih verjetnost ni zanemarljivo majhna ali katerih
morebitne posledice za okolje, prebivalce ali zaposlene niso zanemarljive.
(2) Pričakovane obratovalne dogodke in projektne dogodke
je treba izbrati med vsemi predpostavljenimi začetnimi dogodki z uporabo
determinističnih oziroma verjetnostnih metod ali kombinacijo obeh ali z uporabo
inženirske presoje tako, da zajamejo vse robne pogoje, ki jih vključujejo
predpostavljeni začetni dogodki.
(3) Projektni dogodki morajo biti izbrani z upoštevanjem
lastnosti objekta ter izkušenj in analiz drugih primerljivih objektov.
(4) Projektne osnove morajo poleg posameznih
predpostavljenih začetnih dogodkov iz prvega in drugega odstavka tega člena
upoštevati tudi verjetne kombinacije notranjih in zunanjih dogodkov, ki lahko
vodijo v pričakovane obratovalne dogodke ali projektne dogodke. Pri izbiri
kombinacij se lahko uporabi deterministična ali verjetnostna presoja ali
inženirska presoja.
12. člen
(pripravljenost za razgradnjo)
(1) Projekt sevalnega ali jedrskega objekta mora biti
pripravljen tako, da se omogoči njegova razgradnja po zaključku njegovega
obratovanja s čim manjšo sevalno obremenitvijo osebja in prebivalstva ter da se
med razgradnjo prepreči nepotrebna kontaminacija okolja.
(2) S projektom sevalnega ali jedrskega objekta je treba
zagotoviti, da se ohranijo vsi podrobni podatki o objektu, potrebni za njegovo
razgradnjo, ki nastajajo v vseh fazah objekta, od umeščanja v prostor,
projektiranja, gradnje, poskusnega obratovanja in obratovanja do prenehanja
obratovanja, in sicer najmanj podatki o uporabi objekta, dogodkih in nesrečah,
inventarju radionuklidov, hitrosti doz in ravneh kontaminacije.
(3) Podatki iz prejšnjega odstavka morajo zagotavljati,
da so projekt in spremembe sevalnega ali jedrskega objekta ter zgodovina
obratovanja vključeni v program razgradnje objekta.
13. člen
(fizično varovanje)
(1) Projekt sevalnega ali jedrskega objekta, v katerem
so jedrske ali radioaktivne snovi, mora zagotoviti pogoje za izvajanje
fizičnega varovanja, da se učinkovito preprečijo kazniva dejanja v zvezi z
ogrožanjem varnega obratovanja in uporabe jedrskih ali radioaktivnih snovi.
(2) Določba prejšnjega odstavka se nanaša na objekte, v
katerih so jedrske ali radioaktivne snovi v količinah ali aktivnostih, večjih
od meril, ki so za jedrske snovi določena v predpisu, ki ureja fizično
varovanje jedrskih snovi, oziroma jih v primeru radioaktivnih snovi določi
Vlada Republike Slovenije na podlagi zakona, ki ureja varstvo pred
ionizirajočimi sevanji in jedrsko varnost.
(3) Ukrepi fizičnega varovanja in jedrske ali sevalne
varnosti morajo biti zasnovani in izvajani usklajeno in povezano, odločanje in
ukrepanje v zvezi z njimi pa morata zagotavljati, da ukrepi fizičnega varovanja
ne vplivajo negativno na jedrsko ali sevalno varnost oziroma da ukrepi jedrske
ali sevalne varnosti ne vplivajo negativno na fizično varovanje.
14. člen
(računalniška varnost)
Nepooblaščeni dostopi do računalniških sistemov jedrskih in
sevalnih objektov ali vdori vanje morajo biti preprečeni s fizičnimi,
tehničnimi in administrativnimi varnostnimi ukrepi. Podrobne zahteve glede
računalniške varnosti so določene v prilogi 8, ki je sestavni del tega
pravilnika.
15. člen
(stanja objekta)
(1) V projektnih osnovah sevalnega ali jedrskega objekta
je treba določiti njegova stanja.
(2) Predpostavljeni začetni dogodki morajo biti glede na
verjetnost nastanka zbrani v omejeno število kategorij. Te morajo zajemati
pričakovane obratovalne dogodke, projektne nesreče in za jedrske elektrarne
razširjene projektne nesreče.
(3) Merila za razvrstitev v kategorije iz prejšnjega
odstavka morajo biti za vsako kategorijo določena tako, da imajo pogosti
predpostavljeni začetni dogodki majhne ali nikakršne radiološke posledice in da
je pogostost dogodkov s težkimi radiološkimi posledicami izredno majhna.
16. člen
(varnostne analize)
(1) Zagotavljanje projektnih osnov sevalnega ali
jedrskega objekta je treba preveriti z varnostnimi analizami. Za odlagališča
radioaktivnih odpadkov morajo varnostne analize vključevati obdobje obratovanje
objekta in obdobje po njegovem zaprtju.
(2) Varnostne analize morajo upoštevati:
1.     
najneugodnejšo enojno odpoved opreme, potrebne za opravljanje varnostnih
funkcij, pri čemer ni treba upoštevati možnosti odpovedi pasivnih sestavnih
delov, če se dokaže, da je takšna odpoved zelo malo verjetna in da analizirani
dogodek ne vpliva na varnostno funkcijo, ki ji je sestavni del namenjen;
2.     
da mora imeti operater, po tem ko dobi prvo značilno informacijo o
dogodku, 30 minut časa do takrat, ko mora narediti svoje prvo dejanje za
preprečitev ali ublažitev posledic;
3.     
konzervativno izbrane začetne in robne pogoje analiziranih scenarijev;
4.     
delovanje nevarnostnih sistemov, vključno z zunanjim napajanjem, samo
takrat, ko ti poslabšajo posledice začetnega dogodka;
5.     
predpostavko, da bodo varnostni sistemi delovali s tako zmogljivostjo,
ki je glede na predpostavljeni začetni dogodek najneugodnejša;
6.     
vse možne odpovedi, ki nastanejo zaradi predpostavljenega začetnega
dogodka;
7.     
negotovosti, ki vplivajo na rezultate;
8.     
vrednotenje izvedbe in robustnosti objekta, sistema in njegovih
sestavnih delov, če gre za odlagališče radioaktivnih odpadkov;
9.     
nenamerni vdor človeka, če gre za odlagališče radioaktivnih odpadkov, s
poudarkom na zmanjšanju verjetnosti za tak dogodek in možne posledice. Ukrepi
za preprečitev tega dogodka ne smejo vplivati na obratovalno varnost in varnost
odlagalnega sistema po zaprtju.
(3) Če se pri varnostnih analizah ne upoštevajo določbe
prejšnjega odstavka, mora biti to utemeljeno.
(4) Varnostne analize morajo:
-       
temeljiti na utemeljenih in konzervativnih metodah, predpostavkah ali
argumentih,
-       
vsebovati zagotovilo, da so negotovosti in njihovi vplivi upoštevani. To
zagotovilo je lahko v obliki konzervativnih predpostavk, upoštevanja varnostnih
dejavnikov ali analiz negotovosti in občutljivosti,
-       
dokazati, da so v projektne osnove vključene zadostne varnostne rezerve,
ki zagotavljajo pokritost vseh projektnih dogodkov,
-       
biti preverljive in ponovljive.
(5) Upravljavec jedrske elektrarne oziroma
raziskovalnega reaktorja mora za objekt izdelati verjetnostno varnostno
analizo. Če je objekt jedrska elektrarna, mora ta analiza obsegati vse tri
ravni.
(6) Upravljavec sevalnega ali jedrskega objekta, ki ni
jedrska elektrarna ali raziskovalni reaktor, lahko izdela njegovo verjetnostno
varnostno analizo, če iz projektnih osnov izhaja, da bi bilo to potrebno
narediti.
(7) Ne glede na določbo 2. točke drugega odstavka tega
člena morajo za jedrsko elektrarno Krško varnostne analize upoštevati, da ima
operater, po tem ko dobi prvo značilno informacijo o dogodku, 15 minut časa do
takrat, ko mora izvesti prvo dejanje za preprečitev ali ublažitev posledic
dogodka.
(8) Ne glede na določbe petega odstavka tega člena mora
jedrska elektrarna Krško izdelati verjetnostne varnostne analize za vsaj prvo
in drugo raven.
(9) Določbe petega odstavka tega člena se ne uporabljajo
za raziskovalni reaktor TRIGA Mark II.
17. člen
(pripravljenost na izredne dogodke)
(1) V projektu sevalnega ali jedrskega objekta je treba
izdelati načrt zaščite in reševanja ob izrednem dogodku.
(2) V načrtu zaščite in reševanja iz prejšnjega odstavka
je treba na podlagi analiz dogodkov, ki presegajo projektni dogodek, predvideti
posebne ukrepe kot pomoč pri načrtovanju ukrepov ob izrednem dogodku.
Zagotoviti je treba dovolj označenih evakuacijskih poti z zasilno razsvetljavo,
prezračevanjem in drugo opremo, potrebno za njihovo varno uporabo. Upoštevati
je treba radiološka območja, požarno zaščito, zahteve za varnost pri delu in fizično
varovanje objekta.
(3) V načrtu zaščite in reševanja iz prvega odstavka
tega člena je treba zagotoviti opozorilne sisteme in sredstva obveščanja za
opozarjanje osebja na objektu in lokaciji ob izrednem dogodku. Sredstva
obveščanja morajo biti na voljo v komandni sobi in pomožni komandni sobi, če
obstajata, pri čemer pa je treba zagotoviti njihovo raznovrstnost.
18. člen
(dokumentiranje)
Projektne osnove sevalnega ali jedrskega objekta morajo biti
razumljivo in sistematično določene, dokumentirane in po potrebi posodobljene
med gradnjo, v njegovi celotni obratovalni dobi, med morebitno fazo mirovanja
in razgradnjo. Če je objekt odlagališče, pa tudi med dolgoročnim nadzorom po
zaprtju, tako da prikazujejo njegovo dejansko stanje.
19. člen
(obnavljanje projektnih osnov)
(1) Upravljavec sevalnega ali jedrskega objekta mora
redno in ne le kot del vsakega občasnega varnostnega pregleda preverjati
projektne osnove objekta, pri čemer se ta določba smiselno uporablja tudi za
izvajalca dolgoročnega nadzora zaprtega odlagališča.
(2) Pregled projektnih osnov je treba opraviti tudi po
obratovalnih dogodkih, ki so vplivali na sevalno ali jedrsko varnost, ali ob
novih pomembnih informacijah glede sevalne ali jedrske varnosti (npr. ocena
lastnosti lokacije, varnostne analize in razvoj varnostnih standardov ali
praks).
(3) Pri pregledu projektnih osnov iz prvega ali drugega
odstavka tega člena se za prepoznavanje potreb in možnosti izboljšav lahko
uporabijo deterministične in verjetnostne varnostne analize ali inženirska presoja,
pri čemer se rešitve v projektu primerjajo s predpisanimi zahtevami in dobro
prakso.
(4) Glede na varnostno pomembnost rezultatov pregleda iz
prvega ali drugega odstavka tega člena mora upravljavec smiselno posodobiti SSK
ali izvesti druge ukrepe, potrebne za zagotavljanje sevalne oziroma jedrske
varnosti.
20. člen
(posebne projektne osnove)
Poleg projektnih osnov iz 3. do 17. člena tega pravilnika je
treba pri projektiranju za različne vrste objektov uporabljati še projektne
osnove za:
-       
jedrsko elektrarno iz priloge 1, tega pravilnika;
-       
raziskovalni reaktor iz priloge 2, ki je sestavni del tega pravilnika;
-       
skladišče nizko in srednje radioaktivnih odpadkov iz priloge 3, ki je
sestavni del tega pravilnika;
-       
skladišče izrabljenega goriva ali visoko radioaktivnih odpadkov iz
priloge 4, ki je sestavni del tega pravilnika;
-       
odlagališče radioaktivnih odpadkov in izrabljenega goriva iz priloge 5,
ki je sestavni del tega pravilnika;
-       
odlagališče rudarske ali hidrometalurške jalovine iz priloge 6, ki je
sestavni del tega pravilnika;
-       
obsevalne naprave oziroma pospeševalnike delcev, ki se ne uporabljajo v
medicini in veterini, iz priloge 7, ki je sestavni del tega pravilnika.
3. PRIDOBIVANJE SOGLASIJ IN DOVOLJENJ
3.1 Soglasje h gradnji objekta
21. člen
(vsebina vloge za pridobitev soglasja h gradnji na območju
omejene rabe prostora zaradi jedrskega objekta)
K vlogi za pridobitev soglasja h gradnji na območju omejene
rabe prostora zaradi jedrskega objekta je treba priložiti:
1.     
dokumentacijo iz predpisov, ki urejajo graditev objektov za posamezne
vrste objektov, pripravljeno v skladu s 40. členom tega pravilnika;
2.     
dokazila, da gradnja izpolnjuje merila iz predpisa, ki ureja območja
omejene rabe prostora zaradi jedrskega objekta in pogoje za gradnjo objektov na
teh območjih.
22. člen
(vsebina vloge za pridobitev soglasja h gradnji na lokaciji
sevalnega ali jedrskega objekta)
K vlogi za pridobitev soglasja h gradnji objekta na lokaciji
sevalnega ali jedrskega objekta je treba priložiti projekt za pridobitev
gradbenega dovoljenja, pripravljen v skladu s 40. členom tega pravilnika. V
primeru gradnje nezahtevnega objekta je treba priložiti dokumentacijo iz
predpisov, ki urejajo graditev takih objektov.
23. člen
(vsebina vloge za pridobitev soglasja h gradnji manj
pomembnega sevalnega objekta)
(1) K vlogi za pridobitev soglasja h gradnji manj
pomembnega sevalnega objekta je treba priložiti:
1.     
elaborat o sevalni varnosti, pripravljen v skladu s 40. členom tega
pravilnika, iz katerega je razvidno, da so bili pri projektiranju upoštevani predpisi,
ki urejajo varstvo pred ionizirajočimi sevanji;
2.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz prejšnje točke;
3.     
projekt za pridobitev gradbenega dovoljenja, pripravljen v skladu s 40.
členom tega pravilnika.
(2) Uprava odobri dokumentacijo iz 1. točke prejšnjega
odstavka v postopku izdaje soglasja h gradnji. Če gre za manj pomemben sevalni
objekt za izvajanje sevalne dejavnosti v zdravstvu in veterinarstvu, skladnost
dokumentacije odobri Uprava Republike Slovenije za varstvo pred sevanji.
24. člen
(vsebina vloge za pridobitev soglasja h gradnji oziroma
izvedbi rudarskih del sevalnega ali jedrskega objekta)
(1) K vlogi za pridobitev soglasja h gradnji oziroma
izvedbi rudarskih del sevalnega ali jedrskega objekta je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
program razgradnje objekta iz 50. člena tega pravilnika;
3.     
predlog obsega in trajanja izvajanja predobratovalnega monitoringa
radioaktivnosti iz predpisa, ki ureja monitoring radioaktivnosti;
4.     
dokumentacijo sistema vodenja iz 55. člena tega pravilnika;
5.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom;
6.     
program spremljanja obratovalnih izkušenj v skladu s predpisom, ki ureja
zagotavljanje varnosti po začetku obratovanja sevalnih ali jedrskih objektov;
7.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 6. točke tega odstavka;
8.     
projekt za pridobitev gradbenega dovoljenja oziroma rudarski projekt, če
gre za izvajanje rudarskih del, pripravljen v skladu s 40. členom tega
pravilnika;
9.     
dokazila, da bodo podizvajalci med gradnjo objekta oziroma izvajanjem
rudarskih del upoštevali enake standarde za sevalno oziroma jedrsko varnost
kakor investitor oziroma upravljavec objekta;
10.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, kot ločeni in tajni
dokument v skladu s predpisi, ki urejajo tajnost podatkov.
(2) Uprava odobri dokumentacijo iz 1. do 3. točke
prejšnjega odstavka v postopku izdaje soglasja h gradnji oziroma izvedbi
rudarskih del.
25. člen
(vsebina vloge za pridobitev soglasja h gradnji odlagališča
radioaktivnih odpadkov ali izrabljenega goriva)
(1) Če je objekt odlagališče radioaktivnih odpadkov ali
izrabljenega goriva, je treba k vlogi za pridobitev soglasja h gradnji
priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
varnostno poročilo o objektih odlagališča za obdobje po njegovem
zaprtju, katerega vsebino določi uprava v postopku priprave pogojev k
okoljevarstvenemu soglasju. To varnostno poročilo je lahko del varnostnega poročila
iz prejšnje točke;
3.     
načrt dolgoročnega nadzora in vzdrževanja objektov odlagališča po
njegovem zaprtju;
4.     
program razgradnje objekta iz 50. člena tega pravilnika;
5.     
predlog obsega in trajanja izvajanja predobratovalnega monitoringa
radioaktivnosti v skladu s predpisom, ki ureja monitoringu radioaktivnosti;
6.     
dokumentacijo sistema vodenja iz 55. člena tega pravilnika;
7.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom;
8.     
program spremljanja obratovalnih izkušenj v skladu s predpisom, ki ureja
zagotavljanje varnosti po začetku obratovanja sevalnih ali jedrskih objektov;
9.     
mnenje pooblaščenega izvedenca za sevalno in jedrsko varnost o sevalni
in jedrski varnosti objekta na podlagi dokumentacije iz 1. do 8. točke tega
odstavka;
10.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, kot ločeni in tajni
dokument v skladu s predpisi, ki urejajo tajnost podatkov;
11.  
dokazila, da bodo podizvajalci med gradnjo objekta upoštevali enake
standarde za sevalno oziroma jedrsko varnost kakor upravljavec objekta.
(2) Uprava odobri dokumentacijo iz 1. do 5. točke
prejšnjega odstavka v postopku izdaje soglasja h gradnji.
3.2 Soglasje za poskusno obratovanje objekta 
26. člen
(vsebina vloge za pridobitev soglasja za začetek poskusnega
obratovanja sevalnega ali jedrskega objekta)
(1) K vlogi za pridobitev soglasja za začetek poskusnega
obratovanja sevalnega ali jedrskega objekta je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
program poskusnega obratovanja;
3.     
program gospodarjenja z radioaktivnimi odpadki oziroma izrabljenim
gorivom v skladu s predpisom, ki ureja ravnanje z radioaktivnimi odpadki in
izrabljenim gorivom;
4.     
dokumentacijo sistema vodenja iz 55. člena tega pravilnika;
5.     
program razgradnje objekta iz 50. člena tega pravilnika;
6.     
program spremljanja obratovalnih izkušenj v skladu s predpisom, ki ureja
zagotavljanje varnosti po začetku obratovanja sevalnih ali jedrskih objektov;
7.     
program spremljanja obratovalnih kazalnikov v skladu s predpisom, ki
ureja zagotavljanje varnosti po začetku obratovanja sevalnih ali jedrskih
objektov;
8.     
program nadzora staranja v skladu s predpisom, ki ureja zagotavljanje
varnosti po začetku obratovanja sevalnih ali jedrskih objektov;
9.     
kvalifikacijske programe SSK iz točke 2.5 priloge 1 tega pravilnika, če
je objekt jedrska elektrarna ali raziskovalni reaktor;
10.  
analizo požarne nevarnosti iz točke 3.4 priloge 1 tega pravilnika;
11.  
programe vzdrževanja, preizkušanja in pregledov SSK v skladu s
predpisom, ki ureja zagotavljanje varnosti po začetku obratovanja sevalnih ali
jedrskih objektov;
12.  
opis rezultatov predobratovalnega monitoringa radioaktivnosti v skladu s
predpisom, ki ureja monitoring radioaktivnosti;
13.  
organizacijski postopek obravnavanja sprememb v skladu s predpisom, ki
ureja zagotavljanje varnosti po začetku obratovanja sevalnih ali jedrskih
objektov;
14.  
mnenje pooblaščenega izvedenca za sevalno in jedrsko varnost o varnosti
objekta na podlagi varnostnega poročila in druge dokumentacije iz 1. do 13.
točke tega odstavka;
15.  
dokazila o zagotovljenih finančnih sredstvih, njihovi višini in
finančnih jamstvih ob morebitnem subsidiarnem ukrepanju države v skladu z
zahtevami zakona, ki ureja varstvo pred ionizirajočimi sevanji in jedrsko
varnost;
16.  
seznam pisnih postopkov, ki se nanašajo na uporabo objekta v skladu s
predpisom, ki ureja zagotavljanje varnosti po začetku obratovanja sevalnih ali
jedrskih objektov;
17.  
poročilo o uspešno opravljenih predobratovalnih preizkusih, ki obsegajo
preizkuse v skladu s tehnično dokumentacijo za vgradnjo, preizkuse tekočinskih
in prezračevalnih sistemov, hladne in tople tlačne preizkuse sistemov in
sestavnih delov ter funkcionalne in druge preizkuse, predvidene v tehnični
dokumentaciji;
18.  
dokaze o kakovosti vgrajene opreme in materialov v skladu s programi
zagotovitve kakovosti, standardi, tehničnimi predpisi ter predpisi glede
kakovosti proizvodov in storitev;
19.  
dokazila, da so podizvajalci med gradnjo objekta upoštevali enake
standarde sevalne oziroma jedrske varnosti, kakor jih je upošteval upravljavec
jedrskega ali sevalnega objekta;
20.  
izjavo upravljavca jedrskega ali sevalnega objekta, da:
- 
je objekt pripravljen za vsako fazo poskusnega obratovanja v skladu z v
projektu predvidenimi programi in navodili,
- 
je pripravljena, usklajena in odobrena dokumentacija, ki ureja izvedbo
dejavnosti v vsaki fazi poskusnega obratovanja,
- 
je upravljavcu na voljo usposobljeno osebje, ki je končalo usposabljanje
in ima ustrezno izobrazbo, in
- 
so izvedena dela v skladu s projektnimi osnovami objekta;
21.  
načrt zaščite in reševanja;
22.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, s podatki o spremembah
in dopolnitvah, nastalih med gradnjo objekta, kot ločeni in tajni dokument v
skladu s predpisi, ki urejajo tajnost podatkov.
(2) Ne glede na določbe prejšnjega odstavka k vlogi za
pridobitev soglasja za začetek poskusnega obratovanja ni treba priložiti
dokumentov oziroma podatkov, ki jih je vlagatelj v predhodnih postopkih že
predložil in se niso spremenili.
(3) Uprava odobri dokumentacijo iz 1. in 2. točke prvega
odstavka tega člena oziroma, če gre za odlagališče, iz 1. do 3. točke prvega
odstavka tega člena v postopku izdaje soglasja za začetek poskusnega
obratovanja.
(4) Če je objekt odlagališče za radioaktivne odpadke ali
izrabljeno gorivo, se soglasje za začetek poskusnega obratovanja iz prvega
odstavka tega člena šteje kot dovoljenje za odlaganje radioaktivnih odpadkov
ali izrabljenega goriva, pri čemer pa mora biti zagotovljeno, da je mogoče
odpadke odstraniti z odlagališča in to povrniti v prvotno stanje.
3.3 Dovoljenje za obratovanje in prenehanje obratovanja
27. člen
(vsebina vloge za pridobitev dovoljenja za obratovanje
sevalnega ali jedrskega objekta)
(1) K vlogi za pridobitev dovoljenja za obratovanje
sevalnega ali jedrskega objekta je treba priložiti:
1.     
poročilo o poskusnem obratovanju;
2.     
varnostno poročilo, pripravljeno v skladu s poglavjem 4.1 tega
pravilnika, dopolnjeno s spremembami, nastalimi med poskusnim obratovanjem;
3.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom;
4.     
dokumentacijo sistema vodenja iz 55. člena tega pravilnika;
5.     
program razgradnje objekta iz 50. člena tega pravilnika;
6.     
program spremljanja obratovalnih izkušenj v skladu s predpisom, ki ureja
zagotavljanje varnosti po začetku obratovanja sevalnih ali jedrskih objektov;
7.     
program spremljanja obratovalnih kazalnikov v skladu s predpisom, ki
ureja zagotavljanje varnosti po začetku obratovanja sevalnih ali jedrskih
objektov;
8.     
program nadzora staranja v skladu s predpisom, ki ureja zagotavljanje
varnosti po začetku obratovanja sevalnih ali jedrskih objektov;
9.     
kvalifikacijske programe SSK iz točke 2.5 priloge 1 tega pravilnika, če
je objekt jedrska elektrarna ali raziskovalni reaktor;
10.  
analizo požarne nevarnosti iz točke 3.4 priloge 1 tega pravilnika;
11.  
programe vzdrževanja, preizkušanja in pregledov SSK v skladu s
predpisom, ki ureja zagotavljanje varnosti po začetku obratovanja sevalnih ali
jedrskih objektov;
12.  
organizacijski postopek obravnavanja sprememb v skladu s predpisom, ki
ureja zagotavljanje varnosti po začetku obratovanja sevalnih ali jedrskih
objektov;
13.  
rezultate predobratovalnega monitoringa radioaktivnosti;
14.  
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 10. točke tega odstavka;
15.  
projekt izvedenih del, ki mora prikazati obstoječe stanje objekta in ki
vsebuje podatke o spremembah in dopolnitvah, nastalih med poskusnim
obratovanjem objekta, pripravljen pa je v skladu s 40. členom tega pravilnika;
16.  
dokazila o zagotovljenih finančnih sredstvih, njihovi višini in
finančnih jamstvih ob morebitnem subsidiarnem ukrepanju države v skladu z
zakonom, ki ureja varstvo pred ionizirajočimi sevanji in jedrsko varnost;
17.  
podatke o izdanem uporabnem dovoljenju;
18.  
dokaze o kakovosti vgrajene opreme in materialov v skladu s programi
zagotovitve kakovosti, standardi, tehničnimi predpisi ter predpisi glede
kakovosti proizvodov in storitev;
19.  
seznam pisnih postopkov, ki se nanašajo na uporabo objekta in so v
skladu s predpisom, ki ureja zagotavljanje varnosti po začetku obratovanja
sevalnih ali jedrskih objektov;
20.  
načrt zaščite in reševanja;
21.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, s podatki o spremembah
in dopolnitvah, nastalih med poskusnim obratovanjem objekta, kot ločeni in
tajni dokument v skladu s predpisi, ki urejajo tajnost podatkov.
(2) Ne glede na določbe prejšnjega odstavka k vlogi za
pridobitev obratovalnega dovoljenja ni treba priložiti dokumentov oziroma
podatkov, ki jih je vlagatelj z vlogo za pridobitev soglasja za začetek
poskusnega obratovanja že predložil in se niso spremenili.
(3) Če je objekt odlagališče za radioaktivne odpadke ali
izrabljeno gorivo, za jamsko ali hidrometalurško jalovino, se dovoljenje za
obratovanje iz prvega odstavka tega člena šteje kot dovoljenje za začetek
odlaganja radioaktivnih odpadkov ali izrabljenega goriva, rudarske ali
hidrometalurške jalovine, ki nastaja pri izkoriščanju jedrskih mineralnih
snovi.
(4) Za objekte iz prejšnjega odstavka je treba k vlogi iz
prvega odstavka tega člena priložiti program zapiranja odlagališča, v katerem
morajo biti določeni ukrepi in postopki za zaprtje ter predlagani faze in roki
za izvedbo teh del.
(5) Uprava odobri dokumentacijo iz 1. in 2. točke prvega
odstavka tega člena oziroma, če gre za odlagališče, iz 1., 2. in 3. točke
prvega odstavka tega člena in prejšnjega odstavka v postopku izdaje dovoljenja
za obratovanje.
28. člen
(vsebina vloge za pridobitev dovoljenja za shranjevanje
svežega goriva na gradbišču jedrske elektrarne ali raziskovalnega reaktorja)
(1) K vlogi za pridobitev dovoljenja za shranjevanje
svežega goriva na gradbišču jedrske elektrarne ali raziskovalnega reaktorja je
treba priložiti:
1.     
dele varnostnega poročila jedrske elektrarne ali raziskovalnega reaktorja
v gradnji, pripravljenega v skladu s poglavjem 4.1 tega pravilnika, v katerih
je prikazana jedrska varnost objekta, v katerem se hrani sveže gorivo, in iz
katerih je razvidno, da je objekt za shranjevanje svežega goriva varen tudi, če
preostali del jedrske elektrarne ali raziskovalnega reaktorja ni dograjen;
2.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom, v delu, povezanim z objektom za shranjevanje svežega goriva;
3.     
analizo požarne nevarnosti objekta za shranjevanje svežega goriva iz
točke 3.4 priloge 1 tega pravilnika;
4.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 3. točke tega odstavka;
5.     
uporabno dovoljenje za objekt za shranjevanje svežega goriva, izdanega v
skladu s predpisi, ki urejajo graditev objektov;
6.     
projekt izvedenih del, ki mora prikazati obstoječe stanje objekta za
shranjevanje svežega goriva in ki vsebuje podatke o spremembah in dopolnitvah
projekta, pripravljen pa je v skladu s 40. členom tega pravilnika;
7.     
dokaze o kakovosti vgrajene opreme in materialov v skladu s programi
zagotovitve kakovosti, standardi, tehničnimi predpisi ter predpisi glede
kakovosti proizvodov in storitev;
8.     
seznam pisnih postopkov, ki se nanašajo na uporabo objekta v skladu s
predpisom, ki ureja zagotavljanje varnosti po začetku obratovanja sevalnih ali
jedrskih objektov;
9.     
dokazila, da so podizvajalci med gradnjo objekta upoštevali enake
standarde za sevalno oziroma jedrsko varnost kakor investitor objekta;
10.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, kot ločeni in tajni
dokument v skladu s predpisi, ki urejajo tajnost podatkov.
(2) Ne glede na določbe prejšnjega odstavka k vlogi za
pridobitev dovoljenja za shranjevanje svežega goriva na gradbišču jedrske
elektrarne ali raziskovalnega reaktorja ni treba priložiti dokumentov oziroma
podatkov, ki jih je vlagatelj že predložil in se niso spremenili.
(3) Uprava odobri dokumentacijo iz 1. točke prvega
odstavka tega člena v postopku izdaje dovoljenja za shranjevanje svežega goriva
na gradbišču jedrske elektrarne ali raziskovalnega reaktorja.
29. člen
(kategorizacija SSK v jedrskih elektrarnah)
Če želi upravljavec jedrske elektrarne uporabiti
kategorizacijo SSK v skladu s točko 2.2 priloge 1 tega pravilnika, mora k vlogi
iz 26. in 27. člena tega pravilnika priložiti dokumente iz točke 2.6 priloge 1
tega pravilnika.
30. člen
(vsebina vloge za dovoljenje za prenehanje obratovanja
sevalnega ali jedrskega objekta)
(1) K vlogi za pridobitev dovoljenja za prenehanje
obratovanja sevalnega ali jedrskega objekta je treba priložiti:
1.     
varnostno poročilo, pripravljeno v skladu s poglavjem 4.1 tega pravilnika;
2.     
program razgradnje objekta iz 50. člena tega pravilnika;
3.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom;
4.     
dokumentacijo sistema vodenja iz 55. člena tega pravilnika;
5.     
program spremljanja obratovalnih izkušenj v skladu s predpisom, ki ureja
zagotavljanje varnosti po začetku obratovanja sevalnih ali jedrskih objektov;
6.     
programe vzdrževanja, preizkušanja in pregledov SSK v zvezi s prenehanjem
obratovanja v skladu s predpisom, ki ureja zagotavljanje varnosti po začetku
obratovanja sevalnih ali jedrskih objektov;
7.     
predlog obsega in trajanja izvajanja poobratovalnega monitoringa
radioaktivnosti v skladu s predpisom, ki ureja monitoring radioaktivnosti;
8.     
rezultate meritev obratovalnega monitoringa radioaktivnosti;
9.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 8. točke tega odstavka;
10.  
seznam pisnih postopkov, ki se nanašajo na prenehanje obratovanja
objekta in so v skladu s predpisom, ki ureja zagotavljanje varnosti po začetku
obratovanja sevalnih ali jedrskih objektov;
11.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, s podatki o spremembah
in dopolnitvah načrta, nastalih med obratovanjem objekta, kot ločeni in tajni
dokument v skladu s predpisi, ki urejajo tajnost podatkov.
(2) Ne glede na določbe prejšnjega odstavka k vlogi za
pridobitev dovoljenja za prenehanje obratovanja sevalnega ali jedrskega objekta
ni treba priložiti dokumentov oziroma podatkov, ki jih je vlagatelj že
predložil in se niso spremenili.
(3) Vlogo iz prvega odstavka tega člena mora upravljavec
objekta vložiti najmanj dve leti pred načrtovanim prenehanjem obratovanja.
(4) Pri odlagališčih se vloga iz prvega odstavka tega
člena nanaša na njihove predelovalne in skladiščne objekte, ki jih je treba
razgraditi.
(5) Uprava odobri dokumentacijo iz 1. do 3. točke prvega
odstavka tega člena v postopku izdaje dovoljenja za prenehanje obratovanja.
3.4 Soglasje in dovoljenje za začetek in zaključek
razgradnje objekta 
31. člen
(vsebina vloge za pridobitev soglasja k razgradnji oziroma
izvedbi rudarskih del sevalnega ali jedrskega objekta)
K vlogi za pridobitev soglasja k razgradnji sevalnega ali
jedrskega objekta oziroma za pridobitev dovoljenja za izvedbo rudarskih del
sevalnega ali jedrskega objekta je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika, za izvedbo razgradnje;
2.     
program razgradnje objekta iz 50. člena tega pravilnika;
3.     
mnenje pooblaščenega izvedenca za sevalno in jedrsko varnost o sevalni
in jedrski varnosti objekta na podlagi dokumentacije iz 1. in 2. točke tega
člena;
4.     
projekt za pridobitev gradbenega dovoljenja oziroma rudarski projekt, če
gre za izvajanje rudarskih del, pripravljen v skladu s 40. členom tega
pravilnika;
5.     
dokazila, da podizvajalci med razgradnjo objekta upoštevajo enake
standarde za sevalno oziroma jedrsko varnost kakor upravljavec objekta.
32. člen
(vsebina vloge za dovoljenje za začetek razgradnje objekta)
(1) K vlogi za pridobitev dovoljenja za začetek
razgradnje sevalnega ali jedrskega objekta je treba priložiti:
1.     
varnostno poročilo, pripravljeno v skladu s poglavjem 4.1 tega pravilnika,
za izvedbo razgradnje;
2.     
dokumentacijo sistema vodenja iz 55. člena tega pravilnika;
3.     
program razgradnje objekta iz 50. člena tega pravilnika;
4.     
program gospodarjenja z radioaktivnimi odpadki ali izrabljenim gorivom v
skladu s predpisom, ki ureja ravnanje z radioaktivnimi odpadki in izrabljenim
gorivom;
5.     
programe vzdrževanja, preizkušanja in pregledov SSK v skladu s
predpisom, ki ureja zagotavljanje varnosti pri obratovanju sevalnih ali
jedrskih objektov;
6.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 5. točke tega odstavka;
7.     
rezultate meritev monitoringa radioaktivnosti po prenehanju obratovanja;
8.     
projekt za izvedbo razgradnje, ki mora biti narejen na podlagi programa
razgradnje in pripravljen v skladu s 40. členom tega pravilnika;
9.     
podatke o izdanem gradbenem dovoljenju za odstranitev sevalnega ali
jedrskega objekta;
10.  
seznam pisnih postopkov, ki se nanašajo na začetek razgradnje v skladu s
predpisom, ki ureja zagotavljanje varnosti pri obratovanju sevalnih ali
jedrskih objektov;
11.  
dokazila, da bodo podizvajalci med razgradnjo objekta upoštevali enake
standarde sevalne oziroma jedrske varnosti kakor upravljavec objekta;
12.  
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, in s podatki o
spremembah in dopolnitvah načrta, nastalih po prenehanju obratovanja objekta,
kot ločeni in tajni dokument v skladu s predpisi, ki urejajo tajnost podatkov.
(2) Ne glede na določbe prejšnjega odstavka k vlogi za
pridobitev dovoljenja za začetek razgradnje sevalnega ali jedrskega objekta ni
treba priložiti dokumentov oziroma podatkov, ki so za objekt že veljavni ali
potrjeni in se niso spremenili.
(3) Pri odlagališčih se vloga iz prvega odstavka tega člena
nanaša na njegove predelovalne in skladiščne objekte, ki jih je treba
razgraditi.
(4) Uprava odobri dokumentacijo iz 1., 3. in 4. točke
prvega odstavka tega člena v postopku izdaje dovoljenja za začetek razgradnje.
(5) Dovoljenje za začetek razgradnje sevalnega ali
jedrskega objekta se izda po pridobljenem gradbenem dovoljenju za odstranitev
objekta.
(6) Do pridobitve dovoljenja za začetek razgradnje
sevalnega ali jedrskega objekta ni mogoče začeti z razgradnjo sevalnega ali
jedrskega objekta na podlagi gradbenega dovoljenja za odstranitev.
33. člen
(vsebina vloge za dovoljenje za zaključek razgradnje)
(1) K vlogi za pridobitev dovoljenja za zaključek
razgradnje sevalnega ali jedrskega objekta, razen odlagališč, je treba
priložiti:
1.     
varnostno poročilo o zaključku razgradnje sevalnega ali jedrskega
objekta;
2.     
poročilo o končnem pregledu radiološkega stanja lokacije objekta, s
katerim se dokaže, da so ravni radioaktivnosti, vključno s hitrostjo sevanja
ter kontaminacijo vode in zemljin z alfa, beta in gama sevalci, pod
predpisanimi omejitvami;
3.     
potrdilo o odložitvi, predelavi ali ponovni uporabi vseh radioaktivnih
snovi, nastalih med razgradnjo;
4.     
rezultate meritev monitoringa radioaktivnosti med razgradnjo;
5.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 4. točke tega odstavka;
6.     
vrsto in način shranjevanja dokumentacije v arhivih o vseh preteklih
dejavnostih, povezanih z objektom na lokaciji.
(2) Pri odlagališčih se dovoljenje za zaključek
razgradnje nanaša na njihove predelovalne in skladiščne objekte, ki jih je
treba razgraditi.
(3) Varnostno poročilo o zaključku razgradnje sevalnega
ali jedrskega objekta iz 1. točke prvega odstavka tega člena mora vsebovati:
1.     
opis objekta,
2.     
cilje razgradnje,
3.     
merila za opustitev nadzora,
4.     
dejavnosti razgradnje,
5.     
opis SSK, zgradb ali območja, nad katerimi nadzor ni odpravljen,
6.     
končno radiološko stanje,
7.     
opustitev nadzora nad lokacijo,
8.     
odpadke,
9.     
doze osebja,
10.  
opis dogodkov med razgradnjo in
11.  
opis naukov iz razgradnje.
(4) Uprava odobri dokumentacijo iz 1. in 2. točke prvega
odstavka tega člena v postopku izdaje dovoljenja za zaključek razgradnje
sevalnega ali jedrskega objekta.
3.5 Druga soglasja in dovoljenja za posamezne objekte
34. člen
(zapiranje odlagališča radioaktivnih odpadkov ali
izrabljenega goriva)
Za zapiranje odlagališča radioaktivnih odpadkov ali
izrabljenega goriva se štejejo dela na odlagalnih objektih odlagališča za
vzpostavitev njihovega stanja, ki je primerno za izvajanje dolgoročnega nadzora
in vzdrževanja.
35. člen
(vsebina vloge za izdajo soglasja k delom za zapiranje
odlagališča radioaktivnih odpadkov ali izrabljenega goriva)
(1) K vlogi za pridobitev soglasja k delom za zapiranje
odlagališča radioaktivnih odpadkov ali izrabljenega goriva je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
dokumentacijo sistema vodenja iz 55. člena tega pravilnika;
3.     
program zapiranja odlagališča, v katerem morajo biti določeni ukrepi in
postopki za zaprtje ter predlagani faze in roki za izvedbo teh del;
4.     
rezultate meritev obratovalnega monitoringa radioaktivnosti;
5.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 4. točke tega odstavka;
6.     
projekt izvedenih del, ki mora prikazati obstoječe stanje objekta in je
pripravljen v skladu s 40. členom tega pravilnika;
7.     
projekt za izvedbo del za zapiranje, pripravljen v skladu s 40. členom
tega pravilnika;
8.     
seznam pisnih postopkov, ki se nanašajo na zapiranje objekta v skladu s
predpisom, ki ureja zagotavljanje varnosti pri obratovanju sevalnih ali
jedrskih objektov;
9.     
načrt fizičnega varovanja, pripravljen v skladu z zakonom, ki ureja
varstvo pred ionizirajočimi sevanji in jedrsko varnost, in s podatki o
spremembah in dopolnitvah načrta, nastalih med obratovanjem objekta, kot ločeni
in tajni dokument v skladu s predpisi, ki urejajo tajnost podatkov;
10.  
dokazila, da bodo podizvajalci med zapiranjem objekta upoštevali enake
standarde za sevalno oziroma jedrsko varnost kakor upravljavec objekta.
(2) Ne glede na določbe prejšnjega odstavka k vlogi za
pridobitev soglasja k delom za zapiranje odlagališča radioaktivnih odpadkov ali
izrabljenega goriva ni treba priložiti dokumentov oziroma podatkov, ki so za
objekt že veljavni ali potrjeni in se niso spremenili.
(3) Pri površinskih predelovalnih objektih odlagališč se
vloga iz prvega odstavka tega člena nanaša na izdajo soglasja k zaključku
njihove razgradnje.
(4) Pri odlagalnih objektih pod površjem, ki so bili
zgrajeni z rudarskimi metodami, se vloga iz prvega odstavka tega člena nanaša
na izdajo soglasja k rudarskim delom.
(5) Če je odlagališče zgrajeno modularno, se dela za
zapiranje lahko izvajajo postopoma po odlagalnih enotah.
36. člen
(vsebina vloge za dovoljenje za zaprtje odlagališča
radioaktivnih odpadkov ali izrabljenega goriva)
(1) K vlogi za pridobitev dovoljenja za zaprtje
odlagališča radioaktivnih odpadkov ali izrabljenega goriva je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika za zaprtje odlagališča radioaktivnih odpadkov ali izrabljenega
goriva;
2.     
varnostno poročilo, pripravljeno v skladu s poglavjem 4.1 tega
pravilnika o objektih odlagališča za obdobje po njegovem zaprtju;
3.     
načrt dolgoročnega nadzora objektov odlagališča;
4.     
rezultate meritev obratovalnega monitoringa radioaktivnosti med
zapiranjem;
5.     
mnenje pooblaščenega izvedenca za sevalno in jedrsko varnost o varnosti
objekta na podlagi dokumentacije iz 1. do 4. točke tega odstavka;
6.     
projekt izvedenih del, pripravljen v skladu s 40. členom tega pravilnika;
7.     
evidence odloženih radioaktivnih odpadkov ali izrabljenega goriva;
8.     
izjavo upravljavca, da so zapiralna dela izvedena v skladu s projektno
dokumentacijo, in dokaze o kakovosti vgrajenih materialov v skladu s programom
zagotovitve kakovosti.
(2) Uprava odobri dokumentacijo iz 1., 2. in 3. točke
prejšnjega odstavka v postopku izdaje dovoljenja za zaprtje odlagališča.
37. člen
(vsebina vloge za dovoljenje za zaprtje odlagališča rudarske
ali hidrometalurške jalovine)
(1) K vlogi za pridobitev dovoljenja za zaprtje
odlagališča rudarske ali hidrometalurške jalovine je treba priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
načrt dolgoročnega nadzora odlagališča rudarske ali hidrometalurške
jalovine;
3.     
evidenco odložene rudarske in hidrometalurške jalovine;
4.     
rezultate meritev obratovalnega monitoringa radioaktivnosti med
zapiranjem;
5.     
mnenje pooblaščenega izvedenca za sevalno in jedrsko varnost o sevalni
in jedrski varnosti objekta na podlagi dokumentacije iz 1. do 4. točke tega
odstavka;
6.     
projekt izvedenih del, pripravljen v skladu s 40. členom tega
pravilnika;
7.     
izjavo upravljavca, da so zapiralna dela izvedena v skladu s projektno
dokumentacijo, in dokaze o kakovosti vgrajenih materialov v skladu s programom
zagotovitve kakovosti.
(2) Uprava odobri dokumentacijo iz 1. in 2. točke
prejšnjega odstavka v postopku izdaje dovoljenja za zaprtje odlagališča.
38. člen
(vsebina vloge za dovoljenje za zaključek rudarskih del)
(1) K vlogi za pridobitev dovoljenja za zaključek
rudarskih del za opustitev pridobivanja jedrskih mineralnih surovin je treba
priložiti:
1.     
varnostno poročilo, pripravljeno v skladu s poglavjem 4.1 tega
pravilnika;
2.     
potrdilo o odložitvi, predelavi ali ponovni uporabi vseh radioaktivnih
snovi, nastalih med rudarskimi deli;
3.     
poročilo o končnem pregledu radiološkega stanja lokacije objekta, s
katerim se dokaže, da so ravni radioaktivnosti, vključno s hitrostjo sevanja
ter kontaminacijo vode in zemljin z alfa, beta in gama sevalci, pod
predpisanimi omejitvami;
4.     
mnenje pooblaščenega izvedenca za sevalno in jedrsko varnost o varnosti
objekta na podlagi poročil iz 1. in 3. točke tega odstavka;
5.     
zaključni elaborat o izkoriščanju mineralnih surovin s podatki o
preostalih zalogah na lokaciji.
(2) Uprava odobri varnostno poročilo in poročilo o
končnem pregledu iz prejšnjega odstavka v postopku izdaje dovoljenja za
zaključek rudarskih del.
(3) Dovoljenje za zaključek rudarskih del se izda po
pridobljenem dovoljenju za opustitev izkoriščanja mineralnih surovin.
3.6 Referenčna in projektna dokumentacija 
39. člen
(referenčna dokumentacija)
Na zahtevo uprave mora investitor ali upravljavec sevalnega
ali jedrskega objekta zagotoviti vpogled v referenčno dokumentacijo k
dokumentaciji za pridobitev soglasij ali dovoljenj iz 21. do 28. člena, 30. do
33. člena ter iz 35. do 38. člena tega pravilnika.
40. člen
(vsebina, način izdelave in revizija projektne
dokumentacije)
(1) Za določanje vsebine, načina izdelave in revizijo
projektne dokumentacije za manj pomembne sevalne objekte, sevalne objekte in jedrske
objekte ter druge objekte na območju omejene rabe prostora zaradi jedrskega
objekta se uporabljajo določbe predpisa, ki ureja projektno dokumentacijo, če
se gradi po zakonu, ki ureja graditev objektov, ali določbe predpisa, ki ureja
način izdelave, zaporedje, vsebino in revizijo rudarskih projektov, če se
izvajajo rudarska dela po zakonu, ki ureja rudarstvo.
(2) Projekt mora biti izdelan v skladu s projektnimi
osnovami, pripravljenimi na podlagi določb 2. poglavja tega pravilnika.
(3) Za manj pomembne sevalne objekte, sevalne objekte in
jedrske objekte mora biti projektna dokumentacija, ki opisuje projektne rešitve
z neposredno ali posredno pomembnostjo za jedrsko ali sevalno varnost, v celoti
revidirana.
(4) O projektnih osnovah iz prvega odstavka 4. člena
tega pravilnika mora investitor sevalnega ali jedrskega objekta pridobiti
strokovno mnenje pooblaščenega izvedenca za jedrsko in sevalno varnost.
41. člen
(navodila za uporabo, obratovanje in vzdrževanje)
Za sevalne in jedrske objekte se šteje, da je s pridobitvijo
ustreznega dovoljenja iz poglavij 3.2, 3.3, 3.4 in 3.5 tega pravilnika izdelano
navodilo, ki določa pravila za uporabo oziroma obratovanje in vzdrževanje
objekta po zakonu, ki ureja gradnjo objektov.
4. VARNOSTNA DOKUMENTACIJA
4.1 Varnostno poročilo
42. člen
(namen in uporaba)
(1) Varnostno poročilo je celovit dokument, ki daje
temeljno podlago za upravni nadzor nad varnostjo sevalnega objekta ali
jedrskega objekta ali objekta državne infrastrukture iz zakona, ki ureja
varstvo pred ionizirajočimi sevanji in jedrsko varnost, po zaprtju odlagališč.
(2) Varnostno poročilo prvič pripravi investitor objekta
za dokazovanje varnega obratovanja objekta, odobri pa ga uprava v postopku
izdaje soglasja h gradnji sevalnega ali jedrskega objekta.
(3) Varnostno poročilo mora utemeljeno dokazovati, da
objekt v celoti izpolnjuje vse pomembne varnostne zahteve. Varnostno poročilo
mora podajati jasno razumevanje in sledljivost utemeljitev, izbir in odločitev,
ki vplivajo na varnost. Vsebovati mora dovolj natančne informacije o objektu,
da je mogoče na tej podlagi neodvisno oceniti varnost objekta.
(4) Upravljavec sevalnega ali jedrskega objekta mora
uporabljati varnostno poročilo kot podlago za stalno podporo varnega
obratovanja objekta. Varnostno poročilo mora biti tudi podlaga za presojo, kako
na varnost objekta vplivajo spremembe na objektu, v okolju ali načinu
upravljanja objekta.
(5) Upravljavec sevalnega ali jedrskega objekta mora
vsaj enkrat letno dopolniti varnostno poročilo tako, da vanj vključi izvedene
spremembe v objektu in da upošteva pri oceni varnosti objekta vsa nova
spoznanja in dejstva, vključno z informacijami glede lastnosti lokacije in
njene okolice ter spremembe na podlagi novih upravnih zahtev. Prav tako mora
upoštevati pri dopolnjevanju varnostnega poročila lastne izkušnje, nove upravne
zahteve oziroma nove ali drugače uporabljene standarde ter razvoj znanosti in
tehnologije in to kakor hitro je mogoče po tem, ko so na voljo nove
informacije.
43. člen
(vsebina varnostnega poročila)
(1) Varnostno poročilo sevalnega objekta, jedrskega
objekta ali objekta državne infrastrukture iz zakona, ki ureja varstvo pred
ionizirajočimi sevanji in jedrsko varnost, ki se gradi, poskusno obratuje,
obratuje, je prenehal obratovati, miruje, se razgrajuje ali se izvaja
dolgoročni nadzor in vzdrževanje odlagališč, mora vsebovati:
1.     
opis lokacije, splošni opis objekta in njegovega normalnega obratovanja
ter opis zagotavljanja varnosti objekta,
2.     
opis programa poskusnega obratovanja,
3.     
opis tehničnih lastnosti sevalnega ali jedrskega objekta in opis
delovanja v vseh stanjih objekta,
4.     
opis zasnove projekta in doseganja osnovnih varnostnih ciljev, opis
projektnih osnov sevalnega ali jedrskega objekta ter opis, kako je dosežena
njihova izpolnitev,
5.     
podroben opis varnostnih funkcij, vseh varnostnih sistemov, za varnost
pomembnih SSK, njihovih projektnih osnov in opis delovanja vseh za varnost
pomembnih SSK v vseh stanjih objekta,
6.     
seznam uporabljenih predpisov in standardov kot podlage za opise in
varnostne analize, zajete v varnostnem poročilu,
7.     
opis notranje organiziranosti upravljavca objekta, ki je potrebna za
zagotavljanje jedrske varnosti,
8.     
oceno varnostnih vidikov, povezanih z umestitvijo objekta v prostor,
9.     
opis varnostnih analiz za oceno varnosti sevalnega ali jedrskega objekta
za pričakovane obratovalne dogodke, projektne dogodke, za jedrske objekte pa
tudi za razširjene projektne dogodke ter primerjavo z varnostnimi merili in
omejitvami radioloških izpustov. Opisane morajo biti tudi varnostne rezerve,
10.  
opis verjetnostnih varnostnih analiz, pripravljenih v skladu s 16.
členom tega pravilnika,
11.  
opis postopkov za ravnanje ob nezgodi in smernic za obvladovanje težkih
nesreč v jedrskih objektih, pri katerih lahko pride do težkih nesreč,
12.  
opis zaščite pred notranjimi požari v skladu s 3. točko priloge 1 tega
pravilnika,
13.  
opis načrta zaščite in reševanja objekta ter notranje organizacije
upravljavca ob izrednem dogodku in njene usklajenosti z državnim načrtom
zaščite in reševanja ob jedrski ali radiološki nesreči,
14.  
opis ukrepov za preglede, preizkušanje in nadzor SSK, opis programa za
uporabo obratovalnih izkušenj in programa za obvladovanje staranja,
15.  
opis usposabljanja in izobraževanja zaposlenih, 
16.  
obratovalne pogoje in omejitve za varno obratovanje, pripravljene v
skladu s 46. in 47. členom tega pravilnika, ter tehnične osnove, v katerih so
obrazložene strokovne podlage za posamezni obratovalni pogoj ali omejitev,
17.  
opis strategije varstva pred sevanji, opis metod in ukrepov za
zagotavljanje varstva izpostavljenih delavcev pred ionizirajočimi sevanji,
vključno z oceno njihovega varstva pred sevanji ter z oceno izpostavljenosti
prebivalcev in okolja,
18.  
opis radioaktivnih in jedrskih snovi ter drugih virov sevanja,
19.  
opis programa ravnanja z radioaktivnimi odpadki in izrabljenim gorivom,
20.  
opis vseh dejavnosti, načrtovanih med obratovanjem objekta, za zaključek
njegovega obratovanja in njegovo razgradnjo,
21.  
opis sistema vodenja,
22.  
prikaz fizičnega varovanja objekta ter jedrskih in radioaktivnih snovi,
23.  
predvidene in največje dovoljene izpuste radioaktivnih snovi v okolje,
24.  
program meteoroloških meritev in obratovalnega monitoringa
radioaktivnosti in
25.  
načrt dolgoročnega nadzora, če gre za odlagališče radioaktivnih
odpadkov, odlagališče izrabljenega goriva, odlagališče hidrometalurške jalovine
ali odlagališče jamske jalovine.
(2) Pri opisu in ocenah v varnostnem poročilu je treba
obravnavati lokacijo v celoti, upoštevajoč tveganja, ki lahko vplivajo na vse
objekte na lokaciji in izhajajo iz medsebojnih škodljivih vplivov med objekti
na lokaciji.
44. člen
(referenčna dokumentacija)
(1) Pri ugotavljanju varnosti sevalnih in jedrskih
objektov se lahko poglavja v varnostnem poročilu sklicujejo tudi na referenčno
dokumentacijo.
(2) Referenčna dokumentacija mora biti usklajena med
seboj, z varnostnim poročilom in drugo projektno dokumentacijo sevalnega ali
jedrskega objekta.
45. člen
(način navajanja informacij v varnostnem poročilu)
(1) Varnostno poročilo mora biti pripravljeno v skladu s
stopenjskim pristopom, tako da morajo biti zadeve, pomembnejše za varnost, opisane
podrobneje in izdatneje, manj pomembne pa manj podrobno.
(2) Informacije v varnostnem poročilu morajo biti
navedene na naslednji način:
1.     
vsako poglavje varnostnega poročila mora biti zaokrožena tematska
celota;
2.     
če je varnostno poročilo razdeljeno na več zvezkov, mora imeti vsak
zvezek kazalo celotnega poročila;
3.     
informacije na načrtih, diagramih in skicah morajo biti berljive, vsi
simboli in kratice pa razloženi.
(3) Varnostno poročilo se spreminja tako, da se stran,
ki vključuje spremembo, nadomesti z novo, spremenjeno stranjo, na kateri je
treba napisati novo številko revizije.
4.2 Obratovalni pogoji in omejitve za varno
obratovanje 
46. člen
(osnove obratovalnih pogojev in omejitev)
(1) Obratovalni pogoji in omejitve za varno obratovanje
(v nadaljnjem besedilu: obratovalni pogoji in omejitve), ki so del vsebine
varnostnega poročila iz 43. člena tega pravilnika, morajo:
1.     
temeljiti na projektnih osnovah, rezultatih preizkusov in varnostnih
analizah, ki upoštevajo negotovost teh analiz,
2.     
zagotavljati varno obratovanje sevalnega ali jedrskega objekta v skladu
s projektnimi osnovami in varnostnim poročilom, v primeru odlagališča
radioaktivnih odpadkov pa tudi zagotavljati skladnost z zahtevami za varnost po
zaprtju,
3.     
določiti pogoje, ki morajo biti izpolnjeni, da se preprečijo okoliščine,
ki lahko vodijo v nesrečo, in ublažijo posledice morebitne nesreče,
4.     
vsebovati zahteve glede delovanja varnostnih sistemov in varnostnih
funkcij v vseh stanjih objekta,
5.     
zagotavljati pripravljenost na obvladovanje razširjenih projektnih
nesreč.
(2) Obratovalni pogoji in omejitve morajo biti določeni
za vsa obratovalna stanja objekta. Pri jedrski elektrarni ta stanja med drugim
zajemajo obratovanje pri moči, stanja zaustavitve in menjave goriva ter vsa
morebitna vmesna stanja, pa tudi okoliščine zaradi vzdrževanja ali preizkušanj.
47. člen
(vsebina obratovalnih pogojev in omejitev)
(1) Obratovalni pogoji in omejitve morajo vsebovati:
1.     
opredelitev pojmov,
2.     
varnostne meje,
3.     
mejne nastavitve parametrov varnostnih sistemov,
4.     
mejne pogoje obratovanja in zahteve po minimalno delujoči opremi,
vključno z zahtevo, koliko SSK, pomembnih za sevalno ali jedrsko varnost, mora
obratovati ali biti pripravljenih za obratovanje,
5.     
potrebne ukrepe pri prekoračitvi obratovalnih pogojev in omejitev ter
razpoložljivi čas za izvedbo teh ukrepov,
6.     
zahteve glede preizkušanj, kalibracij in pregledov SSK, s katerimi se
zagotavlja, da SSK lahko izpolnijo svojo funkcijo, in
7.     
zahtevo glede najmanjšega števila osebja z dovoljenjem, potrebnim za
varno obratovanje objekta v različnih stanjih objekta.
(2) Za skladišča z radioaktivnimi odpadki ali
izrabljenim gorivom morajo obratovalni pogoji in omejitve upoštevati tudi:
1.     
okoljske razmere v skladišču (npr. temperatura, vlažnost, viri sevanja),
2.     
učinke sproščanja toplote iz odpadkov ali izrabljenega goriva, kar
vključuje posamezne pakete odpadkov, izrabljenega goriva ali nepakirane
izrabljene gorivne elemente in celotno skladišče,
3.     
učinke morebitnega sproščanja plinov iz odpadkov ali izrabljenega
goriva, še zlasti nevarnost vžiga, eksplozije, deformacije paketov z
radioaktivnimi odpadki, izrabljenim gorivom ali nepakiranih izrabljenih
gorivnih elementov ali z vidika varstva pred sevanji,
4.     
ukrepe za preprečitev kritičnosti, kar vključuje posamezne pakete
odpadkov, izrabljenega goriva ali nepakirane izrabljene gorivne elemente in
celotno skladišče ter velja med normalnim in nenormalnim obratovanjem ter med
nesrečami, in
5.     
primernost skladišča za ravnanje in ponovno razpolaganje z odpadki.
48. člen
(določitev varnostnih mej, obratovalnih pogojev in
nastavitev varnostnih sistemov)
(1) Med vrednostmi varnostnih mej, mejnimi nastavitvami
parametrov varnostnih sistemov, alarmi in obratovalnimi pogoji mora biti
predvidena ustrezna razlika, da ni prepogostega proženja varnostnih sistemov.
(2) Varnostne meje morajo biti določene konzervativno z
upoštevanjem predpostavk in negotovosti varnostnih analiz.
4.3 Program razgradnje sevalnega ali jedrskega objekta
49. člen
(evidence za razgradnjo)
Upravljavec sevalnega ali jedrskega objekta mora v vseh fazah
njegovega obratovanja in razgradnje voditi evidence, s katerimi zagotovi, da so
vse količine radioaktivnih snovi v objektu znane, zaradi česar je olajšana
razgradnja.
50. člen
(program razgradnje)
(1) Program razgradnje sevalnega ali jedrskega objekta
(v nadaljnjem besedilu: program razgradnje) mora temeljiti na varnostnih
analizah, oceni radiološkega stanja objekta in najnovejših podatkih o objektu.
(2) Pri pripravi programa razgradnje je treba za
zagotavljanje sevalne in jedrske varnosti uporabiti stopenjski pristop, tako da
se strategijo razgradnje in ustrezne načrte prilagodi zahtevnosti objekta,
vrsti radioaktivnih snovi v njem in času v življenjski dobi objekta, v katerem
se program izdeluje.
(3) Za vsa dela med razgradnjo, ki vplivajo na sevalno
ali jedrsko varnost, mora program razgradnje predvideti pisne postopke in
opisati kadrovske potrebe za razgradnjo.
(4) Program razgradnje mora opredeliti glavne obstoječe
sisteme in opremo, ki se uporabljajo med razgradnjo, in zagotoviti, da so na
voljo. Opredeliti mora tudi morebitne spremembe in zamenjave teh sistemov ter
potrebo po morebitnih novih objektih za izvedbo razgradnje in ravnanje z
odpadki.
(5) Program razgradnje je treba redno pregledovati in
posodabljati najmanj v sklopu občasnega varnostnega pregleda sevalnega ali
jedrskega objekta. Pri tem je treba upoštevati spremembe v strategiji
razgradnje, napredek v tehnologiji, spremembe zakonodajnih zahtev in objekta,
ki vplivajo na njegovo razgradnjo, napredek del razgradnje, odklon od
načrtovanega programa in potrebe po izvedbi razgradnje.
(6) Pregled in posodobitev programa razgradnje objekta
morata potekati po postopku, določenem za odobritev sprememb v skladu z
zakonom, ki ureja varstvo pred ionizirajočimi sevanji in jedrsko varnost.
(7) Program razgradnje mora biti tak, da je sevalna ali
jedrska varnost objekta, potem ko preide v morebitno fazo mirovanja, čim manj
odvisna od aktivnih sistemov.
(8) Če je na eni lokaciji več sevalnih ali jedrskih
objektov, je treba pri pripravi programa razgradnje za posamezni objekt
upoštevati tudi medsebojni vpliv in medsebojne odvisnosti teh objektov.
(9) Upravljavec sevalnega ali jedrskega objekta mora v
programu razgradnje opisati strategijo razgradnje za objekt, vključno z opisom
različic, časovnim okvirom in predvidenim končnim stanjem po zaključku
razgradnje, pri čemer morajo biti podani in opisani razlogi za izbrano
različico. Če izbrana različica ne vključuje takojšnje razgradnje, mora biti to
utemeljeno. Strategija mora biti v skladu z državno strategijo in s predpisi,
ki urejajo razgradnjo ali ravnanje z radioaktivnimi odpadki.
(10) Program razgradnje mora predvideti, da upravljavec
pred izročitvijo objekta v morebitno fazo mirovanja pripravi program opazovanja
in nadzora, ki zagotavlja varnost v tej fazi in omogoča dokončno razgradnjo v
prihodnosti.
(11) Program razgradnje za jedrsko elektrarno Krško se
pripravi na podlagi določb prvega do sedmega odstavka tega člena in v skladu z
določili Pogodbe med Vlado Republike Slovenije in Vlado Republike Hrvaške o
ureditvi statusnih in drugih pravnih razmerij, povezanih z vlaganjem v
Nuklearno elektrarno Krško, njenim izkoriščanjem in razgradnjo (Uradni list RS
– Mednarodne pogodbe, št. 23/03).
51. člen
(vsebina programa razgradnje sevalnega ali jedrskega
objekta)
(1) Program razgradnje mora vsebovati:
1.     
opis objekta,
2.     
strategijo razgradnje,
3.     
opis vodenja projekta,
4.     
opis dejavnosti razgradnje,
5.     
opis pregledov in vzdrževanja,
6.     
opis ravnanja z odpadki,
7.     
oceno stroškov razgradnje in vir financiranja,
8.     
varnostno oceno,
9.     
opis vplivov na okolje,
10.  
podatke o varstvu pri delu,
11.  
opis zagotavljanja kakovosti,
12.  
načrt zaščite in reševanja,
13.  
opis fizičnega varovanja jedrskih in radioaktivnih snovi, ter
14.  
končni pregled radiološkega stanja.
(2) Program razgradnje, ki ga investitor priloži k vlogi
za soglasje h gradnji, mora prikazati, da je razgradnja izvedljiva in da se
lahko varno izvede z uporabo uveljavljenih metod ali s tistimi, ki so v
razvoju.
5. SISTEM VODENJA
52. člen
(celovit sistem vodenja)
(1) Vodstvo investitorja ali upravljavca sevalnega ali
jedrskega objekta mora vzpostaviti, izvajati in redno izboljševati učinkovit in
celovit sistem vodenja, ki zagotavlja sevalno in jedrsko varnost.
(2) Sistem vodenja iz prejšnjega odstavka mora
združevati vse dejavnosti vodenja, vključno z obvladovanjem varnosti, varovanja
in kakovosti, varovanjem zdravja in okolja, obvladovanjem gospodarnosti ter
upoštevanjem socialnih vidikov, pri čemer varnost ne sme biti ogrožena.
(3) Sistem vodenja iz prvega odstavka tega člena mora
zagotavljati doseganje in stalno izboljševanje sevalne in jedrske varnosti
objekta z:
-       
usklajevanjem vseh zahtev pri vodenju sevalnega ali jedrskega objekta,
-       
opisom načrtovanih in sistematičnih ukrepov, potrebnih za izpolnitev
vseh zahtev,
-       
zagotavljanjem, da se zahteve, ki se nanašajo na zdravje, okolje,
varovanje, kakovost, gospodarnost in socialne vidike ne obravnavajo ločeno od
zahtev sevalne ali jedrske varnosti z namenom, da se prepreči morebitni
negativni vpliv drugih zahtev na sevalno ali jedrsko varnost.
(4) Varnost sevalnega ali jedrskega objekta mora biti
najpomembnejši del sistema vodenja in mora prevladati nad vsemi drugimi
zahtevami. Varnostni vidiki se morajo prednostno upoštevati pri vseh
odločitvah.
(5) Vodstvo investitorja ali upravljavca sevalnega ali
jedrskega objekta mora zagotoviti, da sistem vodenja vključuje pogoje
normalnega obratovanja in pričakovanih obratovalnih dogodkov ter morebitne
nesreče in upošteva varnost pri projektiranju, gradnji, obratovanju, razgradnji
in zaprtju jedrskega in sevalnega objekta, v primeru odlagališča radioaktivnih
odpadkov pa tudi obdobje po zaprtju.
(6) Sistem vodenja mora temeljiti na:
-       
predpisih, ki urejajo jedrsko in sevalno varnosti,
-       
spoštovanju formalnih dogovorov z zainteresiranimi stranmi,
-       
standardih in smernicah, za katere se je odločil investitor ali
upravljavec sevalnega ali jedrskega objekta.
(7) Investitor ali upravljavec sevalnega ali jedrskega
objekta mora biti sposoben dokazati uspešno izpolnjevanje zahtev sistema
vodenja.
(8) Investitor ali upravljavec sevalnega ali jedrskega objekta
mora zagotoviti, da so odločitve, ki vplivajo na sevalno ali jedrsko varnost,
sprejete pravočasno in da se pred sprejetjem opravijo analize in posvetovanja,
tako da so upoštevani vsi potrebni varnostni vidiki. Zadeve, povezane z
varnostjo, morajo pregledati usposobljeni strokovnjaki, ki niso bili neposredno
vključeni v pripravo in sprejemanje odločitev.
(9) Investitor ali upravljavec sevalnega ali jedrskega
objekta mora zagotoviti sistem za stalno spremljanje ter zagotavljanje sevalne
in jedrske varnosti, jo tako vzdrževati in po potrebi izboljševati.
(10) Investitor ali upravljavec sevalnega ali jedrskega
objekta mora zagotoviti, da se obratovalne izkušnje, mednarodni razvoj
varnostnih standardov ter nova dognanja na podlagi raziskovalnih dejavnosti
sistematično analizirajo in stalno uporabljajo za izboljšanje sevalne in
jedrske varnosti objekta, pa tudi dejavnosti osebja.
53. člen
(varnostna kultura)
(1) Investitor ali upravljavec sevalnega ali jedrskega
objekta mora s sistemom vodenja:
-       
zagotoviti, da vodstvo in zaposleni spodbujajo dejavnosti za
zagotavljanje varnosti in prispevajo k stalnemu izboljševanju varnostne
kulture;
-       
določiti in podpirati želena in pričakovana vedenja in ravnanja, ki
spodbujajo močno varnostno kulturo, pri čemer se želena in pričakovana ravnanja
in vedenja nanašajo tudi na podizvajalce;
-       
zagotoviti, da posamezniki in skupine varno in uspešno izvajajo naloge,
ki se nanašajo na varnost, ob upoštevanju medsebojnih vplivov med posamezniki,
tehnologijo in organizacijo;
-       
zagotoviti načine, s katerimi organizacija stalno razvija, nadgrajuje in
izboljšuje svojo varnostno kulturo.
(2) Posamezniki v organizaciji investitorja ali
upravljavca sevalnega ali jedrskega objekta morajo podpirati in spodbujati
močno varnostno kulturo s krepitvijo:
-       
individualne in skupne zavezanosti za varnost;
-       
sprejetja osebne odgovornosti za varnost;
-       
organizacijske kulture, katere vrednote so zaupanje, sodelovanje in
odprta komunikacija ter poročanje o človeških in organizacijskih težavah;
-       
poročanja o vseh pomanjkljivostih na SSK z namenom, da ne pride do
zmanjšanja varnosti;
-       
hitre potrditve ugotovljenih težav in povratnih informacij za
ugotovljene težave ter predlogov za izboljšave;
-       
načinov, s katerimi si organizacija nenehno prizadeva za razvoj in
izboljšanje varnosti ter varnostne kulture;
-       
dodeljevanja odgovornosti in pooblastil organizacijam ter posameznikom
za varnost na vseh ravneh;
-       
ukrepov za spodbujanje spraševanja, kritičnega razmišljanja in stalnega
učenja zaposlenih na vseh ravneh organizacije;
-       
preprečevanja neutemeljenega samozadovoljstva;
-       
skupnega razumevanja ključnih vidikov varnosti in varnostne kulture v
organizaciji;
-       
ozaveščenosti o tveganjih in nevarnostih, ki se nanašajo na delo in
delovno okolje, ter razumevanja možnih posledic teh nevarnosti;
-       
konzervativnega odločanja pri izvajanju vseh dejavnostih, ki se nanašajo
na varnost.
(3) Vodstvo upravljavca sevalnega ali jedrskega objekta
mora redno izvajati neodvisna vrednotenja in samovrednotenja varnostne kulture
in svojega vodenja.
(4) Vodstvo upravljavca sevalnega ali jedrskega objekta
mora z rezultati vrednotenj iz prejšnjega odstavka seznaniti zaposlene ter
zagotoviti stalne izboljšave in spodbujati odprto komunikacijo, sodelovanje,
spraševanje, kritično razmišljanje ter stalno učenje zaposlenih na vseh ravneh
organizacije.
(5) Upravljavec sevalnega ali jedrskega objekta mora
zagotoviti, da njegovi dobavitelji in podizvajalci, katerih delo lahko vpliva
na varnost sevalnega ali jedrskega objekta, izvajajo svoje dejavnosti v skladu
s prvim in drugim odstavkom tega člena.
54. člen
(stopenjski pristop sistema vodenja)
(1) Načelo stopenjskega pristopa zahtev sistema vodenja
je treba upoštevati za proizvode, storitve in dejavnosti vseh procesov,
povezanih s sevalno ali jedrsko varnostjo.
(2) Merila in zahteve, ki za posamezno stopnjo izhajajo
iz stopenjskega pristopa, s katerimi se izrabljajo razpoložljivi viri, morajo
biti dokumentirane in vključene v sistem vodenja. Pri tem je treba upoštevati:
-       
pomembnost in zahtevnost posameznega procesa ali dejavnosti,
-       
možne nevarnosti, varnostna tveganja in sevalne vplive pri izvajanju
procesov ali dejavnosti in
-       
možne negativne vplive in posledice na varnost v primeru napačne izvedbe
procesa ali dejavnosti ali nepričakovanega dogodka med izvedbo.
55. člen
(dokumentacija sistema vodenja)
(1) Sistem vodenja mora biti dokumentiran.
(2) Dokumentacija sistema vodenja mora vključevati
najmanj:
1.     
izjavo o usmeritvah in ciljih, vključno z vrednotami in pričakovanji
vodstva,
2.     
varnostno politiko z navedbo, da je prednostna naloga varovanje ljudi in
okolja pred viri ionizirajočega sevanja,
3.     
opis organizacijske sestave investitorja ali upravljavca,
4.     
opis, kako je sistem vodenja usklajen s predpisi, ki se nanašajo na
dejavnost investitorja ali upravljavca,
5.     
opis odgovornosti, pooblastil ter medsebojnih odnosov med vodenjem,
izvajanjem in vrednotenjem posameznih dejavnosti,
6.     
določitev odgovornosti in potrebnih ureditev za zagotavljanje varnosti,
7.     
opis glavnih procesov,
8.     
opis, kako se posamezne dejavnosti pripravijo, pregledajo, izvedejo,
dokumentirajo, preverijo in izboljšajo,
9.     
opis povezav z zunanjimi zainteresiranimi stranmi,
10.  
opis nadzora nad delom podizvajalcev,
11.  
opis beleženja in pregleda znanja, informacij in podatkov o vseh
zadevah, povezanih z varnostjo, ter opis načina in vodenja hrambe teh zapisov,
12.  
opis zahtev za zagotavljanje prenosa znanja osebju v različnih fazah
objekta.
(3) Poleg zgoraj navedenih dokumentov lahko
dokumentacija sistema vodenja vključuje tudi postopke, navodila, specifikacije,
slike, gradivo za usposabljanje in druga besedila, ki opisujejo procese,
določajo zahteve ali vzpostavljajo specifikacije izdelkov.
(4) Dokumentacija sistema vodenja mora biti napisana
tako, da jo dobro razumejo tisti, ki jo uporabljajo. Posamezni dokumenti morajo
biti obvladovani, veljavni, redno pregledani in posodobljeni, berljivi, takoj
prepoznavni in enostavno dosegljivi tam, kjer se uporabljajo.
(5) Dokumentacija sistema vodenja mora odražati
značilnosti organizacije in njenih dejavnosti ter biti sorazmerna glede na
zahtevnost procesov in njihovih medsebojnih vplivov.
56. člen
(hranjenje dokumentarnega gradiva jedrskih in sevalnih
objektov)
(1) Upravljavec sevalnega ali jedrskega objekta mora
roke hranjenja dokumentarnega gradiva določiti v internih aktih v skladu s
pomembnostjo za sevalno in jedrsko varnost, pri čemer mora upoštevati
naslednje:
1.     
pet let za dokumentarno gradivo, ki je manj pomembno s stališča sevalne
in jedrske varnosti;
2.     
obratovalna doba jedrskega ali sevalnega objekta za dokumentarno
gradivo, ki je pomembno s stališča sevalne in jedrske varnosti;
3.     
hranjenje po prenehanju obratovanja jedrskega ali sevalnega objekta, če
je tako za posamezne vrste dokumentarnega gradiva določeno z drugimi predpisi.
(2) Upravljavec sevalnega ali jedrskega objekta mora
dokumentarno gradivo iz prejšnjega odstavka hraniti v ustreznih klimatskih
razmerah, zavarovano pred vlomom, požarom, vodo, biološkimi, kemičnimi,
fizikalnimi in drugimi škodljivimi vplivi, ter zagotavljati dostopnost ves čas
trajanja hrambe.
(3) Določbe prvega in drugega odstavka tega člena se
smiselno uporabljajo tudi za izvajalca dolgoročnega nadzora zaprtega
odlagališča.
57. člen
(zavezanost vodstva)
(1) Vodstvo na vseh ravneh v organizaciji mora izkazati
svojo zavezanost za vzpostavitev, izvajanje, ocenjevanje in stalno
izboljševanje sistema vodenja ter mora dodeliti sredstva za izvajanje teh
dejavnosti.
(2) Vodstvo mora vzpostaviti in razvijati skupne osebne
in organizacijske vrednote ter pričakovanja v organizaciji kot podporo
izvajanja sistema vodenja ter spodbujati varnostno kulturo.
(3) Vodstvo na vseh ravneh mora seznanjati zaposlene z
nujnostjo, da sprejemajo skupne osebne vrednote, organizacijske vrednote in
pričakovanja v organizaciji in da izvajajo dejavnosti v skladu s sistemom
vodenja.
(4) Vodstvo na vseh ravneh mora spodbujati vključevanje
vseh zaposlenih v izvajanje in stalno izboljševanje sistema vodenja.
(5) Vodstvo upravljavca sevalnega ali jedrskega objekta
mora zagotoviti, da je jasno, kdaj, kako in kdo sprejema odločitve v okviru
sistema vodenja.
58. člen
(sodelovanje z zainteresiranimi stranmi)
(1) Vodstvo upravljavca sevalnega ali jedrskega objekta
mora opredeliti, kdo so zanj zainteresirane strani in opredeliti strategijo za
komunikacijo z njimi.
(2) Vodstvo upravljavca sevalnega ali jedrskega objekta
mora v sistemu vodenja zagotoviti primerno, pravočasno in učinkovito
komuniciranje z zainteresiranimi stranmi, prepoznati njihova pričakovanja in
zagotoviti, da so zainteresirane strani pravočasno seznanjene z zanje
pomembnimi informacijami.
59. člen
(politika vodenja)
(1) Vodstvo upravljavca sevalnega ali jedrskega objekta
mora vzpostaviti in razvijati politiko vodenja in jo dokumentirati v sistemu
vodenja.
(2) Politika vodenja iz prejšnjega odstavka mora biti
prilagojena dejavnosti organizacije in mora podpirati varnostno politiko iz 60.
člena tega pravilnika.
60. člen
(varnostna politika)
(1) Vodstvo investitorja ali upravljavca sevalnega ali
jedrskega objekta mora v okviru sistema vodenja pripraviti pisni dokument o
svoji varnostni politiki (v nadaljnjem besedilu: varnostna politika), s katerim
se zaveže k zagotavljanju visoke stopnje sevalne in jedrske varnosti.
(2) Varnostna politika mora biti izdana kot samostojni
dokument ali pomemben del skupne politike organizacije.
(3) Varnostna politika mora:
1.     
opredeliti investitorjevo oziroma upravljavčevo zavezo, da zagotavlja
potrebna sredstva za doseganje zastavljenih ciljev;
2.     
dajati jasno prednost zagotavljanju varnosti pred vsemi drugimi
dejavnostmi v objektu;
3.     
vsebovati obvezo za stalno izboljševanje varnosti;
4.     
zahtevati usmeritve za izvajanje varnostne politike in predvideti način
spremljanja njene učinkovitosti;
5.     
vsebovati zastavljene varnostne cilje, oblikovane tako, da jih vodstvo
objekta lahko spremlja in po potrebi ukrepa;
6.     
vsebovati ključne usmeritve glede računalniške varnosti;
7.     
vsebovati zahteve za stalne izboljšave sevalne in jedrske varnosti na
podlagi:
- 
rednih (stalna dejavnost, katere namen je pregledovanje in analiziranje
projekta objekta in njenega obratovanja ter prepoznavanje priložnosti za
izboljšave) in celovitih presoj varnosti sevalnega ali jedrskega objekta, pri
čemer se upoštevajo obratovalne izkušnje, raziskave s področja sevalne in
jedrske varnosti ter nova dognanja v znanosti in tehnologiji;
- 
pravočasne uvedbe prepoznanih izboljšav, če se te izkažejo za smiselne;
- 
takojšnjega obravnavanja novih podatkov, ki so lahko pomembni za varnost
jedrskega ali sevalnega objekta;
8.     
vključevati tudi vidike varovanja oziroma nadzora nad jedrskimi snovmi
in fizičnega varovanja.
(4) Osebje, ki opravlja dela, pomembna za varnost, mora
biti seznanjeno z varnostno politiko, jo mora razumeti in jo izvajati.
(5) Z varnostno politiko morajo biti seznanjeni tudi
podizvajalci, tako da razumejo pričakovanja upravljavca in jih znajo s svojimi
dejavnostmi uresničiti.
(6) Investitor ali upravljavec mora v rednih časovnih
presledkih, krajših od obdobja med občasnima varnostnima pregledoma, preverjati
ustreznost in učinkovitost varnostne politike.
61. člen
(načrtovanje)
(1) Vodstvo investitorja ali upravljavca sevalnega ali
jedrskega objekta mora določiti strategije, dolgoročne in kratkoročne cilje ter
načrte organizacije, ki so v skladu z varnostno politiko organizacije iz
prejšnjega člena.
(2) Strategije, dolgoročni in kratkoročni cilji ter
načrti organizacije iz prejšnjega odstavka:
-       
morajo biti izdelani s sodelovanjem vseh zaposlenih;
-       
ne smejo ogrožati sevalne in jedrske varnosti;
-       
morajo biti določeni celovito tako, da so njihovi skupni učinki na
varnost razumljivi in obvladljivi.
(3) Vodstvo investitorja ali upravljavca sevalnega ali
jedrskega objekta mora določiti merljive varnostne cilje za različne
organizacijske ravni, ki so v skladu s strategijami, cilji in načrti
organizacije.
(4) Vodstvo investitorja ali upravljavca sevalnega ali
jedrskega objekta mora zagotoviti, da se dokumenti iz prvega odstavka tega
člena redno pregledujejo glede izpolnjevanja varnostnih ciljev in da se
sprejmejo ukrepi za odpravo morebitnih odstopanj od dokumentov iz prvega
odstavka tega člena.
62. člen
(odgovornosti in pooblastila za sistem vodenja)
(1) Vodstvo investitorja ali upravljavca sevalnega ali
jedrskega objekta je odgovorno za vzpostavitev, izvajanje, vzdrževanje in
stalno izboljševanje sistema vodenja z namenom zagotovitve varnosti in
izpolnitve vseh predpisanih zahtev.
(2) Vodstvo investitorja ali upravljavca sevalnega ali
jedrskega objekta mora pooblastiti posameznika, ki je odgovoren za usklajevanje
razvoja, izvajanja in vzdrževanja sistema vodenja.
(3) Pooblaščeni posameznik iz prejšnjega odstavka mora
imeti neposredni dostop do vodstva.
(4) Investitor ali upravljavec sevalnega ali jedrskega
objekta je odgovoren za sistem vodenja tudi če je v vzpostavitev celotnega
sistema vodenja ali le njegovega dela vključena zunanja organizacija.
63. člen
(viri)
(1) Vodstvo investitorja ali upravljavca sevalnega ali
jedrskega objekta mora določiti obseg potrebnih virov (osebje, infrastruktura,
delovno okolje, informacije, znanje, dobavitelji in finančna sredstva) in
zahtevanih kompetenc za izvajanje svojih dejavnosti ter za vzpostavitev,
izvedbo, ocenjevanje in stalno izboljševanje sistema vodenja ter zagotavljanje
sevalne in jedrske varnosti.
(2) Investitor ali upravljavec sevalnega ali jedrskega
objekta mora s sistemom vodenja in kot sestavni del samovrednotenja ter
pregledov sistema vodenja ocenjevati primernost virov ter uspešnost izrabe
virov iz prejšnjega odstavka.
64. člen
(osebje sevalnega ali jedrskega objekta)
(1) Vodstvo investitorja ali upravljavca sevalnega ali
jedrskega objekta mora določiti zahteve glede kompetenc posameznikov na vseh
ravneh organizacije in zagotoviti usposabljanje ali sprejeti druge ukrepe, da
se doseže zahtevana stopnja kompetentnosti.
(2) Vodstvo investitorja ali upravljavca sevalnega ali
jedrskega objekta mora izvajati vrednotenje uspešnosti izvedenih ukrepov iz
prejšnjega odstavka.
(3) Vodstvo investitorja ali upravljavca sevalnega ali
jedrskega objekta mora zagotoviti, da so posamezniki kompetentni za opravljanje
svojega dela in da razumejo, kako njihove dejavnosti lahko vplivajo na sevalno
ali jedrsko varnost in izpolnjevanje ciljev organizacije. Posamezniki morajo
imeti ustrezno izobrazbo, biti ustrezno usposobljeni ter pridobiti ustrezne
veščine, znanja in izkušnje. Usposabljanja morajo zagotoviti, da se zaposleni
zavedajo ustreznosti in pomembnosti njihovih dejavnosti ter kako njihove
dejavnosti prispevajo k varnosti pri doseganju organizacijskih ciljev.
(4) Vodstvo investitorja ali upravljavca sevalnega ali
jedrskega objekta mora s sistematično analizo določiti potrebno število
zaposlenih in njihovo kompetentnost za zagotavljanje sevalne oziroma jedrske
varnosti.
(5) Vodstvo investitorja ali upravljavca sevalnega ali
jedrskega objekta mora redno in dokumentirano preverjati ustreznost števila
zaposlenih ter njihovo kompetentnost za dela, povezana s sevalno oziroma
jedrsko varnostjo.
(6) Vodstvo investitorja ali upravljavca sevalnega ali
jedrskega objekta mora pripraviti desetletni načrt zaposlovanja na področjih,
pomembnih za sevalno in jedrsko varnost, pri čemer je treba načrt zaposlovanja
obnavljati najmanj vsaka tri leta.
(7) Vsako načrtovano spremembo v številu zaposlenih, ki
bi lahko pomembno vplivala na sevalno ali jedrsko varnost, je treba vnaprej
upravičiti, načrtovati in po uveljavitvi spremembe tudi oceniti.
(8) Investitor ali upravljavec sevalnega ali jedrskega
objekta mora imeti zaposlenih zadosti usposobljenih delavcev, ki razumejo
projektne osnove sevalnega ali jedrskega objekta in dejanski projekt in
obratovanje objekta v vseh njegovih stanjih in ki pripravljajo projektne naloge
in merila sprejemljivosti za prepustitev del, povezanih s sevalno ali jedrsko
varnostjo, podizvajalcem, nadzorujejo izvajanje teh del in jih po prevzemu tudi
ocenjujejo.
65. člen
(organizacijska sestava)
(1) Investitor ali upravljavec sevalnega ali jedrskega
objekta mora vzpostaviti organizacijsko sestavo, ki zagotavlja varno in
zanesljivo obratovanje objekta in primeren odziv ob izrednem dogodku. Treba jo
je dokumentirati, njeno učinkovitost pa dokazati in redno vrednotiti.
(2) Investitor ali upravljavec sevalnega ali jedrskega
objekta mora v pisni obliki jasno določiti pooblastila, odgovornost,
hierarhično povezanost oseb in organizacij ali organizacijskih skupin, ki
izvajajo dejavnosti, pomembne za varno obratovanje sevalnega ali jedrskega
objekta ali obvladovanje izrednega dogodka.
(3) Izvajanje sprememb v organizacijski sestavi za
izvajanje dejavnosti, pomembnih za varno obratovanje sevalnega ali jedrskega
objekta ali obvladovanje izrednega dogodka, ki vplivajo ali bi lahko posredno
vplivale na vsebino varnostnega poročila, je treba nadzorovati in obvladovati v
skladu z zahtevami za odobritev sprememb v objektu iz zakona, ki ureja varstvo
pred ionizirajočimi sevanji in jedrsko varnost. Vsako tako spremembo v
organizaciji je treba vnaprej upravičiti v skladu s sedmim odstavkom 64. člena
tega pravilnika.
(4) Investitor ali upravljavec sevalnega ali jedrskega
objekta mora izvedbo organizacijskih sprememb iz prejšnjega odstavka
analizirati, načrtovati, nadzirati in spremljati in s tem zagotoviti, da
sprememba ne vpliva na sevalno ali jedrsko varnost. O spremembah mora obveščati
vse zainteresirane strani in o spremembah voditi zapise.
66. člen
(vodenje procesov)
(1) Investitor ali upravljavec sevalnega ali jedrskega
objekta mora prepoznati, vzpostaviti in upravljati procese, ki so potrebni za
doseganje varnostnih ciljev organizacije.
(2) Vodenje procesov in posameznih aktivnosti mora
zagotoviti:
1.     
razvoj in dokumentiranje procesov ter vzdrževanje potrebnih dodatnih
dokumentov;
2.     
uspešne medsebojne povezave med procesi;
3.     
usklajenost procesne dokumentacije z obstoječimi dokumenti;
4.     
da so v procesni dokumentaciji določeni vsi potrebni zapisi, ki
izkazujejo dosežene rezultate procesov;
5.     
spremljanje procesov in poročanje o izvajanju procesov;
6.     
uvajanje izboljšav v procese;
7.     
usklajenost procesov in njihovih morebitnih sprememb z dolgoročnimi
cilji, strategijami, načrti in cilji organizacije.
(3) Posamezni proces in spremembe procesov se morajo
načrtovati, vzpostaviti in izvajati tako, da varnost ni ogrožena in da so
izpolnjene predpisane zahteve.
(4) Procesi se morajo izvajati, vrednotiti in stalno
izboljševati tudi ob upoštevanju povratnih informacij.
(5) Zaporedje procesov, povezave in medsebojni vplivi
med procesi morajo biti določeni tako, da varnost ni ogrožena. Posebno
pozornost je treba nameniti medsebojnim vplivom znotraj organizacije in z
zunanjimi organizacijami.
(6) Novi procesi in spremembe obstoječih procesov morajo
biti načrtovani, preverjeni in izvedeni tako, da varnost ni ogrožena.
(7) V procese je treba vključiti tudi vidike fizičnega
varovanja, tako da varnost ni ogrožena.
(8) Dokumentacija, potrebna za izvajanje procesov iz
prvega odstavka tega člena, mora biti nadzorovana. Spremembe dokumentov morajo
biti pregledane, shranjene in potrjene na enak način kakor prvotni dokumenti.
Zagotoviti je treba, da se uporabljajo pregledani veljavni dokumenti.
(9) Določeni in izvedeni morajo biti postopki, potrebni
za zagotavljanje učinkovitosti uvajanja procesov in nadzora nad njimi.
(10) Sistem vodenja mora predvideti zapise o dejavnostih
in zagotoviti, da so ti nadzorovani. Vsi veljavni zapisi morajo biti čitljivi,
celoviti, prepoznavni in dosegljivi.
(11) Dejavnosti, ki se nanašajo na preglede,
preizkušanja, preverjanja, validacije in merila sprejemljivosti ter
odgovornosti za izvajanje teh dejavnosti, morajo biti določene. Določi se tudi,
kdaj in v kateri fazi je treba izvesti neodvisni pregled, preizkušanja,
preverjanja in validacije.
(12) Pri določitvi pregledov, preizkušanj, preverjanj,
validacij in meril sprejemljivosti je treba upoštevati stopenjski pristop.
(13) Vsako dejavnost, ki bi lahko vplivala na varnost,
je treba izvajati pod nadzorovanimi pogoji z razumljivimi in odobrenimi
postopki, navodili in načrti ali drugimi sredstvi. Ta morajo biti validirana
pred prvo uporabo in občasno pregledana, da se zagotovita njihova ustreznost in
učinkovitost. Osebje, ki izvaja dejavnosti, ki se nanašajo na procese, mora
sodelovati v postopku validacije.
67. člen
(nadzor podizvajalcev in dobaviteljev)
(1) Investitor ali upravljavec sevalnega ali jedrskega
objekta je odgovoren tudi za dela, ki jih zanj pogodbeno opravljajo
podizvajalci.
(2) Investitor ali upravljavec sevalnega ali jedrskega
objekta mora v sistemu vodenja predvideti nadzor nad procesi ali dejavnostmi po
posameznih procesih, ki jih zanj izvajajo pogodbeni podizvajalci. Investitor
ali upravljavec sevalnega ali jedrskega objekta mora:
1.     
zahtevati od svojih pogodbenih podizvajalcev, da vzpostavijo,
dokumentirajo in izvajajo sistem vodenja;
2.     
izvesti presojo podizvajalcev storitev in dobaviteljev opreme in
izdelkov;
3.     
izbirati pogodbene podizvajalce ali dobavitelje na podlagi vnaprej
določenih meril;
4.     
preverjati, če dobavitelji in izvajalci razumejo varnostne zahteve ter
če dela izvajajo v skladu z varnostnimi zahtevami;
5.     
oceniti, če ima podizvajalec sredstva in strokovna znanja za
zagotavljanje varnosti ter kakovosti proizvodov ali storitev;
6.     
zagotoviti, da so proizvodi in storitve podizvajalcev in dobaviteljev v
skladu z varnostnimi zahtevami;
7.     
preverjati, če imajo dobavitelji in podizvajalci nadzor nad svojimi
podizvajalci;
8.     
zagotoviti, da so pogodbene zahteve, vključno z varnostnimi zahtevami,
specificirane;
9.     
s pregledi, preizkušanjem, preverjanjem in validacijo pred sprejetjem,
vgradnjo ali obratovalno rabo potrditi, da dejavnosti ali izdelki izpolnjujejo
predpisana merila;
10.  
oblikovati in določiti merila za nabavo izdelkov ter jih dokumentirati.
Dobavitelj mora investitorju ali upravljavcu dostaviti dokazila o izpolnjevanju
meril pred uporabo izdelka;
11.  
pri naročilu varnostno pomembnih SSK zahtevati od proizvajalcev oziroma
dobaviteljev možnost lastnega nadzora ali nadzora osebja uprave, vključno s
pregledi v prostorih proizvajalcev oziroma dobaviteljev.
68. člen
(kakovost vgrajene opreme)
Investitor ali upravljavec sevalnega ali jedrskega objekta
mora vpeljati postopke za prepoznavanje neustreznih, ponarejenih, goljufivih
ali sumljivih predmetov oziroma okrepiti dejavnosti v nabavni verigi tako, da
se prepreči vnos takih predmetov.
69. člen
(nadzor in meritve)
(1) Za zagotovitev želenih rezultatov organizacije mora
investitor ali upravljavec sevalnega ali jedrskega objekta spremljati in meriti
uspešnost sistema vodenja z namenom, da se na podlagi povratnih informacij
prepoznajo pomanjkljivosti in prednosti organizacije ter priložnosti za
izboljšave in poveča sevalna in jedrska varnost.
(2) Investitor ali upravljavec sevalnega ali jedrskega
objekta mora določiti in uporabljati kazalnike uspešnosti z namenom, da oceni
uspešnost sistema vodenja in potrdi, da so procesi in dejavnosti organizacije
primerni za doseganje želenih rezultatov. Trendi kazalnikov uspešnosti morajo
biti redno ocenjeni in analizirani. Ocene morajo biti narejene na podlagi
tveganja glede možnih sevalnih vplivov, ki izhajajo iz posameznega procesa ali
dejavnosti. Investitor ali upravljavec sevalnega ali jedrskega objekta se na
podlagi ocene tveganja odloči, ali so potrebne spremembe sistema vodenja.
70. člen
(neskladja, popravljalni in preventivni ukrepi)
(1) Vodstvo investitorja ali upravljavca sevalnega ali
jedrskega objekta mora zagotoviti, da so prepoznani vzroki neskladij, dogodkov
in varnostnih vprašanj ter ocenjene njihove možne posledice. Pravočasno je
treba uvesti popravljalne ukrepe za odpravo vzrokov neskladij in preventivne
ukrepe za preprečitev novih ali podobnih neskladij. Spremljati je treba stanje
izvedenih popravljalnih in preventivnih ukrepov. O popravljalnih in
preventivnih ukrepih je treba poročati ustrezni ravni vodstva organizacije.
(2) Proizvode in procese, ki niso v skladu s
predpisanimi zahtevami, je treba opredeliti, ločiti, nadzorovati, dokumentirati
ter o njih poročati na ustrezni ravni vodstva organizacije. Vpliv neskladja je
treba oceniti, neustrezne proizvode in procese pa sprejeti, predelati ali
popraviti v določenem obdobju, ali zavrniti, zavreči ali uničiti.
71. člen
(samovrednotenje)
Vse ravni vodstva investitorja ali upravljavca sevalnega ali
jedrskega objekta morajo redno izvajati samovrednotenja, da se:
-       
določijo in popravijo pomanjkljivosti z namenom stalnih izboljšav
sistema vodenja,
-       
potrdi, da sistem vodenja zagotavlja predpisano sevalno ali jedrsko
varnost,
-       
krepijo vodenje, varnostna kultura ter zagotavljanje uspešnosti procesov
in dejavnosti.
72. člen
(neodvisna vrednotenja)
(1) Vodstvo investitorja ali upravljavca sevalnega ali
jedrskega objekta mora zagotoviti, da se v rednih časovnih obdobjih izvajajo
neodvisna vrednotenja sistema vodenja, vključno s presojami. Z neodvisnimi
vrednotenji se ocenjuje uspešnost sistema vodenja.
(2) Namen neodvisnih vrednotenj je:
-       
oceniti uspešnost procesov pri doseganju in izpolnjevanju strategij, dolgoročnih
in kratkoročnih ciljev ter načrtov,
-       
oceniti upoštevanje zahtevanih varnostnih standardov in vključitev
varnostnih zahtev v sistem vodenja,
-       
ugotoviti ustreznost izvajanja del in vodenja,
-       
oceniti vodenje in varnostno kulturo organizacije,
-       
spremljati kakovost proizvodov in storitev,
-       
oceniti primernost virov z namenom, da zaposleni lahko izpolnjujejo
zahteve in dosegajo cilje v skladu s strategijami in načrti,
-       
ugotoviti priložnosti za izboljšave.
(3) Vodstvo investitorja ali upravljavca sevalnega ali
jedrskega objekta mora oceniti rezultate vrednotenj in ukrepati. Rezultate
vrednotenj in ukrepe mora dokumentirati. O rezultatih vrednotenj, ukrepih in
vzrokih za ukrepe mora redno seznanjati zaposlene.
(4) Načrti za izvajanje neodvisnih vrednotenj in samovrednotenj
sistema vodenja morajo upoštevati težave pri izvajanju sistema vodenja in
uvedbo možnih izboljšav.
(5) Za izvajanje neodvisnih vrednotenj je treba
ustanoviti neodvisno organizacijsko enoto ali imenovati posameznika. Za jedrske
elektrarne mora biti ta enota oblikovana kot neodvisna organizacijska skupina,
ki izvaja neodvisne presoje.
(6) Neodvisna organizacijska enota ali posameznik iz
prejšnjega odstavka mora imeti pooblastila za izvajanje neodvisnih vrednotenj
in opravljanje svojih nalog. Organizacijska enota ali posameznik mora imeti
možnost neposrednega poročanja vodstvu.
(7) Posamezniki, ki izvajajo neodvisno presojo sistema
vodenja, ne smejo presojati svojih dejavnosti.
73. člen
(vodstveni pregled)
(1) Investitor ali upravljavec sevalnega ali jedrskega
objekta mora v načrtovanih obdobjih pregledati sistem vodenja in zagotoviti
njegovo uspešnost ter zmožnost izpolnjevanja ciljev organizacije.
(2) Vodstveni pregled iz prejšnjega odstavka obsega
najmanj:
-       
rezultate vseh preverjanj in vrednotenj,
-       
rezultate in dosežene cilje organizacije in njenih procesov,
-       
neskladja ter preventivne in popravljalne ukrepe,
-       
obratovalne izkušnje,
-       
izkušnje in dogodke, pridobljene pri dejavnostih organizacije in od
drugih organizacij, ter vzroke za nastanek dogodkov,
-       
priložnosti za izboljšave,
-       
dobre prakse in dosežke stroke.
(3) S pregledom iz prvega odstavka tega člena se
ugotovi, ali so potrebne spremembe ali dopolnitve politik, ciljev, strategij,
načrtov in procesov.
74. člen
(izboljšave)
(1) Vodstvo na vseh ravneh mora spodbujati prepoznavanje
priložnosti za izboljšave sistema vodenja. Ukrepi za izboljšanje procesov
morajo biti izbrani, načrtovani in dokumentirani.
(2) Pri pripravi načrta izboljšav mora investitor ali
upravljavec sevalnega ali jedrskega objekta predvideti tudi zagotavljanje
ustreznih finančnih, človeških in drugih virov. Nadzorovati mora izvedbo načrta
izboljšav, dokler se ta ne zaključi, in preverjati uspešnost izvedenih
izboljšav.
6. PREHODNA IN KONČNI DOLOČBI
75. člen
(zahteve za obstoječe objekte)
(1) Postopki, začeti pred uveljavitvijo tega pravilnika,
se končajo po dosedanjih predpisih.
(2) Jedrska elektrarna Krško mora zahtevo iz 6. točke
pod 1.9 priloge 1 tega pravilnika izpolniti do 31. decembra 2018.
(3) Jedrska elektrarna Krško mora zahteve iz 4. in
5. točke priloge 1 tega pravilnika izpolniti do 31. decembra 2021.
(4) Sisteme vodenja, ki so že vpeljani v času
uveljavitve tega pravilnika, je treba uskladiti z določbami tega pravilnika v
dveh letih od uveljavitve tega pravilnika.
76. člen
(prenehanje veljavnosti)
Z dnem uveljavitve tega pravilnika preneha veljati Pravilnik
o dejavnikih sevalne in jedrske varnosti (Uradni list RS, št. 92/09 in 9/10 –
popr.).
77. člen
(začetek veljavnosti)
Ta pravilnik začne veljati petnajsti dan po objavi v Uradnem
listu Republike Slovenije.
Št. 007-502/2015
Ljubljana, dne 18. novembra 2016
EVA 2015-2550-0191
Irena Majcen l.r.
Ministrica
za okolje in prostor

Priloga 1: Projektne
osnove za jedrske elektrarne 
Priloga 2: Projektne
osnove za raziskovalni reaktor 
Priloga 3: Projektne
osnove za skladišče nizko in srednje radioaktivnih odpadkov
Priloga 4: Projektne
osnove za skladišče izrabljenega goriva ali visoko radioaktivnih odpadkov
Priloga 5: Projektne
osnove za odlagališče radioaktivnih odpadkov ali izrabljenega goriva
Priloga 6: Projektne
osnove za odlagališča rudarske ali hidrometalurške jalovine 
Priloga 7: Projektne
osnove za obsevalne naprave oziroma pospeševalnike delcev, ki se ne uporabljajo
v medicini ali veterini
Priloga 8:
računalniška varnost