I. SPLOŠNE DOLOČBE
1. člen
(vsebina)
(1) Ta uredba ureja izvajanje ukrepov
1., 3. in 4. osi Programa razvoja podeželja Republike Slovenije 2007–2013 (CCI
2007 SI 06 RPO 001), ki ga je potrdila Komisija EU z odločbo št. K(2007) 4136 z
dne 12. 9. 2007 (v nadaljnjem besedilu: PRP 2007–2013), in je
dostopen na spletnih straneh Ministrstva za kmetijstvo in okolje (v nadaljnjem besedilu: MKO).
(2) S to uredbo se določajo vrste
ukrepov, upravičene naložbe in aktivnosti, upravičenci, upravičeni in
neupravičeni stroški, pogoji za upravičenost, merila za izbor, postopki za
izvajanje posameznih ukrepov, nadzor nad izvajanjem ukrepov, višina sredstev
ter finančna merila za izvajanje:
-      
Uredbe Sveta (ES) št. 1290/2005 z dne 21.
junija 2005 o financiranju skupne kmetijske politike (UL L št. 209 z dne 11. 8.
2005, str. 1), zadnjič spremenjene z Uredbo (EU) št. 121/2012 Evropskega
parlamenta in Sveta z dne 15. februarja 2012 o spremembi uredb Sveta (ES) št.
1290/2005 in (ES) št. 1234/2007 glede razdeljevanja prehrambnih proizvodov
najbolj ogroženim osebam v Uniji (UL L št. 44 z dne 16. 2. 2012, str. 1), (v
nadaljnjem besedilu: Uredba 1290/2005/ES),
-      
Uredbe Sveta (ES) št. 1698/2005 z dne 20. septembra 2005 o
podpori za razvoj podeželja iz Evropskega kmetijskega sklada za razvoj
podeželja (EKSRP) (UL L št. 277 z dne 21. 10. 2005, str. 1), zadnjič
spremenjene z Uredbo (EU) št. 1310/2013 Evropskega parlamenta in Sveta z dne
17. decembra 2013 o določitvi nekaterih prehodnih določb glede podpore za
razvoj podeželja iz Evropskega kmetijskega sklada za razvoj podeželja (EKSRP),
o spremembi Uredbe (EU) št. 1305/2013 Evropskega parlamenta in Sveta glede
sredstev in njihove razdelitve za leto 2014 in o spremembi Uredbe Sveta (ES)
št. 73/2009 in uredb (EU) št. 1307/2013, (EU) št. 1306/2013 in (EU) št.
1308/2013 Evropskega parlamenta in Sveta v zvezi z njihovo uporabo v letu 2014
(UL L št. 347 z dne 20. 12. 2013, str. 865), (v nadaljnjem besedilu:
Uredba 1698/2005/ES),
-      
Uredbe Komisije (ES) št. 885/2006 z dne 21.
junija 2006 o določitvi podrobnih pravil za uporabo Uredbe Sveta (ES) št.
1290/2005 glede akreditacije plačilnih agencij in drugih organov ter potrditve
obračunov Evropskega kmetijskega jamstvenega sklada (EKJS) in Evropskega
kmetijskega sklada za razvoj podeželja (EKSRP) (UL L št. 171 z dne 23. 6. 2006,
str. 90), zadnjič spremenjene z Izvedbeno uredbo Komisije (EU) št. 375/2012 z
dne 2. maja 2012 o spremembi Uredbe (ES) št. 885/2006 o določitvi podrobnih
pravil za uporabo Uredbe Sveta (ES) št. 1290/2005 glede akreditacije plačilnih
agencij in drugih organov ter potrditve obračunov Evropskega kmetijskega
jamstvenega sklada (EKJS) in Evropskega kmetijskega sklada za razvoj podeželja
(EKSRP) (UL L št. 118 z dne 3. 5. 2012, str. 4), (v nadaljnjem besedilu: Uredba
885/2006/ES),
-      
Uredbe Komisije (ES) št. 1320/2006 z dne
5. septembra 2006 o pravilih za prehod na podporo za razvoj podeželja,
določeno v Uredbi Sveta (ES) št. 1698/2005 (UL L št. 243 z dne
6. 9. 2006, str. 6; v nadaljnjem besedilu: Uredba 1320/2006/ES),
-      
Uredbe Komisije (ES) št. 1848/2006 z dne
14. decembra 2006 o nepravilnostih in izterjavi nepravilno plačanih
zneskov v okviru financiranja skupne kmetijske politike ter organizaciji
informacijskega sistema na tem področju in razveljavitvi Uredbe Sveta (EGS) št.
595/91 (UL L št. 355 z dne 15. 12. 2006, str. 56; v nadaljnjem
besedilu: Uredba 1848/2006/ES),
-      
Uredbe Komisije (ES) št. 1974/2006 z dne 15. decembra 2006 o
podrobnih pravilih glede uporabe Uredbe Sveta (ES) št. 1698/2005 o podpori za
razvoj podeželja iz Evropskega kmetijskega sklada za razvoj podeželja (EKSRP)
(UL L št. 368 z dne 23. 12. 2006, str. 15), zadnjič spremenjene z
Izvedbeno uredbo Komisije (EU) št. 335/2013 z dne 12. aprila 2013 o
spremembi Uredbe (ES) št. 1974/2006 o podrobnih pravilih glede uporabe Uredbe
Sveta (ES) št. 1698/2005 o podpori za razvoj podeželja iz Evropskega
kmetijskega sklada za razvoj podeželja (EKSRP), (UL L št. 105, z dne
13. 4. 2013, str. 1) (v nadaljnjem besedilu: Uredba 1974/2006/ES),
-      
Uredbe Komisije (ES) št. 1998/2006 z dne
15. decembra 2006 o uporabi členov 87 in 88 Pogodbe pri pomoči de minimis
(UL L št. 379 z dne 28. 12. 2006, str. 5; v nadaljnjem besedilu:
Uredba 1998/2006/ES),
-      
Uredbe Komisije (ES) št. 800/2008 z dne 6. avgusta 2008 o
razglasitvi nekaterih vrst pomoči za združljive s skupnim trgom z uporabo
členov 87 in 88 Pogodbe (Uredba o splošnih skupinskih izjemah) (UL L št. 214 z
dne 9. 8. 2008, str. 3), zadnjič spremenjene z Uredbo Komisije (EU)
št. 1224/2013 z dne 29. novembra 2013 o spremembi Uredbe (ES) št.
800/2008 glede obdobja uporabe (UL L št. 320 z dne 30. 11. 2013, str.
22), (v nadaljnjem besedilu: Uredba 800/2008/ES),
-      
Uredba Komisije (EU) št. 65/2011 z dne 27.
januarja 2011 o določitvi podrobnih pravil za izvajanje Uredbe Sveta (ES) št.
1698/2005 glede izvajanja kontrolnih postopkov in navzkrižne skladnosti v zvezi
z ukrepi podpore za razvoj podeželja (UL L št. 25 z dne 28. 1. 2011, str. 8),
zadnjič spremenjene z Izvedbeno uredbo Komisije (EU) št. 937/2012 z dne 12.
oktobra 2012 o spremembi uredb (ES) št. 1122/2009 in (EU) št. 65/2011 glede
načina za določanje uporabljene obrestne mere za neupravičena plačila, ki se
izterjajo od upravičencev sheme neposrednih podpor za kmete iz Uredbe Sveta
(ES) št. 73/2009, podpore za razvoj podeželja iz Uredbe Sveta (ES) št.
1698/2005 in podpore za vinski sektor iz Uredbe Sveta (ES) št. 1234/2007 (UL L
št. 280 z dne 13. 10. 2012, str. 1), (v nadaljnjem besedilu: Uredba
65/2011/EU),
-      
Sporočila Komisije – Smernice skupnosti o državni
pomoči za reševanje in prestrukturiranje podjetij v težavah (UL C št. 244 z dne
1. 10. 2004, str. 2; v nadaljnjem besedilu: Sporočilo Komisije
244/2004/ES),
-      
Sklepa Sveta z dne 20. februarja 2006 o strateških smernicah
Skupnosti za razvoj podeželja (programsko obdobje 2007–2013) (UL L št. 55 z dne
25. 2. 2006, str. 20), zadnjič spremenjenega s Sklepom Sveta z dne
19. januarja 2009 o spremembah Sklepa 2006/144/ES o strateških smernicah
Skupnosti za razvoj podeželja (programsko obdobje 2007–2013), (UL L št. 30 z
dne 31. 1. 2009, str. 112).
(3) S to uredbo se za izvajanje Uredbe 1310/2013/EU urejata
tudi ukrep Pomoč mladim prevzemnikom kmetij – ukrep 112 in ukrep Izboljšanje in
razvoj infrastrukture, povezane z razvojem in prilagoditvijo kmetijstva – ukrep
125, v skladu s PRP 2007–2013, ki se izvajata tudi v letih 2014 in 2015.
II. VRSTE UKREPOV, POMEN IZRAZOV IN ORGANI PRP
2. člen
(vrste ukrepov)
(1) V skladu z 20. členom Uredbe
1698/2005/ES se sredstva namenijo za naslednje ukrepe 1. osi:
1.    
Usposabljanje za delo v kmetijstvu, gozdarstvu
in živilstvu – ukrep 111,
2.    
Pomoč mladim prevzemnikom kmetij – ukrep 112,
3.    
Zgodnje upokojevanje kmetov – ukrep 113,
4.    
Posodabljanje kmetijskih gospodarstev – ukrep
121,
5.     Povečanje gospodarske vrednosti gozdov
– ukrep 122,
6.    
Dodajanje vrednosti kmetijskim in gozdarskim
proizvodom – ukrep 123,
7.    
Izboljšanje in razvoj infrastrukture, povezane
z razvojem in prilagoditvijo kmetijstva – ukrep 125,
8.    
Sodelovanje kmetijskih proizvajalcev v shemah
kakovosti hrane – ukrep 132,
9.    
Podpora skupinam proizvajalcev pri dejavnostih
informiranja in pospeševanja prodaje za proizvode, ki so vključeni v sheme
kakovosti hrane – ukrep 133,
10. 
Podpore za ustanavljanje in delovanje skupin
proizvajalcev – ukrep 142.
(2) V skladu z 52. členom
Uredbe1698/2005/ES se sredstva namenijo za naslednje ukrepe 3. osi:
1.    
Diverzifikacija v nekmetijske dejavnosti –
ukrep 311,
2.    
Podpora ustanavljanju in razvoju mikro podjetij
– ukrep 312,
3.    
Osnovne storitve za gospodarstvo in podeželsko
prebivalstvo – ukrep 321,
4.    
Obnova in razvoj vasi – ukrep 322,
5.    
Ohranjanje in izboljševanje dediščine podeželja
– ukrep 323.
(3) V skladu s 63. členom Uredbe
1698/2005/ES se sredstva namenijo za naslednje ukrepe 4. osi Liaison Entre
Actions de Développement de l'Economie Rurale (v nadaljnjem besedilu: LEADER):
1.    
Izvajanje lokalnih razvojnih strategij – ukrep
41 (411, 412, 413),
2.    
Spodbujanje medregijskega in čezmejnega
sodelovanja – ukrep 421,
3.    
Vodenje lokalnih akcijskih skupin, pridobitev
strokovnih znanj in animacija območja – ukrep 431.
3. člen
(pomen izrazov)
Izrazi, uporabljeni v tej uredbi, pomenijo:
1.    
vlagatelj je fizična ali pravna oseba, ki vloži
vlogo na javni razpis, objavljen v skladu s to uredbo;
2.    
upravičenec je fizična ali pravna oseba, ki je
vložila vlogo na javni razpis in ji je bila izdana odločba o pravici do
sredstev;
3.    
končni prejemnik sredstev je fizična ali pravna
oseba, ki so mu izplačana finančna sredstva; pri ukrepu Izvajanje lokalnih
razvojnih strategij iz 1. točke tretjega odstavka prejšnjega člena je končni
prejemnik sredstev oseba iz drugega odstavka 96. člena te uredbe;
4.    
dejavno kmetijsko gospodarstvo je tisto
kmetijsko gospodarstvo, ki v letu objave javnega razpisa vloži zbirno vlogo v
skladu s predpisi, ki urejajo izvedbo letnih ukrepov kmetijske politike, in ob
predložitvi vloge na javni razpis dokaže, da je v letu pred objavo javnega
razpisa ustvarilo prihodek v višini ene bruto minimalne plače na zaposlenega iz
kmetijskih dejavnosti oziroma iz kmetijskih, gozdarskih in dopolnilnih
dejavnostih na kmetijah na enoto vloženega dela. Kot primeren bruto prihodek se
šteje prihodek v višini ene bruto minimalne plače na zaposlenega v Republiki
Sloveniji v letu pred objavo javnega razpisa. Enota vloženega dela pomeni obseg
dela, ki ga opravi oseba, ki je zaposlena za določen ali nedoločen čas s polnim
delovnim časom v obdobju enega leta oziroma eno polno delovno moč, ki znaša 1
800 ur letno. Če je javni razpis objavljen pred časom zbiranja zbirnih vlog, se
upošteva zbirna vloga, oddana v letu pred objavo javnega razpisa;
5.    
gozdarska gospodarstva so fizične ali pravne
osebe, ki so lastniki gozda v zasebni lasti na območju Republike Slovenije ter
njihova združenja in občine, ki so lastniki gozda;
6.    
upravičeni stroški so skupna vrednost projekta,
aktivnosti oziroma naložbe, od katere odštejemo vse neupravičene stroške;
7.    
priznana vrednost je najvišja vrednost
upravičenih stroškov, od katere se na podlagi stopnje pomoči izračuna pomoč za
posamezen ukrep;
8.    
obračunsko leto po metodologiji The Farm
Accountancy Data Network (v nadaljnjem besedilu: FADN) traja od 1. januarja
do 31. decembra in je enako koledarskemu letu.
9.    
Priloga 1 k Pogodbi pomeni Prilogo I Pogodbe o
delovanju Evropske unije (UL C št. 83 z dne 30 marca 2010, str. 47);
10. 
PRP 2004–2006 je Program razvoja podeželja
2004–2006, ki je bil potrjen z odločbo Komisije EU o potrditvi programskega
dokumenta za Razvoj podeželja Republike Slovenije za programsko obdobje
2004–2006, št. CCI 2004 SI 06 GDO 00 z dne 24. 8. 2004;
11. 
EPD 2004–2006 je Enotni programski dokument
2004–2006, ki ga je potrdila Komisija Evropske skupnosti z odločbo št. CCI 2003
SI 16 1 DO 001 – K (2004) 2122 z dne 18. 6. 2004.
4. člen
(organi PRP 2007–2013)
(1) Organ upravljanja PRP 2007–2013 v
skladu s 75. členom Uredbe 1698/2005/ES je MKO.
(2) Akreditirana plačilna agencija v
smislu 6. člena Uredbe 1290/20005/ES je Agencija Republike Slovenije za
kmetijske trge in razvoj podeželja (v nadaljnjem besedilu: ARSKTRP).
(3) Neodvisni organ za finančni nadzor
je Urad Republike Slovenije za nadzor proračuna (v nadaljnjem besedilu: organ
za finančni nadzor).
III. USPOSABLJANJE ZA DELO V KMETIJSTVU, GOZDARSTVU IN
ŽIVILSTVU – ukrep 111
5. člen
(predmet podpore)
(1) Predmet podpore je usposabljanje z
namenom povečanja produktivnosti dela v kmetijskem, gozdarskem in živilskem
sektorju, in sicer tisto, ki ni del rednega izobraževalnega sistema.
(2) Usposabljanje mora vključevati
najmanj eno od naslednjih vsebin:
a) 
optimizacija proizvodnih procesov ali
tehnologij,
b) 
uvajanje novih tehnologij ali proizvodov,
c) 
tradicionalna znanja,
d) 
podjetništvo,
e) 
soočanje z novimi izzivi,
f)  
informacijsko-komunikacijska znanja v povezavi
s kmetijskim, gozdarskim in živilskim sektorjem,
g) 
seznanjanje z zakonodajnimi področji ali
h) 
varnost in zdravje pri delu.
(3) Usposabljanja so namenjena
proizvajalcem, ki se ukvarjajo s pridelavo in predelavo kmetijskih in
gozdarskih proizvodov iz Priloge 1 k Pogodbi ter lastnikom zasebnih gozdov.
6. člen
(upravičeni stroški)
(1) Upravičeni stroški so stroški
organizacije in izvedbe usposabljanja. Upravičeni stroški se natančneje
določijo z javnim razpisom.
(2) Upravičeni stroški so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
7. člen
(vlagatelji)
Vlagatelji so javne in zasebne
izobraževalne ustanove, raziskovalne ustanove, javni zavodi, interesna
združenja, stanovska združenja in organizacije s področja kmetijstva,
gozdarstva in živilstva.
8. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
predloži program usposabljanja;
2.    
usposabljanje se izvaja v obliki seminarjev,
delavnic, predavanj, tečajev, praktičnega prikaza na terenu, modulov ali
programov;
3.    
udeleženci usposabljanja so fizične ali pravne
osebe, ki se ukvarjajo s kmetijsko dejavnostjo v skladu s 1. točko 3. člena Zakona
o kmetijstvu (Uradni list RS, št. 45/08, 57/12, 90/12 – ZdZPVHVVR in
26/14; v nadaljnjem besedilu: ZKme-1), gozdarstvom in
živilsko predelovalno dejavnostjo ter izpolnjujejo naslednje pogoje:
a)   fizične osebe, ki se ukvarjajo s kmetijsko in gozdarsko
dejavnostjo, morajo biti vpisane v register kmetijskih gospodarstev (v
nadaljnjem besedilu: RKG),
b)   lastniki zasebnih gozdov,
c)   če se aktivnosti udeležujejo zaposleni v podjetjih, ki se ukvarjajo
s kmetijsko dejavnostjo, morajo biti ta podjetja vpisana v RKG,
d)   če se aktivnosti udeležujejo zaposleni v podjetjih, ki se ukvarjajo
z gozdarstvom ali živilskopredelovalno dejavnostjo, morajo biti ta podjetja
registrirana za opravljanje teh dejavnosti;
4.    
eno usposabljanje mora trajati najmanj osem
šolskih ur, dolžina šolske ure traja 45 minut. Skupino slušateljev mora
sestavljati najmanj deset oseb.
(2) Podrobnejši pogoji glede vsebine
programa, vlagateljev, oblik izvajanja, časovnih omejitev in posameznih
tematskih sklopov se določijo v javnem razpisu in razpisni dokumentaciji.
(3) Obveznosti upravičenca so:
1.    
udeleženci usposabljanja morajo prejeti
potrdilo o uspešno zaključenem usposabljanju;
2.    
udeležba slušateljev na posameznem
usposabljanju mora biti brezplačna;
3.    
udeležba slušatelja na posameznem usposabljanju
mora biti najmanj 80 odstotna;
4.    
upravičenec mora na ARSKTRP predložiti poročilo
o izvedenem usposabljanju, dokazila o številu udeležencev na usposabljanju ter
ostala dokazila, zahtevana v javnem razpisu.
(4) Podpore se ne dodelijo za
projekte, ki prejmejo za isti namen podporo na podlagi ukrepov, navedenih v
Uredbi Komisije (ES) št. 1857/2006 z dne 15. decembra 2006 o uporabi
členov 87 in 88 Pogodbe pri državni pomoči za majhna in srednje velika
podjetja, ki se ukvarjajo s proizvodnjo kmetijskih proizvodov, in spremembi
Uredbe (ES) št. 70/2001 (UL L št. 358 z dne 16. 12. 2006, str.
3; v nadaljnjem besedilu: Uredba 1857/06/ES).
9. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Upoštevajo se naslednja merila:
a) 
vsebina programa usposabljanja,
b) 
reference izvajalca,
c) 
zmogljivosti izvajalca za izvajanje programa
usposabljanja,
d) 
regionalni vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
10. člen
(finančne določbe)
(1) Najvišja stopnja pomoči znaša do
vključno 100 odstotkov upravičenih stroškov.
(2) Najnižji znesek podpore na
posamezno vlogo na javni razpis znaša 10.000 eurov, najvišji pa do vključno
500.000 eurov.
(3) Ukrep se izvaja z odprtim javnim
razpisom v skladu s postopkom iz XXI. poglavja te uredbe.
(4) Za celotno programsko obdobje
2007–2013 je izvedbi tega ukrepa namenjenih 2.042.265 eurov javnih sredstev.
IV. POMOČ MLADIM PREVZEMNIKOM KMETIJ – ukrep 112
11. člen
(predmet podpore)
Predmet podpore je enkratna finančna pomoč
mladim prevzemnikom kmetij (v nadaljnjem besedilu: mladi prevzemnik) za prvi
lastniški prevzem kmetije (v nadaljnjem besedilu: prevzem kmetije).
12. člen
(vlagatelji)
Vlagatelji so fizične osebe, ki opravljajo
kmetijsko dejavnost na območju Republike Slovenije, so starejši od 18 let in
mlajši od 40 let oziroma, ki dopolnijo 40 let v letu prijave na javni razpis in
prvič prevzamejo kmetijo.
13. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
najkasneje na dan oddaje vloge na javni razpis:
a)  mora biti vpisan kot nosilec kmetijskega gospodarstva v RKG;
b)  mora postati lastnik kmetije, ki ima v upravljanju najmanj 3 ha
primerljivih kmetijskih površin. Če kmetija ima v upravljanju manj kot 3 ha
primerljivih kmetijskih površin, mora biti vlagatelj imetnik oziroma lastnik
najmanj:
-  1 000 pitancev perutnine, 200 puranov v turnusu ali 400 nesnic,
-  50 plemenskih samic ali 200 pitancev v turnusu, če redi kunce za
meso,
-  6 glav velike živine (v nadaljnjem besedilu: GVŽ) za vzrejo
istovrstnih živali,
-  40 čebeljih družin ali
-  vlagatelj, ki ima del svojih zemljišč izven območja Republike Slovenije
in zaradi tega ne izpolnjuje kriterija 3 ha primerljivih kmetijskih površin,
mora biti kmetija prevzemnika dejavno kmetijsko gospodarstvo. Vlagatelj mora
postati nosilec in lastnik kmetije, ki ima v upravljanju kmetijska in gozdna zemljišča v Republiki Sloveniji. Na prevzeti
kmetiji mora imeti stalno ali začasno prebivališče;
2.    
za izračun primerljivih kmetijskih površin iz
prejšnje točke se upoštevajo podatki o ugotovljeni površini in o rabi GERK iz
zadnje oddane zbirne vloge. Število primerljivih kmetijskih površinah se
izračuna v skladu s šestnajstim odstavkom 120. člena te uredbe;
3.    
če se prevzem kmetije izvede na podlagi prenosa
živali, se kot stanje upošteva število rejnih živali iz zadnje oddane zbirne
vloge. Za izračun GVŽ se upoštevajo podatki iz obrazca za preračun GVŽ iz
zadnje zbirne vloge. Vlagatelj mora izpolnjevati naslednje pogoje:
-    
biti mora imetnik živali in vpisan v evidenco
imetnikov rejnih živali, ki jo vodi MKO, 
-    
preneseni morajo biti vsi gospodarski objekti
za rejo živali skupaj z navedenim številom živali, ki so v lasti ali solastnini
prenosnika in njegovega zakonskega ali zunajzakonskega partnerja, 
-    
prenesene morajo biti vse kmetijske površine,
ki so v lasti ali solastnini prenosnika in njegovega zakonskega ali
zunajzakonskega partnerja;
4.    
če se prevzem kmetije izvede na podlagi prenosa
čebeljih družin, se kot stanje upošteva število čebeljih družin v registru
čebelnjakov na dan oddaje vloge na javni razpis, ki ga vodi MKO. Vlagatelj mora
izpolnjevati naslednje pogoje:
-    
biti mora imetnik čebeljih družin in vpisan v
register čebelnjakov, ki ga vodi MKO, 
-    
preneseni morajo biti vsi gospodarski objekti
za rejo živali skupaj z navedenim številom živali, ki so v lasti ali solastnini
prenosnika in njegovega zakonskega ali zunajzakonskega partnerja, 
-    
prenesene morajo biti vse kmetijske površine,
ki so v lasti ali solastnini prenosnika in njegovega zakonskega ali
zunajzakonskega partnerja;
5.    
kot prevzem kmetije se za namen izvedbe tega
ukrepa upošteva prevzem kmetije z vsemi pripadajočimi kmetijskimi in gozdnimi
zemljišči, vključno z gospodarskimi poslopji in stroji, ki so namenjeni
opravljanju kmetijske in gozdarske dejavnosti in se nahajajo na območju
Republike Slovenije ter so v lasti ali solasti prenosnika in njegovega zakonca
ali zunaj zakonskega partnerja. Za ugotavljanje namembnosti objektov se
uporabljajo podatki iz registra nepremičnin, ki ga vodi Geodetska uprava
Republike Slovenije;
6.    
kot prevzem kmetije se šteje vpis lastninske
pravice v zemljiško knjigo;
7.    
kot prvi prevzem kmetije se upošteva tudi
prevzem kmetije, ki je po obsegu kmetijskih zemljišč v uporabi večja od
kmetije, ki jo je do sedaj imel v lasti vlagatelj in iz naslova tega ukrepa še
ni prejel sredstev;
8.    
prvi prevzem kmetije mora biti izveden največ
16 mesecev pred oddajo vloge na javni razpis;
9.    
najkasneje na dan oddaje vloge na javni razpis
mora biti prevzeta kmetija s strani vlagatelja oziroma s strani vlagatelja in
njegovega zakonca ali zunajzakonskega partnerja. Prenosnik ima možnost, da iz
prevzema izključi:
a)   stanovanjsko enoto,
b)   zemljišča v skupni velikosti do 0,5 ha primerljivih kmetijskih
površin ter
c)   objekte, ki so namenjeni, opravljanju dopolnilne dejavnosti na
kmetiji, razen v primeru, kadar so pogoj za gospodarsko vitalnost kmetije;
10. 
vlagatelj mora imeti na dan oddaje vloge na
javni razpis ustrezno poklicno znanje in mora biti ustrezno usposobljen za
opravljanje kmetijske in s kmetijstvom povezane dejavnosti. Kot izpolnjevanje
tega pogoja mora vlagatelj imeti:
a)  najmanj dokončano osnovno šolo in najmanj pet let izkušenj z
opravljanjem kmetijske ali gozdarske dejavnosti in pridobljeno nacionalno
poklicno kvalifikacijo IV. ravni zahtevnosti s področja kmetijstva ali s
kmetijstvom povezanih dejavnosti ali
b)  najmanj dokončano poklicno šolo s področja kmetijstva ali s
kmetovanjem povezanih dejavnosti in najmanj tri leta delovnih izkušenj na
kmetiji;
11. 
če vlagatelj na dan oddaje vloge na javni
razpis ne izpolnjuje predpisanih pogojev iz prejšnje točke glede ustreznega
poklicnega znanja in usposobljenosti iz opravljanja kmetijske dejavnosti, mora
te pogoje izpolniti najpozneje v 36 mesecih od datuma izdaje odločbe o pravici
do sredstev in v roku 30 dni od izpolnitve pogoja o tem obvestiti ARSKTRP. V
tem primeru mora biti načrt izobraževanja prikazan v poslovnem načrtu;
12. 
vlagatelj mora pripraviti poslovni načrt o
razvoju kmetijske dejavnosti v skladu z drugim odstavkom 13. člena Uredbe
1974/2006/ES in ga priložiti k vlogi na javni razpis in
13. 
iz poslovnega načrta iz 12. točke tega odstavka
mora biti razviden namen porabe pridobljenih sredstev najmanj v višini
vlagateljevega preliminarnega izračuna, na osnovi meril, ki se določijo v
javnem razpisu in razpisni dokumentaciji. Višina sredstev, izračunana na
podlagi preliminarnega izračuna, se lahko nameni za naložbe v lastno primarno
pridelavo kmetijskih proizvodov iz Priloge 1 k Pogodbi vključno z naložbami,
namenjenimi za opravljanje storitev s kmetijsko mehanizacijo, trženje
kmetijskih in živilskih proizvodov, predelavo kmetijskih proizvodov, ter z
naložbami v diverzifikacijo v nekmetijske dejavnosti, ki se izvajajo v obliki
dopolnilne dejavnosti na prevzeti kmetiji;
14. 
sredstva se ne dodelijo za stroške in naložbe
iz devetega in desetega odstavka 22. člena te uredbe, šestega in sedmega
odstavka 34. člena te uredbe ter petega odstavka 63. člena te uredbe;
15. 
podrobnejša razlaga pogojev za dodelitev
sredstev se določi v javnem razpisu in razpisni dokumentaciji.
(2) Prenos kmetije med partnerjema
zakonske ali zunajzakonske skupnosti ni predmet podpore po tem ukrepu.
(3) Poleg obveznosti iz 121. člena te
uredbe mora končni prejemnik sredstev iz naslova tega ukrepa izpolniti še
naslednje obveznosti:
1.    
končni prejemnik sredstev se obvezuje, da bo še
najmanj pet let po datumu izdaje odločbe o pravici do sredstev:
a)   ostal nosilec kmetijskega gospodarstva in lastnik kmetije,
b)   opravljal kmetijsko dejavnost v skladu s poslovnim načrtom,
c)   ohranil ali povečal obseg kmetijskih zemljišč v uporabi, če v ukrep
vstopa na podlagi staleža rejnih živali, pa ohranil ali povečal obseg staleža
rejnih živali. Podatki o obsegu kmetijskih zemljišč oziroma staležu rejnih
živali se primerjajo z zadnjo oddano zbirno vlogo, ki je bila podlaga za
dodelitev sredstev iz naslova tega ukrepa ter
d)   ostal
zavarovan iz naslova kmetijske dejavnosti, če je pridobil finančna sredstva na
podlagi točk iz naslova zavarovanja na podlagi zakona, ki ureja pokojninsko in
invalidsko zavarovanje;
2.    
končni prejemnik sredstev se obvezuje, da bo
pred iztekom petih let od datuma izdaje odločbe o pravici do sredstev izpolnil
naložbene cilje najmanj v višini prejetih sredstev, ki si jih je zadal v
poslovnem načrtu;
3.    
če končnemu prejemniku sredstev na podlagi
vsebine predloženega poslovnega načrta na javnih razpisih iz drugih ukrepov po
tej uredbi ni uspelo pridobiti sredstev ali jih je pridobil časovno drugače,
kot je to opredelil v poslovnem načrtu, se šteje, da ni kršil določil v tistem
delu poslovnega načrta;
4.    
končni prejemnik sredstev mora začeti
spremljati rezultate gospodarjenja na kmetijskem gospodarstvu za primarno
kmetijsko pridelavo po metodologiji FADN in zagotoviti obdelavo teh podatkov.
Rezultate gospodarjenja na kmetijskem gospodarstvu po tej metodologiji mora
spremljati pet obračunskih let po izplačilu sredstev. Standardne rezultate
obdelave podatkov po metodologiji FADN mora v elektronski obliki in v formatu,
določenem na spletni strani ARSKTRP, poslati na MKO do 31. marca tekočega
leta za preteklo leto. Če se na kmetijskem gospodarstvu rezultate gospodarjenja
za primarno kmetijsko pridelavo že spremlja na podlagi knjigovodstva po
dejanskih prihodkih in odhodkih, spremljanje rezultatov gospodarjenja po
metodologiji FADN ni potrebno. V tem primeru mora končni prejemnik sredstev
poslati poročilo na ARSKTRP do 31. marca tekočega leta za preteklo leto,
in sicer za pet obračunskih let po izplačilu sredstev. Poročilo mora končni
prejemnik sredstev poslati na predpisanem obrazcu, objavljenem na spletni
strani ARSKTRP, priložiti pa mora tudi izkaz poslovnega izida ter bilanco
stanja.
14. člen
(določitev meril za izbor vlog na javni
razpis za sofinanciranje)
(1) Do podpore so upravičeni
vlagatelji, ki izpolnjujejo pogoje iz tega poglavja.
(2) Vloge se ocenijo na podlagi meril.
Upoštevajo se naslednja merila:
a) 
tržni in ekonomski elementi proizvodnje,
b) 
družbeno-socialni vidik,
c) 
območno-regionalni vidik,
d) 
naravovarstveni vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
15. člen
(finančne določbe)
(1) Podpora je enkratna finančna
pomoč.
(2) Višina podpore se določi na
podlagi doseženih točk pri ocenitvi popolnih vlog na javni razpis in znaša do
vključno 70.000 eurov na upravičenca.
(3) Gozdne površine se ne upošteva pri
določanju višine podpore.
(4) Ukrep se izvaja z odprtim javnim
razpisom v skladu s postopkom iz XXI. poglavja te uredbe.
(5) Za celotno programsko obdobje
2007–2013 je izvedbi tega ukrepa namenjenih 55.613.200
eurov javnih sredstev.
V. ZGODNJE UPOKOJEVANJE KMETOV – ukrep 113
16. člen
(predmet podpore)
Predmet podpore je izplačilo sredstev v
obliki rente upravičencu, ki je nepreklicno prenehal opravljati kmetijsko
dejavnost in kmetijo lastniško prenesel na mladega prevzemnika (v nadaljnjem
besedilu: prenos kmetije).
17. člen
(vlagatelji)
Vlagatelji so fizične osebe, ki nepreklicno
prenehajo opravljati kmetijsko dejavnost ter kmetijo prenesejo na mladega
prevzemnika (v nadaljnjem besedilu: prenosnik), in mladi prevzemniki, ki
lastniško prevzamejo kmetijo (v nadaljnjem besedilu: prevzemnik).
18. člen
(pogoji za pridobitev sredstev)
(1) Prenosnik mora na dan oddaje vloge
na javni razpis izpolnjevati naslednje pogoje:
1.    
je starejši od 57 let in hkrati ne dosega
zgornje upokojitvene starosti v skladu s predpisi, ki urejajo pokojninsko in
invalidsko zavarovanje;
2.    
je bil najmanj zadnjih sedem let, vključno na
dan oddaje vloge na javni razpis neprekinjeno pokojninsko in invalidsko
zavarovan na podlagi opravljanja kmetijske dejavnosti;
3.    
v skladu s predpisi, ki urejajo pokojninsko in
invalidsko zavarovanje še ni upokojen;
4.    
je na kmetiji, ki je predmet prenosa,
neprekinjeno kmetoval najmanj zadnjih deset let;
5.    
prenosnik mora na prevzemnika pred oddajo vloge
na javni razpis prenesti lastninsko pravico za vsa kmetijska zemljišča, ki so v
njegovi lasti. Kmetija mora imeti v upravljanju najmanj 5 ha primerljivih
kmetijskih površin. Če takšna kmetija nima v upravljanju najmanj 5 ha
primerljivih kmetijskih površin, mora prenosnik na prevzemnika prenesti
najmanj:
a)   1 000 pitancev perutnine, 200 puranov v turnusu ali 400 nesnic,
b)   50 plemenskih samic ali 200 pitancev v turnusu, če se kunci redijo
za meso,
c)   10 GVŽ za vzrejo istovrstnih živali ali
d)   40 čebeljih družin;
6.    
za izračun primerljivih kmetijskih površin iz
prejšnje točke se upoštevajo podatki o ugotovljeni površini in o rabi GERK iz
zadnje oddane zbirne vloge. Število primerljivih kmetijskih površinah se
izračuna v skladu s šestnajstim odstavkom 120. člena te uredbe;
7.    
nepreklicno mora prenehati opravljati kmetijsko
dejavnost, pri čemer se nobena veljavna komercialna pogodba, ki se nanaša na
opravljanje kmetijske dejavnosti, ob oddaji vloge na javni razpis ne sme več
glasiti na ime prenosnika;
8.    
mora najkasneje na dan oddaje vloge na javni
razpis prenesti kmetijo na prevzemnika. Iz prenosa lahko izključi:
a)  
stanovanjsko enoto,
b)  
zemljišča v skupni velikosti do vključno 0,5 ha
primerljivih kmetijskih površin ter
c)  
objekte, ki so namenjeni, opravljanju
dopolnilne dejavnosti na kmetiji;
9.    
kot prenos kmetije se šteje vpis lastninske
pravice v zemljiško knjigo;
10. 
prenos kmetije ne sme biti izveden več kot 16
mesecev pred dnem oddaje vloge na javni razpis;
11. 
prenos kmetije med partnerjema zakonske ali
zunajzakonske skupnosti ni predmet podpore po tem ukrepu. Prevzemnik kmetije po
tem ukrepu ne sme biti zakonski ali zunajzakonski partner prenosnika;
12. 
podrobnejša razlaga pogojev za dodelitev
sredstev se določi v javnem razpisu in razpisni dokumentaciji.
(2) Prevzemnik mora izpolnjevati naslednje
pogoje:
1.    
na dan notarske overitve podpisa pogodbe o
prevzemu kmetije ne sme biti mlajši od 18 let in ne starejši od:
a)   40 let ob prvem prevzemu ali
b)   50 let, če se njegova kmetija poveča;
2.    
najpozneje na dan oddaje vloge na javni razpis
mora postati lastnik kmetije in nosilec kmetijskega gospodarstva in biti vpisan
v RKG;
3.    
k vlogi na javni razpis mora priložiti
podpisano in overjeno izjavo, da se strinja s pogoji prevzema kmetije po tem
ukrepu;
4.    
kot prevzemnika lahko nastopata zakonska
oziroma zunajzakonska partnerja v skladu s predpisi, ki urejajo zakonsko zvezo
in družinska razmerja. S pooblastilom morata določiti tistega izmed njiju, ki
izpolnjuje vse pogoje po tej uredbi, določene za prevzemnika;
5.    
prevzemnik iz 1. točke pod a) tega odstavka
mora pripraviti poslovni načrt o razvoju kmetijske dejavnosti v skladu z drugim
odstavkom 13. člena Uredbe 1974/2006/ES in ga priložiti k vlogi na javni
razpis.
6.    
prevzemnik mora imeti na dan oddaje vloge na
javni razpis ustrezno poklicno znanje in mora biti ustrezno usposobljen za
opravljanje kmetijske ali s kmetijstvom povezane dejavnosti. Za izpolnjevanje
navedenih pogojev mora:
a)   v primeru prevzemnika iz 1. točke pod a) drugega odstavka tega
člena izpolnjevati pogoje, ki so določeni v 10. točki prvega odstavka 13.
člena te uredbe,
b)   v primeru prevzemnika iz 1. točke pod b) drugega odstavka tega
člena mora imeti:
-  najmanj pet let delovnih izkušenj z opravljanjem kmetijske ali
gozdarske dejavnosti ali
-  najmanj dokončano poklicno šolo s področja kmetijstva ali s
kmetijstvom povezanih dejavnosti in najmanj tri leta izkušenj z opravljanjem
kmetijske ali gozdarske dejavnosti;
7.    
če na dan oddaje vloge na javni razpis
prevzemnik ne izpolnjuje pogojev glede ustreznega poklicnega znanja in
usposobljenosti za opravljanje kmetijske ali s kmetijstvom povezane dejavnosti,
mora te pogoje izpolniti najpozneje v 36 mesecih od datuma izdaje odločbe o
pravici do sredstev in odločbe o prevzetih obveznostih iz naslova tega ukrepa
in v roku 30 dni od izpolnitve pogoja o tem obvestiti ARSKTRP. V tem primeru
mora biti načrt izobraževanja naveden v poslovnem načrtu.
(3) Če je več solastnikov kmetije, ki
je predmet prenosa in vsi izpolnjujejo pogoje za vstop v ta ukrep, si lahko
glede na delež lastništva rento delijo. Če je več solastnikov kmetije in le eden
izpolnjuje pogoje za vstop v ta ukrep, ta pridobi celotno rento, ki pripada
kmetiji, ob pogoju, da je kmetija v celoti prenesena na enega prevzemnika.
(4) Obveznosti prevzemnika:
1.    
prevzemnik iz 1. točke pod a) drugega odstavka
tega člena se obvezuje, da bo:
a)   pripravil poslovni načrt o razvoju kmetijske dejavnosti v skladu z
drugim odstavkom 13. člena Uredbe 1974/2006/ES in ga izpolnil najkasneje pred
iztekom petih let od dneva izdaje odločbe o prevzetih obveznostih,
b)   ohranil ali povečal obseg kmetijskih zemljišč v uporabi oziroma
obseg staleža rejnih živali, najmanj v obsegu, na podlagi katerega je bila
dodeljena letna renta prenosniku, in sicer še najmanj pet let od dneva izdaje
odločbe o prevzetih obveznostih,
c)   nosilec kmetijskega gospodarstva in lastnik kmetije še najmanj pet
let od dneva izdaje odločbe o prevzetih obveznostih.
2.    
prevzemnik iz 1. točke pod b) drugega odstavka
tega člena se obvezuje da bo:
a)   ohranil ali povečal obseg kmetijskih zemljišč v uporabi oziroma
obseg staleža rejnih živali, najmanj v obsegu, na podlagi katerega je bila
dodeljena letna renta prenosniku, in sicer še najmanj pet let od dneva izdaje
odločbe o prevzetih obveznostih;
b)   nosilec kmetijskega gospodarstva in lastnik kmetije še najmanj pet
let od dneva izdaje odločbe o prevzetih obveznostih.
3.    
mora začeti spremljati rezultate gospodarjenja
na kmetijskem gospodarstvu za primarno kmetijsko pridelavo po metodologiji FADN
in zagotoviti obdelavo teh podatkov. Rezultate gospodarjenja na kmetijskem
gospodarstvu po tej metodologiji mora spremljati najmanj pet let od datuma
izdaje odločbe o prevzetih obveznostih oziroma odločbe o pravici do sredstev.
Standardne rezultate obdelave podatkov po metodologiji FADN mora v elektronski
obliki in v formatu, določenem na spletni strani ARSKTRP, poslati na MKO do
31. marca tekočega leta za preteklo leto. Če se na kmetijskem gospodarstvu
za primarno kmetijsko pridelavo rezultate gospodarjenja že spremlja na podlagi
knjigovodstva po dejanskih prihodkih in odhodkih, spremljanje rezultatov
gospodarjenja po metodologiji FADN ni potrebno. V tem primeru mora poslati
poročilo na ARSKTRP do 31. marca tekočega leta za preteklo leto, in sicer
najmanj pet let od datuma izdaje odločbe o prevzetih obveznostih oziroma
odločbe o pravici do sredstev. Poročilo mora poslati na predpisanem obrazcu,
objavljenem na spletni strani ARSKTRP, priložiti pa mora tudi izkaz poslovnega
izida ter bilanco stanja.
(5) V času, ko je prenosnik upravičen
do prejemanja rente, mora biti vključen v pokojninsko in invalidsko zavarovanje
v skladu s predpisi, ki urejajo pokojninsko in invalidsko zavarovanje, najmanj
do izpolnitve minimalnih pogojev za uveljavitev pravice do pokojnine.
(6) O zaključku izplačevanja rente se
prenosnika obvesti z obvestilom.
(7) Za prevzemnika, ki je prejel odločbo o pravici do
sredstev iz naslova ukrepa Pomoč mladim prevzemnikom kmetij – ukrep 112 na
podlagi Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 94/07), Uredbe o ukrepih
1., 3. in 4. osi Programa razvoja podeželja Republike Slovenije za obdobje
2007–2013 (Uradni list RS, št. 73/08 in 17/09), Uredbe o ukrepih 1. 3. in 4.
osi Programa razvoja podeželja Republike Slovenije za obdobje 2007–2013 v letih
2010–2013 (Uradni list RS, št. 40/10 in 85/10) ali na podlagi te uredbe,
veljajo obve­znosti iz tretjega odstavka 13. člena te uredbe.
19. člen
(črtan)
20. člen
(finančne določbe)
(1) Celotno obdobje prejemanja rente
je do vključno deset let. Renta se lahko prejema do dopolnjene starosti 70 let.
(2) Ko prenosnik pridobi pokojnino v
skladu s predpisi, ki urejajo pokojninsko in invalidsko zavarovanje, se znesek
rente zmanjša za znesek pokojnine.
(3) Finančna pomoč se zagotavlja v
obliki letne rente, ki se izplačuje mesečno po dvanajstinah. Letna renta je
sestavljena iz:
1.    
fiksnega dela, ki znaša 5.000 eurov na kmetijo
na leto, razen v primeru kmetij, katere ne izpolnjujejo vstopnega kriterija
glede minimalnega obsega primerljivih kmetijskih površin iz 5. točke prvega
odstavka 18. člena te uredbe, kjer pripada prenosniku renta, ki znaša 6.500
eurov na leto, in
2.    
variabilnega dela, ki se izračuna na podlagi
podatka o primerljivih kmetijskih površinah. Za izračun variabilnega dela rente
se upoštevajo podatki o ugotovljeni površini in rabi GERK-a iz zadnje oddane
zbirne vloge, na podlagi katere je bila za kmetijo izdana odločba o izplačilu
sredstev. Za vsak ha primerljivih kmetijskih površin po tem izračunu se izplača
znesek v višini 300 eurov/ha na leto, vendar največ do vključno 20 ha
primerljivih kmetijskih površin po tem izračunu. Če je kmetija po tem izračunu
večja, se morajo prenesti vse površine, vendar se renta ne poveča. Število
primerljivih kmetijskih površin se izračuna v skladu s šestnajstim odstavkom
120. člena te uredbe.
(4) Gozd se ne upošteva pri izračunu
variabilnega dela rente.
(5) Renta se usklajuje v skladu s
predpisi, ki urejajo usklajevanje transferjev posameznikom in gospodinjstvom.
(6) Pravica do rente se prizna
prenosniku, ki mu je bila izdana odločba o pravici do sredstev, od prvega dne naslednjega
meseca po vložitvi popolne vloge na javni razpis in se začne izplačevati po
datumu izdaje odločbe o pravici do sredstev.
(7) Skupni znesek prejete rente v
celotnem obdobju izplačevanja ne sme preseči 110.000 eurov.
(8) Za celotno programsko obdobje
2007–2013 je izvedbi tega ukrepa namenjenih 18.678.369 eurov javnih sredstev. V skupni
višini sredstev so upoštevane tudi obveznosti v višini do 14.500.000 eurov iz
izvajanja ukrepa zgodnje upokojevanje iz PRP 2004–2006.
(9) Ukrep se izvaja z odprtim javnim
razpisom v skladu s postopkom iz XXI. poglavja te uredbe.
VI. POSODABLJANJE KMETIJSKIH GOSPODARSTEV – ukrep 121
21. člen
(predmet podpore)
(1) Z ukrepom se podpirajo naložbe
posameznih kmetijskih gospodarstev (individualne naložbe) in naložbe dveh ali
več kmetijskih gospodarstev, organiziranih v združenju kmetijskih gospodarstev
in registriranih v skladu s predpisi, ki urejajo gospodarske družbe ali zadruge
(skupne naložbe). Podpore se dodelijo naložbam v lastno primarno pridelavo
kmetijskih proizvodov iz Priloge I k Pogodbi vključno z naložbami, namenjenimi
za opravljanje storitev s kmetijsko mehanizacijo.
(2) Predmet podpore so naslednje
naložbe v primarno kmetijsko proizvodnjo:
1.    
naložbe v hleve in pripadajočo opremo (oprema
za proizvodnjo, krmljenje, molžo in izločke) za prirejo mleka, mesa in jajc ter
rejo živali;
2.    
naložbe v skladišča za krmo in pripadajočo
opremo;
3.    
naložbe v druge objekte in pripadajočo opremo
za pridelavo kmetijskih proizvodov, kamor spadata tudi ureditev nasadov trajnih
rastlin pri vrtninah ter ureditev drevesnic, trsnic oziroma matičnih nasadov
pri pridelavi okrasnih rastlin in grmovnic ter semenskega materiala kmetijskih
rastlin;
4.    
naložbe v objekte in pripadajočo opremo za
pridelavo medu in drugih čebeljih proizvodov ter vzrejo čebeljih matic razen
opreme, ki se podpira s tehnično pomočjo v sklopu podpor iz I. stebra skupne
kmetijske politike;
5.    
naložbe v objekte in pripadajočo opremo za
shranjevanje kmetijske mehanizacije, namenjene za lastno primarno pridelavo na
kmetijskem gospodarstvu oziroma opravljanje storitev s kmetijsko mehanizacijo;
6.    
naložbe v nakup in postavitev rastlinjakov ter
pripadajočo opremo;
7.    
nakup kmetijske mehanizacije ter strojne in
transportne opreme, namenjene za lastno primarno kmetijsko pridelavo oziroma
storitve s kmetijsko mehanizacijo;
8.    
nakup kmetijskih zemljišč;
9.    
prva postavitev oziroma prestrukturiranje
sadovnjakov, oljčnikov in hmeljišč;
10. 
nakup in postavitev mrež proti toči;
11. 
naložbe v postavitev pašnikov ter obore za
nadzorovano pašo domačih živali in gojene divjadi;
12. 
naložbe v izvedbo agromelioracijskih del na
kmetijskih gospodarstvih: odstranitev kamnitih osamelcev in krčenje grmičevja;
13. 
naložbe v namakalno infrastrukturo na
kmetijskih gospodarstvih, kamor spada tudi namakalna oprema, ki je lahko
samostojna naložba in naložbe v gradnjo pripadajočih vodnih virov;
14. 
naložbe v učinkovito rabo energije in
obnovljive vire energije za potrebe kmetijskega gospodarstva;
15. 
naložbe v cestno in vodno infrastrukturo, kamor
spada tudi vodovodna infrastruktura na kmetijskih gospodarstvih.
(3) Glede na obseg naložb se podpora
dodeli enostavnim in zahtevnim naložbam. Naložba, pri kateri skupna vrednost
vseh načrtovanih stroškov ob prijavi na javni razpis ne presega 50.000 eurov
(brez DDV), je enostavna naložba. Če skupna vrednost vseh načrtovanih stroškov
naložbe ob prijavi na javni razpis presega 50.000 eurov (brez DDV), je to
zahtevna naložba.
(4) Podpore se dodelijo tudi za
naslednje vrste aktivnosti:
1.    
naložbe, ki so namenjene izboljšanju
učinkovitosti rabe dušikovega gnojila;
2.    
proizvodnja bioplina z uporabo organskih
odpadkov;
3.    
naložbe v preventivne mehanizme proti
škodljivim učinkom podnebnih razmer;
4.    
naložbe v tehnologije za varčevanje z vodo in
shranjevanje vode;
5.    
naložbe, ki so povezane z mlečno proizvodnjo.
22. člen
(upravičeni stroški)
(1) Upravičeni stroški za naložbe iz
prejšnjega člena so:
1.    
stroški nakupa, novogradnje, rekonstrukcije ali
investicijskega vzdrževanja gospodarskih poslopij in drugih zgradb ter objektov
za kmetijske namene, nakup pripadajoče opreme za kmetijsko proizvodnjo, nakup
pripadajoče informacijsko-komunikacijske tehnologije (v nadaljnjem besedilu:
IKT) in strojne opreme ter stroški novogradnje, rekonstrukcije ali
investicijskega vzdrževanja cestne in vodne oziroma vodovodne infrastrukture na
kmetijskem gospodarstvu ter nakup pripadajoče opreme;
2.    
pri posameznih gradbenih in obrtniških delih se
priznavajo tudi stroški dobave gotovih elementov, prevoza, njihove montaže in
stroški izvedbe del na kraju samem (stroški materiala, prevoza in opravljenih
del);
3.    
pri nakupu opreme se priznajo tudi stroški,
povezani z vključitvijo opreme v tehnološki proces;
4.    
nakup kmetijske mehanizacije ter strojne in
transportne opreme, namenjene za primarno kmetijsko pridelavo oziroma
opravljanje storitev s kmetijsko mehanizacijo, nakup IKT opreme ter stroški,
povezani z vključitvijo opreme v tehnološki proces (stroški prevoza, montaže
opreme in neposredni stroški izobraževanja);
5.    
nakup kmetijskih zemljišč ne sme presegati
deset odstotkov vrednosti celotne naložbe;
6.    
stroški prve postavitve oziroma
prestrukturiranja sadovnjakov, oljčnikov in hmeljišč. V okviru prve postavitve
oziroma prestrukturiranja sadovnjakov in oljčnikov, vključno s prvo
postavitvijo jagodišč, se priznajo naslednji stroški: priprava zemljišča
(zemeljska dela), priprava poti, nakup in postavitev sadik, nakup in postavitev
ograj za zaščito pred divjadjo, opore, mreže proti toči, zaščite proti pokanju
in ožigu plodov ter zaščitne mreže proti ptičem, stroški oskrbe (gnojenje in
varstvo rastlin) v prvem letu postavitve. V okviru prve postavitve oziroma
prestrukturiranja hmeljišč se priznajo naslednji stroški: priprava zemljišča,
(zemeljska dela), postavitev hmeljske žičnice, nakup sadik, sajenje sadik ter
oskrba nasada (gnojenje, varstvo rastlin, rez hmelja, napeljava vodil ter
napeljava poganjkov hmelja na vodila, okopavanje in namakanje) v prvem letu
postavitve nasada;
7.    
nakup in postavitev rastlinjakov (steklenjaki,
plastenjaki in tuneli) ter pripadajoče opreme;
8.    
nakup in postavitev mrež proti toči;
9.    
stroški prve ureditve nasadov trajnih rastlin
pri vrtninah ter stroški ureditve drevesnic, trsnic oziroma matičnih nasadov
pri pridelavi okrasnih rastlin in grmovnic ter semenskega materiala kmetijskih
rastlin;
10. 
stroški postavitve pašnikov, nakup materiala in
pripadajoče opreme za nadzorovano pašo domačih živali oziroma stroški
postavitve obor, nakup materiala in pripadajoče opreme za rejo gojene divjadi;
11. 
stroški izvedbe agromelioracijskih del na
kmetijskem gospodarstvu;
12. 
nakup namakalne opreme; pri posodobitvi
namakalne opreme se mora poraba vode zmanjšati za najmanj 25 odstotkov
glede na prejšnjo opremo, kar mora biti razvidno iz tehnične specifikacije namakalne
opreme, ki je predmet podpore;
13. 
stroški ureditve ogrevanja z obnovljivimi viri
energije na kmetijskih gospodarstvih;
14. 
prispevek v naravi v skladu s 54. členom Uredbe
1974/2006/ES;
15. 
stroški, ki so povezani z vodenjem kmetijskega
gospodarstva ter nakupom IKT in strojne opreme;
16. 
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis in
poslovnega načrta, stroški pridobitve gradbene dokumentacije, upravnih
dovoljenj, stroški nadzora ter priprava zahtevkov za izplačilo sredstev, v
višini do vključno deset odstotkov upravičenih stroškov naložbe iz naslova tega
ukrepa. Zgornja višina posameznih upravičenih splošnih stroškov se določi v
javnem razpisu in razpisni dokumentaciji.
(2) Do podpore so upravičeni stroški
naložb, ki so nastali od datuma zaprtja javnega razpisa do vložitve zadnjega
zahtevka za izplačilo sredstev.
(3) Ne glede na prejšnji odstavek
lahko strošek nakupa sadilnega materiala večletnih rastlin nastane pred
zaprtjem javnega razpisa, vendar ne več kot eno leto pred objavo javnega
razpisa.
(4) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(5) Ne glede na določbo prejšnjega
odstavka se lahko v javnem razpisu in razpisni dokumentaciji določi posamezne
upravičene stroške, ki lahko nastanejo šele po datumu izdaje odločbe o pravici
do sredstev.
(6) Vlagatelj lahko kandidira na več
naložb v okviru ene vloge na javni razpis. Kot ista vrsta naložbe se štejejo vsi
istovrstni upravičeni stroški, ki se nanašajo na isto naložbo iz drugega
odstavka prejšnjega člena.
(7) Do nakupa nepremičnin, razen
nakupa kmetijskih zemljišč, so upravičeni le mladi prevzemniki iz drugega
odstavka 23. člena te uredbe. Nakup nepremičnin se šteje kot upravičen strošek
do višine ocenjene tržne vrednosti nepremičnine.
(8) Naložba mora biti zaključena pred
oddajo zadnjega zahtevka za izplačilo sredstev. Kot dokončanje naložbe se
štejejo:
1.    
uporabno dovoljenje oziroma vključitev naložbe
v uporabo, kadar v skladu s predpisi, ki urejajo graditev objektov, uporabno
dovoljenje ni potrebno;
2.    
vključitev kmetijske mehanizacije ali strojne
in transportne opreme v proizvodni proces;
3.    
vpis nasadov sadovnjakov oziroma oljčnikov,
hmeljišč in čebeljih družin v predpisane registre;
4.    
vpis oziroma predlog za vpis nepremičnine v
zemljiško knjigo.
(9) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
stroške tekočega poslovanja (stroški
vzdrževanja in najema),
3.    
bančne stroške in stroške garancij,
4.    
stroške promocije,
5.    
splošne upravne stroške.
(10) Do podpore niso upravičene
naslednje vrste naložb:
1.    
nakup rabljene opreme in rabljene kmetijske
mehanizacije;
2.    
naložbe, ki se financirajo iz sredstev
operativnih skladov v okviru potrjenih programov organizacij pridelovalcev;
3.    
naložbe, ki spadajo med ukrepe za podporo
raziskovalnim projektom, ukrepe za promocijo kmetijskih proizvodov ali ukrepe za
preprečevanje bolezni živali;
4.    
preproste nadomestne naložbe.
(11) Za preproste nadomestne naložbe iz
prejšnjega odstavka se štejejo naložbe, ki nadomestijo obstoječo opremo v
objektu z novo opremo brez temeljnega spreminjanja narave proizvodnje ali
tehnologije. Kaj se šteje za temeljno spreminjanje narave proizvodnje ali
tehnologije v objektih, je določeno v javnem razpisu. Za nadomestno naložbo se
ne štejejo naložbe v rekonstrukcijo in investicijsko vzdrževanje gospodarskih
poslopij ter nakup kmetijske mehanizacije in strojne opreme.
23. člen
(vlagatelji)
(1) Vlagatelj je nosilec dejavnega
kmetijskega gospodarstva, ki opravlja kmetijsko dejavnost ali opravlja storitve
s kmetijsko mehanizacijo na ozemlju Republike Slovenije.
(2) Za namen izvajanja tega ukrepa se
kot mladi prevzemnik šteje upravičenec, ki je prejel pozitivno odločbo o
podpori za prevzem kmetije na podlagi Uredbe o ukrepih 1., 3. in 4. osi
Programa razvoja podeželja Republike Slovenije za obdobje 2007–2013 (Uradni
list RS, št. 94/07 in 45/08 – ZKme-1), Uredbe o ukrepih 1., 3. in 4. osi
Programa razvoja podeželja RS za obdobje 2007–2013 (Uradni list RS, št. 73/08
in 17/09), Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 v letih 2010–2013 (Uradni list RS, št.
40/10 in 85/10) ali na podlagi te uredbe.
24. člen
(pogoji za pridobitev sredstev)
(1) Za pridobitev sredstev po tem
poglavju morajo biti izpolnjeni naslednji pogoji:
1.    
kmetijsko gospodarstvo mora biti vpisano v RKG;
2.    
v skladu s točko (a) prvega odstavka 26. člena
Uredbe 1698/2005/ES mora naložba prispevati k izboljšanju splošne učinkovitosti
kmetijskega gospodarstva, in sicer:
a)   podpora je namenjena le kmetijskim gospodarstvom, ki že ob
predložitvi vloge na javni razpis ustvarijo primeren bruto prihodek iz
kmetijskih dejavnosti oziroma iz kmetijskih, gozdarskih in dopolnilnih
dejavnosti na kmetijah na enoto vloženega dela. Enota vloženega dela pomeni
obseg dela, ki ga opravi ena oseba, ki je zaposlena za določen ali nedoločen
čas s polnim delovnim časom v obdobju enega leta oziroma eno polno delovno moč,
ki znaša 1 800 ur letno (v nadaljnjem besedilu: polna delovna moč). Kot
primeren bruto prihodek se šteje prihodek v višini 1 bruto minimalne plače na
zaposlenega v Republiki Sloveniji v letu pred objavo javnega razpisa,
b)   kmetijsko gospodarstvo, ki je vpisano v RKG manj kot eno leto od
dneva objave javnega razpisa, mora ustvariti primeren bruto prihodek iz
kmetijskih dejavnosti (velja za pravne osebe ali samostojne podjetnike
posameznike) oziroma iz kmetijskih, gozdarskih in dopolnilnih dejavnosti na
kmetijah na eno polno delovno moč, najpozneje do dokončanja naložbe,
c)   če kmetijsko gospodarstvo mladega prevzemnika ob predložitvi vloge
na javni razpis še ne opravlja kmetijske dejavnosti oziroma če se je vlagatelj
vpisal v RKG po predpisanem roku za oddajo zbirne vloge, mora vlagatelj
ustvariti primeren bruto prihodek iz kmetijskih dejavnosti oziroma iz
kmetijskih, gozdarskih in dopolnilnih dejavnosti na kmetijah na eno polno
delovno moč najpozneje do dokončanja naložbe,
d)   izboljšanje splošne učinkovitosti kmetijskega gospodarstva mora
biti razvidno iz prijavnega obrazca,
e)   pri zahtevnih naložbah mora vlagatelj s poslovnim načrtom izkazati
tudi ekonomsko upravičenost naložbe. Šteje se, da je naložba ekonomsko
upravičena, če je kumulativni denarni tok pozitiven. Poslovni načrt mora biti
izdelan v skladu z navodili, ki so objavljena na spletnih straneh MKO, in sicer
za obdobje izvajanja naložbe in nadaljnjih pet let, vendar najmanj za obdobje
vračanja investicijskih sredstev,
f)    kmetijsko gospodarstvo mora imeti iz naslova opravljanja kmetijske
dejavnosti že ob predložitvi vloge na javni razpis najmanj eno osebo v delovnem
razmerju za polni delovni čas in obseg zaposlitev ohranjati še najmanj pet let
po zadnjem izplačilu sredstev (velja za pravne osebe in samostojne podjetnike
posameznike),
g)   kadar kot kmetijsko gospodarstvo nastopa kmetija ali fizična oseba,
mora kmetijsko gospodarstvo zagotavljati obseg dela iz opravljanja kmetijskih,
gozdarskih ali dopolnilnih dejavnosti najmanj v višini ene polne delovne moči,
od tega najmanj 0,5 polne delovne moči iz kmetijskih dejavnosti. To mora biti
razvidno iz prijavnega obrazca;
3.    
v skladu s točko (b) prvega odstavka 26. člena
Uredbe 1698/2005/ES mora biti naložba usklajena s standardi Evropske unije;
4.    
pri naložbah, katerih namen je izpolnjevanje
standardov Evropske unije, se podpora lahko dodeli le naložbam za izpolnjevanje
novo uvedenih minimalnih standardov Evropske unije. Vsebina podpore po tej
uredbi so novo uvedeni standardi, ki se določijo v javnem razpisu in razpisni
dokumentaciji. Mladim prevzemnikom iz drugega odstavka 23. člena te uredbe se
podpora dodeli tudi za naložbe za posodobitev za izpolnjevanje obstoječih
standardov Evropske unije;
5.    
kmetijsko gospodarstvo mora z naložbo, ki je
predmet podpore, prispevati k izpolnjevanju najmanj enega od naslednjih ciljev
ukrepa:
a)   uvajanje novih proizvodov, tehnologij ali proizvodnih izboljšav,
b)   usposobitev kmetijskih gospodarstev za izpolnjevanje standardov
Evropske unije, za izboljšanje varstva okolja, higiene in varnosti pri delu,
c)   stabilizacija dohodkov na kmetijskih gospodarstvih;
6.    
prispevek naložbe k izpolnjevanju navedenih
ciljev ukrepa mora biti razviden iz vloge na javni razpis (pri enostavnih
naložbah) oziroma iz poslovnega načrta (pri zahtevnih naložbah);
7.    
upoštevajo se omejitve proizvodnje ali omejitve
glede podpore Evropske unije po skupni ureditvi kmetijskih trgov;
8.    
če vlagatelj (razen kmetije, kjer so lastniki
oziroma solastniki nepremičnin člani kmetije) kandidira za pridobitev sredstev
za naložbe v novogradnjo ali obnovo nepremičnin (ne velja za kmetijska
zemljišča), ki niso v njegovi lasti, morajo biti izpolnjeni naslednji pogoji:
a)  vlagatelj mora imeti overjeno pogodbo o najemu nepremičnine za
obdobje najmanj deset let po končani naložbi,
b)  vlagatelj mora imeti overjeno soglasje lastnika oziroma morebitnih
solastnikov k naložbi in
c)  vlagatelj mora izkazati pravico graditi;
9.    
končni prejemnik sredstev mora začeti
spremljati rezultate gospodarjenja na kmetijskem gospodarstvu za primarno
kmetijsko pridelavo po metodologiji FADN in zagotoviti obdelavo teh podatkov.
Rezultate gospodarjenja na kmetijskem gospodarstvu po tej metodologiji mora
spremljati pet obračunskih let po izplačilu sredstev. Standardne rezultate
obdelave podatkov po metodologiji FADN mora v elektronski obliki in v formatu,
določenem na spletni strani ARSKTRP, poslati na MKO do 31. marca tekočega
leta za preteklo leto. Če se na kmetijskem gospodarstvu rezultate gospodarjenja
za primarno kmetijsko pridelavo že spremlja na podlagi knjigovodstva po
dejanskih prihodkih in odhodkih, spremljanje rezultatov gospodarjenja po
metodologiji FADN ni potrebno. V tem primeru mora končni prejemnik sredstev
poslati poročilo na ARSKTRP do 31. marca tekočega leta za preteklo leto,
in sicer za pet obračunskih let po izplačilu sredstev. Poročilo mora končni
prejemnik sredstev poslati na predpisanem obrazcu, objavljenem na spletni
strani ARSKTRP, priložiti pa mora tudi izkaz poslovnega izida ter bilanco
stanja;
10. 
vlagatelj mora biti registriran za opravljanje
kmetijske dejavnosti, za katero uveljavlja podporo (velja za pravne osebe in
samostojne podjetnike posameznike);
11. 
dodaten pogoj za nosilca kmetije, kadar kot
vlagatelj nastopa kmetija, je, da se morajo vsi računi in dokazila o plačilih
glasiti na ime nosilca kmetije. Če je kmetija vključena v sistem DDV, mora biti
nosilec kmetije davčni zavezanec in vsi računi se morajo glasiti na ime nosilca
kmetije;
12. 
tehnološko zaključeno proizvodno celoto
vlagatelj izkaže z izpolnjevanjem naslednjih pogojev:
a)   da je v primeru naložbe, za katero je treba pridobiti gradbeno
dovoljenje, izveden tehnični prevzem in pridobljeno uporabno dovoljenje za
proizvodni objekt ter izveden vpis lastninske pravice v zemljiško knjigo,
b)   da je v primeru nakupa objekta upravičen strošek nakup proizvodnega
objekta. Če so v proizvodnem objektu tudi skladiščne površine, se kot upravičen
strošek štejejo samo površine v obsegu proizvodnega objekta,
c)   da je prenova objekta s stroji in opremo po nakupu celovita, kar
pomeni, da dosežejo stroški prenove proizvodnega objekta oziroma novih strojev
in opreme v proizvodnem objektu najmanj 50 odstotkov vrednosti upravičenih
stroškov naložbe,
d)   da vlagatelj predloži cenitveno poročilo o vrednosti nepremičnin,
ki ga izdela pooblaščeni cenilec vrednosti nepremičnin, sodno zapriseženi
cenilec gradbene stroke ali cenilec nepremičnin s certifikatom Agencije
Republike Slovenije za pospeševanje prestrukturiranja gospodarstva in
spodbujanja prenove podjetij. Iz priložene dokumentacije mora biti ločeno
razvidna neto kvadratura in cenitev za proizvodne prostore in skladišča ter za
prostore, ki niso upravičeni do sofinanciranja v okviru tega javnega razpisa.
Pri izračunu višine upravičenih stroškov se upošteva nižja cena (cena iz
cenitvenega poročila ali nakupna cena);
13. 
v primeru predmeta podpore iz 10. točke drugega
odstavka 21. člena te uredbe se upravičencu prizna upravičen strošek iz 14.
točke prvega odstavka 22. člena, če nadzor nad opravljenim številom ur, ki jih
upravičenec uveljavlja kot prispevek v naravi, in nadzor nad odpravljenimi
najetimi storitvami izvajalcev postavitve protitočnih mrež opravi kmetijski
svetovalec – specialist za zadevno dejavnost.
(2) Podrobnejši pogoji za dodelitev
sredstev glede na posamezno vrsto upravičenih naložb oziroma sektor primarne
kmetijske pridelave se določijo v javnem razpisu in razpisni dokumentaciji.
25. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk se izberejo tiste,
ki dosežejo višje število točk, do porabe razpisanih sredstev za posamezen
javni razpis. Upoštevajo se naslednja merila:
a) 
ekonomski vidik naložbe,
b) 
družbeno-socialni vidik,
c) 
območno-regionalni vidik naložbe,
d) 
tehnološki vidik naložbe,
e) 
naravovarstveni vidik naložbe,
f)  
vrsta naložbe.
(3) Podrobnejša merila za izbor vlog
se določijo v javnem razpisu in razpisni dokumentaciji.
26. člen
(finančne določbe)
(1) Najvišja stopnja pomoči znaša do
vključno 60 odstotkov priznane vrednosti naložbe, in sicer:
1.    
kadar je upravičenec, ki uveljavlja podporo,
mladi prevzemnik iz drugega odstavka 23. člena te uredbe, znaša delež sofinanciranja:
a)   do vključno 60 odstotkov priznane vrednosti naložbe za naložbe
kmetijskih gospodarstev, ki so na območjih z omejenimi možnostmi za kmetijsko
dejavnost (v nadaljnjem besedilu: OMD), območjih Natura 2000 in vodovarstvenih
območjih,
b)   do vključno 50 odstotkov priznane vrednosti naložbe za naložbe
kmetijskih gospodarstev na ostalih območjih;
2.    
kadar upravičenec, ki uveljavlja podporo, ni
mladi prevzemnik iz drugega odstavka 23. člena te uredbe, znaša delež
sofinanciranja:
a)  do vključno 50 odstotkov priznane vrednosti naložbe za naložbe
kmetijskih gospodarstev na OMD, območjih Natura 2000 in vodovarstvenih
območjih,
b)  do vključno 40 odstotkov priznane vrednosti naložbe za naložbe
kmetijskih gospodarstev na ostalih območjih.
(2) Če je naložba namenjena aktivnostim
iz četrtega odstavka 21. člena te uredbe, se stopnja intenzivnosti pomoči iz
prejšnjega odstavka poveča za deset odstotnih točk.
(3) Pri nakupu kmetijske mehanizacije
znaša delež podpore od 30 do vključno 40 odstotkov priznane vrednosti naložbe,
in sicer:
a) 
do vključno 40 odstotkov priznane vrednosti
nakupa kmetijske mehanizacije za gorsko višinska kmetijska gospodarstva, ki se
vodijo v seznamu MKO,
b) 
do vključno 30 odstotkov priznane vrednosti
nakupa kmetijske mehanizacije za ostala kmetijska gospodarstva.
(4) Pri nakupu posebne kmetijske
mehanizacije, namenjene bolj učinkoviti rabi dušika ter za minimalno obdelavo
tal, se stopnja intenzivnosti pomoči iz prejšnjega odstavka lahko poveča za
deset odstotnih točk.
(5) Najmanjši znesek dodeljene pomoči
je 3.500 eurov na vlogo. Najvišji znesek dodeljene pomoči je do vključno
1.500.000 eurov na vlogo. Kmetijsko gospodarstvo lahko v celotnem programskem
obdobju 2007–2013 iz naslova tega poglavja pridobi največ do vključno 3.000.000
eurov podpore.
(6) Pri izračunu deležev in zneskov
odobrenih sredstev se upošteva najvišja priznana vrednost na enoto upravičenega
stroška za posamezno vrsto naložbe, ki se določi v javnem razpisu in razpisni
dokumentaciji.
(7) Pri izvedbi naložbe se kot
upravičen strošek prizna tudi prispevek v naravi v skladu s 54. členom Uredbe
1974/2006/ES.
(8) Celotni prispevek v naravi se
prizna do tiste višine celotne priznane investicijske vrednosti, ki ga
opredeljujejo tehnični normativi za posamezno vrsto naložbe in se objavijo v
javnem razpisu ter razpisni dokumentaciji.
(9) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(10) Za celotno programsko obdobje
2007–2013 je izvedbi tega ukrepa namenjenih 114.536.776 eurov javnih sredstev.
V skupni višini sredstev so upoštevane tudi:
-      
obveznosti v višini 3.735.517 eurov iz
izvajanja ukrepa naložbe v kmetijska gospodarstva iz EPD 2004–2006,
-      
sredstva v višini 8.537.778 eurov, ki so
namenjena izvajanju aktivnosti iz četrtega odstavka 21. člena te uredbe.
VII. POVEČANJE GOSPODARSKE VREDNOSTI GOZDOV – ukrep 122
27. člen
(predmet podpore)
Predmet podpore so naložbe v:
1.    
gradnjo in rekonstrukcijo gozdnih cest in
gozdnih vlak ter pripravo gozdnih vlak;
2.    
nakup nove mehanizacije in nove opreme za
sečnjo in spravilo.
28. člen
(upravičeni stroški)
(1) Upravičeni stroški za naložbe iz
predmeta podpore iz 1. točke prejšnjega člena so:
1.    
stroški gradnje ali rekonstrukcije gozdne ceste
in nakup pripadajoče opreme;
2.    
stroški gradnje, rekonstrukcije ali priprave
gozdne vlake;
3.    
prispevek v naravi v skladu s 54. členom Uredbe
1974/2006/ES (lastno delo investitorja, ki ga potrdi Zavod za gozdove
Slovenije);
4.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis in
poslovnega načrta, stroški pridobitve gradbene dokumentacije ter priprava
zahtevkov za izplačilo sredstev, v višini do vključno deset odstotkov
upravičenih stroškov naložbe iz naslova tega ukrepa. Zgornja višina posameznih
upravičenih splošnih stroškov se določi v javnem razpisu in razpisni
dokumentaciji.
(2) Upravičeni stroški za naložbe iz
predmeta podpore iz 2. točke prejšnjega člena so:
1.    
stroški nakupa in dobave nove mehanizacije
oziroma opreme;
2.    
stroški usposabljanja za delo z novo
mehanizacijo, ki je predmet podpore;
3.    
stroški nakupa osebne zaščitne opreme za delo s
stroji in opremo, vezano na naložbo;
4.    
splošni stroški, povezani s pripravo in izvedbo
projekta;
5.    
seznam mehanizacije in druge opreme ter njihove
najvišje priznane vrednosti se določi v javnem razpisu in razpisni dokumentaciji.
(3) Do podpore so upravičeni stroški
naložb, ki so nastali od datuma zaprtja javnega razpisa do vložitve zadnjega
zahtevka za izplačilo sredstev.
(4) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(5) Ne glede na določbo tretjega
odstavka tega člena se lahko v javnem razpisu in razpisni dokumentaciji določi
posamezne upravičene stroške, ki lahko nastanejo šele po datumu izdaje odločbe
o pravici do sredstev.
(6) Naložba mora biti zaključena pred
vložitvijo zadnjega zahtevka za izplačilo sredstev. Kot dokončanje naložbe se
šteje:
1.    
za predmet podpore iz 1. točke prejšnjega
člena: opravljen strokovni pregled gozdne ceste oziroma strokovni prevzem
gozdne vlake, ki ga opravi Zavod za gozdove Slovenije;
2.    
za predmet podpore iz 2. točke prejšnjega
člena: plačani vsi računi za mehanizacijo oziroma opremo za sečnjo in spravilo
lesa.
(7) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
stroške tekočega poslovanja (stroški
vzdrževanja in najema),
3.    
bančne stroške in stroške garancij,
4.    
stroške promocije,
5.    
nakup rabljene gozdarske mehanizacije oziroma
rabljene opreme za sečnjo in spravilo,
6.    
naložbe v dejavnost trgovine.
29. člen
(vlagatelji)
Vlagatelji so gozdarska gospodarstva.
30. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Upoštevajo se naslednja merila:
a)  proizvodni vidik naložbe,
b)  ekonomski vidik naložbe,
c)  regionalni vidik naložbe.
(3) Podrobnejša merila za izbor vlog
se določijo v javnem razpisu in razpisni dokumentaciji.
31. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
z naložbo mora prispevati k izpolnjevanju
najmanj enega od naslednjih ciljev ukrepa, kar mora biti razvidno iz vloge na
javni razpis:
a)  uvajanje proizvodnih izboljšav pri sečnji in spravilu,
b)  večja varnost pri delu v gozdu,
c)  večja izraba proizvodnega potenciala gozdov;
2.    
če je vlagatelj občina ali združenje občin,
mora biti naložba del občinskega razvojnega programa;
3.    
vlagatelj, ki kandidira na oba predmeta
podpore, mora vložiti dve ločeni vlogi na javni razpis;
4.    
vlagatelj lahko kandidira na predmet podpore iz
2. točke 27. člena te uredbe le z enim kosom ene vrste mehanizacije
oziroma ene vrste opreme;
5.    
ob nakupu mehanizacije ter opreme za sečnjo in
spravilo lesa mora upravičenec te mehanizacije ali opreme za sečnjo in spravilo
lesa ob oddaji vloge na javni razpis predložiti dokazilo o opravljenem tečaju
varnega dela ali druga ustrezna dokazila, ki se nanašajo na usposobljenost za
varno delo v gozdu, določena v javnem razpisu in razpisni dokumentaciji;
6.    
gozdna posest vlagatelja, ki kandidira na
predmet podpore iz 1. točke 27. člena te uredbe, ne sme biti manjša od 0,5 ha.
Vlagatelj je lahko tudi združenje lastnikov gozdov, če gozdna posest, na kateri
se ukrep izvaja, ni manjša od 0,5 ha. Kadar je vlagatelj samostojni
podjetnik posameznik, mora biti nosilec gozdarske dejavnosti in lastnik najmanj
0,5 ha gozda;
7.    
če je vlagatelj, ki kandidira na predmet
podpore iz 2. točke 27. člena te uredbe, fizična oseba, razen samostojni
podjetnik posameznik, njegova gozdna posest ob predložitvi vloge na javni
razpis ne sme biti manjša od deset ha oziroma njegova gozdna posest ob
predložitvi vloge na javni razpis ne sme biti manjša od 0,5 ha in je v letu
pred objavo javnega razpisa v gozdovih Republike Slovenije, ki so v zasebni ali
občinski lasti, posekal ali spravil najmanj 300 m3 lesa;
8.    
če je vlagatelj, ki kandidira na predmet
podpore iz 2. točke 27. člena te uredbe, samostojni podjetnik posameznik,
mora biti ob predložitvi vloge na javni razpis nosilec gozdarske dejavnosti
lastnik najmanj 0,5 ha gozda ter v letu pred objavo javnega razpisa v gozdovih
Republike Slovenije, ki so v zasebni ali občinski lasti, posekati ali spraviti
najmanj 1 000 m3 lesa;
9.    
če je vlagatelj, ki kandidira na predmet
podpore iz 2. točke 27. člena te uredbe, pravna oseba, mora biti ob predložitvi
vloge na javni razpis lastnik najmanj 0,5 ha gozda ter v letu pred objavo
javnega razpisa v gozdovih Republike Slovenije, ki so v zasebni ali občinski
lasti, posekati ali spraviti najmanj 1 000 m3 lesa;
10. 
sredstva se ne dodelijo za naložbe v gozdove v
lasti države ter gozdove v lasti pravnih oseb, katerih najmanj 50 odstotni
delež je v lasti države.
(2) Vlagatelj mora izpolnjevati
naslednje dodatne pogoje za pridobitev sredstev iz predmeta podpore iz 1. točke
27. člena te uredbe:
1.    
možnost gradnje ali rekonstrukcije gozdne ceste
mora izhajati iz gozdnogospodarskega načrta, možnost gradnje, rekonstrukcije
ali priprave gozdne vlake pa iz gozdnogojitvenega načrta;
2.    
gozdna cesta omogoča letno prevoz najmanj 10 m³
lesa na 100 m gozdne ceste;
3.    
gozdna vlaka omogoča letno spravilo najmanj 3
m³ lesa na 100 m gozdne vlake;
4.    
pridobljena morajo biti ustrezna upravna
dovoljenja oziroma izdelana ustrezna dokumentacija za gradnjo ali
rekonstrukcijo gozdne ceste ali gozdne vlake ter pripravo gozdne vlake, ki se
gradi, rekonstruira ali pripravlja v skladu s predpisi, ki urejajo graditev
objektov, gradnjo gozdnih prometnic, urejanje prostora, varstvo kulturne
dediščine in varstvo okolja;
5.    
izdelan mora biti izračun, ki ga pripravi Zavod
za gozdove Slovenije, iz katerega je razvidno zmanjšanje stroškov gospodarjenja
z gozdom.
(3) Obveznosti upravičenca do podpore
iz 2. točke 27. člena te uredbe:
1.    
za fizične osebe razen samostojnih podjetnikov
posameznikov:
a)  pri nakupu opreme za sečnjo in spravilo, kadar upravičenec ob
predložitvi vloge na javni razpis ni imel v lasti najmanj tri ha gozda, mora v
gozdovih Republike Slovenije, ki so v zasebni ali občinski lasti, posekati ali
spraviti najmanj 1500 m³ lesa v obdobju pet let po izplačilu sredstev, s
tem da posek ali spravilo na letni ravni ne sme biti manjši ob 150 m3,
b)  pri nakupu mehanizacije za sečnjo in spravilo, razen za strojno
sečnjo, mora upravičenec posekati ali spraviti najmanj 2500 m³ lesa v obdobju
petih let po izplačilu sredstev, s tem da posek ali spravilo na letni ravni ne
sme biti manjši od 150 m3,
c)  pri nakupu mehanizacije za strojno sečnjo mora upravičenec v
gozdovih Republike Slovenije, ki so v zasebni ali občinski lasti, posekati ali
spraviti najmanj 2 500 m³ lesa letno,
d)  če zahtevanih pogojev ne more izpolniti v lastnem gozdu, mora
priložiti dokazilo, da ima v Republiki Sloveniji registrirano dejavnost za
sečnjo in spravilo ali da ju opravlja v strojnem krožku;
2.    
za samostojne podjetnike posameznike in pravne
osebe:
a)  pri nakupu mehanizacije za sečnjo in spravilo, razen za strojno
sečnjo, mora upravičenec v gozdovih Republike Slovenije, ki so v zasebni ali
občinski lasti, posekati ali spraviti najmanj 7500 m³ v obdobju petih let po
izplačilu sredstev, s tem da posek ali spravilo na letni ravni ne sme biti
manjši ob 150 m3,
b)  pri nakupu mehanizacije za strojno sečnjo mora upravičenec v
gozdovih Republike Slovenije, ki so v zasebni ali občinski lasti, posekati ali
spraviti najmanj 2 500 m³ lesa letno.
(4) Podrobnejši pogoji za dodelitev
sredstev za posamezen predmet podpore se določijo v javnem razpisu in razpisni
dokumentaciji.
(5) Končni prejemnik sredstev mora o
izpolnjenih pogojih na ARSKTRP poročati pet let po izplačilu sredstev. Prvo
poročilo končni prejemnik sredstev pošlje za naslednje leto po izplačilu
sredstev, in sicer do 31. marca tekočega leta za preteklo leto. Poročilo
je potrebno poslati na predpisanem obrazcu, objavljenem na spletni strani
ARSKTRP.
32. člen
(finančne določbe)
(1) Za predmet podpore iz 1. in 2.
točke 27. člena te uredbe:
1.    
stopnja sofinanciranja za OMD in območja Natura
2000 znaša do vključno 60 odstotkov upravičenih stroškov, kadar ima vlagatelj v
navedenih območjih v lasti več kot 50 odstotkov gozdne posesti;
2.    
stopnja sofinanciranja za ostala območja (izven
OMD in območij Natura 2000) znaša do vključno 50 odstotkov upravičenih
stroškov;
3.    
najnižji znesek dodeljene pomoči znaša 500
eurov, najvišji znesek dodeljene pomoči pa do vključno 500.000 eurov.
Upravičenec lahko v celotnem programskem obdobju 2007–2013 iz naslova tega
ukrepa pridobi do vključno 500.000 eurov pomoči.
(2) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(3) Za celotno programsko obdobje
2007–2013 je izvedbi tega ukrepa namenjenih 23.388.985
eurov javnih sredstev.
VIII. DODAJANJE VREDNOSTI KMETIJSKIM IN GOZDARSKIM PROIZVODOM
– ukrep 123
33. člen
(predmet podpore)
(1) Predmet podpore so naložbe, ki se
nanašajo na:
1.    
predelavo kmetijskih proizvodov, opredeljenih v
Prilogi I k Pogodbi, razen proizvodov iz rib (v nadaljnjem besedilu:
kmetijski proizvodi);
2.    
predelavo živil, ki niso zajeta v Prilogi I k
Pogodbi in katerih surovina so kmetijski proizvodi;
3.    
kombinirana predelava proizvodov iz 1. in 2.
točke;
4.    
trženje kmetijskih proizvodov, kamor uvrščamo
naložbe, namenjene skladiščenju primarnih kmetijskih proizvodov, pripravi
kmetijskih proizvodov za trg, ureditvi razstavnih in degustacijskih prostorov,
ureditvi prodajnih prostorov in nakupu namenskih aparatov za prodajo;
5.    
prvo stopnjo predelave lesa.
(2) Proizvodi iz 1., 2. in 3. točke
prejšnjega odstavka, na katere se nanaša naložba, so namenjeni za prehrano
ljudi in živali.
(3) Glede na obseg naložb se podpora
dodeli enostavnim in zahtevnim naložbam. Naložba, katere skupna vrednost ob
prijavi na javni razpis ne presega 100.000 eurov (brez DDV), je enostavna
naložba. Če skupna vrednost naložbe ob prijavi na javni razpis presega 100.000
eurov (brez DDV), je to zahtevna naložba.
34. člen
(upravičeni stroški)
(1) Upravičeni stroški so:
1.    
nakup nepremičnin, ko se naložba nanaša na kmetijske
proizvode iz 1. točke prvega odstavka prejšnjega člena;
2.    
novogradnje, rekonstrukcije in investicijsko
vzdrževanje nepremičnin. Pri posameznih gradbenih in obrtniških delih se
priznavajo tudi stroški dobave gotovih elementov, prevoza, njihove montaže in
stroški izvedbe del na kraju samem (stroški materiala, prevoza in opravljenih
del);
3.    
stroški nakupa novih strojev, opreme in naprav,
kamor spada tudi nakup laboratorijske in IKT opreme, vključene v proces trženja
ali predelave, ter naprav za pridobivanje energije iz obnovljivih virov
energije;
4.    
splošni stroški, ki so neposredno povezani s
pripravo in izvedbo naložbe in izpolnjevanjem obveznosti iz javnih razpisov,
kot so priprava vloge na javni razpis in poslovnega načrta, stroški pridobitve
gradbene ali tehnične dokumentacije, stroški nadzora ter priprava zahtevkov za
izplačilo sredstev, v višini do vključno deset odstotkov upravičenih stroškov
naložbe iz naslova tega ukrepa.
(2) Podrobnejši seznam upravičenih
stroškov in zgornje višine priznanih stroškov se določijo v javnem razpisu in
razpisni dokumentaciji.
(3) Upravičeni stroški naložbe so:
a) 
v primeru predmeta podpore iz 1. in 4. točke
prvega odstavka prejšnjega člena stroški, ki nastanejo od datuma zaprtja
javnega razpisa do vložitve zadnjega zahtevka za izplačilo sredstev,
b) 
v primeru predmeta podpore iz 2., 3. in 5.
točke prvega odstavka prejšnjega člena stroški, ki nastanejo od datuma izdaje
odločbe o pravici do sredstev do vložitve zadnjega zahtevka za izplačilo
sredstev.
(4) Ne glede na določbo točke a)
prejšnjega odstavka se lahko z javnim razpisom in razpisno dokumentacijo določi
posamezne upravičene stroške, ki lahko nastanejo šele po datumu izdaje odločbe
o pravici do sredstev.
(5) Do podpore so upravičeni tudi
morebitni splošni stroški, ki so nastali od 1. januarja 2007 do vložitve
zadnjega zahtevka za izplačilo sredstev.
(6) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
rabljeno opremo,
3.    
naložbe zunaj območja Republike Slovenije,
4.    
stroške tekočega poslovanja (stroški
vzdrževanja in najema),
5.    
bančne stroške,
6.    
stroške promocije,
7.    
stroške nakupa dostavnih in servisnih vozil ter
gradbene mehanizacije,
8.    
šotore in kontejnerje,
9.    
splošne upravne stroške.
(7) Do podpore niso upravičene
naslednje vrste naložb:
1.    
naložbe, ki se financirajo iz sredstev
operativnih skladov v okviru potrjenih programov organizacij pridelovalcev, kot
jih določajo uredbe o kmetijskih trgih;
2.    
naložbe, ki spadajo med ukrepe za podporo raziskovalnim
projektom in ukrepe za promocijo kmetijskih proizvodov;
3.    
naložbe, ki so predmet sofinanciranja v okviru
drugih ukrepov iz PRP 2007–2013;
4.    
naložbe, ki niso zaključena celota oziroma pri
katerih se po zaključku naložbe predelovalni proces ne more začeti odvijati,
kot je to prikazano v poslovnem načrtu ter bodo za to potrebna še dodatna
vlaganja;
5.    
naložbe v predelavo in trženje kmetijskih
proizvodov in živil, ko se predelovalni obrat nahaja v sklopu gostinskega
lokala, za namen katerega se predelava tudi izvaja;
6.    
naložbe v nakup laboratorijske in IKT opreme,
ki se ne uporablja izključno za namen lastne predelave in trženja.
(8) Do podpore niso upravičena
podjetja v težavah v skladu s Sporočilom Komisije 244/2004/ES.
35. člen
(vlagatelji)
(1) Vlagatelji so:
1.    
gospodarske družbe,
2.    
zadruge in zavodi,
3.    
samostojni podjetniki posamezniki,
4.    
kmetije, ki se ukvarjajo s pridelavo oziroma
predelavo,
5.    
kmetije z dopolnilno dejavnostjo ali
6.    
agrarne in pašne skupnosti v zasebni lasti na
podlagi pogodbe, na katerih se izvaja predelava mleka.
(2) Za predmet podpore iz 1., 2., 3.
in 4. točke prvega odstavka 33. člena te uredbe so vlagatelji podjetja, ki ob
oddaji vloge na javni razpis zaposlujejo do 750 zaposlenih ali imajo letni
prihodek podjetja nižji od 200.000.000 eurov.
(3) Za predmet podpore iz 5. točke
prvega odstavka 33. člena te uredbe so vlagatelji podjetja, ki imajo manj kot
deset zaposlenih in letni prihodek ali letna bilančna vsota ne presega dva
milijona eurov.
36. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
zagotoviti mora ustrezno projektno
dokumentacijo v skladu s predpisi in s podrobnim stroškovno ovrednotenim
popisom del in predpisana dovoljenja za naložbo;
2.    
v primeru zahtevne naložbe mora predložiti
poslovni načrt, iz katerega mora biti razvidna ekonomska upravičenost naložbe.
Poslovni načrt mora biti izdelan v skladu z navodili, ki so objavljena na
spletnih straneh MKO. Poslovni načrt mora biti izdelan najmanj za obdobje
izvajanja naložbe ter za pet let od zadnjega izplačila sredstev, v primeru, če
je doba vračanja investicijskih sredstev daljša, pa mora biti izdelan najmanj
za dobo vračanja vloženih sredstev;
3.    
v vlogi na javni razpis mora prikazati
prispevek naložbe k izboljšanju splošne učinkovitosti podjetja. Podrobnejša določila,
kaj se šteje za izboljšanje splošne učinkovitosti podjetja, so opredeljena v
javnem razpisu in razpisni dokumentaciji;
4.    
v vlogi na javni razpis mora predstaviti dva
modela izračuna: enega, ki upošteva pridobljeno pomoč iz naslova tega ukrepa,
in drugega, ki te pomoči ne upošteva. Iz primerjave teh dveh izračunov mora
biti razvidno, da bo dodeljena pomoč prispevala k:
a)   dejanskemu povečanju velikosti oziroma obsega naložbe, v stvarni
ali denarni obliki,
b)   skrajšanju dejanskega časa, ki ga bo vlagatelj porabil za
dokončanje naložbe, ali
c)   izvedljivosti naložbe;
5.    
z naložbo mora prispevati k izpolnjevanju
najmanj enega od naslednjih ciljev ukrepa:
a)   uvajanje novih proizvodov, tehnologij ali proizvodnih izboljšav,
b)   uvajanje učinkovitega trženja proizvodov,
c)   stabilizacija dohodkov in zagotavljanje splošne učinkovitosti in
večje produktivnosti dela,
d)   uvajanje izboljšav s področja higiene, varovanja okolja in varnosti
pri delu;
6.    
naložbe, ki se nanašajo na 2., 3. in 5. točko
prvega odstavka 33. člena te uredbe, so upravičene do podpore, če gre za
naložbo, ki se nanaša na:
a)   vzpostavitev novega obrata,
b)   širitev obstoječega obrata,
c)   povečanje raznovrstnosti proizvodnje obrata z novimi dodatnimi
proizvodi ali
d)   bistvene spremembe v celotnem proizvodnem procesu obstoječega
obrata.
7.    
biti mora lastnik, solastnik ali dolgoročni
najemnik nepremičnine oziroma mora imeti sklenjeno dolgoročno pogodbo o stavbni
ali služnostni pravici za obdobje najmanj desetih let po zaključku naložbe. Če
je vlagatelj solastnik, mora predložiti notarsko overjeno soglasje solastnikov
za izvedbo naložbe;
8.    
ne glede na prejšnjo točko je treba v primeru
nakupa in postavitve aparatov za namen trženja kmetijskih proizvodov vlogi
priložiti overjeno pogodbo o najemu, služnosti ali stavbni pravici za obdobje
najmanj petih let po dokončanju naložbe in dovoljenje, iz katerega je razvidno
soglasje lastnika nepremičnine, da dovoljuje namestitev aparata. Če je
najemodajalec pravna oseba javnega prava, je treba k vlogi priložiti petletno
pogodbo, ki vključuje klavzulo o možnosti podaljšanja;
9.    
biti mora registriran za opravljanje
dejavnosti, ki je predmet podpore;
10. 
izkazati mora sposobnost zagotavljanja lastnih
finančnih sredstev za naložbo. V primeru zahtevnih naložb, ko vlagatelj
predvideva vlaganje več kot enega zahtevka za izplačilo sredstev, mora
priložiti izjavo banke, iz katere je razvidna finančna konstrukcija prijavljene
naložbe;
11. 
ob gradbeno-obrtniških delih in nakupu opreme
za pridobivanje energije iz obnovljivih virov se kot upravičen strošek priznajo
stroški v sorazmernem deležu glede na pridobljeno količino energije za lastne
potrebe predelovalnega obrata. Iz priložene dokumentacije morajo biti razvidni:
a)   popis del in stroškov, ki se nanaša na celotno naložbo,
b)   izračun sorazmernega deleža, ki se nanaša na upravičeni del naložbe;
12. 
dokazati mora, da je naložba skladna z
minimalnimi standardi Evropske unije, ki veljajo za takšno naložbo. Pri
naložbah, katerih namen je uskladitev s standardi Evropske unije, se pomoč
lahko dodeli samo tistim naložbam, ki so jih izvedla mikro podjetja in so bila
izvedena z namenom izpolnjevanja na novo uvedenih standardov Evropske unije, v
obdobju 36 mesecev od dneva, s katerim je standard za podjetje postal obvezen;
13. 
če se naložba nanaša na predelavo in trženje
kmetijskih proizvodov, opredeljenih v Prilogi 1 k Pogodbi, ter bo prispevala k
izboljšanju predelave in trženja mlečnih proizvodov, izboljšanju energetske
učinkovitosti, predelavi kmetijske oziroma gozdne biomase za obnovljive vire
energije, uvedbi proizvodnih tehnik za varčevanje z vodo in vgradnjo naprav za
obdelavo odpadnih voda pri predelavi v skladu s 16.a členom Uredbe
1698/2005/ES ter četrtim in petim odstavkom 38. člena te uredbe ter
vlagatelj za te upravičene stroške uveljavlja višji delež podpore, potem mora
vlagatelj predložiti:
a)   popis del in stroškov, ki se nanaša na celotno naložbo,
b)   popis del in stroškov, ki se nanašajo na v tem odstavku opredeljene
vrste naložb ter za katere vlagatelj uveljavlja višji delež podpore;
14. 
k vlogi mora za stroške storitev, dobav, del
strojev in opreme, ki so višji od 10.000 eurov brez DDV, priložiti pisne
ponudbe več med seboj neodvisnih ponudnikov;
15. 
do sofinanciranja nakupa nepremičnin so
upravičena mikro, mala in srednja podjetja, katerih naložba se nanaša na
predmet podpore iz 1. in 4. točke prvega odstavka 33. člena te uredbe. V
okviru tega upravičenega stroška je upravičen strošek tudi nakup zemljišč v
višini do vključno deset odstotkov skupnih upravičenih stroškov celotne
naložbe. Nakup nepremičnine je upravičen ob izpolnjevanju naslednjih pogojev:
a)   nakup mora omogočiti tehnološko zaključeno proizvodno celoto,
b)   kupljeni objekt se mora v celoti uporabljati za namene predelave
kmetijskih proizvodov,
c)   prodajalec in kupec nepremičnine sta lahko imela v zadnjih dveh
letih (od podpisa kupoprodajne pogodbe) največ petodstotni lastniški delež v
enem ali drugem podjetju,
d)   sofinanciranje nakupa nepremičnine ni možno, če gre za prenos:
-  od fizične osebe na pravno osebo, v kateri ima le-ta več kot
petodstotni lastniški delež, ali
-  od samostojnega podjetnika posameznika na pravno osebo,
e)   nepremičnina ni smela biti sofinancirana z javnimi sredstvi
Republike Slovenije ali sredstvi Evropske unije v obdobju sedmih let pred
vložitvijo vloge na ta javni razpis;
16. 
tehnološko zaključeno proizvodno celoto
vlagatelj izkaže z izpolnjevanjem naslednjih pogojev:
a)  da je v primeru naložbe, za katero je treba pridobiti gradbeno
dovoljenje, izveden tehnični prevzem in pridobljeno uporabno dovoljenje za
proizvodni objekt ter izveden vpis lastninske pravice v zemljiško knjigo,
b)  da je v primeru nakupa objekta upravičen strošek nakup proizvodnega
objekta. Če so v proizvodnem objektu tudi skladiščne površine, se kot upravičen
strošek štejejo površine v obsegu proizvodnega objekta,
c)  da je prenova objekta s stroji in opremo po nakupu celovita, kar
pomeni, da dosežejo stroški prenove proizvodnega objekta oziroma novih strojev
in opreme v proizvodnem objektu najmanj 50 odstotkov vrednosti upravičenih
stroškov naložbe,
d)  da vlagatelj predloži cenitveno poročilo, ki ga izdela pooblaščen
cenilec vrednosti nepremičnin, sodno zapriseženi cenilec gradbene stroke ali
cenilec nepremičnin s certifikatom Agencije Republike Slovenije za pospeševanje
prestrukturiranja gospodarstva in spodbujanja prenove podjetij. Iz priložene
dokumentacije mora biti ločeno razvidna neto kvadratura in cenitev za
proizvodne prostore in skladišča ter za prostore, ki niso upravičeni do
sofinanciranja v okviru tega javnega razpisa. Pri izračunu višine upravičenih
stroškov se upošteva nižja cena (cena iz cenitvenega poročila ali nakupna
cena).
(2) Podrobnejši pogoji, ki jih morajo
izpolnjevati vlagatelji glede na vrsto registracije:
1.    
vlagatelj iz 4. in 5. točke prvega odstavka
prejšnjega člena mora izkazati, da kmetijsko gospodarstvo, na katerem se bo
izvedla naložba, ustvari primeren bruto prihodek iz kmetijskih, gozdarskih in
dopolnilnih dejavnosti na enoto vloženega dela. Višina primernega bruto
prihodka na enoto vloženega dela in potreben obseg vloženega dela, opredeljen v
višini polne delovne moči, se določi v javnem razpisu;
2.    
vlagatelj iz 4. točke prvega odstavka
prejšnjega člena mora biti nosilec kmetijskega gospodarstva, ki je vpisano v
RKG in je vložilo zbirno vlogo na ARSKTRP v predpisanem roku za tekoče leto. Če
v tekočem letu še ni bilo mogoče vlagati zbirnih vlog, se upošteva zbirna vloga,
oddana v predhodnem letu;
3.    
vlagatelj iz 5. točke prvega odstavka
prejšnjega člena mora biti vpisan v RKG kot nosilec ali član kmetijskega
gospodarstva, na katerem se bo izvedla naložba in katero je vložilo zbirno
vlogo na ARSKTRP v predpisanem roku za tekoče leto. Če v tekočem letu še ni
bilo mogoče vlagati zbirnih vlog, se upošteva zbirna vloga, oddana v predhodnem
letu;
4.    
vlagatelj iz 6. točke prvega odstavka
prejšnjega člena mora biti vpisan v RKG kot planina, izpolnjevati pogoje o
minimalnem staležu molznih živali na paši, ki se podrobneje določijo v javnem
razpisu in razpisni dokumentaciji, ter vložiti zbirno vlogo na ARSKTRP v
predpisanem roku za tekoče leto. Če v tekočem letu še ni bilo mogoče vlagati
zbirnih vlog, se upošteva zbirna vloga, oddana v predhodnem letu. Naložba, ki
je predmet prijave na javni razpis, mora biti izvedena na planini.
(3) Končni prejemnik sredstev, ki je
kmetija, mora začeti spremljati rezultate gospodarjenja na kmetijskem
gospodarstvu za primarno kmetijsko pridelavo po metodologiji FADN in zagotoviti
obdelavo teh podatkov. Rezultate gospodarjenja na kmetijskem gospodarstvu po
tej metodologiji mora spremljati pet obračunskih let po izplačilu sredstev.
Standardne rezultate obdelave podatkov po metodologiji FADN mora v elektronski
obliki in v formatu, določenem na spletni strani ARSKTRP, poslati na MKO do 31. marca tekočega leta za preteklo leto. Če se na
kmetijskem gospodarstvu rezultate gospodarjenja za primarno kmetijsko pridelavo
že spremlja na podlagi knjigovodstva po dejanskih prihodkih in odhodkih,
spremljanje rezultatov gospodarjenja po metodologiji FADN ni potrebno. V tem
primeru mora končni prejemnik sredstev poslati poročilo na ARSKTRP do
31. marca tekočega leta za preteklo leto, in sicer za pet obračunskih let
po izplačilu sredstev. Poročilo mora končni prejemnik sredstev poslati na
prijavnem obrazcu, objavljenem na spletni strani ARSKTRP.
(4) V javnem razpisu se lahko omeji
razpisan predmet naložbe, tip in velikost vlagateljev ter sektor pridelave
oziroma predelave, za katere se razpisujejo sredstva.
(5) V javnem razpisu se lahko določi,
koliko vlog na posamezen javni razpis lahko vloži vlagatelj ter koliko
nezaključenih naložb iz naslova tega ukrepa ima lahko vlagatelj na dan vložitve
vloge na javni razpis.
(6) Podrobnejši pogoji za dodelitev
sredstev glede na posamezno vrsto naložbe in posamezne upravičence se določijo
v javnem razpisu in razpisni dokumentaciji.
37. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Upoštevajo se naslednja merila:
a) 
ekonomski vidik naložbe,
b) 
družbeno-socialni vidik naložbe,
c) 
naravovarstveni vidik naložbe,
d) 
tehnološki vidik naložbe,
e) 
regionalni vidik naložbe.
(3) Podrobnejša merila za izbor vlog
se določijo v javnem razpisu in razpisni dokumentaciji.
38. člen
(finančne določbe)
(1) Podpora za predmete podpore znaša:
1.    
za mikro podjetja:
a)  do vključno 45 odstotkov priznane vrednosti naložbe za predmet
podpore iz 1., 2., 3. in 4. točke prvega odstavka 33. člena te uredbe,
b)  do vključno 50 odstotkov priznane vrednosti naložbe za predmet
podpore iz 5. točke prvega odstavka 33. člena te uredbe;
2.    
za mala podjetja do vključno 45 odstotkov
priznane vrednosti naložbe za predmet podpore iz 1., 2., 3. in 4. točke prvega
odstavka 33. člena te uredbe;
3.    
za srednja podjetja:
a)   do vključno 45 odstotkov priznane vrednosti naložbe za predmet
podpore iz 1. in 4. točke prvega odstavka 33. člena te uredbe,
b)  
do vključno 35
odstotkov priznane vrednosti naložbe za predmete podpore iz 2. in 3. točke
prvega odstavka 33. člena te uredbe;
4.    
za velika podjetja iz drugega odstavka 35.
člena te uredbe do vključno 25 odstotkov priznane vrednosti naložbe za predmet
podpore iz 1., 2., 3. in 4. točke prvega odstavka 33. člena te uredbe.
(2) Za
izračun velikosti podjetja iz prejšnjega odstavka se upoštevajo merila iz
Uredbe 800/2008/ES.
(3) Če
vlagatelj iz 1., 2. in 3. točke prvega odstavka tega člena uveljavlja podporo
za predmet podpore iz 1., 2., 3. ali 4. točke prvega odstavka 33. člena te
uredbe za naložbo, ki vključuje tudi proizvodnjo proizvodov, ki ima certifikat
»ekološki«, pridobi pet odstotnih točk višji delež podpore.
(4) Za
predmet podpore iz 1. in 4. točke prvega odstavka 33. člena te uredbe se
stopnja intenzivnosti pomoči v skladu z drugim odstavkom člena 16.a Uredbe
1698/2005/ES poveča za deset odstotnih točk glede na intenzivnost pomoči,
določene v Prilogi I Uredbe 1698/2005/ES. Do večje intenzivnosti pomoči so
upravičene naložbe, ki prispevajo k:
a) 
izboljšanju energetske učinkovitosti,
b) 
predelavi kmetijske, gozdne biomase za
obnovljive vire energije,
c) 
uvedbi proizvodnih tehnik za varčevanje z vodo,
d) 
uvedbi naprav za obdelavo odpadnih voda pri
predelavi,
e) 
izboljšanju predelave in trženja mlečnih
proizvodov.
(5) V primeru izpolnjevanja določbe
prejšnjega odstavka podpore znašajo:
1.    
za mikro, mala in srednja podjetja do vključno
60 odstotkov priznane vrednosti naložbe;
2.    
za velika podjetja iz drugega odstavka 35.
člena te uredbe do vključno 30 odstotkov priznane vrednosti naložbe.
(6) Najnižji
znesek pomoči znaša 3.500 eurov na vlogo, najvišji znesek pa do vključno
2.500.000 eurov na vlogo. Upravičenec lahko v celotnem programskem obdobju
2007–2013 iz naslova tega poglavja pridobi do vključno 6.000.000 eurov pomoči.
(7) Pri
uveljavljanju stroškov iz 4. točke prvega odstavka 34. člena te uredbe za
predmet podpore iz 2., 3. in 5. točke prvega odstavka 33. člena te uredbe
se upoštevajo pravila »de minimis« v skladu z Uredbo 1998/2006/ES. Skupna
vrednost pomoči, dodeljena istemu podjetju na podlagi pravila »de minimis«, ne
sme preseči 200.000 eurov v obdobju zadnjih treh proračunskih let, ne glede na
obliko ali namen pomoči. V primeru podjetij, ki delujejo v cestnoprometnem
sektorju, znaša zgornja dovoljena meja pomoči 100.000 eurov.
(8) Za
iste upravičene stroške ni dovoljeno s pomočjo de minimis prejemati druge
pomoči, če bi bila lahko s takim združevanjem presežena predpisana intenzivnost
pomoči.
(9) Pri
uveljavljanju stroškov iz 1., 2. in 3. točke prvega odstavka 34. člena te
uredbe se za predmet podpore iz 2., 3. in 5. točke prvega odstavka 33. člena te
uredbe upošteva predpis, ki določa dodeljevanje regionalnih državnih pomoči.
Regionalna karta, ki prikazuje upravičeno območje za dodeljevanje regionalnih
državnih pomoči, obsega celotno ozemlje Republike Slovenije. Naložbeni projekt
mora ostati v regiji najmanj pet let po končani naložbi.
(10) Ukrep
se izvaja z zaprtim javnim razpisom v skladu s postopkom iz XXII. poglavja te
uredbe.
(11) Za celotno programsko obdobje 2007–2013
je izvedbi tega ukrepa namenjenih 84.567.256 eurov javnih sredstev. V skupni višini sredstev so upoštevane tudi
obveznosti v višini 1.600.936 eurov iz naslova izvajanja ukrepa Izboljšanje
predelave in trženja kmetijskih proizvodov iz EPD 2004–2006.
IX. IZBOLJŠANJE IN RAZVOJ INFRASTRUKTURE, POVEZANE Z RAZVOJEM
IN PRILAGODITVIJO KMETIJSTVA – ukrep 125
39. člen
(predmet podpore)
(1) Podpore pri tem ukrepu se dodelijo
za:
1.    
komasacije;
2.    
agromelioracije na komasacijskih območjih;
3.    
izgradnjo velikih namakalnih sistemov,
tehnološke posodobitve hidromelioracijskih sistemov in izgradnjo
demonstracijskih namakalnih centrov.
(2) Pri predmetu podpore iz 1. točke
prejšnjega odstavka se podpirajo aktivnosti komasacij, ki se izvajajo v skladu
s predpisi, ki urejajo kmetijska zemljišča. V komasacijsko območje v skladu z
občinskimi prostorskimi akti ne sme biti vključenih več kot 30 odstotkov
nekmetijskih zemljišč.
(3) Pri predmetu podpore iz 2. točke
prvega odstavka tega člena se podpirajo aktivnosti agromelioracij na komasacijskih
območjih, ki se izvajajo v skladu s predpisi, ki urejajo kmetijska zemljišča.
Podpirajo se samo tiste agromelioracije, ki se izvajajo na komasacijskih
območjih in se z njimi dosega cilj celovitega urejanja kmetijskega prostora.
Predmet podpore so naložbe v ureditev poljskih poti (nekategorizirane občinske
poti), odstranitev kamnitih osamelcev, spreminjanje konfiguracije zemljišč,
izboljšanje dostopa na kmetijska zemljišča in krčenje grmičevja.
Agromelioracijska dela, ki so se ali se izvajajo na komasacijskih območjih in
so bila financirana iz drugega ukrepa PRP 2007–2013 ali iz proračuna lokalne
skupnosti, niso upravičena. Infrastruktura, ki se izgradi v okviru
agromelioracije in ni neposredno povezana z razvojem kmetijstva, ni upravičena
do podpor v okviru tega ukrepa.
(4) Pri predmetu podpore iz 3. točke
prvega odstavka tega člena se sofinancirajo aktivnosti:
1.    
izgradnje in dograditve velikih namakalnih
sistemov, vključno z izgradnjo vodnih zbiralnikov v skladu s predpisi, ki
urejajo kmetijska zemljišča, brez terciarnega omrežja;
2.    
tehnološke posodobitve hidromelioracijskih
sistemov v skladu s predpisi, ki urejajo kmetijska zemljišča, graditev objektov
in urejanje prostora, brez terciarnega omrežja. Tehnološke posodobitve
namakalnih sistemov so posodobitve obstoječih namakalnih sistemov, ki
vključujejo vodni vir;
3.    
ureditev in nakup pripadajoče opreme
demonstracijskih namakalnih centrov, namenjenih za izobraževanje in
certificiranje uporabnikov namakalnih sistemov, s poudarkom na tehnologijah za
zmanjšanje porabe vode ter zmanjšanje vnosa nitratov in pesticidov v tla.
40. člen
(upravičeni stroški)
(1) Upravičeni stroški pri predmetu
podpore iz 1. točke prvega odstavka prejšnjega člena so:
1.    
stroški izvedbe komasacije – geodetska dela;
2.    
splošni stroški, ki so neposredno povezani s
pripravo in izvedbo naložbe, do vključno 20 odstotkov upravičenih stroškov
geodetskih del. Splošni stroški so zlasti:
-  honorarji inženirjem in svetovalcem,
-  študije izvedljivosti in ekonomske upravičenosti,
-  priprava idejne zasnove ureditve komasacijskega območja,
-  priprava ostale dokumentacije, ki je potrebna za uvedbo komasacije,
-  priprava idejnih projektov,
-  stroški strokovnih sodelavcev pri pripravi in izvedbi komasacije,
-  stroški, nastali v zvezi s pripravo projektantskega predračuna komasacije
opredeljenega v razpisni dokumentaciji,
-  stroški za pripravo druge tehnične dokumentacije opredeljene v
javnem razpisu in razpisni dokumentaciji,
-  stroški projektne in investicijske dokumentacije,
-  stroški izvedbe javnega razpisa za izvedbo komasacije v skladu s
predpisi, ki urejajo javno naročanje in
-  stroški inženiringa.
(2) Upravičeni stroški pri predmetu
podpore iz 2. točke prvega odstavka prejšnjega člena so:
1.    
stroški izvedbe agromelioracije (pripravljalna
dela, zemeljska dela, gradbena dela, obrtniška dela, betonska dela, geodetska
dela in zaključna dela). Pri posameznih gradbenih in obrtniških delih se
priznavajo tudi stroški dobave gotovih elementov (nakup in prevoz) in njihove
montaže ali stroški izvedbe del na kraju samem (stroški materiala, prevoza in
opravljenih del);
2.    
splošni stroški, ki so neposredno povezani s
pripravo in izvedbo naložbe, do vključno 20 odstotkov upravičenih stroškov iz
prejšnje točke. Splošni stroški so zlasti:
-  honorarji arhitektom, inženirjem in svetovalcem,
-  študije izvedljivosti in ekonomske upravičenosti,
-  priprava ostale dokumentacije, ki je potrebna za uvedbo
agromelioracije,
-  priprava idejnih projektov,
-  stroški strokovnih sodelavcev pri pripravi in izvedbi agromelioracije,
-  stroški, nastali v zvezi s pripravo popisa del s predizmerami in
ovrednotenjem agromelioracije, opredeljene v razpisni dokumentaciji,
-  stroški za pripravo druge tehnične dokumentacije, opredeljene v
javnem razpisu in razpisni dokumentaciji,
-  stroški projektne in investicijske dokumentacije,
-  stroški priprave ostale dokumentacije za pridobitev gradbenega
dovoljenja oziroma za izvedbo na podlagi lokacijske informacije,
-  stroški izvedbe javnega razpisa za izvedbo agromelioracije v skladu
s predpisi, ki urejajo javno naročanje,
-  stroški inženiringa in zunanjega nadzora pri gradnji,
-  stroški strokovnih mnenj o načrtovanih in izvedenih
agromelioracijskih delih,
-  stroški
nadzora.
(3) Upravičeni stroški pri predmetu
podpore iz 3. točke prvega odstavka prejšnjega člena so:
1.    
stroški materiala in del, potrebnih za pripravo
izgradnje, geodetska dela ter izvedbo izgradnje namakalnega sistema, stroški
ureditve ekoremediacije in zaščitnih vetrnih pasov, stroški odkupa zemljišč za
skupne objekte oziroma infrastrukturo (črpališča, transformatorske postaje,
vodni zbiralniki, ureditve ekoremediacije, odkup zemljišč za zaščitne vetrne
pasove). Stroški odkupa zemljišč so omejeni do vključno deset odstotkov
upravičenih stroškov;
2.    
stroški materiala in del za izvedbo naložbe v
tehnološko posodobitev hidromelioracijskih sistemov in naložbe v namakalno
infrastrukturo ter tehnično in materialno opremo namakalnih centrov skupaj s
stroški dobave in montaže, za katere se zgornja višina določi v javnem razpisu
in razpisni dokumentaciji;
3.    
splošni stroški, ki so neposredno povezani s
pripravo in izvedbo naložbe do vključno deset odstotkov upravičenih stroškov iz
1. in 2. točke tega odstavka. Splošni stroški so zlasti:
-  stroški izvedbe študij, meritev in poskusnih črpanj, potrebnih za
pridobitev vodne pravice,
-  stroški za pripravo projektne, investicijske in druge tehnične
dokumentacije, opredeljene v javnem razpisu in razpisni dokumentaciji
(dokumentacije za pridobitev gradbenega dovoljenja oziroma za druga potrebna
soglasja in dovoljenja določena z javnim razpisom in razpisno dokumentacijo),
-  stroški izvedbe javnega razpisa za izgradnjo v skladu s predpisi,
ki urejajo javno naročanje, in
-  stroški inženiringa in zunanjega nadzora pri gradnji,
-  stroški
nadzora.
(4) Stroški naložbe iz 1. točke prvega
odstavka in 1. točke drugega odstavka tega člena ter 1. in 2. točke
prejšnjega odstavka so stroški, nastali od datuma izdaje odločbe o pravici do
sredstev do vložitve zadnjega zahtevka za izplačilo sredstev.
(5) Do podpore so upravičeni tudi
morebitni splošni stroški iz 2. točke prvega odstavka, 2. točke drugega odstavka
in 3. točke tretjega odstavka tega člena, nastali od 1. januarja 2007 do
vložitve zadnjega zahtevka za izplačilo sredstev.
(6) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
stroške tekočega poslovanja (stroški
vzdrževanja in najema),
3.    
bančne stroške in stroške garancij,
4.    
stroške promocije,
5.    
nakup rabljene opreme,
6.    
stroške arheoloških izkopavanj,
7.    
stroške strokovnih mnenj za ureditev poljskih
poti na podlagi izjave gradbenega nadzora,
8.    
splošne upravne stroške.
(7) Zgornja višina posameznih
upravičenih stroškov se določi v javnem razpisu in razpisni dokumentaciji.
41. člen
(vlagatelji)
Vlagatelji:
1.    
za predmet podpore iz 1. točke prvega odstavka
39. člena te uredbe so občine, v katerih se izvaja večinski del komasacije;
2.    
za predmet podpore iz 2. točke prvega odstavka
39. člena te uredbe so občine, v katerih se izvaja večinski del agromelioracije
in jih lastniki zemljišč pooblastijo za vodenje investicije;
3.    
za predmet podpore iz 3. točke prvega odstavka
39. člena te uredbe, razen za izgradnjo demonstracijskih namakalnih centrov, so
pravne osebe, ki jih lastniki zemljišč prihodnjega ali obstoječega
melioracijskega sistema pooblastijo za vodenje, izgradnjo in upravljanje
naložbe za čas trajanja dejavnosti, ki je predmet podpore, kot to določa tretji
odstavek 121. člena te uredbe. Vlagatelj prevzema tudi obveznosti upravičenca
in končnega prejemnika sredstev iz te uredbe. Izgradnjo demonstracijskih
namakalnih centrov lahko izvajajo le ustrezno registrirane in usposobljene
pravne osebe, ki so izbrane na predhodnem javnem razpisu za ugotavljanje
usposobljenosti, ki ga izvede MKO v skladu s predpisi, ki urejajo javno
naročanje in v katerem se določijo podrobnejši pogoji in dokazila za
ugotavljanje usposobljenosti glede izvajanja tehnološkega dela in opremljenosti
na področju namakanja. Pravne osebe, ki bodo tem javnem razpisu prejele odločbo
o usposobljenosti, lahko kandidirajo na sredstva za predmet podpore iz 3. točke
četrtega odstavka 39. člena te uredbe.
42. člen
(pogoji za pridobitev sredstev)
(1) Pogoji za pridobitev podpor za
aktivnosti v okviru drugega odstavka 39. člena te uredbe so:
1.    
ustrezna dovoljenja za operativno izvedbo
komasacije;
2.    
finančno ovrednotenje komasacije;
3.    
časovna opredelitev operativne izvedbe
komasacije, ki mora biti zaključena do vložitve zadnjega zahtevka za izplačilo
sredstev. Kot dokazilo o zaključku projekta se šteje predajni zapisnik upravne
enote o zaključku komasacije oziroma izdelavi elaborata komasacije;
4.    
pozitivna ocena pričakovanih ekonomskih učinkov
komasacije;
5.    
vlagatelj mora prevzeti pravice, obveznosti in
odgovornosti, ki izhajajo iz naložbe komasacije;
6.     do podpor so upravičena tista
komasacijska območja, pri katerih je povprečno število parcel na ha višje od
dveh parcel na ha.
(2) Pogoji za pridobitev podpor za
aktivnosti v okviru tretjega odstavka 39. člena te uredbe so:
1.    
ustrezna dovoljenja za operativno izvedbo
agromelioracije;
2.    
ustrezna projektna, investicijska in tehnična
dokumentacija ter vsa dovoljenja za izvedbo agromelioracije na komasacijskem
območju;
3.    
pravnomočno dovoljenje o operativni izvedbi
komasacije;
4.    
finančno ovrednotenje projekta;
5.    
časovna opredelitev operativne izvedbe
projekta, ki mora biti zaključena do vložitve zadnjega zahtevka za izplačilo
sredstev. Kot dokazilo o zaključku projekta se šteje pravnomočno uporabno
dovoljenje in poročilo o opravljenem delu, ki ga podpiše upravičenec, oziroma
izjava gradbenega nadzora, da so dela zaključena in poročilo o opravljenem
delu, ki ga podpiše upravičenec, kadar v skladu s predpisi, ki urejajo graditev
objektov, uporabno dovoljenje ni potrebno;
6.    
pozitivna ocena pričakovanih ekonomskih učinkov
projekta;
7.    
vlagatelj mora prevzeti pravice, obveznosti in
odgovornosti, ki izhajajo iz naložbe agromelioracije;
8.    
komasacijski postopek mora biti najmanj v fazi
potrditve idejne zasnove ureditve komasacijskega območja.
(3) Pogoji za pridobitev podpor za
aktivnosti v okviru 1. točke četrtega odstavka 39. člena te uredbe so:
1.    
ustrezna projektna in investicijska
dokumentacija in vsa potrebna dovoljenja za izgradnjo objektov in
infrastrukture;
2.    
finančno ovrednotenje projekta;
3.    
časovna opredelitev operativne izvedbe
projekta, ki mora biti končan do vložitve zadnjega zahtevka za izplačilo
sredstev. Kot dokazilo o zaključku projekta se šteje pravnomočno uporabno
dovoljenje;
4.    
za območje namakalnega sistema mora biti
priložen program trženja in skladiščenja kmetijskih pridelkov;
5.    
z uvedbo melioracijskega sistema se morajo
strinjati lastniki kmetijskih zemljišč, ki imajo v lasti najmanj 80 odstotkov
kmetijskih zemljišč s predvidenega melioracijskega območja;
6.    
pri naložbah v izgradnjo namakalnih sistemov
mora biti izkazana interna stopnja donosnosti najmanj 6,5: 
7.    
upravičenost naložbe se izkazuje s tem, da se
najpozneje po petih letih od zadnjega izplačila sredstev namaka najmanj 50
odstotkov kmetijskih zemljišč, katerih lastniki so se strinjali z uvedbo
melioracijskega sistema;
8.    
vlagatelj mora priložiti tudi notarsko overjeno
izjavo, da sprejema obveznosti, ki so določene za upravičenca in končnega
prejemnika sredstev iz te uredbe.
(4) Pogoji za pridobitev sredstev za
aktivnosti iz 2. in 3. točke četrtega odstavka 39. člena te uredbe so:
1.    
ustrezna projektna in investicijska
dokumentacija ter vsa potrebna dovoljenja za izgradnjo oziroma tehnološko
posodobitev objektov in infrastrukture;
2.    
finančno ovrednotenje projekta;
3.    
pri naložbah v tehnološke posodobitve velikih
namakalnih sistemov morajo posodobitve izkazovati najmanj 25 odstotno
racionalnejšo porabo vode in električne energije po specifikaciji opreme;
4.    
časovna opredelitev operativne izvedbe
projekta, ki mora biti zaključena do vložitve zadnjega zahtevka za izplačilo
sredstev. Kot dokazilo o zaključku projekta se štejeta pravnomočno uporabno
dovoljenje in poročilo o opravljenem delu, ki ga podpiše upravičenec. Če
uporabno dovoljenje v skladu s predpisi, ki urejajo graditev objektov, ni
potrebno, se kot dokazilo o zaključku projekta štejeta vključitev opreme v
opravljanje dejavnosti in poročilo o opravljenem delu, ki ga podpiše
upravičenec;
5.    
pri naložbah v tehnološke posodobitve velikih
namakalnih sistemov mora biti za območje namakalnega sistema priložen program
trženja in skladiščenja kmetijskih pridelkov.
(5) Končni prejemnik sredstev mora na
ARSKTRP poročati še pet let po zadnjem izplačilu sredstev. Poročilo mora
poslati na ARSKTRP do 31. marca tekočega leta za preteklo leto, na
predpisanem obrazcu, objavljenem na spletni strani ARSKTRP.
(6) Podrobnejši pogoji, ki jih morajo
izpolnjevati vlagatelji za pridobitev podpor za aktivnosti, se določijo v
javnem razpisu in razpisni dokumentaciji.
43. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Upoštevajo se naslednja merila:
a) 
zemljiško-strukturni vidik,
b) 
ekonomski vidik,
c) 
okoljski prostorski vidik in
d) 
regionalni vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
(4) V primeru, da javni razpis vsebuje
predmeta podpore iz 1. in 2. točke četrtega odstavka 39. člena, pridobijo vloge
za predmet podpore iz 2. točke četrtega odstavka 39. člena ne glede na ostala
merila za izbor še dodatnih deset odstotkov možnih točk.
44. člen
(finančne določbe)
(1) Finančne določbe:
1.    
delež javnega financiranja znaša do vključno
100 odstotkov upravičenih stroškov;
2.    
najnižji znesek pomoči znaša 20.000 eurov na
vlogo, najvišji znesek dodeljene pomoči pa do vključno 3.000.000 eurov na
vlogo, ki velja tudi pri namakalnih sistemih, ki vključujejo izvedbo vodnega
vira samo za namen namakanja iz 3. točke prvega odstavka 39. člena te uredbe;
3.    
upravičenec lahko v 30 dneh od pravnomočnosti
odločbe o pravici do sredstev pošlje na ARSKTRP zahtevek za izplačilo
predplačila do vključno 20 odstotkov odobrene pomoči, ki mu priloži bančno
garancijo v višini 110 odstotkov zneska predplačila.
(2) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(3) Za celotno programsko obdobje
2007–2013 je izvedbi tega ukrepa namenjenih 25.000.000
eurov javnih sredstev.
X. SODELOVANJE KMETIJSKIH PROIZVAJALCEV V SHEMAH KAKOVOSTI
HRANE – ukrep 132
45. člen
(predmet podpore)
(1) Predmet
podpore je podpora kmetijskim gospodarstvom, ki sodelujejo v shemi kakovosti
Evropske unije ali Republike Slovenije za delno pokritje stalnih stroškov,
nastalih zaradi sodelovanja v shemah kakovosti. Upravičene sheme kakovosti
Evropske unije ali Republike Slovenije so:
1.    
ekološka pridelava in predelava,
2.    
zaščiteni kmetijski pridelki oziroma živila
(zaščitena označba porekla, zaščitena geografska označba, zajamčena
tradicionalna posebnost),
3.    
integrirana pridelava,
4.    
višja kakovost.
(2) Predmet podpore je delno pokritje
stalnih stroškov, ki nastanejo z vključitvijo v sheme kakovosti hrane in s
sodelovanjem v njih ter ima obliko letnega plačila. Vlagatelji lahko na letni
ravni uveljavljajo delno pokritje stalnih stroškov. Podpora se upravičencu dodeli
za največ pet let. Stopnja podpore se natančneje določi v javnem razpisu in
razpisni dokumentaciji, in sicer glede na shemo kakovosti in vrsto proizvoda.
Podpora se dodeli za kmetijske proizvode iz Priloge I Pogodbe in prilog Uredbe
Sveta (ES) št. 509/2006 z dne 20. marca 2006 o zajamčenih
tradicionalnih posebnostih kmetijskih proizvodov in živil (UL L št. 93 z dne
31. 3. 2006, str. 1), Uredbe Sveta (ES) št. 510/2006 z dne
20. marca 2006 o zaščiti geografskih označb in označb porekla za kmetijske
proizvode in živila (UL L št. 93 z dne 31. 3. 2006, str. 12), zadnjič
spremenjene z Uredbo Komisije (ES) št. 417/2008 z dne 8. maja 2008 o
spremembi prilog I in II Uredbe Sveta (ES) št. 510/2006 o zaščiti
geografskih označb in označb porekla za kmetijske proizvode in živila (UL L št.
125, z dne 9. 5. 2008, str. 27), in Uredbe Sveta (ES) št. 834/2007
z dne 28. junija 2007 o ekološki pridelavi in označevanju
ekoloških proizvodov in razveljavitvi Uredbe (EGS) št. 2092/91 (UL L št. 189
z dne 20. 7. 2007, str. 1), zadnjič spremenjene z Uredbo Sveta (ES)
št. 967/2008 z dne 29. septembra 2008 o spremembi Uredbe (ES)
št. 834/2007 o ekološki pridelavi in označevanju ekoloških proizvodov (UL
L št. 264, z dne 3. 10. 2008, str. 1), razen za proizvode iz rib.
46. člen
(upravičeni stroški)
(1) Upravičeni stroški za predmete
podpore iz tega poglavja so stalni stroški, ki nastanejo z vključitvijo v sheme
kakovosti in sodelovanjem v njih ter zajemajo:
1.    
za ekološko pridelavo in predelavo:
a)   stroške kontrole, ki zagotavlja skladnost s predpisi s tega
področja (letna kontrola pridelave na kmetijskem gospodarstvu, letna kontrola
predelovalnega obrata na kmetijskem gospodarstvu, kontrola skupine
proizvajalcev),
b)   stroške analiz preiskav živil rastlinskega in živalskega izvora,
krme in tal,
c)   administrativne stroške (letna članarina za vključevanje v skupino
proizvajalcev proizvoda, vodenje evidenc, stroški tiskanja materiala za
označevanje simbolov kakovosti);
2.    
za zaščitene kmetijske pridelke oziroma živila
in višjo kakovost:
a)   stroške kontrole, ki zagotavlja skladnost z zahtevami iz
specifikacij (certificiranje, letna zunanja kontrola, nenapovedana zunanja
kontrola, kontrola skupine proizvajalcev, notranja kontrola),
b)   stroške analiz preiskav vzorcev kmetijskih proizvodov oziroma
surovin, zahtevanih v specifikacijah proizvodov,
c)   administrativne stroške (letna članarina za vključevanje v skupino
proizvajalcev proizvoda, vodenje evidenc, stroški tiskanja materiala za
označevanje simbolov kakovosti);
3.    
za integrirano pridelavo:
a)   stroške kontrole, ki zagotavlja skladnost s predpisi iz tega
področja (letna kontrola pridelave),
b)  
administrativne
stroške (letna članarina za vključevanje v skupino proizvajalcev proizvoda,
vodenje evidenc, stroški tiskanja materiala za označevanje simbolov kakovosti).
(2) Do podpore so upravičeni stalni
stroški, ki so nastali od 1. januarja 2011 do vložitve zadnjega zahtevka
za izplačilo sredstev.
(3) Vlagatelj vloži vlogo na javni
razpis za nastale stalne stroške iz prvega odstavka tega člena v tekočem letu.
Vloga na javni razpis se vlaga po nastanku stroškov. Podpora se upravičencu
dodeli za največ pet let.
(4) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
kmetijska gospodarstva, ki prejmejo za isti
namen podporo na podlagi ukrepov I. stebra kmetijske politike, navedenih v
Uredbi 1974/2006/ES;
2.    
projekte, ki prejmejo za isti namen podporo na
podlagi ukrepov, navedenih v Uredbi Komisije (ES) št. 1857/2006 z dne
15. decembra 2006 o uporabi členov 87 in 88 Pogodbe pri državni pomoči za
majhna in srednje velika podjetja, ki se ukvarjajo s proizvodnjo kmetijskih
proizvodov, in o spremembi Uredbe (ES) št. 70/2001 (UL L št. 358 z dne
16. 12. 2006, str. 3);
3.    
sheme, katerih edini cilj je zagotavljanje
višje ravni nadzora nad spoštovanjem obveznih standardov iz zakonodaje Evropske
unije ali nacionalne zakonodaje.
47. člen
(vlagatelji)
(1) Vlagatelji so kmetijska
gospodarstva, ki opravljajo kmetijsko dejavnost na območju Republike Slovenije
in so vključeni v eno od shem kakovosti Evropske unije ali nacionalno shemo
kakovosti.
(2) Do podpore so upravičeni samo
proizvajalci kmetijskih proizvodov, namenjenih za prehrano ljudi.
48. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
kmetijsko gospodarstvo mora biti vpisano v RKG;
2.    
kmetijsko gospodarstvo mora predložiti kopijo
certifikata ali potrdila o opravljeni kontroli, ki dokazuje vključitev v
upravičeno shemo kakovosti;
3.    
če vlagatelj uveljavlja podporo za kmetijske
proizvode z zaščiteno označbo porekla, zaščiteno geografsko označbo ali zajamčeno
tradicionalno posebnostjo, mora biti na dan oddaje vloge na javni razpis ta
kmetijski proizvod vpisan v evropski register zaščitenih označb porekla in
zaščitenih geografskih označb oziroma evropski register zajamčenih
tradicionalnih posebnosti;
4.    
če vlagatelj uveljavlja podporo za višjo
kakovost, mora biti na dan oddaje vloge na javni razpis ta kmetijski proizvod
vpisan v nacionalni register, in
5.    
druge podrobnejše pogoje, določene v javnem
razpisu in razpisni dokumentaciji.
(2) Končni
prejemnik sredstev mora biti vključen v shemo kakovosti še pet let po zadnjem
izplačilu sredstev.
49. člen
(finančne določbe)
(1) Finančna pomoč se dodeli v obliki
letnega izplačila.
(2) Vlagatelji, ki so vključeni v
sheme kakovosti, so upravičeni do letne podpore v višini:
a) 
do vključno 1.500 eurov za zaščitene kmetijske
pridelke oziroma živila (sheme Evropske unije) in za proizvode višje kakovosti
(nacionalna shema),
b) 
do vključno 3.000 eurov za ekološko pridelavo
in predelavo (sheme Evropske unije),
c) 
do vključno 1.000 eurov za integrirano
pridelavo (nacionalna shema).
(3) Najvišji letni znesek dodeljene finančne pomoči na vlagatelja znaša do vključno
3.000 eurov.
(4) Ukrep se izvaja z odprtim javnim
razpisom v skladu s postopkom iz XXI. poglavja te uredbe.
(5) Za celotno programsko obdobje
2007–2013 je izvedbi tega ukrepa namenjenih 504.482 eurov javnih sredstev.
XI. PODPORA SKUPINAM PROIZVAJALCEV PRI DEJAVNOSTIH
INFORMIRANJA IN POSPEŠEVANJA PRODAJE ZA PROIZVODE, KI SO VKLJUČENI V SHEME
KAKOVOSTI HRANE – ukrep 133
50. člen
(predmet podpore)
(1) Predmet podpore je delno
sofinanciranje izvajanja aktivnosti informiranja potrošnikov, oglaševanja in
pospeševanja prodaje na notranjem trgu za proizvode, ki so vključeni v sheme
kakovosti Evropske unije oziroma Republike Slovenije.
(2) Upravičene sheme kakovosti
Evropske unije ali Republike Slovenije pri tem ukrepu so:
1.    
ekološka pridelava in predelava;
2.    
zaščiteni kmetijski pridelki oziroma živila
(zaščitena označba porekla, zaščitena geografska označba, zajamčena
tradicionalna posebnost);
3.    
vina z označbo porekla (kakovostno vino
zaščiteno geografsko poreklo (v nadaljnjem besedilu: ZGP), vrhunsko vino ZGP in
vino priznano tradicionalno poimenovanje (v nadaljnjem besedilu: PTP);
4.    
integrirana pridelava in
5.    
višja kakovost.
51. člen
(upravičeni stroški)
(1) Upravičeni stroški za predmete
podpore iz tega poglavja so stroški, nastali pri informiranju in pospeševanju
prodaje za proizvode, ki so vključeni v upravičene sheme kakovosti hrane, in
sicer:
1.    
stroški organizacije, priprave in sodelovanja
na javnih nastopih, sejmih, tržnicah, razstavah, oddajah, delavnicah in drugih
oblikah javnih nastopov oziroma dogodkov;
2.    
stroški oglaševanja in informiranja na
prodajnih mestih in po drugih komunikacijskih poteh;
3.    
stroški priprave, izdaje in razdeljevanja
informacijskega in promocijskega gradiva zaradi obveščanja potrošnikov in
javnosti ter pospeševanja prodaje kmetijskih pridelkov in živil iz shem
kakovosti;
4.    
stroški organizacije in vodenja drugih
ustreznih oblik oglaševanja zaradi informiranja in pospeševanja prodaje
kmetijskih pridelkov in živil iz shem kakovosti.
(2) Podpore se, poleg dejavnosti, ki
niso upravičene po 23. členu Uredbe 1974/2006/ES in neupravičenih stroškov iz
tretjega odstavka 71. člena Uredbe 1698/2005/ES, ne dodelijo za:
1.    
iste aktivnosti, ki so podprte z Uredbo Sveta
(ES) št. 3/2008 z dne 17. decembra 2007 o ukrepih za informiranje o
kmetijskih proizvodih in njihovo promocijo na notranjem trgu in v tretjih
državah (UL L št. 3 z dne 5. 1. 2008, str. 1), zadnjič spremenjeno z
Uredbo Sveta (ES) št. 153/2009 z dne 19. februarja 2009 (UL L št. 51 z dne
24. 2. 2009, str. 1);
2.    
projekte, ki prejmejo za isti namen podporo na
podlagi ukrepov iz I. stebra kmetijske politike, navedenimi v Uredbi
1974/2006/ES;
3.    
iste aktivnosti, ki se podpirajo znotraj ukrepa
podpora za ustanavljanje in delovanje skupin proizvajalcev – ukrep 142;
4.    
iste upravičene stroške, za katere so bili
vloženi zahtevki za podpore na podlagi predpisa, ki ureja trg z vinom.
(3) Vlagatelj pred datumom začetka
upravičenosti stroškov ne sme začeti z aktivnostmi, niti prevzeti nobenih
obveznosti na račun morebitnih dodeljenih sredstev. Do podpore so upravičeni
samo stroški, nastali od datuma izdaje odločbe o pravici do sredstev do
vložitve zadnjega zahtevka za izplačilo sredstev.
(4) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(5) Upravičeni so splošni stroški, ki
so neposredno povezani s pripravo in izvedbo projekta, kot so priprava vloge na
javni razpis ter priprava zahtevkov za izplačilo sredstev v višini do vključno
pet odstotkov upravičenih stroškov projekta iz naslova tega ukrepa.
52. člen
(vlagatelji)
Vlagatelji so skupine proizvajalcev, ki so
pravne osebe in združujejo proizvajalce, ki sodelujejo v eni od upravičenih
shem kakovosti za kmetijske proizvode ali živila ter uporabljajo pripadajoče
simbole kakovosti oziroma zaščitne znake in:
1.    
so zaščitile svoje proizvode na ravni Evropske
unije oziroma so njihovi proizvodi že zaščiteni na nacionalni ravni in so v
postopku pridobivanja evropske zaščite za zaščiteno označbo porekla, zaščiteno
geografsko označbo ter zajamčeno tradicionalno posebnost;
2.    
združujejo proizvajalce ekološko pridelanih in
predelanih kmetijskih pridelkov oziroma živil z oznako ekološke pridelave;
3.    
združujejo proizvajalce integrirano pridelanih
pridelkov oziroma živil z oznako integrirane pridelave;
4.    
so zaščitile svoje proizvode na nacionalni
ravni z oznako višja kakovost;
5.    
združujejo proizvajalce vin z označbo porekla
(kakovostno vino ZGP, vrhunsko vino ZGP in vino PTP).
53. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
skupina proizvajalcev oziroma člani skupine
proizvajalcev morajo uporabljati simbol kakovosti oziroma zaščitni znak
pripadajoče sheme kakovosti;
2.    
proizvodi iz shem kakovosti morajo biti
prisotni na trgu;
3.    
izdelan program pospeševanja prodaje skupine
proizvajalcev, ki vsebuje dva dela, in sicer:
a)   vizijo razvoja pospeševanja prodaje, oglaševanja in informiranja za
petletno obdobje, razdeljeno po letih in s pričakovanimi učinki, ter
b)   natančen načrt aktivnosti oziroma projekt informiranja, oglaševanja
in pospeševanja prodaje, za katerega se skupina proizvajalcev prijavi na javni
razpis, in
4.    
druge podrobnejše pogoje, določene v javnem
razpisu in razpisni dokumentaciji.
(2) Pri izvajanju aktivnosti je
obvezujoče, da se na gradivu, namenjenem za informiranje, oglaševanje in
pospeševanje prodaje, pojavijo v ospredju ime proizvodov iz shem kakovosti,
naziv sheme kakovosti in zaščitni znak oziroma simbol kakovosti proizvoda, in
sicer:
1.    
za ekološke proizvode: navedba imen ekoloških
proizvodov oziroma vrste ekoloških proizvodov, naziv sheme kakovosti,
pripadajoči zaščitni znak oziroma simbol kakovosti Evropske unije in nacionalni
zaščitni znak oziroma simbol kakovosti;
2.     za proizvode, ki so zaščiteni po
evropski zakonodaji kot zaščiteni kmetijski pridelki oziroma živila (zaščitena
označba porekla, zaščitena geografska označba in zajamčena tradicionalna
posebnost): navedba zaščitenega imena, naziv sheme kakovosti ter pripadajoči
zaščitni znak oziroma simbol kakovosti Evropske unije in nacionalni zaščitni
znak oziroma simbol kakovosti;
3.     za proizvode, ki so zaščiteni po
nacionalni zakonodaji kot zaščiteni kmetijski pridelki oziroma živila
(zaščitena označba porekla, zaščitena geografska označba in zajamčena
tradicionalna posebnost) in so v postopku pridobivanja evropske zaščite:
navedba zaščitenega imena, naziv sheme kakovosti in pripadajoči nacionalni
zaščitni znak oziroma simbol kakovosti;
4.     za proizvode, ki so integrirani in za
proizvode, zaščitene kot višja kakovost: navedba imena oziroma vrsta
proizvodov, naziv sheme kakovosti in pripadajoči nacionalni zaščitni znak
oziroma simbol kakovosti;
5.     za kakovostna vina ZGP, vrhunska vina
ZGP in vino PTP navedba kakovosti, območja in imena.
(3) Dejavnosti, v zvezi s promocijo
blagovnih znamk, kot glavno sporočilo promocije, niso upravičene do podpore.
(4) Na podlagi 6. točke 23. člena
Uredbe 1974/2006/ES morajo biti osnutki informacijskih, promocijskih in
oglaševalskih gradiv skladni s predpisi Evropske unije. Pred izvedbo aktivnosti
mora osnutke potrditi ARSKTRP.
(5) Končni
prejemnik sredstev mora biti vključen v shemo kakovosti še pet let po zadnjem
izplačilu sredstev.
54. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Upoštevajo se naslednja merila:
1.    
strokovna ocena:
a)  vrsta sheme kakovosti,
b)  usposobljenost skupine proizvajalcev;
2.    
ekonomska ocena:
a)  
izvedljivost projekta in pričakovani učinki,
b)  
ekonomska storilnost,
c)  
tržna proizvodnja.
(3) Podrobnejša
merila za izbor vlog se določijo v javnem razpisu in razpisni dokumentaciji.
55. člen
(finančne določbe)
(1) Najvišja stopnja pomoči znaša do
vključno 70 odstotkov upravičenih stroškov projekta.
(2) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(3) Za celotno programsko obdobje
2007–2013 je izvedbi tega ukrepa namenjenih 11.596.209 eurov javnih sredstev.
(4) Za sheme kakovosti Evropske unije
(ekološka pridelava in predelava, zaščiteni kmetijski pridelki oziroma živila
in kakovostna vina, pridelana na določenem pridelovalnem območju) in nacionalne
sheme kakovosti (integrirana pridelava in višja kakovost) znaša najvišji znesek
podpore na projekt do vključno 200.000 eurov.
XII. PODPORE ZA USTANAVLJANJE IN DELOVANJE SKUPIN
PROIZVAJALCEV – ukrep 142
56. člen
(predmet podpore)
(1) Podpora pri tem ukrepu se
dodeljuje skupinam proizvajalcev ekoloških in zaščitenih kmetijskih proizvodov
ter je namenjena za razbremenitev njihovega administrativnega ustanavljanja in
delovanja.
(2) Podpora se dodeli za:
1.    
povečanje obsega proizvodnje članov skupin
proizvajalcev;
2.    
povečanje skupnega trženja kmetijskih
proizvodov;
3.    
izvajanje skupnih projektov glede informiranja
in promocije.
(3) Predmet podpore so naslednje
upravičene aktivnosti:
1.    
administrativno delovanje skupine proizvajalcev,
ki vključuje registracijo skupine proizvajalcev, ureditev prostorov in nakup
pripadajoče opreme za opravljanje dejavnosti, nakup IKT, pisarniški material
ter material za pospeševanje prodaje;
2.    
stalna zaposlitev za najmanj polovični delovni
čas za namene delovanja skupine proizvajalcev za najmanj dobo upravičenosti
podpore;
3.    
nabava in vgradnja opreme za namene skupnega
trženja;
4.    
delovanje in oblikovanje skupnih pravil v
skladu s prvim odstavkom 35. člena Uredbe 1698/2005/ES;
5.    
priprava operativnega programa.
57. člen
(upravičeni stroški)
(1) Upravičeni stroški so stroški,
nastali pri izvajanju upravičenih aktivnostih administrativnega delovanja prvih
pet let po datumu registracije skupine proizvajalcev ter zajemajo:
1.    
stroške administrativnega delovanja skupine
proizvajalcev, kot so usposobitev prostorov, registracija skupine
proizvajalcev, nakup IKT in druge opreme ter pospeševanja prodaje;
2.    
stroške stalne zaposlitve ene osebe za namene
delovanja skupine proizvajalcev za najmanj dobo upravičenosti podpore;
3.    
stroške priprave skupnih pravil o proizvodnji;
4.    
stroške priprave operativnega programa;
5.    
stroške nabave primerne opreme, ki je nujno
potrebna za skupno trženje kmetijskih pridelkov oziroma živil skupine
proizvajalcev.
(2) Do podpore so upravičeni stroški,
ki so nastali od datuma zaprtja javnega razpisa do vložitve zadnjega zahtevka
za izplačilo sredstev za tekoče leto.
(3) Ne glede na določbo prejšnjega
odstavka se lahko v javnem razpisu in razpisni dokumentaciji določi posamezne
upravičene stroške, ki lahko nastanejo šele po datumu izdaje odločbe o pravici
do sredstev.
(4) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(5) Upravičeni so splošni stroški, ki
so neposredno povezani z ustanavljanjem skupine proizvajalcev ter pripravo in
izvedbo projekta, kot so priprava vloge na javni razpis ter priprava zahtevkov
za izplačilo sredstev, v višini do vključno pet odstotkov upravičenih stroškov
projekta iz naslova tega ukrepa.
(6) Zgornja višina posameznih
upravičenih splošnih stroškov se določi v javnem razpisu in razpisni
dokumentaciji.
(7) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
projekte, ki jih vložijo poklicne oziroma
panožne organizacije proizvajalcev, ki zastopajo enega ali več kmetijskih
sektorjev na področju sadja, zelenjave, poljedelstva, oljčnega olja in medu ter
se znotraj tega ukrepa ne priznajo kot skupine proizvajalcev;
2.    
projekte, ki prejmejo za isti namen podporo na
podlagi ukrepov I. stebra kmetijske politike, navedenih v Uredbi 1974/2006/ES.
58. člen
(vlagatelji)
Vlagatelji so skupine proizvajalcev, ki so
pravne osebe in so priznane na podlagi drugega odstavka 89. člena ZKme-1 za
sheme kakovosti ekološke proizvodnje oziroma zaščitene kmetijske pridelke
oziroma živila.
59. člen
(pogoji za pridobitev sredstev)
(1) Vlagatelj mora izpolnjevati
naslednje pogoje za pridobitev sredstev:
1.    
imajo člane, ki v določenem deležu tržijo svoje
proizvode tudi preko skupine proizvajalcev;
2.    
skupina proizvajalcev oziroma člani skupine
proizvajalcev uporabljajo simbol kakovosti oziroma zaščitni znak pripadajoče
sheme kakovosti;
3.    
imajo izdelan operativni program dejavnosti za
obdobje najmanj pet let, ki vsebuje:
a)   petletno vizijo, ki opredeljuje idejni načrt usklajevanja pridelave
s povpraševanjem, idejni načrt pospeševanja koncentracije ponudbe in skupnega
trženja pridelkov svojih članov ter idejni načrt priprave pravil glede skupnega
trženja, informiranja in promocije,
b)   projekt za povračilo stroškov,
c)   načrt za dosego skupnega trženja proizvodov preko skupine
proizvajalcev;
4.    
druge podrobnejše pogoje, določene v javnem
razpisu in razpisni dokumentaciji.
(2) Končni prejemnik sredstev mora po
zaključenem projektu doseči namene določene v prvem odstavku 35. člena Uredbe
1698/2005/ES.
(3) Končni
prejemnik sredstev mora biti vključen v shemo kakovosti še pet let po zadnjem
izplačilu sredstev.
(4) Končni prejemnik sredstev mora v določenem obsegu tržiti
proizvode prek skupine proizvajalcev. Za dosego tega cilja mora najpozneje peto
leto od priznanja skupine proizvajalcev zagotoviti 25-odstotni delež skupnega
trženja prek skupine proizvajalcev.
60. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezni javni razpis.
Upoštevajo se naslednja merila:
a) 
strokovna ocena, ki zajema vrsto sheme
kakovosti in usposobljenost skupine proizvajalcev, in
b) 
ocena tržne proizvodnje.
(3) Podrobnejša merila za izbor vlog
se določijo v javnem razpisu in razpisni dokumentaciji.
61. člen
(finančne določbe)
(1) Sredstva se upravičencu dodelijo
za prvih pet let od priznanja skupine proizvajalcev.
(2) Najvišja stopnja pomoči znaša do
vključno pet odstotkov obsega lastne tržne proizvodnje vseh članov, ki svoje
proizvode tržijo. Delež podpore z leti pada. Višina podpore se izračuna na
podlagi letne tržne proizvodnje posamezne skupine proizvajalcev.
(3) Najvišja višina podpore pri obsegu
lastne tržne proizvodnje do en milijon eurov znaša za prvo in drugo leto pet
odstotkov od tržne proizvodnje, tretje leto štiri odstotke od tržne
proizvodnje, četrto leto tri odstotke od tržne proizvodnje in peto leto dva
odstotka od tržne proizvodnje.
(4) Najvišja višina podpore pri obsegu
lastne tržne proizvodnje nad en milijon eurov znaša za prvo in drugo leto
2,5 odstotka od tržne proizvodnje, tretje leto dva odstotka od tržne
proizvodnje, četrto leto 1,5 odstotka od tržne proizvodnje in peto leto 1,5
odstotka od tržne proizvodnje.
(5) Podpora za prvo in drugo leto ne
sme presegati 100.000 eurov, za tretje leto 80.000 eurov, za četrto četo 60.000
eurov in za peto leto 50.000 eurov.
(6) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(7) Za celotno programsko obdobje
2007–2013 je izvedbi tega ukrepa namenjenih 670.356
eurov javnih sredstev.
XIII. DIVERZIFIKACIJA V NEKMETIJSKE DEJAVNOSTI – ukrep 311
62. člen
(predmet podpore)
(1) Predmet podpore iz tega poglavja so
naložbe v: 
1.    
proizvodne dejavnosti, povezane s
tradicionalnim znanjem na kmetiji, navedene v Prilogi Uredbe o vrsti, obsegu in
pogojih za opravljanje dopolnilnih dejavnosti na kmetiji (Uradni list RS, št.
61/05 in 45/08 – ZKme-1; v nadaljnjem besedilu: Uredba o dopolnilnih dejavnostih
na kmetiji) pod naslovom Domača obrt in izdelki tradicionalnih znanj;
2.    
proizvodne dejavnosti za predelavo proizvodov,
ki niso navedeni v Prilogi I Pogodbe, in drugih nekmetijskih proizvodov na
kmetiji po standardni klasifikaciji dejavnosti (v nadaljnjem besedilu: SKD) v
skladu s predpisom, ki ureja standardno klasifikacijo dejavnosti:
a)   področje C – Predelovalne dejavnosti:
-  oddelek 13 Proizvodnja tekstilij, 
-  oddelek 14 Proizvodnja oblačil, 
-  oddelek 15 Proizvodnja usnja, usnjenih in sorodnih izdelkov, 
-  oddelek 16 Obdelava in predelava lesa; proizvodnja izdelkov iz
lesa, plute, slame in protja, razen pohištva (razen za določene izdelke,
navedene v Prilogi 1 te uredbe), 
-  oddelek 17 Proizvodnja papirja in izdelkov iz papirja, 
-  oddelek 21 Proizvodnja farmacevtskih surovin in preparatov, 
-  oddelek 22 Proizvodnja izdelkov iz gume in plastičnih mas, 
-  oddelek 23 Proizvodnja nekovinskih mineralnih izdelkov, 
-  oddelek 25 Proizvodnja kovinskih izdelkov (razen strojev, naprav iz
pododdelka 25.4 Proizvodnja orožja in streliva), 
-  oddelek 26 Proizvodnja računalnikov, elektronskih in optičnih
izdelkov, 
-  oddelek 27 Proizvodnja električnih naprav, 
-  oddelek 28 Proizvodnja drugih strojev in naprav, 
-  oddelek 29 Proizvodnja motornih vozil, prikolic in polprikolic, 
-  razred 30.99 Proizvodnja vprežnih in drugih vozil, 
-  oddelek 31 Proizvodnja pohištva, 
-  oddelek 32 Druge raznovrstne predelovalne dejavnosti,
-  oddelek 33 Popravila in montaža strojev in naprav;
b)   področje D – Oskrba z električno energijo, plinom in paro:
-  oddelek 35 Oskrba z električno energijo, plinom in paro;
3.    
prodajne dejavnosti na kmetiji po SKD:
a)  
področje G – trgovina; vzdrževanje in popravila
motornih vozil:
-  pododdelek 45.2 Vzdrževanje in popravila motornih vozil;
4.    
storitvene dejavnosti na kmetijah: 
a)  
področje I – Gostinstvo:
-  oddelek 55 Gostinske nastanitvene dejavnosti, 
-  oddelek 56 Dejavnost strežbe jedi in pijač, 
-  negostinske dejavnosti, navedene v Prilogi Uredbe o dopolnilnih
dejavnostih na kmetiji pod naslovom Negostinske dejavnosti; 
b)  
področje M – Strokovne, znanstvene in tehnične
dejavnosti: 
-  oddelek 75 Veterinarstvo; 
c)  
področje P – Izobraževanje: 
-  razred 85.10 Predšolska vzgoja, 
-  razred 85.52 Izobraževanje, izpopolnjevanje in usposabljanje na
področju kulture in umetnosti, 
-  razred 85.59 Drugje nerazvrščeno izobraževanje, izpopolnjevanje in
usposabljanje; 
d)  
področje Q – Zdravstvo in socialno varstvo: 
-  oddelek 86 Zdravstvo, 
-  oddelek 87 Socialno varstvo z nastanitvijo, 
-  oddelek 88 Socialno varstvo brez nastanitve; 
e)  
področje S – Druge dejavnosti: 
-  oddelek 95 Popravila računalnikov in izdelkov za široko rabo, 
-  oddelek 96 Druge storitvene dejavnosti.
(2) Podpore se dodelijo tudi za naslednje
aktivnosti:
1.    
proizvodnja bioplina z uporabo organskih
odpadkov;
2.    
predelava biomase za obnovljive vire energije;
3.    
infrastruktura za obnovljivo energijo iz
biomase in drugih obnovljivih virov energije.
63. člen
(upravičeni stroški)
(1) Upravičeni stroški za predmete
podpore iz prejšnjega člena so:
1.    
gradbena in obrtniška dela. Pri posameznih
gradbenih in obrtniških delih se priznavajo tudi stroški dobave gotovih
elementov, prevoza, njihove montaže in stroški izvedbe del na kraju samem
(stroški materiala, prevoza in opravljenih del);
2.    
stroški pridobivanja ustreznih znanj za
opravljanje dejavnosti;
3.    
nakup nove opreme za predmet podpore iz tega
ukrepa, vključno z IKT opremo. Med upravičenimi stroški so še stroški, povezani
z vključitvijo opreme v tehnološki proces (stroški prevoza, montaže opreme);
4.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis in poslovnega
načrta, stroški pridobitve gradbene dokumentacije, stroški nadzora, nakup
patentiranih pravic, strokovnega znanja in izkušenj, licenc in nepatentiranega
tehničnega znanja, ter priprava zahtevkov za izplačilo sredstev v višini do
vključno deset odstotkov upravičenih stroškov naložbe iz naslova tega ukrepa.
(2) Zgornja višina posameznih
upravičenih splošnih stroškov se določi v javnem razpisu in razpisni
dokumentaciji.
(3) Upravičeni stroški naložbe so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(4) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(5) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
naložbe v raziskave in razvoj produktov,
2.    
plačilo davkov, carin in dajatev pri uvozu,
3.    
prevozna in transportna sredstva, razen
delovnih strojev,
4.    
stroške poslovanja,
5.    
bančne stroške in stroške garancij,
6.    
nakup rabljene opreme,
7.    
nakup kmetijske mehanizacije in opreme,
8.    
nakup gradbene mehanizacije,
9.    
naložbe v prostore za zasebno rabo,
10. 
predelavo živilskih proizvodov, katerih surovina
so kmetijski proizvodi,
11. 
splošne upravne stroške.
64. člen
(vlagatelji)
(1) Vlagatelji so člani kmetijskega
gospodinjstva, ki so:
1.    
fizične osebe, ki imajo stalno prebivališče na
naslovu sedeža kmetijskega gospodarstva in so nosilci dopolnilne dejavnosti na
kmetiji ali samostojni podjetniki posamezniki,
2.    
pravne osebe, ki v času oddaje vloge na javni
razpis opravljajo kmetijsko dejavnost in so kmetijska gospodarstva po zakonu,
ki ureja kmetijstvo.
(2) Kmetijska gospodarstva iz
prejšnjega odstavka morajo izpolnjevati kriterije za mikro podjetja iz Priloge
I Uredbe 800/2008/ES.
(3) Kmetijsko gospodarstvo mora imeti
poleg kmetijske dejavnosti registrirano tudi dejavnost, ki je predmet podpore.
65. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
kmetijsko gospodarstvo, ki kandidira na
predmete podpore iz 62. člena te uredbe, mora biti vpisano v RKG;
2.    
imeti mora sedež in opravljati dejavnost, ki je
predmet podpore, na naslovu kmetijskega gospodarstva, izven naselij, ki imajo v
skladu s Sklepom Državnega zbora Republike Slovenije, katera naselja v Republiki
Sloveniji imajo status mesta v skladu s predpisi, veljavnimi v času podelitve
(Uradni list RS, št. 22/00; v nadaljnjem besedilu: Sklep DZ) in Sklepom o
podelitvi statusa mesta naseljem v Republiki Sloveniji (Uradni list RS, št.
121/05; v nadaljnjem besedilu: Sklep Vlade), status mesta;
3.    
zagotoviti mora ustrezno projektno
dokumentacijo v skladu z zakonodajo in s podrobnim stroškovno ovrednotenim
popisom del, ki jo pripravi odgovorni projektant, ter vsa dovoljenja za
naložbo;
4.    
izdelan mora imeti poslovni načrt oziroma
program dela v skladu z zahtevami javnega razpisa in razpisne dokumentacije, ki
mora izkazati ekonomsko upravičenost naložbe. Kot ekonomska upravičenost
naložbe se šteje, da je kumulativen denarni tok pozitiven;
5.    
lokacija naložbe se mora nahajati na kmetijskem
gospodarstvu zunaj naselij, ki imajo v skladu s Sklepom DZ in Sklepom Vlade
status mesta;
6.    
druge podrobnejše pogoje, določene v javnem
razpisu in razpisni dokumentaciji.
(2) Glede na
obseg naložb se podpora dodeli enostavnim in zahtevnim naložbam. Naložba,
katerih skupna vrednost ob prijavi na javni razpis ne presega 50.000 eurov
(brez DDV), je enostavna naložba. Če skupna vrednost naložbe ob prijavi na
javni razpis presega 50.000 eurov (brez DDV), je to zahtevna naložba.
(3) Pri
naložbah v obnovljive vire energije za prodajo, predračunska vrednost naložbe,
v primeru pridobivanja električne energije, ob prijavi na javni razpis, ne sme
preseči 1.000.000 eurov (brez DDV) oziroma v primeru pridobivanja toplotne
energije ne sme preseči 400.000 eurov (brez DDV).
(4) Če
vlagatelj kandidira za pridobitev sredstev za naložbe v storitve vzgoje in
varstva otrok, mora ob dokončanju naložbe izpolnjevati pogoje za vpis v razvid
javno veljavnih programov vzgoje in izobraževanja na ministrstvu, pristojnem za
vzgojo in izobraževanje.
(5) Če
vlagatelj kandidira za pridobitev sredstev za naložbe v opravljanje
socialnovarstvene storitve za starostnike ali invalide, mora:
1.    
najpozneje do konca naložbe izpolnjevati
predpisane pogoje za opravljanje te storitve v skladu s predpisi, ki urejajo
socialno varstvo, in
2.    
pridobiti pozitivno mnenje Socialne zbornice
Slovenije za predviden program opravljanja storitve.
(6) Obveznosti
upravičenca so:
1.    
po končani naložbi mora imeti kmetija z
dopolnilno dejavnostjo najmanj eno polno delovno moč iz kmetijske, gozdarske
ali dopolnilne dejavnosti. Izračun normativa, ki določa polno delovno moč, se
opredeli v javnem razpisu in razpisni dokumentaciji. Ostali upravičenci morajo
ohraniti ali povečati število zaposlenih, v primeru, da upravičenec pred
naložbo ni imel zaposlenih, mora imeti ob zaključku naložbe najmanj eno
zaposlitev. Ta obveznost ne velja v primeru pridobivanja energije iz
obnovljivih virov;
2.    
kot dokončanje naložbe se pri gradnji šteje
pridobljeno uporabno dovoljenje oziroma vključitev opreme v opravljanje
dejavnosti.
(7) Končni
prejemnik sredstev mora na ARSKTRP poročati še pet let po zadnjem izplačilu
sredstev. Poročilo mora poslati na ARSKTRP do 31. marca tekočega leta za
preteklo leto na predpisanem obrazcu, objavljenem na spletni strani ARSKTRP.
66. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Upoštevajo se naslednja merila:
a) 
razvojna ogroženost na ravni regije Standardne
klasifikacije teritorialnih enot 3 (v nadaljnjem besedilu: SKTE-3), v kateri se
izvaja naložba,
b) 
ekonomski vidik,
c) 
družbeno-socialni vidik upravičenca.
(3) Podrobnejša merila za izbor vlog
se določijo v javnem razpisu in razpisni dokumentaciji.
67. člen
(finančne določbe)
(1) Sredstva se dodelijo v skladu z
Uredbo 1998/2006/ES. Sredstva
se dodeljujejo na podlagi pravila de minimis. Končni prejemnik sredstev lahko
pridobi največ 200.000 eurov v obdobju zadnjih treh proračunskih let oziroma
prejemniki sredstev, ki delujejo v cestnoprometnem sektorju, največ 100.000
eurov v obdobju zadnjih treh proračunskih let.
(2) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(3) Najvišja stopnja pomoči znaša do
vključno 60 odstotkov priznane vrednosti naložbe.
(4) Ne glede na prejšnji odstavek pa
se za naložbe iz drugega odstavka 62. člena te uredbe
stopnja intenzivnosti pomoči poveča za deset odstotnih točk.
(5) Najnižji dodeljeni znesek pomoči
je 3.500 eurov na upravičenca.
(6) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(7) Za celotno programsko obdobje
2007–2013 je izvedbi tega ukrepa namenjenih 29.707.886 eurov javnih sredstev.
XIV. PODPORA USTANAVLJANJU IN RAZVOJU MIKROPODJETIJ – ukrep
312
68. člen
(predmet podpore)
Predmet podpore so naložbe v registrirana
mikropodjetja na podeželju, ki zagotavljajo nova oziroma ohranjajo delovna
mesta in povečujejo dohodek podeželskega prebivalstva za dejavnosti, določene v
sedmem odstavku 69. člena te uredbe.
69. člen
(upravičeni stroški)
(1) Upravičeni stroški za predmete
podpore iz prejšnjega člena so:
1.    
gradbena in obrtniška dela. Pri posameznih
gradbenih in obrtniških delih se priznavajo tudi stroški dobave gotovih
elementov, prevoza, njihove montaže in stroški izvedbe del na kraju samem
(stroški materiala, prevoza in opravljenih del);
2.    
stroški pridobivanja ustreznih znanj za
opravljanje dejavnosti;
3.    
nakup nove opreme za predmet podpore iz tega
ukrepa, vključno z IKT opremo. Priznavajo se tudi stroški povezani z
vključitvijo opreme v tehnološki proces (stroški prevoza, montaže opreme);
4.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis in
poslovnega načrta, stroški pridobitve gradbene dokumentacije, stroški nadzora, nakup
patentiranih pravic, strokovnega znanja in izkušenj, licenc in nepatentiranega
tehničnega znanja ter priprava zahtevkov za izplačilo sredstev, v višini do
vključno deset odstotkov upravičenih stroškov naložbe iz naslova tega ukrepa.
(2) Zgornja višina posameznih
upravičenih splošnih stroškov se določi v javnem razpisu in razpisni
dokumentaciji.
(3) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
naložbe v raziskave in razvoj produktov,
2.    
plačilo davkov, carin in dajatev pri uvozu,
3.    
prevozna in transportna sredstva, razen
delovnih strojev,
4.    
stroške poslovanja,
5.    
bančne stroške in stroške garancij,
6.    
nakup rabljene opreme,
7.    
nakup kmetijske mehanizacije in opreme,
8.    
nakup gradbene mehanizacije in opreme,
9.    
naložbe v prostore za zasebno rabo,
10. 
predelavo živilskih proizvodov, katerih surovina
so kmetijski proizvodi,
11. 
splošne upravne stroške.
(4) Do sredstev niso upravičena
podjetja v težavah v skladu s Sporočilom Komisije 244/2004/ES.
(5) Upravičeni stroški naložbe so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(6) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(7) Do sredstev so upravičene naložbe za
opravljanje naslednjih dejavnosti, razvrščenih v naslednja področja, oddelke,
skupine in razrede po SKD:
1.    
področje C – Predelovalne dejavnosti: 
-  oddelek 13 Proizvodnja tekstilij, 
-  oddelek 14 Proizvodnja oblačil, 
-  oddelek 15 Proizvodnja usnja, usnjenih in sorodnih izdelkov, 
-  oddelek 16 Obdelava in predelava lesa; proizvodnja izdelkov iz
lesa, plute, slame in protja, razen pohištva (razen za določene izdelke,
navedene v Prilogi 1 te uredbe), 
-  oddelek 17 Proizvodnja papirja in izdelkov iz papirja, 
-  oddelek 21 Proizvodnja farmacevtskih surovin in preparatov, 
-  oddelek 22 Proizvodnja izdelkov iz gume in plastičnih mas, 
-  oddelek 23 Proizvodnja nekovinskih mineralnih izdelkov, 
-  oddelek 25 Proizvodnja kovinskih izdelkov (razen strojev, naprav iz
pododdelka 25.4 Proizvodnja orožja in streliva), 
-  oddelek 26 Proizvodnja računalnikov, elektronskih in optičnih
izdelkov, 
-  oddelek 27 Proizvodnja električnih naprav, 
-  oddelek 28 Proizvodnja drugih strojev in naprav,
-  oddelek 29 Proizvodnja motornih vozil, prikolic in polprikolic,
-  razred 30.99 Proizvodnja vprežnih in drugih vozil,
-  oddelek 31 Proizvodnja pohištva,
-  oddelek 32 Druge raznovrstne predelovalne dejavnosti,
-  oddelek 33 Popravila in montaža strojev in naprav;
2.    
področje D – Oskrba z električno energijo,
plinom in paro:
-   oddelek 35 Oskrba z električno energijo, plinom in paro;
3.    
področje E – Oskrba z vodo; ravnanje z odplakami
in odpadki: saniranje okolja;
4.    
področje I – Gostinstvo:
- oddelek
55 – Gostinske nastanitvene dejavnosti; 
5.    
področje M – Strokovne, znanstvene in tehnične
dejavnosti: 
- oddelek
75 – Veterinarstvo; 
6.    
področje P – Izobraževanje: 
-  razred 85.10 Predšolska vzgoja, 
-  razred 85.52 Izobraževanje, izpopolnjevanje in usposabljanje na
področju kulture in umetnosti, 
-  razred 85.59 Drugje nerazvrščeno izobraževanje; 
7.    
področje Q – Zdravstvo in socialno varstvo: 
- oddelek
87 Socialno varstvo z nastanitvijo, 
- oddelek
88 Socialno varstvo brez nastanitve; 
8.    
področje S – Druge dejavnosti: 
- podrazred
96.090 Čuvanje, oskrba in nega hišnih živali.
(8) Podpore se dodelijo tudi za
naslednje vrste aktivnosti:
1.    
proizvodnja bioplina z uporabo organskih
odpadkov;
2.    
predelava biomase za obnovljive vire energije;
3.    
infrastruktura za obnovljivo energijo iz
biomase in drugih obnovljivih virov energije.
70. člen
(vlagatelji)
(1) Vlagatelji so: 
1.    
samostojni podjetniki posamezniki, ki nimajo
sedeža dejavnosti na naslovu sedeža dejavnega kmetijskega gospodarstva,
2.    
zavodi, gospodarske družbe ali zadruge, ki
nimajo sedeža dejavnosti na naslovu sedeža dejavnega kmetijskega gospodarstva,
ne opravljajo kmetijske dejavnosti in niso dejavna kmetijska gospodarstva po
zakonu, ki ureja kmetijstvo.
(2) Odgovorna oseba je samostojni
podjetnik posameznik ali zakoniti zastopnik zavoda, gospodarske družbe ali
zadruge.
71. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
mora imeti sedež dejavnosti zunaj naselij, ki
imajo v skladu s Sklepom DZ in Sklepom Vlade, status mesta;
2.    
mora zagotoviti ustrezno projektno
dokumentacijo v skladu z zakonodajo in s podrobnim stroškovno ovrednotenim
popisom del, ki jo pripravi odgovorni projektant ter vsa dovoljenja za naložbo;
3.    
mora biti registriran za opravljanje
dejavnosti, ki je predmet podpore v skladu s prvim odstavkom prejšnjega člena;
4.    
mora imeti izdelan poslovni načrt oziroma
program dela v skladu z zahtevami javnega razpisa in razpisne dokumentacije, ki
mora izkazati ekonomsko upravičenost naložbe. Kot ekonomska upravičenost
naložbe se šteje, da je kumulativen denarni tok pozitiven;
5.    
lokacija naložbe se mora nahajati zunaj
naselij, ki imajo v skladu s Sklepom DZ in Sklepom Vlade, status mesta;
6.    
lokacija naložbe se ne sme nahajati na naslovu
dejavnega kmetijskega gospodarstva;
7.    
iz vloge na javni razpis mora biti razvidno, da
podjetje ne presega meril za mikropodjetja, določena v Uredbi 800/2008/ES, in
8.    
druge podrobnejše pogoje, določene v javnem
razpisu in razpisni dokumentaciji.
(2) Glede na
obseg naložb se podpora dodeli enostavnim in zahtevnim naložbam. Naložba,
katerih skupna vrednost ob prijavi na javni razpis ne presega 50.000 eurov
(brez DDV), je enostavna naložba. Če skupna vrednost naložbe ob prijavi na
javni razpis presega 50.000 eurov (brez DDV), je to zahtevna naložba.
(3) Pri
naložbah v obnovljive vire energije za prodajo, predračunska vrednost naložbe,
v primeru pridobivanja električne energije, ob prijavi na javni razpis ne sme
preseči 1.000.000 eurov (brez DDV) oziroma v primeru pridobivanja toplotne
energije pa ne sme preseči 400.000 eurov (brez DDV).
(4) Če
vlagatelj kandidira za pridobitev sredstev za naložbe v storitve vzgoje in
varstva otrok, mora ob dokončanju naložbe izpolnjevati pogoje za vpis v razvid
javno veljavnih programov vzgoje in izobraževanja na ministrstvu, pristojnem za
vzgojo in izobraževanje.
(5) Če
vlagatelj kandidira za pridobitev sredstev za naložbe v opravljanje
socialnovarstvene storitve za starostnike ali invalide, mora izpolnjevati
naslednje:
1.    
najpozneje do konca naložbe izpolnjevati
predpisane pogoje za opravljanje te storitve v skladu s predpisi, ki urejajo
socialno varstvo, in
2.    
pridobiti pozitivno mnenje Socialne zbornice
Slovenije za predviden program opravljanja storitve.
(6) Obveznosti
upravičenca so:
1.    
po končani naložbi morajo upravičenci ohraniti
ali povečati število zaposlenih, v primeru, da upravičenec pred naložbo ni imel
zaposlenih, mora imeti ob zaključku naložbe najmanj eno zaposlitev. Ta
obveznost ne velja v primeru pridobivanja energije iz obnovljivih virov;
2.    
kot dokončanje naložbe se pri gradnji šteje
pridobljeno uporabno dovoljenje ali vključitev opreme v opravljanje dejavnosti.
(7) Končni
prejemnik sredstev mora na ARSKTRP poročati še pet let po zadnjem izplačilu
sredstev. Poročilo mora poslati na ARSKTRP do 31. marca tekočega leta za
preteklo leto na predpisanem obrazcu, objavljenem na spletni strani ARSKTRP.
72. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Upoštevajo se naslednja merila:
a) 
razvojna ogroženost na ravni regije SKTE-3, v
kateri se izvaja naložba,
b) 
ekonomski vidik,
c) 
družbeno-socialni vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
73. člen
(finančne določbe)
(1)  Pri
dodeljevanju sredstev se upošteva Uredba 1998/2006/ES. Sredstva
se dodeljujejo na podlagi pravila de minimis. Končni prejemnik sredstev lahko
pridobi največ 200.000 eurov v obdobju zadnjih treh proračunskih let oziroma
prejemniki sredstev, ki delujejo v cestnoprometnem sektorju, največ 100.000
eurov v obdobju zadnjih treh proračunskih let.
(2) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(3) Najvišja stopnja pomoči znaša do
vključno 60 odstotkov priznane vrednosti naložbe.
(4) Ne glede na prejšnji odstavek pa
se za naložbe iz osmega odstavka 69. člena te uredbe se stopnja intenzivnosti
pomoči poveča za deset odstotnih točk.
(5) Najnižji dodeljeni znesek pomoči
je 3.500 eurov na upravičenca.
(6) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(7) Za celotno programsko obdobje
2007–2013 je izvedbi tega ukrepa namenjenih 50.469.855 eurov javnih sredstev.
XV. OSNOVNE STORITVE ZA GOSPODARSTVO IN PODEŽELSKO
PREBIVALSTVO – ukrep 321
74. člen
(predmet podpore)
Predmet podpore so naložbe v širokopasovno
omrežje elektronskih komunikacij na podeželju. Naložbe se izvajajo na območjih
iz 2. člena Zakona o razvojni podpori Pomurski regiji v obdobju 2010–2015 (Uradni
list RS, št. 87/09) brez dostopa do širokopasovnega interneta (v nadaljnjem
besedilu: območja belih lis) in omogočajo enake možnosti dostopa do informacij
ter storitev. Veljaven seznam belih lis se določi v javnem razpisu, na podlagi
seznama določenega na Ministrstvu za visoko šolstvo, znanost in tehnologijo.
75. člen
(upravičeni stroški)
(1) Upravičeni stroški za naložbe iz
prejšnjega člena so:
1.    
stroški izvedbe naložbe (pripravljalna dela,
zemeljska dela, gradbena dela, obrtniška dela, betonska dela, geodetska dela in
zaključna dela). Pri posameznih gradbenih in obrtniških delih se priznavajo
tudi stroški dobave gotovih elementov, prevoza, njihove montaže in stroški
izvedbe del na kraju samem (stroški materiala, prevoza in opravljenih del);
2.    
stroški opremljanja ali odkupa prostorov za
skupno uporabo obstoječih objektov omrežja le v obsegu, ki je nujno potreben za
izvedbo naložbe;
3.    
stroški izvedbe pasivnega dela omrežja
elektronskih komunikacij do končnih uporabnikov;
4.    
stroški vpisa infrastrukture v kataster
komunalnih naprav;
5.    
stroški opreme in materiala, ki so glede na
specifične zahteve potrebni za izvedbo;
6.    
stroški aktivne opreme.
(2) Upravičeni so splošni stroški, ki
so neposredno povezani s pripravo in izvedbo naložbe, kot so priprava vloge na
javni razpis in poslovnega načrta, stroški pridobitve gradbene dokumentacije
ter priprava zahtevkov za izplačilo sredstev, v višini do vključno 20 odstotkov
upravičenih stroškov naložbe iz naslova tega ukrepa. Zgornja višina posameznih
upravičenih splošnih stroškov se določi v javnem razpisu.
(3) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
stroške poslovanja,
3.    
bančne stroške in stroške garancij,
4.    
nakup rabljene opreme,
5.    
nepremičnine, na katerih se opravlja izvršba v
skladu s predpisom, ki ureja izvršbo in zavarovanje.
(4) Upravičeni stroški naložbe so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(5) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
76. člen
(vlagatelji)
Vlagatelji so občine.
77. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
naložba se mora izvesti izključno na območju
belih lis;
2.    
predložiti mora poslovni načrt za izvedbo
naložbe;
3.    
lokacija naložbe se mora nahajati zunaj
naselij, ki imajo, v skladu s Sklepom DZ in Sklepom Vlade, status mesta;
4.    
izkazati mora, da za območje, ki je opredeljeno
v projektu, ne obstaja komercialni interes;
5.    
predložiti mora finančni načrt projekta;
6.    
predložiti mora časovno opredelitev operativne
izvedbe projekta, ki mora biti zaključena najpozneje v roku 36 mesecev od
izdaje odločbe o pravici do sredstev;
7.    
izbrati mora izvajalca operativnih del izvedbe
v skladu s predpisi, ki urejajo javno naročanje;
8.    
predložiti mora projekt;
9.    
predložiti mora Načrt razvoja odprtega
širokopasovnega omrežja v občini ali drug primerljiv strateški dokument občine
s področja elektronskih komunikacij, iz katerega so vidne zahteve za projekt
ter razvojni cilji občine, povezani s tem projektom;
10. 
iz dokumentacije morajo biti razvidni podatki o
številu gospodinjstev na področju belih lis za celo občino ter za vsak del
omrežja posebej. Za naselje, ki je uvrščeno na seznam belih lis, se za število
gospodinjstev upoštevajo le tista gospodinjstva, ki v naselju dejansko nimajo
možnosti do dostopa do širokopasovnih priključkov;
11. 
zagotoviti mora ustrezen strokoven nadzor nad
gradnjo omrežja, kar mora biti razvidno iz posredovane dokumentacije, in
12. 
druge podrobnejše pogoje, določene v javnem
razpisu in razpisni dokumentaciji.
(2) Pristojnosti, odgovornosti in
naloge upravičenca ter pogoji glede upravljanja z odprtim širokopasovnim
omrežjem elektronskih komunikacij se določi z javnim razpisom in razpisno
dokumentacijo. Kot dokončanje naložbe se pri gradnji šteje pridobljeno uporabno
dovoljenje ali vključitev opreme v opravljanje dejavnosti.
78. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Upoštevajo se naslednja merila:
a)  območje izvajanja naložbe (razvojne regije, koeficient razvitosti
občin),
b)  družbeno-socialni vidik.
(3) Podrobnejša merila za izbor
projektov se določijo v javnem razpisu in razpisni dokumentaciji.
79. člen
(finančne določbe)
(1) Finančne določbe:
1.    
delež javnega financiranja znaša do vključno
100 odstotkov upravičenih stroškov;
2.    
najvišji znesek podpore na posamezno
gospodinjstvo v programskem obdobju znaša do vključno 3.000 eurov;
3.    
najnižji znesek podpore je 200.000 eurov.
(2) Ukrep se izvaja z odprtim javnim
razpisom v skladu s postopkom iz XXI. poglavja te uredbe.
(3) Za celotno programsko obdobje
2007–2013 je izvedbi tega ukrepa namenjenih 3.312.734 eurov javnih sredstev.
XVI. OBNOVA IN RAZVOJ VASI – ukrep 322
80. člen
(predmet podpore)
Predmet podpore so naložbe v:
1.    
ureditev površin za skupne namene in potrebe v
podeželskih naseljih;
2.    
ureditev vaških jeder;
3.    
ureditev komunalne in prometne infrastrukture
ter povezav v naseljih;
4.    
obnovo in izgradnjo večnamenskih zgradb skupnega
pomena za medgeneracijsko druženje, kulturno-umetniško, športno in drugo
prostočasno dejavnost lokalnega prebivalstva na podeželju;
5.    
preselitev kmetij iz vaških središč z namenom
njihove celostne ureditve.
81. člen
(upravičeni stroški)
(1) Upravičeni stroški za predmete
podpore iz 1., 2., 3. in 4. točke prejšnjega člena so:
1.    
novogradnje, rekonstrukcije in investicijska
vzdrževalna dela;
2.    
gradbena in obrtniška dela; pri posameznih
gradbenih in obrtniških delih se priznavajo tudi stroški dobave gotovih elementov,
prevoza, njihove montaže in stroški izvedbe del na kraju samem (stroški
materiala, prevoza in opravljenih del);
3.    
stroški nakupa zemljišč do vključno deset
odstotkov priznane vrednosti naložbe;
4.    
stroški ureditve površin za skupne namene in
potrebe;
5.    
celostno urejanje vaških jeder, ki vključuje
ureditev okolice in postavitev urbane opreme;
6.    
izgradnja komunalne in prometne infrastrukture;
7.    
nakup nove opreme;
8.    
nakup IKT opreme.
(2) Upravičeni stroški za predmet
podpore iz 5. točke prejšnjega člena so stroški odkupa zemljišč in nepremičnin
kmetije, ki je predmet preselitve, na podlagi ocene neodvis­nega pooblaščenega
cenilca ali organa z ustreznimi pooblastili.
(3) Upravičeni so splošni stroški, ki
so neposredno povezani s pripravo in izvedbo naložbe, kot so priprava vloge na
javni razpis, stroški pridobitve projektne in investicijske dokumentacije,
stroški nadzora ter priprava zahtevkov za izplačilo sredstev,
v višini do vključno deset odstotkov upravičenih stroškov naložbe iz naslova
tega ukrepa.
(4) Upravičeni stroški naložbe so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(5) Ne glede na prejšnji odstavek je
upravičen strošek nakupa zemljišč, ki je nastal pred datumom izdaje odločbe o
pravici do sredstev, vendar ne pred 1. januarjem 2007.
(6) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(7) Zgornja višina posameznih
upravičenih splošnih stroškov se določi v javnem razpisu in razpisni
dokumentaciji.
(8) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
nakup patentiranih pravic, strokovnega znanja
in izkušenj, licenc in nepatentiranega tehničnega znanja,
2.    
plačilo davkov, carin in dajatev pri uvozu,
3.    
stroške poslovanja,
4.    
bančne stroške in stroške garancij,
5.    
nakup rabljene opreme,
6.    
verske objekte,
7.    
objekte za izvajanje izključno šolske in
vzgojno-varstvene dejavnosti,
8.    
izdatke pri naložbah, ki so nastali zaradi
pristojbin za uporabo in kotizacij pred dokončanjem,
9.    
splošne upravne stroške,
10. 
naložbe v objekte oziroma prostore za zasebno
rabo,
11. 
objekte za opravljanje pridobitne dejavnosti,
12. 
nakup nepremičnin, razen zemljišč in v okviru
predmeta podpore iz 5. točke prejšnjega člena, in
13. 
prenovo fasad (zunanjih ometov) v okviru
predmeta podpore iz 2. točke prejšnjega člena.
82. člen
(vlagatelji)
Vlagatelji so občine.
83. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
izkazati mora sposobnost zagotavljanja lastnih
finančnih sredstev;
2.    
zagotoviti mora ustrezno projektno
dokumentacijo v skladu z zakonodajo in s podrobnim stroškovno ovrednotenim
popisom del, ki jo pripravi odgovorni projektant, in vsa dovoljenja za naložbo;
3.    
predložiti mora investicijsko dokumentacijo z
opredelitvijo ciljev v skladu s predpisi, ki urejajo enotno metodologijo za
pripravo in obravnavo investicijske dokumentacije na področju javnih financ,
ter načrt upravljanja;
4.    
lokacija naložbe se mora nahajati zunaj
naselij, ki imajo, v skladu s Sklepom DZ in Sklepom Vlade, status mesta;
5.    
skupna vrednost naložbe ob prijavi na javni
razpis ne sme preseči 500.000 eurov (brez DDV);
6.    
stroški nakupa zemljišč so upravičen strošek v
primeru, ko je nakup zemljišča potreben za uresničitev naložbe;
7.    
površine iz predmeta podpore iz 1. točke 80.
člena te uredbe morajo biti prosto dostopne in namenjene prostočasni
dejavnosti;
8.    
prostor, ki je predmet podpore iz 2. točke 80.
člena te uredbe mora biti z naložbo celostno urejen in skladen z lokalnim
okoljem;
9.    
v primeru kandidiranja na predmet podpore iz 3.
točke 80. člena te uredbe mora biti prostor celostno urejen in skladen z
lokalnim okoljem, vključevati pa mora najmanj dve aktivnosti tega predmeta
podpore;
10. 
v večnamenskem objektu, ki je predmet podpore
iz 4. točke 80. člena te uredbe, se mora opravljati nepridobitna dejavnost;
11. 
v primeru kandidiranja na predmet podpore iz
5. točke 80. člena te uredbe mora vlagatelj izkazati javni interes in
predložiti dokaze, da gre za preselitev kmetijske dejavnosti iz vaškega
središča na drugo lokacijo,
12. 
če vlagatelj ni lastnik oziroma edini lastnik
predmeta podpore, mora vlogi na javni razpis priložiti overjeno pogodbo o
najemu, služnosti ali stavbni pravici. V kolikor iz navedenih dokumentov ni
razvidno, da se lastnik oziroma solastnik strinja z načrtovanimi aktivnostmi,
mora priložiti tudi overjeno soglasje lastnika oziroma solastnika.
13. 
druge podrobnejše pogoje, določene v javnem
razpisu in razpisni dokumentaciji.
(2) Pri naložbah v obnovo in izgradnjo
večnamenskih objektov, zgrajenih tudi za druge namene, se od vseh skupnih
stroškov izgradnje oziroma prenove celotnega objekta (skupni prostori, streha,
fasada) kot upravičeni stroški priznajo le stroški v sorazmernem deležu glede
na neto tlorisno površino objekta, ki jo ti prostori zasedajo.
(3) Kot dokončanje naložbe se pri
gradnji, za katero je potrebno gradbeno dovoljenje, šteje pridobljeno uporabno
dovoljenje, če gre za nakup opreme, vključitev opreme v opravljanje dejavnosti
oziroma, če gre za naložbe v spomenik, spomeniško območje, nepremično in
naselbinsko dediščino oziroma njihovo vplivno območje pa tudi izjavo organizacije, ki je po zakonu, ki ureja varstvo kulturne
dediščine, pristojna za varstvo nepremične dediščine, da je naložba izvedena v
skladu s kulturnovarstvenimi pogoji in kulturnovarstvenim soglasjem.
(4) (črtan)
84. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Pri ocenjevanju vlog se upoštevajo naslednja merila:
a) 
demografsko-socialni vidik,
b) 
naravovarstveni vidik,
c) 
regionalni vidik,
d) 
ekonomski vidik,
e) 
kulturnovarstveni vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
85. člen
(finančne določbe)
(1) Najvišja stopnja pomoči znaša do
vključno 85 odstotkov priznane vrednosti naložbe.
(2) Najnižji dodeljeni znesek pomoči
je 10.000 eurov.
(3) Upravičenec lahko v celotnem
programskem obdobju 2007–2013 iz naslova tega poglavja pridobi največ do
vključno 750.000 eurov pomoči.
(4) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(5) Za celotno programsko obdobje
2007–2013 je izvedbi tega ukrepa namenjenih 38.677.634 eurov javnih sredstev.
XVII. OHRANJANJE IN IZBOLJŠEVANJE DEDIŠČINE PODEŽELJA – ukrep
323
86. člen
(predmet podpore)
Predmet podpore so naložbe v:
1.    
nepremično kulturno dediščino na podeželju, ki
je spomenik, spomeniško območje ali registrirana nepremična kulturna dediščina;
2.    
muzeje na prostem in prostore za postavitev
razstav stalnih zbirk etnološke dediščine;
3.    
ureditev in izgradnjo tematskih poti, ki
povezujejo naravne vrednote in nepremično kulturno dediščino določenega
območja.
87. člen
(upravičeni stroški)
(1) Upravičeni stroški za predmet
podpore iz 1. točke prejšnjega člena so:
1.    
rekonstrukcije in investicijsko vzdrževanje
objektov nepremične kulturne dediščine na podeželju;
2.    
nakup nove opreme v višini do vključno deset
odstotkov upravičenih stroškov naložbe iz naslova tega ukrepa;
3.    
nakup IKT opreme;
4.    
konservatorsko-restavratorska dela v višini do
vključno deset odstotkov upravičenih stroškov naložbe iz naslova tega ukrepa;
5.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis, stroški
pridobitve projektne in investicijske dokumentacije, vključno s konservatorskim
načrtom, kadar ga je v skladu s predpisi potrebno izdelati, stroški
dokumentacije za konservatorsko-restavratorske posege ter priprava zahtevkov za
izplačilo sredstev, v višini do vključno deset odstotkov upravičenih stroškov
naložbe iz naslova tega ukrepa.
(2) Upravičeni stroški za predmet
podpore iz 2. točke prejšnjega člena so:
1.    
rekonstrukcije in investicijsko vzdrževanje
objektov, ki sodijo v okvir muzeja na prostem;
2.    
investicijsko vzdrževanje prostorov, v katerih
se nahajajo stalne zbirke etnološke dediščine;
3.    
novogradnja enostavnih in nezahtevnih objektov
po predpisih, ki urejajo graditev objektov, namenjenih za potrebe varovanja,
hranjenja in predstavljanja stalnih zbirk etnološke dediščine, če to ni v
nasprotju z varovanimi vrednotami območja;
4.    
nakup nove opreme;
5.    
nakup IKT opreme;
6.    
konservatorsko-restavratorska dela v višini do
vključno deset odstotkov upravičenih stroškov naložbe iz naslova tega ukrepa;
7.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis, stroški
pridobitve projektne in investicijske dokumentacije, vključno s konservatorskim
načrtom, kadar ga je v skladu s predpisi potrebno izdelati, stroški
dokumentacije za konservatorsko-restavratorske posege ter priprava zahtevkov za
izplačilo sredstev, v višini do vključno deset odstotkov upravičenih stroškov
naložbe iz naslova tega ukrepa.
(3) Upravičeni stroški za predmet
podpore iz 3. točke prejšnjega člena so:
1.    
novogradnja, rekonstrukcija in investicijsko
vzdrževanje tematskih poti;
2.    
novogradnja enostavnih in nezahtevnih objektov
po predpisih, ki urejajo graditev objektov, namenjenih za potrebe varovanja
objektov nepremične kulturne dediščine, če to ni v nasprotju z varovanimi
vrednotami območja;
3.    
nakup nove opreme;
4.    
nakup IKT opreme;
5.    
splošni stroški, ki so neposredno povezani s
pripravo in izvedbo naložbe, kot so priprava vloge na javni razpis, stroški
pridobitve projektne in investicijske dokumentacije, vključno s konservatorskim
načrtom, kadar ga je v skladu s predpisi potrebno izdelati, stroški
dokumentacije za konservatorsko-restavratorske posege ter priprava zahtevkov za
izplačilo sredstev v višini do vključno deset odstotkov upravičenih stroškov
naložbe iz naslova tega ukrepa.
(4) Pri posameznih gradbeno-obrtniških
delih se priznavajo tudi stroški dobave gotovih elementov, prevoza, njihove
montaže, stroški izvedbe del na kraju samem (stroški materiala, prevoza in
opravljenih del) in ureditev neposredne okolice objekta.
(5) Upravičeni stroški naložbe so samo
stroški, nastali od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(6) Do podpore so upravičeni tudi
morebitni splošni stroški, nastali od 1. januarja 2007 do vložitve
zadnjega zahtevka za izplačilo sredstev.
(7) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
nakup patentiranih pravic, strokovnega znanja
in izkušenj, licenc in nepatentiranega tehničnega znanja,
2.    
plačilo davkov, carin in dajatev pri uvozu,
3.    
prevozna sredstva in kmetijsko mehanizacijo,
4.    
stroške poslovanja,
5.    
bančne stroške in stroške garancij,
6.    
splošne upravne stroške,
7.    
izdatke pri naložbah, ki so nastali zaradi
pristojbin za uporabo in kotizacij pred dokončanjem, pa ti zneski niso bili
odšteti od upravičenih stroškov,
8.    
premično in živo dediščino,
9.    
sakralne objekte, razen samostanov v primeru
izpolnjevanja pogoja iz 9. točke prvega odstavka 89. člena Uredbe PRP in
znamenj,
10. 
nakup sadilnega materiala enoletnih rastlin,
11. 
novogradnje, razen v primeru 5. točke prvega
odstavka tega člena,
12. 
naložbe v notranje prostore za zasebno rabo in
13. 
nakup nepremičnin.
88. člen
(vlagatelji)
(1) Vlagatelji so fizične in pravne
osebe, ki so lastniki, solastniki, koncesionarji ali najemniki predmeta
podpore. Vlagatelji so lahko tudi pooblaščeni upravljavci predmeta podpore in
občine. Za predmet podpore iz 3. točke 86. člena te uredbe so lahko vlagatelji
tudi pooblaščeni zastopniki lastnika oziroma solastnika objekta oziroma
prostora, ki je predmet podpore.
(2) Zavod za varstvo kulturne
dediščine, ki je po predpisu, ki ureja varstvo kulturne dediščine, pristojen za
varstvo nepremične kulturne dediščine, in Zavod za ohranjanje narave, ki je po
predpisu, ki ureja ohranjanje narave, pristojen za ohranjanje narave, ne moreta
biti vlagatelja.
89. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
zagotoviti mora ustrezno projektno
dokumentacijo in dovoljenja za naložbo;
2.    
lokacija naložbe se mora nahajati zunaj
naselij, ki imajo, v skladu s Sklepom DZ in Sklepom Vlade, status mesta;
3.    
za naložbe in posege v prostor mora ob vlogi na
javni razpis glede na predmet podpore predložiti soglasje organizacije, ki je
po zakonu, ki ureja varstvo kulturne dediščine, pristojna za varstvo nepremične
dediščine ali organizacije, ki je po zakonu, ki ureja ohranjanje narave,
pristojna za ohranjanja narave;
4.    
skupna vrednost naložbe ob prijavi na javni
razpis ne sme preseči 300.000 eurov (brez DDV);
5.    
objekti, ki so stanovanjske enote, morajo biti
razglašeni za spomenik lokalnega ali državnega pomena;
6.    
objekti ali območja iz 1. točke 86. člena te
uredbe morajo biti ob oddaji vloge na javni razpis vpisani v register
nepremične kulturne dediščine, ki ga vodi ministrstvo, pristojno za kulturo;
7.    
pri predmetu podpore iz 2. točke 86. člena te
uredbe morajo biti izpolnjeni naslednji pogoji:
a)   muzeji na prostem morajo prikazovati nepremično, premično in živo
dediščino podeželja oziroma način življenja podeželskega prebivalstva v
primarnem okolju in morajo biti prosto dostopni za javnost,
b)   razstave stalnih zbirk etnološke dediščine morajo prikazovati
vsakdanje življenje podeželskega prebivalstva in biti dostopne za javnost,
c)   sodelovanje z organizacijo, ki je po zakonu, ki ureja varstvo
kulturne dediščine, pristojna za varstvo nepremične dediščine, in organizacijo,
ki je po zakonu, ki ureja varstvo kulturne dediščine, pristojna za varstvo
premične in žive dediščine;
8.    
pri predmetu podpore iz 3. točke 86. člena te
uredbe mora tematska pot vključevati najmanj eno točkovno lokacijo naravne
vrednote ali nepremične kulturne dediščine lokalnega okolja, ki je vpisana v
Register nepremične kulturne dediščine, ki ga vodi ministrstvo, pristojno za
kulturo, oziroma Register naravnih vrednot, ki ga vodi ministrstvo, pristojno
za okolje in prostor;
9.    
do podpore so upravičeni gradovi, graščine,
dvorci in samostani, če je vlagatelj dejavno kmetijsko gospodarstvo, ki je
vpisano v RKG, in se na naslovu gradu, graščine, dvorca oziroma samostana
opravlja dejavnost, povezana s kmetijsko pridelavo in predelavo;
10. 
v primeru, ko vlagatelj ni edini lastnik
predmeta podpore, mora ob vlogi na javni razpis priložiti overjena soglasja
solastnikov;
11. 
če vlagatelj ni lastnik predmeta podpore, mora
vlogi na javni razpis priložiti overjeno pogodbo o najemu, služnosti ali
stavbni pravici. V kolikor iz navedenih dokumentov ni razvidno, da se lastnik
strinja z načrtovanimi aktivnostmi, mora priložiti tudi overjeno soglasje
lastnika.
12. 
v primeru, ko je vlagatelj koncesionar, mora
predložiti koncesijsko pogodbo. Kadar je vlagatelj upravljavec, mora predložiti
pogodbo o upravljanju oziroma drug ustrezen dokument, iz katerega je razvidno
razmerje med lastnikom in upravljavcem in
13. 
druge podrobnejše pogoje, določene v javnem
razpisu in razpisni dokumentaciji.
(2) Pri izvedbi se pri upravičencih,
za katere veljajo pravila državnih pomoči, upoštevajo pravila Uredbe
1998/2006/ES.
(3) Če je vlagatelj občina, mora
izpolnjevati naslednje dodatne pogoje:
1.    
predložiti mora investicijsko dokumentacijo z
opredelitvijo ciljev v skladu s predpisi, ki urejajo enotno metodologijo za
pripravo in obravnavo investicijske dokumentacije na področju javnih financ;
2.    
izbrati izvajalca operativnih del izvedbe in
dobavitelje v skladu s predpisi, ki urejajo javno naročanje.
(4) Kot dokončanje naložbe se pri
gradnji, za katero je potrebno gradbeno dovoljenje, šteje pridobljeno uporabno
dovoljenje, če gre za nakup opreme, vključitev opreme v opravljanje dejavnosti
oziroma ko gre za naložbe v spomenik, spomeniško območje, nepremično in
naselbinsko dediščino ali njihovo vplivno območje pa tudi izjavo organizacije, ki je po zakonu, ki ureja varstvo kulturne
dediščine, pristojna za varstvo nepremične dediščine, da je naložba izvedena v
skladu s kulturnovarstvenimi pogoji in kulturnovarstvenim soglasjem.
(5) (črtan)
90. člen
(določitev meril in izbor vlog na javni
razpis za sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja.
(2) Vloge se ocenijo na podlagi meril
za pridobitev spodnje, vstopne meje točk, določene v javnem razpisu in razpisni
dokumentaciji. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Pri ocenjevanju vlog se upoštevajo naslednja merila:
a) 
demografsko-socialni vidik,
b) 
naravovarstveni vidik,
c) 
kulturnovarstveni vidik,
d) 
regionalni vidik,
e) 
ekonomski vidik.
(3) Podrobnejša merila za izbor vlog
se določijo v javnem razpisu in razpisni dokumentaciji.
91. člen
(finančne določbe)
(1) Najvišja stopnja pomoči po tem
poglavju znaša do vključno 85 odstotkov priznane vrednosti naložbe.
(2) Najnižji dodeljeni znesek pomoči
je 3.000 eurov.
(3) Sredstva za fizične osebe in
pravne osebe zasebnega prava se dodeljujejo na podlagi pravila de minimis.
Skupna pomoč de minimis ne sme presegati 200.000 eurov v obdobju zadnjih treh
proračunskih let oziroma prejemniki sredstev, ki delujejo v cestnoprometnem
sektorju, lahko pridobijo največ 100.000 eurov v obdobju zadnjih treh
proračunskih let.
(4) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(5) Ukrep se izvaja z zaprtim javnim
razpisom v skladu s postopkom iz XXII. poglavja te uredbe.
(6) Za celotno programsko obdobje
2007–2013 je izvedbi tega ukrepa namenjenih 9.183.761 eurov javnih sredstev.
XVIII. UKREPI 4. OSI – LEADER
92. člen
(izvajanje pristopa LEADER)
(1) Pristop LEADER se izvaja v skladu
z 61. členom Uredbe 1698/2005/ES.
(2) Pristop LEADER se izvaja na
območjih, na katerih so ustanovljene LAS, v skladu z 62. členom Uredbe
1698/2005/ES.
(3) LAS se lahko priključijo nova
območja, ki doslej še niso bila vključena v nobeno izmed LAS, pri čemer mora
LAS ostati geografsko zaključena celota. V tem primeru mora LAS najkasneje do
prve predložitve načrta izvedbenih projektov (v nadaljnjem besedilu: NIP)
predložiti dokazilo o priključitvi novih partnerjev v LAS, dopolnjeno lokalno
razvojno strategijo in osebno izkaznico, ki mora vsebovati osnovne podatke o
LAS, opis nastanka LAS, naloge in sestavo organov LAS in metodologijo za izbiro
izvedbenih projektov.
(4) Priključitev novega območja pomeni
zgolj širitev območja izvajanja pristopa LEADER, nima pa posledic na izračun
višine pravic porabe.
(5) Seznam delujočih LAS in območja,
ki jih posamezna LAS pokriva, so objavljena na spletni strani MKO.
93. člen
(ukrepi LEADER)
V skladu s 63. členom Uredbe 1698/2005/ES
se sredstva namenijo za naslednje ukrepe 4. osi (LEADER):
1.    
Izvajanje lokalnih razvojnih strategij – ukrep
41 (411, 412, 413),
2.    
Spodbujanje medregijskega in čezmejnega
sodelovanja – ukrep 421,
3.     Vodenje LAS, pridobivanje strokovnih
znanj in animacija območja (v nadaljnjem besedilu: Vodenje LAS) – ukrep 431.
94. člen
(predmet podpore)
(1) Za ukrep Izvajanje lokalnih
razvojnih strategij je predmet podpore izvedba projektov za uresničevanje
ciljev lokalne razvojne strategije preko projektov predvidenih v NIP.
(2) Za ukrep Spodbujanje medregijskega
in čezmejnega sodelovanja je predmet podpore izvedba projektov za uresničevanje
ciljev lokalne razvojne strategije preko projektov sodelovanja predvidenih v
NIP, ki jih izvajata dve ali več LAS oziroma najmanj ena LAS skupaj z eno ali
več primerljivimi skupinami v skladu z 39. členom Uredbe 1974/2006/ES.
(3) Za ukrep Vodenje LAS so predmeti
podpore:
1.    
upravljanje in delovanje LAS;
2.    
animacija podeželskega prebivalstva za
izvajanje ukrepov LEADER;
3.    
pridobivanje strokovnih znanj za uspešno
uresničevanje lokalnih razvojnih strategij;
4.    
izmenjava izkušenj, prenos dobrih praks in
pretok informacij med LAS.
95. člen
(upravičeni stroški)
(1) Upravičeni stroški za izvajanje
ukrepa Izvajanje lokalnih razvojnih strategij in ukrepa Spodbujanje
medregijskega in čezmejnega sodelovanja so:
1.    
stroški koordinacije in vodenja projekta ter
stroški dela za izvajanje projektnih aktivnosti;
2.    
stroški materiala, opreme in storitev, nastalih
z izvedbo projekta;
3.    
prispevek v naravi v skladu s 54. členom Uredbe
1974/2006/ES;
4.    
stroški promocije in obveščanja javnosti o
projektu;
5.    
splošni stroški, ki so neposredno povezani z
izvedbo projekta, kot so študije izvedljivosti in strategije, v primeru izvedbe
naložb pa tudi honorarji arhitektom, inženirjem in svetovalcem ter stroški
pridobivanja dokumentacije in dovoljenj.
(2) Upravičeni stroški za izvajanje
ukrepa Vodenje LAS, ki zajema aktivnosti vodenja, upravljanja, usposabljanja,
animacije, informiranja in obveščanja javnosti, so:
1.    
stroški dela;
2.    
stroški materiala in storitev;
3.    
stroški opreme.
(3) Upravičeni stroški pri izvedbi
ukrepa Izvajanje lokalnih razvojnih strategij in ukrepa Spodbujanje
medregijskega in čezmejnega sodelovanja so stroški, ki nastanejo od datuma
oddaje NIP na ARSKTRP do zaključka projekta, ki ne sme
biti zaključen pred izdajo odločbe o potrditvi NIP.
(4) Ne glede na prejšnji odstavek so
do podpore upravičeni tudi morebitni splošni stroški, nastali od
1. januarja 2007 do vložitve zadnjega zahtevka za izplačilo sredstev,
vendar najkasneje do 31. avgusta 2015.
(5) Upravičeni stroški pri izvajanju
ukrepa Vodenje LAS so stroški, nastali od izdaje odločbe o potrditvi statusa
LAS do vložitve zadnjega zahtevka za izplačilo sredstev, vendar najkasneje do 31. avgusta 2015.
(6) Poleg neupravičenih stroškov iz
tretjega odstavka 71. člena Uredbe 1698/2005/ES se podpora ne dodeli za:
1.    
nakup patentiranih pravic, strokovnega znanja
in izkušenj, licenc in nepatentiranega tehničnega znanja,
2.    
stroške materiala, opreme in storitev,
namenjenih za zasebno rabo,
3.    
plačilo taks in drugih dajatev v upravnih
postopkih,
4.    
plačilo zavarovalnih premij,
5.    
plačilo davkov, carin in dajatev pri uvozu,
6.    
bančne stroške in stroške garancij,
7.    
stroške opominov in zamudne obresti,
8.    
nakup rabljene opreme,
9.    
stroške materiala in storitev, vezanih na
aktivnosti v ribištvu in ribogojstvu,
10. 
štipendije in nagrade,
11. 
prevozna sredstva, ki so namenjena zasebni
rabi,
12. 
članarine za članstvo v organizacijah, ki niso
neposredno povezane s pristopom LEADER,
13.  nakup kmetijske in gozdarske mehanizacije in
opreme,
14. 
nakup IKT opreme za namen izvedbe delavnic,
izobraževanj, seminarjev in enodnevnih dogodkov,
15. 
naročnine na časopise in drugo periodiko, ki ni
neposredno povezana s pristopom LEADER,
16. 
izobraževanja in usposabljanja, ki niso
neposredno povezana z izvajanjem pristopa LEADER,
17. 
oglede dobrih praks,
ki niso neposredno povezani s pristopom LEADER,
18. 
študije, strategije, ocene, pripravo projektnih dokumentacij in druge podobne raziskave, razen v
primeru, kadar predstavljajo del splošnih stroškov v projektu,
19. 
splošne upravne stroške.
96. člen
(upravičenci in končni prejemniki
sredstev)
(1) Upravičenci do sredstev za
izvajanje ukrepov LEADER so LAS.
(2) Končni prejemniki sredstev v
primeru izvajanja ukrepa Izvajanje lokalnih razvojnih strategij so nosilec projekta
in partnerji v projektu, ki morajo imeti bivališče, sedež ali izpostavo
na območju tiste LAS, ki je projekt uvrstila v NIP. Izjema so pravne osebe
javnega prava, društva in druge pravne osebe zasebnega prava v javnem interesu,
ki delujejo na območju več LAS.
(3) Končni prejemniki sredstev v
primeru izvajanja ukrepa Spodbujanje medregijskega in čezmejnega sodelovanja so
LAS.
(4) Končni prejemnik sredstev v
primeru izvajanja ukrepa Vodenje LAS so LAS.
97. člen
(obseg razpoložljivih sredstev za
posamezno LAS)
(1) Za izvajanje ukrepa Vodenje LAS
lahko posamezna LAS v celotnem programskem obdobju uveljavlja do vključno 20
odstotkov vrednosti izplačanih sredstev.
(2) Upoštevanje predpisanega razmerja
iz prejšnjega odstavka MKO preverja enkrat letno, in
sicer v času med 6. oktobrom in 5. decembrom tekočega leta. Pri
preverjanju se upošteva tudi podatke o izplačanih in vloženih zahtevkih za
izplačilo sredstev do vključno 5. oktobra tekočega leta (v nadaljnjem
besedilu: letno preverjanje).
(3) Če ARSKTRP v postopku letnega preverjanja ugotovi, da je delež zaprošenih
sredstev za Vodenje LAS presegel razmerje iz prvega odstavka tega člena, se za
še neizplačane zahtevke za izplačilo sredstev za Vodenje LAS, postopek s
sklepom ustavi. Postopek se nadaljuje, ko je predpisano razmerje ponovno
vzpostavljeno.
98. člen
(Načrt izvedbenih projektov)
(1) LAS uresničuje cilje lokalnih
razvojnih strategij preko posameznih projektov, opredeljenih v NIP. NIP
nadomešča letni izvedbeni načrt iz Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09) ter Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2010–2013 (Uradni list RS, št. 40/10 in 85/10), (v nadaljnjem
besedilu: LIN).
(2) LAS vlaga NIP največ dvakrat
letno. Če je LAS za leto 2011 že predložila LIN, je v letu 2011 upravičena do
vlaganja samo enega NIP. Zadnji NIP mora LAS predložiti do 31. oktobra
2012.
(3) Ne glede na prejšnji odstavek lahko tiste LAS, ki jim
bodo dodeljena sredstva na podlagi osmega odstavka 102. člena te uredbe, NIP za
ta sredstva vložijo v treh mesecih od dneva prejema odločbe o dodelitvi
dodatnih sredstev.
(4) Projekti,
opredeljeni v NIP, morajo izpolnjevati naslednje pogoje:
1.    
so skladni z lokalno razvojno strategijo iz
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 94/07) in Uredbe o ukrepih
1., 3. in 4. osi Programa razvoja podeželja RS za obdobje 2007–2013 (Uradni
list RS, št. 73/08 in 17/09);
2.    
izbrani morajo biti na transparenten način na
podlagi jasnih meril, določenih v postopkih nabora projektov, pri čemer mora
LAS zagotoviti, da pri izbiri projektov ne pride do konflikta interesov;
3.    
pred oddajo NIP na MKO morajo NIP potrditi
organ odločanja in nadzorni organ LAS, pri čemer mora LAS zagotoviti, da ne
pride do konflikta interesov.
(5) LAS so
upravičeni do črpanja sredstev za posamezen projekt po potrditvi projektov iz
NIP, s strani ARSKTRP.
(6) Posamezen
projekt ima lahko največ dve fazi. Projekti do skupne vrednosti vključno do
20.000 eurov (brez DDV) imajo lahko največ eno fazo, projekti s skupno
vrednostjo nad 20.000 eurov (brez DDV) pa največ dve fazi.
(7) LAS lahko v skladu s 54. členom
ZKme-1 po izdaji odločbe o potrditvi NIP in pred potekom rokov za vložitev
zahtevkov, vloži obrazložen zahtevek za spremembo časovnih, vsebinskih in finančnih obveznosti,
opredeljenih v odločbi o potrditvi NIP. Prenašanje sredstev med projekti
znotraj NIP, po izdani odločbi o potrditvi NIP, ni možno.
(8) V
primeru, da LAS v roku 30 dni od prejema odločbe o potrditvi NIP odstopi od
izvedbe projekta, potrjenega z odločbo o potrditvi NIP, se mu izda nadomestna
odločba, s katero se ustrezno zniža tudi pravica do koriščenja sredstev. Če LAS
na ARSKTRP posreduje obvestilo o odstopu od projekta
po preteku 30 dni od prejema odločbe o potrditvi NIP, se smatra, da končni
prejemnik sredstev iz 96. člena te uredbe ni izpolnil obveznosti iz odločbe o
potrditvi NIP in se izključi iz zadevnega
ukrepa za koledarsko leto neizpolnitve obveznosti in naslednje koledarsko leto.
99. člen
(Izvajanje lokalnih razvojnih strategij)
Poleg pogojev iz tretjega odstavka
prejšnjega člena morajo biti za uresničevanje ciljev lokalnih razvojnih
strategij preko posameznih projektov izpolnjeni tudi naslednji pogoji:
1.    
sofinancirane aktivnosti projekta, opredeljene
v NIP, morajo biti v celoti izvedene;
2.    
projekti iz NIP se morajo izvesti na območju
LAS in biti namenjeni razvoju ekonomskih, človeških, kulturnih in okoljskih
potencialov območij LAS v Republiki Sloveniji, razen aktivnosti informiranja in
obveščanja javnosti, promocije LAS, ogledov primerov dobrih praks, ki so del
projekta in se lahko izvedejo izven območja tiste LAS, ki je projekt opredelila
v NIP;
3.    
lokacija naložbe se ne sme nahajati v naseljih,
katerih število presega 10 000 prebivalcev;
4.    
če je v NIP vključen projekt, ki vsebuje
predmet podpore iz ostalih ukrepov 1., 2. ali 3. osi iz PRP 2007–2013, mora
biti v skladu z Uredbo 1698/2005/ES in PRP 2007–2013. Nosilec projekta mora ob
oddaji NIP izpolnjevati pogoje, ki jih za posamezen ukrep določa v času oddaje
NIP ta uredba in uredba, ki ureja plačila ukrepov 2. osi iz PRP 2007–2013, in
upoštevati določbe te uredbe, ki se nanašajo na upravičene stroške in finančne
določbe za posamezen ukrep.
100. člen
(Spodbujanje medregijskega in čezmejnega
sodelovanja)
Poleg pogojev iz prejšnjega člena morajo
biti za uresničevanje ciljev lokalnih razvojnih strategij preko posameznih
projektov izpolnjeni tudi naslednji pogoji:
1.    
projekt sodelovanja mora biti sestavni del NIP
vseh sodelujočih LAS;
2.    
projekt sodelovanja mora vključevati najmanj
dve delujoči LAS oziroma najmanj eno delujočo LAS pri sodelovanju s
primerljivimi skupinami v skladu z 39. členom Uredbe 1974/2006/ES;
3.    
za prijavo projekta sodelovanja je treba
predložiti originalni sporazum o sodelovanju vseh sodelujočih LAS oziroma
primerljivih skupin v skladu z 39. členom Uredbe 1974/2006/ES;
4.    
sofinancirane aktivnosti projekta opredeljene v
NIP morajo biti v celoti izvedene;
5.    
ne glede na sedmi odstavek 98. člena te uredbe
se ukrepa v skladu z Uredbo 65/2011/EU samo do tistega partnerja v projektu, ki
je od projekta odstopil;
6.    
pri projektih spodbujanja čezmejnega
sodelovanja se lahko sofinancira samo izdatke, ki se nanašajo na projektne
aktivnosti, izvedene na območju Evropske unije. Vsaka sodelujoča LAS lahko
uveljavlja podporo samo za svoje izdatke.
101. člen
(Vodenje LAS)
Stroški iz drugega odstavka 95. člena te
uredbe morajo nastati v povezavi z izvajanjem pristopa LEADER in
administrativnim in finančnim upravljanjem LAS.
102. člen
(finančne določbe)
(1) Sredstva se upravičencu izplačajo
na podlagi vloženega zahtevka za izplačilo sredstev. Zahtevek za izplačilo
sredstev LAS pripravi na predpisanem obrazcu, ki je objavljen na spletni strani
MKO in ARSKTRP.
(2) Pred vložitvijo posameznega
zahtevka za izplačilo sredstev mora biti projekt, na katerega se zahtevek za
izplačilo sredstev nanaša oziroma njegova faza, zaključena in vsi računi
plačani. Zahtevku za izplačilo sredstev mora LAS priložiti:
1.    
originalne izvode računov ali overjene
fotokopije računov, ki se LAS ne vračajo ali originalne izvode računov skupaj z
njihovimi fotokopijami. V tem primeru ARSKTRP
fotokopije zadrži, originalne izvode računov pa po opravljenih kontrolah vrne
LAS,
2.    
dokazila o plačilih, ki morajo biti v primeru,
da niso originalna potrjena s strani nosilca projekta in odgovorne osebe LAS,
3.    
poročilo o opravljenem delu, ki ga podpišeta
nosilec projekta in odgovorna oseba LAS,
4.    
fotokopije vseh veljavnih pogodb ter aneksov k
pogodbam, ki se nanašajo na uveljavljene stroške,
5.    
pri gradbenih delih fotokopijo gradbene
situacije, ki jo potrdijo pooblaščeni nadzorni organ, nosilec projekta in LAS,
6.    
dokazil pod 2., 3., 4. in 5. točko se upravičencu
ne vrača.
(3) LAS za vsako posamezno fazo
projekta opredeljeno v NIP lahko vloži največ en zahtevek za izplačilo
sredstev; za namen ukrepa Vodenje LAS pa lahko vlaga zahtevke za izplačilo
sredstev največ trikrat letno.
(4) Za izplačilo sredstev upravičenci
vlagajo zahtevke na Agencijo Republike Slovenije za kmetijske trge in razvoj
podeželja, Dunajska cesta 160, 1000 Ljubljana. Zahtevki za izplačilo
sredstev se vlagajo v skladu z roki, opredeljenimi v odločbi o potrditvi NIP.
Zahtevki za izplačilo sredstev, ki niso vloženi v skladu z roki, opredeljenimi
v odločbi o potrditvi NIP, se s sklepom zavržejo. S sklepom se zavržejo tudi
zahtevki za izplačilo sredstev, ki so vloženi med 6. oktobrom in
5. decembrom tekočega leta. V letu 2015 pa se s sklepom zavržejo vsi
zahtevki za izplačilo sredstev, ki bodo vloženi po 31. avgustu 2015.
ARSKTRP opravi kontrolo in nadzor iz 126. člena te uredbe ter po
opravljenih kontrolah odobri zahtevke za izplačilo sredstev in jih izplača na
transakcijski račun LAS. Če upravičenec zamudi rok za vložitev zahtevka za
izplačilo sredstev, se šteje, da končni prejemnik sredstev ni izpolnil
obveznosti iz odločbe o potrditvi NIP in se končnega prejemnika sredstev
izključi iz zadevnega ukrepa za koledarsko leto neizpolnitve obveznosti in
naslednje koledarsko leto.
(5) Če razlika med upravičenimi
stroški, ki se priznajo na podlagi vloženega zahtevka za izplačilo sredstev, in
višino stroškov, ki jih upravičenec uveljavlja v zahtevku za izplačilo
sredstev, presega tri odstotke, se za razliko uporabi znižanje zneska v skladu
s 30. členom Uredbe 65/2011/EU.
(6) LAS mora pri ukrepu Izvajanje
lokalnih razvojnih strategij izplačana sredstva v roku petih delovnih dni prenakazati na račun nosilca projekta oziroma
parterjem v projektu, opredeljenih v pogodbi med nosilcem projekta oziroma
partnerji v projektu in LAS.
(7) Za porabljena sredstva LAS se
šteje tista sredstva, za katera je LAS vložil zahtevek za izplačilo sredstev.
Neporabljena sredstva lahko LAS porabi pri naslednjem NIP.
(8) Sredstva, ki LAS na podlagi
vloženih zahtevkov za izplačilo sredstev niso izplačana, se prištejejo
nerazdeljenim sredstvom, namenjenim ukrepom LEADER. Ta sredstva se z odločbo o
dodelitvi dodatnih sredstev enakovredno razdelijo med pet najuspešnejših LAS.
Uspešnost LAS se določi dvakrat letno glede na stanje na dan 30. junij in 31.
december tekočega leta. Merila za določanje uspešnosti so naslednja:
-      
razmerje med zneskom vloženih zahtevkov in
dodeljenimi skupnimi pravicami porabe, pri čemer so uspešnejše tiste LAS, pri katerih
je navedeni delež večji (uspešnost črpanja);
-      
razmerje med zneskom vloženih zahtevkov in
zneskom zanje dodeljenih sredstev v odločbi o potrditvi LIN oziroma NIP, pri
čemer so uspešnejše tiste LAS, pri katerih je navedeno razmerje manjše
(uspešnost načrtovanja);
-      
razmerje med zneskom vloženih zahtevkov in
zneskom zanje izplačanih sredstev LEADER, pri čemer so uspešnejše tiste LAS,
pri katerih je navedeno razmerje manjše (uspešnost izvajanja).
(9) Pri določanju uspešnosti LAS so vsa tri
merila, navedena v prejšnjem odstavku, enakovredna. Vsakemu LAS se na podlagi
rezultatov za vsako posamezno merilo (uspešnost črpanja, uspešnost načrtovanja,
uspešnost izvajanja) pripišejo točke po vrstnem redu od najuspešnejšega do
najmanj uspešnega, pri čemer najuspešnejši LAS prejme največ točk. LAS z
največjim seštevkom točk na podlagi vseh treh meril je najuspešnejši.
Razdelitev se izvede, kadar nerazdeljena sredstva presegajo znesek 50.000
eurov.
(10) Za
izvajanje ukrepov iz 93. člena te uredbe je v celotnem programskem obdobju
namenjenih 31.760.006 eurov, in sicer za:
1.    
Izvajanje lokalnih razvojnih strategij 25.114.005 eurov;
2.    
Spodbujanje medregijskega in čezmejnega
sodelovanja 294.000 eurov;
3.    
Vodenje LAS 6.352.001
eurov.
(11) Stopnja
pomoči po posameznih ukrepih znaša za:
1.    
projekte v okviru ukrepa Izvajanje lokalnih
razvojnih strategij do vključno 85 odstotkov vrednosti upravičenih stroškov
projekta;
2.    
projekte v okviru ukrepa Spodbujanje
medregijskega in čezmejnega sodelovanja do vključno 85 odstotkov vrednosti
upravičenih stroškov projekta;
3.    
Vodenje LAS do vključno 85 odstotkov vrednosti
upravičenih stroškov, razen upravičenih stroškov nastalih od datuma izdaje
odločbe o dodelitvi statusa LAS do vključno 30. aprila 2011, ki se
sofinancirajo do vključno 50 odstotkov vrednosti upravičenih stroškov.
(12) Omejitve
pri posameznih vrstah stroškov:
1.    
stroški dela za namen koordinacije in vodenja
projekta se priznajo kot upravičeni, kadar predstavljajo do vključno deset
odstotkov skupnih upravičenih stroškov projekta;
2.    
stroški promocije in obveščanja javnosti o
projektu se priznajo kot upravičeni, kadar predstavljajo do vključno
20 odstotkov skupnih upravičenih stroškov projekta;
3.    
prispevek v naravi v skladu s 54. členom Uredbe
1974/2006/ES se prizna kot upravičen strošek, kadar predstavlja do vključno 15
odstotkov skupnih upravičenih stroškov projekta;
4.    
splošni stroški, kot so študije izvedljivosti
in strategije, ter stroški, ki so neposredno povezani z izvedbo naložbe, kot so
honorarji arhitektom, inženirjem in svetovalcem, stroški pridobivanja
dokumentacije in dovoljenj, se priznajo kot upravičeni, kadar predstavljajo do
vključno deset odstotkov skupnih upravičenih stroškov projekta.
(13) Najnižji
dodeljeni znesek podpore za posamezen projekt v okviru ukrepa Izvajanje
lokalnih razvojnih strategij znaša 2.000 eurov, najvišji dodeljeni znesek
podpore pa do vključno 200.000 eurov.
(14) V okviru
ukrepa Spodbujanje medregijskega in čezmejnega sodelovanja najnižji znesek
podpore za posamezno LAS znaša 2.000 eurov, najvišji znesek podpore pa do vključno
50.000 eurov.
(15) Pri
projektih, ki bi jih bilo možno sofinancirati preko drugih ukrepov PRP
2007–2013 se sredstva iz devetega odstavka tega člena
dodelijo v skladu s pravili shem pomoči, ki veljajo za posamezen ukrep. Za
projekte, ki jih ni možno sofinancirati preko drugih ukrepov PRP 2007–2013 ali
končni prejemnik sredstev ni občina in izpolnjujejo pogoje za državne pomoči,
se pomoč dodeli na podlagi pravila de minimis. Končni prejemnik sredstev lahko
na podlagi pravila de minimis pridobi največ do 200.000 eurov v obdobju zadnjih
treh proračunskih let oziroma prejemniki sredstev, ki delujejo v
cestnoprometnem sektorju, največ do 100.000 eurov v obdobju zadnjih treh
proračunskih let.
(16) Za iste
upravičene stroške ni dovoljeno s pomočjo de minimis prejemati druge pomoči, če
bi bila lahko s takim združevanjem presežena predpisana intenzivnost pomoči.
XIX. VLOGA IN POSTOPEK ZA PRIDOBITEV SREDSTEV ZA UKREPE 4.
OSI
103. člen
(obravnava NIP)
NIP je treba poslati priporočeno po pošti na naslov Agencija
Republike Slovenije za kmetijske trge in razvoj podeželja, Dunajska cesta 160,
1000 Ljubljana ali oddati na vložišču ARSKTRP. NIP se vlaga na predpisanem
obrazcu, ki je v elektronski obliki objavljen na spletni strani MKO in ARSKTRP.
Iz ovojnice mora biti razviden datum oddaje NIP, ki ga označi izvajalec poštnih
storitev oziroma vložišče ARSKTRP.
104. člen
(oblika dodeljenih sredstev)
Sredstva za ukrepe LEADER se dodelijo v
obliki nepovratnih sredstev.
105. člen
(omejitev sredstev)
(1) Upravičenec, ki je za iste
upravičene stroške, kot jih navaja v zahtevku za izplačilo sredstev, že prejel
sredstva državnega proračuna Republike Slovenije ali sredstva Evropske unije,
do sofinanciranja teh stroškov ni upravičen.
(2) Ne glede na prejšnji odstavek se
prispevek občin, ki so partnerice v LAS, v primeru Vodenja LAS v skladu s
predpisi Evropske unije ne šteje kot prejeta javna sredstva Republike
Slovenije. Prav tako se kot prejeta javna sredstva Republike Slovenije v skladu
s predpisi Evropske unije ne šteje prispevek občin, v kolikor je občina nosilka
ali partnerica v projektu, ampak se šteje kot lastni prispevek upravičenca.
106. člen
(obveznosti upravičenca in končnega
prejemnika sredstev)
(1) Končni prejemnik sredstev, ki
prejme sredstva za določen projekt, še najmanj naslednjih pet let po zadnjem
izplačilu sredstev ne sme uvajati bistvenih sprememb oziroma odtujiti naložbe,
naložbe pa ne sme uporabljati v nasprotju z namenom dodeljenih sredstev, sicer
mora v proračun Republike Slovenije vrniti že izplačana sredstva skupaj z
zakonitimi zamudnimi obrestmi v skladu s 107. členom te uredbe.
(2) Kot bistvene spremembe se štejejo
spremembe, ki:
1.    
bistveno vplivajo na naravo naložbe ali pogoje
izvajanja ali ki dajejo gospodarski družbi ali javni instituciji neupravičeno
prednost;
2.    
so posledica spremembe v naravi lastništva
objekta ali prenehanja oziroma spremembe kraja sofinanciranja proizvodne
dejavnosti.
(3) LAS mora na poziv MKO poročati o doseganju ciljev in izpolnjevanju obveznosti še pet let
od prejema sredstev.
(4) Opis aktivnosti oziroma naložbe,
znesek odobrenih javnih sredstev in ime LAS, ki so ji bila izplačana sredstva,
se objavijo na spletnih straneh ARSKTRP in MKO.
(5) Določba prvega odstavka tega člena
se ne uporablja ob višji sili, kakor je določeno s 47. členom Uredbe
1974/2006/ES.
(6) O višji sili ali izrednih
okoliščinah mora LAS pisno obvestiti ARSKTRP in
predložiti ustrezne dokaze v desetih delovnih dneh od dneva, ko je LAS to
zmožna storiti.
(7) LAS mora imeti za nakazilo
dodeljenih sredstev odprt transakcijski račun ter imeti ločen računovodski
sistem ali ustrezne računovodske kode za vse transakcije, ki so povezane z
dejavnostjo izvajanja ukrepov LEADER.
(8) LAS mora omogočiti dostop do
dokumentacije o projektu ter omogočiti kontrolo projekta na kraju samem MKO, ARSKTRP, revizijskemu organu in drugim nadzornim organom.
(9) LAS mora zagotoviti sledljivost in
preglednost javnih sredstev.
(10) Končni prejemnik sredstev mora
zagotoviti obveščanje javnosti o izvedenih naložbah in projektih,
sofinanciranih iz naslova ukrepov PRP 2007–2013, z ustrezno označitvijo v
skladu z navodili, objavljenimi na spletni strani MKO
in ARSKTRP, ter podrobnimi
pravili o informiranju in obveščanju javnosti iz Priloge VI Uredbe
1974/2006/ES.
(11) Gradbena dela morajo biti opravljena v skladu s
predpisi, ki urejajo graditev objektov, urejanje prostora, varstvo kulturne
dediščine in varstvo okolja.
(12) Predmet podpore iz ukrepov LEADER se mora uporabljati
izključno za namen in dejavnost, za katero so bila sredstva dodeljena.
(13) Če se končni prejemnik sredstev v skladu s predpisi, ki
urejajo javno naročanje, šteje za naročnika, mora predložiti dokazilo, da je
bil postopek izbire dobavitelja oziroma izvajalca izveden v skladu s predpisi,
ki urejajo javno naročanje.
107. člen
(vrnitev sredstev)
(1) Neizpolnitev ali kršitev obveznosti se
sankcionira v skladu z Uredbo 65/2011/EU in ZKme-1.
(2) V primerih iz prejšnjega odstavka ARSKTRP izda LAS odločbo, s katero zahteva vračilo že izplačanih sredstev
v proračun Republike Slovenije skupaj z zakonitimi zamudnimi obrestmi v
skladu s 57. členom ZKme-1.
(3) Določba prejšnjega odstavka se ne
uporablja, če končni prejemnik sredstev iz 96. člena te uredbe zaradi višje
sile ali izrednih okoliščin zamudi obveznosti iz odločbe o potrditvi NIP glede
rokov in predloži ustrezne dokaze v desetih delovnih dneh od dneva, ko je to
zmožen storiti. ARSKTRP v tem primeru lahko podaljša
rok, če bi bile s to spremembo obveznosti izpolnjene vse zahteve iz predpisov
in javnega razpisa ter dosežen namen, za katerega je bila dodeljena pravica do
sredstev, ob smiselni uporabi prvega odstavka 54. člena ZKme-1.
(4) MKO in
ARSKTRP lahko kadar koli ugotavljata dejansko stanje LAS in končnega prejemnika
glede izpolnjevanja pogojev za ukrepe LEADER po tej uredbi.
108. člen
(hramba dokumentacije)
LAS, ki pridobijo sredstva na podlagi te
uredbe, morajo vso dokumentacijo, ki je bila podlaga za pridobitev sredstev,
hraniti še najmanj pet let od dneva pridobitve sredstev.
XX. VLOGA IN POSTOPEK ZA PRIDOBITEV SREDSTEV ZA UKREPE 1. IN 3.
OSI
109. člen
(javni razpisi)
(1) Sredstva za ukrepe 1. in 3. osi se
po tej uredbi dodelijo z odprtim ali zaprtim javnim razpisom.
(2) Postopke za dodelitev in izplačila
sredstev izvede ARSKTRP.
(3) MKO
pripravi javne razpise in razpisno dokumentacijo. V javnih razpisih in razpisni
dokumentaciji so podrobneje opredeljeni zlasti pogoji in merila za dodelitev
sredstev, postopki, dokazila, upravičeni in neupravičeni stroški ter način
uveljavljanja in uporabe sredstev.
(4) Javne razpise objavi MKO v Uradnem listu Republike Slovenije.
(5) Z javnim razpisom za posamezen
ukrep so sredstva lahko razdeljena po posameznih namenih, ciljih ukrepa ali
skupinah posameznih upravičencev. Vloge na javni razpis po posameznih namenih
se ločeno uvrščajo na sezname prejetih in popolnih vlog na javni razpis. V
kolikor je na posameznem namenu višina razpisanih sredstev višja od zneska
odobrenih sredstev, se lahko preostanek sredstev prerazporedi na drug namen.
(6) Če se
sredstva dodeljujejo z odprtim javnim razpisom, zaprtje javnega razpisa objavi
MKO na svojih spletnih straneh.
(7) Število vlog, ki jih lahko vloži vlagatelj na posamezen
javni razpis, se določi v javnem razpisu.
109.a člen
(vložitev vloge na javni razpis)
(1) Vloge na javni razpis je treba vnesti v
elektronski sistem in natisnjeni prijavni obrazec z izpisom identifikacijske
kode skupaj s prilogami poslati priporočeno po pošti na naslov Agencija
Republike Slovenije za kmetijske trge in razvoj podeželja, Dunajska cesta 160,
1000 Ljubljana, ali oddati v vložišču ARSKTRP.
(2) Sestavni deli vloge na javni razpis morajo biti speti ali
vloženi v mapo po vrstnem redu. Na ovojnici vloge na javni razpis morajo biti
razvidni datum in čas (ura, minuta) oddaje vloge na javni razpis, ki ju označi izvajalec
poštnih storitev oziroma vložišče ARSKTRP, naslov vlagatelja ter oznaka javnega
razpisa, na katerega se vlagatelj prijavlja.
XXI. ODPRTI JAVNI RAZPISI
110. člen
(odprti javni razpis)
(1) Vloge na javni razpis se vlagajo od dneva, določenega v
javnem razpisu, do zaprtja javnega razpisa, ki se objavi na spletnih straneh
MKO.
(2) V odprtem javnem razpisu se vloge na
javni razpis odpirajo in obravnavajo ter se zahteva odprava pomanjkljivosti po
vrstnem redu oddaje vlog na javni razpis. Sredstva za posamezni javni razpis se
dodeljujejo do višine razpisanih sredstev po vrstnem redu prejema popolnih vlog
na javni razpis, ki izpolnjujejo predpisana merila.
111. člen
(črtan)
112. člen
(obravnava vlog na javni razpis)
(1) Odpiranje vlog na javni
razpis ni javno. ARSKTRP odpira in obravnava vloge na javni razpis ter zahteva
odpravo pomanjkljivosti po vrstnem redu oddaje vlog na javni razpis.
(2) Po odprtju vloge na javni razpis
se preveri njena popolnost v skladu z 52. členom ZKme-1.
(3) Rok za dopolnitev vloge na javni
razpis je 15 dni od dneva vročitve poziva k
dopolnitvi. Za datum in čas njenega prejema se štejeta datum in čas (ura,
minuta) oddaje na pošti ali oddaje v vložišču ARSKTRP. Po prejemu dopolnjene
vloge na javni razpis na ARSKTRP se dopolnjena vloga na javni razpis ponovno
pregleda.
(4) Popolna vloga na javni razpis se
po vrstnem redu uvrsti na konec seznama popolnih vlog na javni razpis in dobi
zaporedno številko.
(5) Popolne vloge na javni razpis, ki
so vsebinsko nerazumljive, se v roku dveh mesecev od prejema popolne vloge na javni
razpis pozove na razjasnitev. Rok za razjasnitev vloge na javni razpis je 15
dni od dneva vročitve poziva k razjasnitvi. Za datum in čas njenega prejema se
štejeta datum in čas (ura, minuta) oddaje pri izvajalcu poštnih storitev ali oddaje v vložišču ARSKTRP. Po prejemu razjasnitve se vloga na
javni razpis ponovno pregleda.
(6) Izpolnjevanje pogojev vloge na
javni razpis se preverja po vrstnem redu uvrstitve na seznam popolnih vlog na
javni razpis. Odobrijo se le tiste vloge na javni razpis, ki izpolnjujejo
vstopne pogoje, kot to določa javni razpis, do porabe razpisanih sredstev za
posamezni javni razpis.
(7) Vloga na javni razpis, ki je
popolna in izpolnjuje vstopne pogoje, vendar razpoložljiva sredstva ne
zadoščajo za dodelitev sredstev v celoti, se lahko odobri do višine
razpoložljivih sredstev, če se vlagatelj s tem strinja, sicer se zavrne.
Vlagatelj mora v roku osmih dni od vročitve obvestila na ARSKTRP poslati
izjavo, da se s tem strinja, sicer se šteje, da se ne strinja.
(8) Vse vloge na javni razpis, ki so
popolne in izpolnjujejo vstopne pogoje, vendar razpoložljiva sredstva ne
zadoščajo za dodelitev sredstev, se zavrne z odločbo.
(9) Če je skupna višina zaprošenih sredstev
višja od razpisanih sredstev, ARSKTRP v primeru, da imata na zadnjem mestu
seznama prejetih vlog na javni razpis dve ali več vlog na javni razpis na
ovojnici enak datum in čas (ura, minuta) oddaje, izvede žrebanje o določanju
vrstnega reda prispelih vlog na javni razpis. Pri žrebanju so lahko navzoči
tudi vlagatelji. O dnevu žrebanja so vlagatelji obveščeni pisno. Tričlansko
komisijo, ki nadzira žrebanje, in osebo, ki vodi žrebanje, imenuje predstojnik
ARSKTRP med javnimi uslužbenci, zaposlenimi na ARSKTRP.
(10) Žrebanje se opravi v uradnih prostorih
ARSKTRP. Evidenčne številke vlog na javni razpis se izpišejo na prepognjene
listke, ki se z žigom ARSKTRP overijo ob navzočnosti komisije, ki nadzira
žrebanje. Listki z evidenčnimi številkami vlog na javni razpis se ob
navzočnosti komisije zaprejo v škatlo, ki se takoj zapečati. Škatla se odpre v
navzočnosti vlagateljev in komisije. Oseba, ki vodi žrebanje, jemlje listke iz
škatle in javno pove evidenčno številko izžrebane vloge na javni razpis ter
izžrebani listek takoj odda komisiji.
(11) O žrebanju se sestavi zapisnik. Podpišejo ga člani
komisije, ki nadzirajo žrebanje, oseba, ki je vodila žrebanje, in vlagatelji,
če so navzoči.
XXII. ZAPRTI JAVNI RAZPISI
113. člen
(zaprti javni razpis)
(1) Vloge na javni razpis se vlagajo v roku, določenem v
javnem razpisu.
(2) V zaprtem javnem razpisu se vloge na
javni razpis odpirajo in obravnavajo ter se zahteva odprava pomanjkljivosti ob
sočasni obravnavi vlog na javni razpis. Sredstva za posamezni ukrep se
dodeljujejo do porabe razpisanih sredstev na podlagi ponderiranja popolnih vlog
na javni razpis, ki izpolnjujejo predpisana merila.
114. člen
(črtan)
115. člen
(obravnava vlog na javni razpis)
(1) Odpiranje vlog na javni razpis ni
javno. Prispele vloge na javni razpis obravnava ARSKTRP in jih oceni na podlagi
meril določenih s to uredbo, v javnem razpisu in razpisni dokumentaciji.
(2) Rok za
dopolnitev vloge na javni razpis je 15 dni od dneva
vročitve poziva k dopolnitvi. Za datum in čas njenega prejema se štejeta datum
in čas (ura, minuta) oddaje na pošti ali oddaje v vložišču ARSKTRP. Po prejemu
dopolnjene vloge na javni razpis na ARSKTRP se dopolnjena vloga na javni razpis
ponovno pregleda.
(3) Popolne
vloge na javni razpis, ki so vsebinsko nerazumljive, se v roku dveh mesecev od
prejema popolne vloge na javni razpis pozove na razjasnitev. Rok za razjasnitev
vloge na javni razpis je 15 dni od dneva vročitve poziva k razjasnitvi. Za
datum in čas njenega prejema se štejeta datum in čas (ura, minuta) oddaje na
pošti ali oddaje v vložišču ARSKTRP. Po prejemu razjasnitve se vloga na javni
razpis ponovno pregleda.
(4) Vloge na
javni razpis, ki so popolne, se oceni na podlagi meril, določenih s to uredbo,
in podrobnejših meril, določenih v javnem razpisu. Sredstva se odobrijo vlogam
na javni razpis, ki dosežejo z javnim razpisom postavljeni prag minimalnega
števila točk, in sicer po vrstnem redu višine prejetih točk, do porabe sredstev
za posamezni javni razpis. Pri doseganju praga minimalnega števila točk se ne
upoštevajo pridobljene točke iz naslova lokacije naložbe na območjih izvajanja
iz 10. člena Zakona o razvojni podpori Pomurski regiji v obdobju 2010–2015
(Uradni list RS, št. 87/09), 9. člena Zakona o Triglavskem narodnem parku
(Uradni list RS, št. 52/10) ter 24. in 25. člena Zakona o spodbujanju
skladnega regionalnega razvoja (Uradni list RS, št. 20/11).
(5) Če
imata na zadnjem mestu seznama ocenjenih vlog na javni razpis dve ali več vlog
na javni razpis enako število prejetih točk, se vloge na javni razpis odobrijo
na podlagi ponderiranja meril za izbor in potrditev vlog, ki se določi z javnim
razpisom.
(6) Vloga na
javni razpis, ki je popolna in izpolnjuje vstopne pogoje iz javnega razpisa,
vendar razpoložljiva sredstva ne zadoščajo za dodelitev sredstev v celoti, se
lahko odobri do višine razpoložljivih sredstev, če se vlagatelj s tem strinja,
sicer se zavrne. Vlagatelj mora v roku osmih dni od vročitve obvestila na
ARSKTRP poslati izjavo, da se s tem strinja, sicer se šteje, da se ne strinja.
XXIII. SKUPNE DOLOČBE ZA POSTOPEK PRI ODPRTIH IN ZAPRTIH
JAVNIH RAZPISIH
116. člen
(izdaja odločbe in oblika dodeljenih
sredstev)
(1) Sredstva se upravičencu odobrijo z
odločbo ARSKTRP o pravici do sredstev. V primeru ukrepa Zgodnje upokojevanje
kmetov – ukrep 113 pa se poleg odločbe o pravici do sredstev prenosniku,
prevzemniku izda odločba o prevzetih obveznostih.
(2) Za izplačilo sredstev upravičenci
vlagajo zahtevke na ARSKTRP, ki sredstva izplača na transakcijski račun
upravičenca po opravljeni kontroli in nadzoru iz 126. člena te uredbe.
(3) Sredstva po tej uredbi se dodelijo
v obliki nepovratnih sredstev.
(4) Sprememba vloge na javni razpis je
dopustna do zaprtja odprtega javnega razpisa, objavljenega na spletni
strani, vendar se pri tem glede vrstnega reda popolnih vlog
šteje, da je bila spremenjena vloga ponovno vložena, oziroma do roka zaprtja, določenega
v zaprtem javnem razpisu.
117. člen
(vnos prijavnega obrazca in zahtevka v
elektronski sistem)
(1) Prijavni obrazec, izpolnjen
in oddan v elektronski sistem, se ne šteje za vlogo na javni razpis. Za vlogo
na javni razpis se šteje natisnjeni prijavni obrazec z izpisom identifikacijske
kode skupaj z vsemi sestavnimi deli, ki jih določata javni razpis in razpisna
dokumentacija, ki jih mora vlagatelj vložiti v skladu s prvim odstavkom 109.a
člena te uredbe.
(2) Podrobnejša navodila o
izpolnjevanju prijavnega obrazca v elektronski sistem se objavijo na spletni
strani MKO in ARSKTRP.
(3) Zahtevek za izplačilo sredstev se
lahko vlaga v obliki obrazca v elektronski sistem ARSKTRP in natisne z izpisom
identifikacijske kode. Elektronski obrazec, ki je izpolnjen in oddan v
elektronski sistem, se ne šteje za zahtevek za izplačilo sredstev. Za zahtevek
za izplačilo sredstev se šteje natisnjen obrazec z izpisom identifikacijske
kode skupaj z vsemi zahtevanimi prilogami, ki jih določa javni razpis, odločba
o odobritvi sredstev in razpisna dokumentacija, ki ga vlagatelj vloži v skladu
s 109.a členom te uredbe.
(4) Podrobnejša navodila o izpolnjevanju in vnosu prijavnega
obrazca in zahtevkov za izplačilo v elektronski sistem se objavijo na spletni
strani ARSKTRP.
118. člen
(izvajanje zakonov o razvojni podpori)
(1) Če je lokacija naložbe na območju
občin Pomurske regije za izvajanje 10. člena Zakona o razvojni podpori Pomurski
regiji v obdobju 2010–2015 (Uradni list RS, št. 87/09), pridobijo vloge na
javni razpis iz drugega in tretjega odstavka tega člena na javnih razpisih, ne
glede na ostala merila za izbor, dodatnih deset odstotkov možnih točk.
(2) Dodatno število točk za namen
izvajanja 10. člena Zakona o razvojni podpori Pomurski regiji v obdobju
2010–2015 (Uradni list RS, št. 87/09) je možno pridobiti pri naslednjih
ukrepih:
-      
Izboljšanje in razvoj infrastrukture, povezane
z razvojem in prilagoditvijo kmetijstva – ukrep 125,
-      
Podpora ustanavljanju in razvoju mikro podjetij
– ukrep 312,
-      
Osnovne storitve za gospodarstvo in podeželsko
prebivalstvo – ukrep 321,
-      
Ohranjanje in izboljševanje dediščine podeželja
– ukrep 323.
(3) Vloge na javni razpis za ukrepe
Posodabljanje kmetijskih gospodarstev – ukrep 121, Dodajanje vrednosti
kmetijskim in gozdarskim proizvodom – ukrep 123 in Diverzifikacija v
nekmetijske dejavnosti – ukrep 311 morajo za pridobitev dodatnih deset
odstotkov možnih točk izpolnjevati najmanj enega od naslednjih pogojev, in
sicer za ukrep:
1.    
Posodabljanje kmetijskih gospodarstev – ukrep
121, če je predmet podpore naložba:
a)   v nakup in postavitev rastlinjakov s pripadajočo opremo,
b)   v prvo postavitev oziroma prestrukturiranje sadovnjakov,
c)   v nakup in postavitev mrež proti toči,
d)   v namakalno infrastrukturo na kmetijskih gospodarstvih, kamor spada
tudi namakalna oprema, ki je lahko samostojna naložba, in v gradnjo
pripadajočih vodnih virov ali
e)   v učinkovito rabo energije in obnovljive vire energije za potrebe
kmetijskega gospodarstva;
2.    
Dodajanje vrednosti kmetijskim in gozdarskim
proizvodom – ukrep 123:
a)   v kolikor je predmet sofinanciranja naložba v obnovljive vire
energije za potrebe predelovalnega obrata,
b)   ohranjanje obstoječih delovnih mest oziroma na vsakih 200.000 eurov
upravičenih stroškov, odprtje enega novega delovnega mesta za najmanj obdobje
24 mesecev od zadnjega izplačila sredstev,
c)   vlagatelj ima sklenjene pogodbe z lokalnimi primarnimi pridelovalci
za najmanj 40 odstotkov vhodne surovine ali
d)   vlagatelj ima sklenjeno pogodbo z raziskovalno skupino oziroma je
raziskovalna skupina organizacijska enota znotraj vlagatelja;
3.    
Diverzifikacija v nekmetijske dejavnosti –
ukrep 311, če je predmet podpore naložba:
a)   v pridobivanje energentov in energije za prodajo na kmetiji iz
obnovljivih virov,
b)   v proizvodne dejavnosti, za predelavo proizvodov izven Priloge I k
Pogodbi in drugih nekmetijskih proizvodov na kmetiji,
c)   v prodajne dejavnosti na kmetiji ali
d)   v turizem.
(4) Če je lokacija naložbe na območju
iz 9. člena Zakona o Triglavskem narodnem parku (Uradni list RS, št. 52/10), pridobijo te vloge na javni razpis iz petega odstavka tega člena
na javnih razpisih, ne glede na ostala merila za izbor, dodatnih deset
odstotkov možnih točk.
(5) Dodatno število točk za namen
izvajanja 10. in 11. člena Zakona o Triglavskem narodnem parku (Uradni list RS,
št. 52/10) je možno pridobiti pri naslednjih ukrepih:
-      
Posodabljanje kmetijskih gospodarstev – ukrep
121,
-      
Povečanje gospodarske vrednosti gozdov –
ukrep 122,
-      
Dodajanje vrednosti kmetijskim in gozdarskim
proizvodom – ukrep 123, ko so vlagatelji kmetije ali agrarne in pašne
skupnosti,
-      
Diverzifikacija v nekmetijske dejavnosti –
ukrep 311,
-      
Podpora ustanavljanju in razvoju mikro podjetij
– ukrep 312,
-      
Obnova in razvoj vasi – ukrep 322,
-      
Ohranjanje in izboljševanje dediščine podeželja
– ukrep 323.
(6) Če je lokacija naložbe na območju
iz 24. in 25. člena Zakona o spodbujanju skladnega regionalnega razvoja (Uradni
list RS, št. 20/11), pridobijo te vloge na javni razpis iz sedmega odstavka
tega člena na javnih razpisih, ne glede na ostala merila za izbor, dodatnih
deset odstotkov možnih točk.
(7) Dodatno število točk za namen
izvajanja 24. in 25. člena Zakona o spodbujanju skladnega regionalnega razvoja
(Uradni list RS, št. 20/11) je možno pridobiti pri naslednjih ukrepih:
-      
Diverzifikacija v nekmetijske dejavnosti –
ukrep 311,
-      
Podpora ustanavljanju in razvoju mikro podjetij
– ukrep 312.
(8) Vloga na javni razpis lahko
pridobi samo dodatnih deset odstotkov možnih točk na podlagi prvega, četrtega
ali šestega odstavka tega člena.
119. člen
(omejitev sredstev)
(1) Upravičenci lahko pridobijo
sredstva za iste aktivnosti ali naložbe na podlagi posamezne vloge na javni
razpis samo iz enega ukrepa po tej uredbi.
(2) Sredstva se ne odobrijo in
izplačajo upravičencu, ki je za iste upravičene stroške, kot jih navaja v vlogi
na javni razpis in v zahtevku za izplačilo sredstev, že prejel sredstva
državnega proračuna Republike Slovenije ali sredstva Evropske unije oziroma
druga javna sredstva.
(3) Ne glede na določbo prejšnjega
odstavka lahko za namen izvajanja ukrepov Posodabljanje kmetijskih gospodarstev
– ukrep 121, Dodajanje vrednosti kmetijskim in gozdarskim – ukrep 123,
Izboljšanje in razvoj infrastrukture, povezane z razvojem in prilagoditvijo
kmetijstva – 125, Diverzifikacija v nekmetijske dejavnosti – ukrep 311 in
Podpora ustanavljanju in razvoju mikropodjetij – 312 upravičenci pridobijo
druga javna sredstva v Republiki Sloveniji, vendar seštevek podpor ne sme
presegati zgornje vrednosti pomoči iz Priloge 1 k Uredbi 1698/2005/ES. Med
druga javna sredstva se šteje tudi višina državne pomoči iz naslova ugodnejše
oziroma subvencionirane obrestne mere.
(4) Če je upravičenec po tej uredbi
občina, se lastna sredstva sofinanciranja z vidika Evropske unije ne štejejo za
že prejeta javna sredstva Republike Slovenije.
(5) Sredstva se ne dodelijo za naložbe
zunaj območja Republike Slovenije.
(6) Razpoložljiva sredstva, ki so v programskem obdobju
2007–2013 namenjena izvedbi posameznih ukrepov iz te uredbe, se v letih
2011–2015 znižajo za že prevzete obveznosti iz naslova izvajanja posameznih ukrepov in pritožb,
katerim je bilo ugodeno v skladu s predpisi, ki urejajo plačila iz Programa
razvoja podeželja za Republiko Slovenijo 2004–2006, Enotnega programskega
dokumenta 2004–2006 ter v skladu s predpisi, ki urejajo Program razvoja
podeželja Republike Slovenije za obdobje 2007–2013 za 1., 3. in 4. os.
120. člen
(pogoji za vlagatelja)
(1) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev (sklenitev katerekoli pogodbe,
naročanje materiala, opreme, storitev ali del; zbiranje ponudb se ne šteje kot
prevzem obveznosti, s tem da dobavitelj oziroma izvajalec ne sme biti izbran
pred začetkom datuma upravičenosti).
(2) Če se vlagatelj v skladu s predpisi, ki
urejajo javno naročanje, ne šteje za naročnika, mora za stroške vseh storitev,
dobav, del in opreme, ki so višji od 10.000 eurov (brez DDV), pridobiti tržno
primerljive pisne ponudbe najmanj treh med seboj neodvisnih ponudnikov. Prav
tako pri izvedbi naložbe ne sme sodelovati s podjetji ali posamezniki, s
katerimi bi zaradi sodelovanja lahko prišlo do dogovarjanja o netržnih pogojih
poslovanja.
(3) Za izvedbo naložbe, ki zahteva
pridobitev gradbenega dovoljenja, mora vlagatelj pridobiti gradbeno dovoljenje,
iz katerega je razvidna namembnost objekta, ki mora biti v skladu z dejavnostjo
prijavljene naložbe.
(4) Vlagatelj
mora imeti poravnane vse obveznosti do države.
(5) Če je
vlagatelj pravna oseba ali samostojni podjetnik posameznik, ne sme biti v
stečajnem postopku, postopku prisilne poravnave ali postopku likvidacije.
(6) Če je
vlagatelj fizična oseba, ne sme biti v osebnem stečaju.
(7) Iz
dokumentacije vlagateljev, ki kandidirajo za pridobitev sredstev za naložbe,
mora biti razvidna zaprtost finančne konstrukcije za priznani in nepriznani del
naložbe.
(8) Če
vlagatelj kandidira za pridobitev sredstev samo za del naložbe, morajo biti iz
priložene projektne dokumentacije razvidni:
a) 
popis del in stroškov, ki se nanaša na celotno
naložbo,
b) 
ločen popis del in stroškov, s katerim se
vlagatelj prijavlja na javni razpis,
c) 
predloženo dokazilo (popis) o vrednosti že
izvedenih del in stroškov ter popis del in stroškov.
(9) Če
vlagatelj kandidira za pridobitev sredstev za naložbe v nakup oziroma gradnjo
prostorov in nakup pripadajoče opreme, ki je ali bo v objektih, zgrajenih tudi
za druge namene, se od vseh skupnih stroškov gradnje celotnega objekta kot
upravičeni stroški priznajo le stroški v sorazmernem deležu glede na neto
tlorisno površino objekta, ki jo upravičeni prostori zasedajo.
(10) Vlagatelj
mora imeti za nakazilo dodeljenih sredstev odprt transakcijski račun za
nakazilo sredstev v skladu s 35. členom ZKme-1.
(11) Vlagatelj,
ki je fizična oseba, mora imeti stalno prebivališče na ozemlju Republike
Slovenije.
(12) Vlagatelj, ki je pravna oseba, razen
občin, mora imeti dejavnost, ki je predmet podpore, registrirano na ozemlju
Republike Slovenije.
(13) Nepremičnina,
na kateri se opravlja izvršba v skladu s predpisi, ki urejajo izvršbo in
zavarovanje, ne more biti predmet podpore po tej uredbi.
(14) V
primeru kandidiranja na javne razpise iz naslova ukrepov Pomoč mladim
prevzemnikom kmetij – ukrep 112 in Zgodnje upokojevanje kmetov – ukrep 113 mora
kmetijsko gospodarstvo za pridobitev sredstev v letu objave javnega razpisa vložiti zbirno vlogo po predpisih, ki urejajo
izvedbo letnih ukrepov kmetijske politike. Kmetijsko gospodarstvo, ki kandidira
na javne razpise iz naslova ukrepov Posodabljanje kmetijskih gospodarstev –
ukrep 121, Dodajanje vrednosti kmetijskim in gozdarskim proizvodom – ukrep 123,
Diverzifikacija v nekmetijske dejavnosti – ukrep 311 in Ohranjanje in
izboljšanje dediščine podeželja – ukrep 323 (le v primeru naložb v gradove,
graščine, dvorce in samostane) mora biti dejavno kmetijsko gospodarstvo.
(15) Določba
prejšnjega odstavka se ne uporablja za čebelarje, kadar se kot vstopni kriterij
uporablja samo število čebeljih družin.
(16) Pri ukrepih Pomoč mladim prevzemnikom kmetij – ukrep
112, Zgodnje upokojevanje kmetov – ukrep 113 in Posodabljanje kmetijskih
gospodarstev – ukrep 121 se za izračun primerljivih kmetijskih površin upošteva
vrsta rabe v skladu s pravilnikom, ki ureja evidenco dejanske rabe kmetijskih
in gozdnih zemljišč. Za 1 ha primerljivih kmetijskih površin se štejejo:
a) 
1 ha njiv oziroma vrtov,
b) 
2 ha trajnih travnikov, ekstenzivnih oziroma
travniških sadovnjakov, drugih trajnih nasadov ali barjanskih travnikov,
c) 
0,25 ha hmeljišč, trajnih rastlin na njivskih
površinah, rastlinjakov, vinogradov, matičnjakov, intenzivnih sadovnjakov,
oljčnikov ali proizvodnih površin pri pridelavi gob ali
d) 
8 ha kmetijskih zemljišč, poraslih z gozdnim
drevjem.
(17) Obvezne priloge, ki jih mora vlagatelj
priložiti k vlogi na javni razpis in brez katerih se vloga na javni razpis
zavrže brez pozivanja na dopolnitev, so za ukrep:
1.    
Pomoč mladim prevzemnikom kmetij – ukrep 112:
a)   prijavni obrazec v skladu s prvim odstavkom 117. člena te
uredbe, z vključenim poslovnim načrtom kot ga določa 12. točka prvega odstavka
13. člena te uredbe,
b)   dokazilo o prevzemu kmetije (pogodba ali
sklep o dedovanju);
2.    
Izboljšanje in razvoj infrastrukture, povezane
z razvojem in prilagoditvijo kmetijstva za namen agromelioracij na
komasacijskih območjih – ukrep 125:
a)   prijavni obrazec v skladu s prvim odstavkom 117. člena te
uredbe,
b)   potrjena idejna zasnova komasacijskega območja, ki je sestavljena
iz tekstualnega in grafičnega dela, ali odločba o novi razdelitvi zemljišč,
c)   dokazila,
da ima občina investicijo vključeno v načrt razvojnih programov (NRP).
(18) Za dokazila, ki jih je treba priložiti k vlogi na
posamezen javni razpis, se lahko v javnem razpisu določi obdobje veljavnosti
dokazila, če obdobje veljavnosti ni predpisano.
121. člen
(obveznosti upravičenca in končnega
prejemnika sredstev)
(1) Gradbena dela morajo biti
opravljena v skladu s predpisi, ki urejajo graditev objektov, urejanje
prostora, varstvo kulturne dediščine in varstvo okolja.
(2) Predmet podpore po tej uredbi se
mora uporabljati izključno za namen in dejavnost, za katero so bila sredstva po
tej uredbi dodeljena.
(3) Naložbena dejavnost, za katero
končni prejemnik sredstev prejme sredstva, se mora opravljati še najmanj
naslednjih pet let po zadnjem izplačilu sredstev. V tem obdobju se ne smejo
uvajati bistvene spremembe, določene v 72. členu Uredbe 1698/2005/ES.
(4) Končni prejemnik sredstev
mora poročati o doseganju ciljev in izpolnjevanju obveznosti pet obračunskih
let od zadnjega izplačila sredstev. Poročati mora v skladu z določbami, opredeljenimi
pri posameznem ukrepu. Pri ukrepu Zgodnje upokojevanje kmetov
– ukrep 113 pa mora poročati prevzemnik v skladu s 3. točko četrtega odstavka
18. člena te uredbe. Obrazci za pripravo poročila se objavijo na spletni
strani ARSKTRP.
(5) Ne glede na prejšnji odstavek se
pri ukrepih Sodelovanje kmetijskih proizvajalcev v shemah kakovosti hrane –
ukrep 132, Podpora skupinam proizvajalcev pri dejavnostih informiranja in
pospeševanja prodaje za proizvode, ki so vključeni v sheme kakovosti hrane –
ukrep 133, Podpora za ustanavljanje in delovanje skupine proizvajalcev – ukrep
142, Obnova in razvoj vasi – ukrep 322 in Ohranjanje in izboljševanje dediščine
podeželja – ukrep 323 podatki za spremljanje kazalnikov pridobijo iz vlog ter
zahtevkov.
(6) Kmetijsko gospodarstvo, ki pridobi
sredstva iz naslova ukrepov Pomoč mladim prevzemnikom kmetij – ukrep 112,
Posodabljanje kmetijskih gospodarstev – ukrep 121 in Dodajanje vrednosti
kmetijskim in gozdarskim proizvodom – ukrep 123, z izjemo čebelarjev,
Diverzifikacija v nekmetijske dejavnosti – ukrep 311, Ohranjanje in izboljšanje
dediščine podeželja – ukrep 323 (v primeru naložb v gradove, graščine, dvorce
in samostane), mora še pet let po zadnjem izplačilu sredstev opravljati
kmetijsko dejavnost in v predpisanem roku posredovati na ARSKTRP zbirno vlogo
po predpisih, ki urejajo izvedbo letnih ukrepov kmetijske politike.
(7) Končni prejemnik sredstev mora
omogočiti dostop do dokumentacije o projektu ter omogočiti kontrolo projekta na
kraju samem ARSKTRP, MKO, revizijskemu organu in
drugim nadzornim organom.
(8) Končni prejemniki sredstev, ki so
pravne osebe, opis aktivnosti oziroma naložbe in znesek odobrenih javnih
sredstev se objavijo na spletni ARSKTRP in MKO.
(9) Če se upravičenec v skladu s
predpisi, ki urejajo javno naročanje, šteje za naročnika, mora predložiti
dokazilo, da je bil postopek izbire dobavitelja oziroma izvajalca izveden v
skladu z navedenimi predpisi.
(10) Naložba mora biti zaključena pred
oddajo zadnjega zahtevka za izplačilo sredstev.
(11) Zadnji možni rok za vložitev zahtevka
za izplačilo sredstev, ki se lahko določi v odločbi oziroma sklepu, je 31. avgust 2015, razen v primerih iz
sedmega odstavka 127. člena te uredbe.
(12) Vsi
predračuni, računi in druga dokazila se morajo glasiti na upravičenca.
(13) Vsi
računi in vsa dokazila morajo biti predložena v slovenskem jeziku.
(14) Končni prejemnik sredstev mora
zagotoviti obveščanje javnosti o izvedenih naložbah in projektih,
sofinanciranih iz naslova ukrepov PRP 2007–2013, z ustrezno označitvijo v
skladu z navodili, objavljenimi na spletni strani MKO,
in podrobnimi pravili o informiranju in obveščanju javnosti iz Priloge VI
Uredbe 1974/2006/ES.
(15) Končni prejemnik sredstev pri ukrepu Pomoč mladim
prevzemnikom kmetij – ukrep 112 še pet let po zadnjem izplačilu sredstev ne sme
zmanjšati skupnega obsega kmetijskih zemljišč v uporabi glede na stanje ob
oddaji zadnje zbirne vloge pred oddajo vloge na javni razpis. Skupni obseg
kmetijskih zemljišč v uporabi se izkazuje z vsakoletno oddajo zbirne vloge.
(16) Ne glede na prejšnji odstavek je dovoljeno do
10-odstotno zmanjšanje skupnega obsega kmetijskih zemljišč v uporabi.
122. člen
(nepravilnosti, sankcije in vrnitev
sredstev)
(1) Neizpolnitev ali kršitev obveznosti se
sankcionira v skladu z Uredbo 65/2011/EU in ZKme-1.
(2) V primerih iz prejšnjega odstavka
ARSKTRP v roku 90 dni od dneva ugotovitve nepravilnosti izda odločbo, s katero
zahteva vračilo že izplačanih sredstev v proračun Republike Slovenije skupaj z
zakonitimi zamudnimi obrestmi v skladu s 57. členom ZKme-1.
(3) Določba prejšnjega odstavka se ne
uporablja:
1.    
če upravičenec zaradi višje sile ali izrednih
okoliščin po četrtem odstavku tega člena zamudi obveznosti iz odločbe o pravici
do sredstev glede rokov in predloži ustrezne dokaze v desetih delovnih dneh od
dneva, ko je to zmožna storiti. ARSKTRP v tem primeru lahko podaljša rok, če bi
bile s to spremembo obveznosti izpolnjene vse zahteve iz predpisov in javnega
razpisa ter dosežen namen, za katerega je bila dodeljena pravica do sredstev,
ob smiselni uporabi prvega odstavka 54. člena ZKme-1;
2.    
če upravičenec v skladu s prvim odstavkom 54.
člena ZKme-1 po izdaji odločbe o pravici do sredstev in pred potekom rokov za
vložitev zahtevka za izplačilo sredstev na ARSKTRP posreduje utemeljen
obrazložen zahtevek za spremembo obveznosti (vključno podaljšanje rokov),
določenih v odločbi o pravici do sredstev in ARSKTRP z odločbo ugotovi, da bodo
ne glede na spremembo obveznosti izpolnjene vse zahteve iz predpisov in javnega
razpisa ter dosežen namen, za katerega je bila dodeljena pravica do sredstev. Upravičenec
lahko na ARSKTRP pošlje utemeljen obrazložen zahtevek za spremembo obveznosti,
ki se nanaša na podaljšanje roka za vlaganje zahtevkov za izplačilo sredstev;
3.    
če upravičenec dokaže, da zaradi nepredvidenih
okoliščin, na katere ni mogel vplivati ni mogel izpolniti obveznosti iz odločbe
o pravici do sredstev.
(4) Končnemu prejemniku sredstev ni
treba vrniti vseh že izplačanih sredstev v primerih višje sile ali izrednih
okoliščin. Kot višja sila se štejejo zlasti naslednji primeri: smrt
upravičenca, dolgotrajna nezmožnost upravičenca za delo, naravna nesreča, ki
resno prizadene kmetijsko gospodarstvo, razlastitev velikega dela kmetijskega
gospodarstva (v primeru, da tega ni bilo mogoče pričakovati na dan sprejetja
obveznosti), uničenje hlevov na kmetijskem gospodarstvu, zaradi nesreče, kužna
živalska bolezen in bolezni oziroma škodljivci v trajnem nasadu, zaradi katerih
je potrebno ta trajni nasad uničiti.
(5) O višji sili ali izrednih
okoliščinah mora upravičenec (pri ukrepu Zgodnje upokojevanje kmetov – ukrep
113 pa prenosnik in prevzemnik) ali njegova pooblaščena oseba pisno obvestiti
ARSKTRP in predložiti ustrezna dokazila v desetih delovnih dneh od dneva, ko je
upravičenec oziroma njegova pooblaščena oseba to zmožna storiti.
(6) Pri ukrepu Zgodnje upokojevanje
kmetov – ukrep 113 se primeri višje sile iz prejšnjega odstavka
upoštevajo, če oseba, ki je stopila v ukrep, ne izpolnjuje več pogojev oziroma
jih ne more izpolnjevati. Pri tem se smrt upravičenca iz točke (a) prvega
odstavka 47. člena Uredbe 1974/2006/ES nanaša na smrt prenosnika ali
prevzemnika. Dolgotrajna nezmožnost upravičenca za delo iz točke (b) prvega
odstavka 47. člena Uredbe 1974/2006/ES se nanaša le na prevzemnika.
(7) V skladu s petim odstavkom 57. člena ZKme-1 ARSKTRP se
končne prejemnike sredstev (pri ukrepu Zgodnje upokojevanje kmetov – ukrep 113
pa prenosnik in prevzemnik), ki ne izpolnjujejo obveznosti, sankcionira v
skladu z XXVI.a poglavjem te uredbe.
123. člen
(črtan)
124. člen
(hramba dokumentacije)
Končni prejemniki sredstev, ki pridobijo
sredstva na podlagi te uredbe, morajo vso dokumentacijo, ki je bila podlaga za
pridobitev sredstev, hraniti še najmanj pet let od dneva zadnjega izplačila
sredstev.
XXIV. PRIDOBITEV PODATKOV IZ URADNIH EVIDENC ZA POTREBE
IZVAJANJA PRP 2007–2013
125. člen
(pridobitev podatkov iz uradnih evidenc)
Potrdila, izpiske in druge podatke o
dejstvih iz uradnih evidenc, ki jih vodijo upravni in drugi državni organi,
organi lokalnih skupnosti ali nosilci javnih pooblastil, ki jih je treba
priložiti vlogi na javni razpis in zahtevku za izplačilo sredstev kot dokazilo
na podlagi te uredbe, pridobi organ, ki odloča o vlogi na javni razpis
vlagatelja oziroma zahtevku za izplačilo sredstev upravičenca.
XXV. NADZOR NAD IZVAJANJEM UKREPOV PRP 2007–2013
126. člen
(nadzor nad izvajanjem ukrepov)
(1) Nadzor nad izvajanjem ukrepov se
izvaja v skladu z Uredbo 65/2011/EU.
(2) MKO lahko
v skladu s prvim odstavkom 75. člena Uredbe 1698/2005/ES nadzira izvajanje
ukrepov iz te uredbe.
(3) Nadzor nad izvajanjem določb te
uredbe opravljajo kmetijski inšpektorji.
(4) ARSKTRP mora o ugotovljenih
kršitvah, ki so s to uredbo ali zakonom, ki ureja kmetijstvo, opredeljene kot
prekršek, obvestiti pristojni inšpekcijski organ.
XXVI. VLAGANJE ZAHTEVKOV ZA IZPLAČILO SREDSTEV IN OMEJITEV
SREDSTEV ZA IZVAJANJE UKREPOV 1. IN 3. OSI
127. člen
(vlaganje zahtevkov za izplačilo sredstev
in omejitev sredstev za izvedbo te uredbe)
(1) Sredstva se izplačajo na podlagi
zahtevka upravičenca za izplačilo sredstev. Pri ukrepih Pomoč mladim
prevzemnikom kmetij – ukrep 112, Zgodnje upokojevanje kmetov – ukrep 113 in
Sodelovanje kmetijskih proizvajalcev v shemah kakovosti hrane – ukrep 132 se
vloga na javni razpis šteje kot zahtevek izplačilo sredstev.
(2) Število zahtevkov za izplačilo sredstev, ki jih je mogoče
vložiti, se določi v javnem razpisu.
(3) Rok za vložitev posameznega zahtevka za izplačilo sredstev
se določi v odločbi o pravici do sredstev.
(4) Pred
vložitvijo posameznega zahtevka za izplačilo sredstev mora biti
naložba/aktivnost, na katero se zahtevek za izplačilo sredstev nanaša,
zaključena in vsi računi plačani. Upravičenec mora k zahtevku za izplačilo
sredstev obvezno priložiti:
1.    
original izvoda računa, ki se upravičencu ne
vrača, ali overjeno fotokopijo računa,
2.    
dokazila o plačilih,
3.    
poročilo o opravljenem delu, ki ga podpiše
upravičenec,
4.    
pri gradbenih delih gradbeno situacijo, ki jo
potrdijo pooblaščeni nadzorni organ in upravičenec ter
5.    
druga dokazila, ki jih določa javni razpis in
razpisna dokumentacija,
6.    
dokazil pod 2., 3. in 4. točko se upravičencu
ne vrača.
(5) Ne glede
na prvi odstavek tega člena za ukrepa Pomoč mladim
prevzemnikom kmetij – ukrep 112 in Zgodnje upokojevanje kmetov – ukrep 113
velja, da se znesek enkratne pomoči oziroma višina rente, določi na podlagi
meril, določenih v javnem razpisu in razpisni dokumentaciji.
(6) Ne glede
na četrti odstavek tega člena upravičenec zahtevku za
izplačilo sredstev pri ukrepu Usposabljanje za delo v kmetijstvu, gozdarstvu in
živilstvu – ukrep 111, priloži poročilo o opravljenem delu, ki vključuje tudi
kopije potrdil o uspešno zaključenem usposabljanju in druga dokazila, ki jih
določa javni razpis in razpisna dokumentacija. Višina podpore se določi na
podlagi stroškov, opredeljenih v javnem razpisu in razpisni dokumentaciji.
(7) Za izplačila sredstev v tekočem
letu morajo upravičenci zahtevke za izplačilo sredstev poslati na ARSKTRP, v
skladu s prvim odstavkom 109.a člena te uredbe. Upravičenci vlagajo zahtevke za
izplačilo sredstev v skladu z roki, opredeljenimi v odločbi o pravici do
sredstev. V letu 2014 se zahtevki za izplačilo sredstev vlagajo od
1. januarja do 5. oktobra oziroma od 6. decembra do
31. decembra tekočega leta. Zahtevki za izplačilo sredstev, vloženi med
6. oktobrom in 5. decembrom 2014, se s sklepom zavržejo. V letu 2015
se zahtevki za izplačilo sredstev vlagajo do 31. avgusta 2015, razen za
ukrepe 121 Posodabljanje kmetijskih gospodarstev, 122 Povečanje gospodarske
vrednosti gozdov, 123 Dodajanje vrednosti kmetijskim in gozdarskim proizvodom
in 125 Izboljšanje in razvoj infrastrukture, povezane z razvojem in
prilagoditvijo kmetijstva, za katere se zahtevki za izplačilo sredstev vlagajo
do 30. junija 2016, pri čemer morajo biti naložbe zaključene do
31. decembra 2015.
(8) Šteje se, da so naložbe za ukrepe 121
Posodabljanje kmetijskih gospodarstev, 122 Povečanje gospodarske vrednosti
gozdov, 123 Dodajanje vrednosti kmetijskim in gozdarskim proizvodom in 125
Izboljšanje in razvoj infrastrukture, povezane z razvojem in prilagoditvijo
kmetijstva iz prejšnjega odstavka zaključene do 31. decembra 2015, če so
do takrat zaključena vsa dela in plačani vsi računi. Če je za naložbo v skladu
s predpisi, ki urejajo graditev objektov, treba pridobiti uporabno dovoljenje,
ga je treba pridobiti najpozneje do vložitve zahtevka za izplačilo sredstev.
(9) Na
podlagi vloženega popolnega zahtevka za izplačilo sredstev, ki ustreza
predpisanim pogojem, se sredstva izplačajo na transakcijski račun upravičenca,
po opravljeni kontroli in nadzoru iz prejšnjega člena.
(10) Če
razlika med upravičenimi stroški, ki se priznajo na podlagi vloženega zahtevka
za izplačilo sredstev, in višino stroškov, ki jih upravičenec uveljavlja v
zahtevku za izplačilo sredstev, presega 3 odstotke, se za razliko uporabi
znižanje zneska v skladu s 30. členom Uredbe 65/2011/EU.
XXVI.a POSLEDICE NEIZPOLNJEVANJA OBVEZNOSTI IZ NASLOVA
UKREPOV 1. IN 3. OSI
127.a člen
(skupne določbe, ki veljajo za vse ukrepe
1. in 3. osi)
(1) Če upravičenec ne odstopi od pravice do
sredstev v skladu s 55. členom ZKme-1 ali zamudi rok za vložitev zahtevka za
izplačilo sredstev, ki je določen v odločbi o pravici do sredstev, se ga
izključi iz zadevnega ukrepa za koledarsko leto neizpolnitve
obveznosti in naslednje koledarsko leto.
(2) Končni prejemnik sredstev, ki krši
določbo tretjega odstavka 121. člena te uredbe, mora v proračun Republike
Slovenije vrniti vsa izplačana sredstva v skladu s 57. členom ZKme-1 in se
ga izključi iz zadevnega ukrepa za koledarsko leto ugotovitve
in naslednje koledarsko leto.
(3) Končnemu prejemniku sredstev (pri ukrepu Zgodnje
upokojevanje kmetov – ukrep 113 pa prevzemniku), ki v roku, določenem pri
posameznem ukrepu iz te uredbe, ne poroča o doseganju ciljev in izpolnjevanju
obveznosti iz četrtega odstavka 121. člena te uredbe, ARSKTRP izda poziv, v
katerem mu določi dodatni rok za predložitev poročila o doseganju ciljev in
izpolnjevanju obveznosti. Če končni prejemnik sredstev (pri ukrepu Zgodnje
upokojevanje kmetov – ukrep 113 pa prevzemnik) v roku iz
poziva ne predloži poročila o doseganju ciljev in izpolnjevanju obveznosti,
mora v proračun Republike Slovenije vrniti pet odstotkov izplačanih sredstev.
Pri ukrepu Zgodnje upokojevanje kmetov – ukrep 113 pa mora prevzemnik v
proračun Republike Slovenije vrniti pet odstotkov celotne rente, določene v
odločbi, prenosniku.
(4) Kmetijsko gospodarstvo, ki krši določbe
šestega odstavka 121. člena te uredbe, mora v proračun Republike Slovenije
vrniti vsa izplačana sredstva v skladu s 57. členom
ZKme-1.
(5) Končni prejemnik sredstev, ki ne dovoli
kontrole na kraju samem in jo nepreklicno odkloni ter ne omogoči dostopa do
dokumentacije o projektu, mora v proračun Republike Slovenije vrniti vsa izplačana
sredstva v skladu s 57. členom ZKme-1.
(6) Končni prejemnik sredstev, ki ni
označil projekta v skladu z navodili, objavljenimi na spletni strani MKO, in
podrobnimi pravili o informiranju in obveščanju javnosti iz Priloge VI Uredbe
1974/2006/ES, mora obveznost izpolniti v skladu z rokom, ki mu ga ob
ugotovljeni nepravilnosti določi ARSKTRP. Če tega ne izpolni, mora v proračun
Republike Slovenije vrniti vsa izplačana sredstva v skladu s 57. členom ZKme-1.
(7) Če končni prejemnik sredstev odtuji
naložbo brez predhodne odobritve ARSKTRP, mora v proračun Republike Slovenije
vrniti vsa izplačana sredstva v skladu s 57. členom ZKme-1.
(8) Če se ugotovi, da je končni prejemnik
sredstev namerno vložil napačno prijavo (navajanje lažnih podatkov, izjav),
mora končni prejemnik sredstev v proračun Republike Slovenije vrniti vsa
izplačana sredstva v skladu s 57. členom ZKme-1. Poleg tega se končni prejemnik
sredstev izključi iz prejemanja podpore v okviru istega ukrepa za koledarsko
leto ugotovitve in naslednje koledarsko leto.
127.b člen
(pomoč mladim prevzemnikom kmetij – ukrep
112)
(1) Končni prejemnik sredstev, ki po
opravljenem izobraževanju oziroma usposabljanju ne obvesti ARSKTRP o izpolnitvi
pogoja iz 11. točke prvega odstavka 13. člena te uredbe, mora v proračun
Republike Slovenije vrniti pet odstotkov izplačanih sredstev v skladu s 57.
členom ZKme-1. Po preteku roka, določenega v 11. točki prvega odstavka 13.
člena te uredbe, mu ARSKTRP izda poziv, v katerem mu določi dodatni rok za
predložitev dokazil. Če končni prejemnik sredstev v dodatnem roku ne predloži
dokazil, mora v proračun Republike Slovenije vrniti vsa izplačana sredstva v skladu s 57. členom ZKme-1.
(2) Končni prejemnik sredstev, ki ne opravi
izobraževanja oziroma usposabljanja v roku iz 11. točke prvega odstavka 13.
člena te uredbe, mora v proračun Republike Slovenije vrniti vsa izplačana sredstva v skladu s 57. členom ZKme-1.
(3) Če končni prejemnik sredstev krši
določbe 1. točke pod a) in b) tretjega odstavka 13. člena te uredbe, mora v
proračun Republike Slovenije vrniti že izplačana sredstva v skladu s 57. členom
ZKme-1.
(4) Če končni prejemnik sredstev ob oddaji
zbirne vloge krši določbo 1. točke pod c) tretjega odstavka 13. člena te uredbe
in zmanjša obseg staleža rejnih živali za več kakor
deset odstotkov glede na zbirno vlogo, ki je bila podlaga za dodelitev sredstev
iz naslova tega ukrepa, mora v proračun Republike Slovenije vrniti delež
izplačanih sredstev v skladu s 57. členom ZKme-1, in sicer:
a) 
ob prvi ugotovljeni kršitvi mora končni prejemnik
sredstev, za zmanjšanje obsega med 10,01 do vključno 20,00 odstotkov, vrniti
deset odstotkov izplačanih sredstev, za zmanjša­nje obsega med 20,01 do
vključno 30,00 odstotkov mora vrniti 30 odstotkov izplačanih sredstev, za
zmanjšanje obsega nad 30,00 odstotkov mora vrniti vsa
izplačana sredstva;
b)  ob drugi ugotovljeni
kršitvi mora končni prejemnik sredstev, za zmanjšanje obsega med 10,01 do
vključno 20,00 odstotkov, vrniti 20 odstotkov izplačanih sredstev, za
zmanjšanje obsega med 20,01 do vključno 30,00 odstotkov mora vrniti 50 odstotkov izplačanih sredstev, za zmanjšanje obsega nad 30,00 odstotkov mora vrniti vsa izplačana sredstva;
c) 
ob tretji ugotovljeni kršitvi mora vrniti
razliko med že vrnjenimi sredstvi do skupne višine izplačanih sredstev.
(5) Če končni prejemnik sredstev ob oddaji
zbirne vloge krši določbo 1. točke pod c) tretjega odstavka 13. člena te uredbe
in zmanjša obseg kmetijskih zemljišč za več kakor deset odstotkov glede na
zbirno vlogo, ki je bila podlaga za dodelitev sredstev iz naslova tega ukrepa,
mora v proračun Republike Slovenije vrniti delež izplačanih sredstev v skladu s
57. členom ZKme-1, in sicer:
a) 
ob prvi ugotovljeni kršitvi mora končni
prejemnik sredstev, za zmanjšanje obsega med 10,01 do vključno 20,00 odstotkov,
vrniti deset odstotkov izplačanih sredstev, za zmanjšanje obsega med 20,01 do
vključno 30,00 odstotkov, mora vrniti 30 odstotkov izplačanih sredstev, za
zmanjšanje obsega nad 30,00 odstotkov mora vrniti vsa
izplačana sredstva;
b) 
ob drugi ugotovljeni kršitvi mora končni
prejemnik sredstev, za zmanjšanje obsega med 10,01 do vključno 20,00 odstotkov,
vrniti 20 odstotkov izplačanih sredstev, za zmanjšanje obsega med 20,01 do
vključno 30,00 odstotkov, mora vrniti 50 odstotkov izplačanih sredstev, za
zmanjšanje obsega nad 30,00 odstotkov mora vrniti vsa
izplačana sredstva;
c) 
ob tretji ugotovljeni kršitvi mora vrniti
razliko med že vrnjenimi sredstvi do skupne višine izplačanih sredstev.
(6) Če končni prejemnik sredstev ne izpolni obveznosti iz 1.
točke, pod d), tretjega odstavka 13. člena te uredbe, mora v proračun Republike
Slovenije vrniti izplačana sredstva za ta namen v skladu s 57. členom ZKme-1.
(7) Če končni
prejemnik sredstev ne izpolni obveznosti iz 2. točke tretjega odstavka 13.
člena te uredbe, mora v proračun Republike Slovenije vrniti že izplačana
sredstva v skladu s 57. členom ZKme-1.
127.c člen
(zgodnje upokojevanje kmetov – ukrep 113)
(1) Posledice neizpolnjevanja obveznosti,
ki veljajo za prenosnika iz 17. člena te uredbe:
a) 
če krši določbo 7. točke prvega odstavka 18.
člena te uredbe, se mu ob prvi ugotovljeni nepravilnosti izplačevanje rente
prekine za šest mesecev, ob drugi nepravilnosti pa se prenosnika izključi iz
ukrepa;
b) 
če med prejemanjem rente krši določbo petega
odstavka 18. člena te uredbe, se mu izplačevanje rente prekine do plačila
prispevkov za pokojninsko in invalidsko zavarovanje. Prenehanje izplačevanja
rente se šteje v čas prejemanja rente.
(2) Posledice neizpolnjevanja obveznosti,
ki veljajo za prevzemnika iz 1. točke pod a) drugega odstavka 18. člena te
uredbe:
a) 
če krši določbo 1. točke pod a) in c) četrtega
odstavka 18. člena te uredbe, mora plačati znesek v višini šestih mesečnih rent
za vsako leto kršitve;
b) 
če krši določbo 1. točke pod b) četrtega
odstavka 18. člena te uredbe in zmanjša obseg kmetijskih zemljišč v uporabi, ki
je bil podlaga za dodelitev rente, za več kakor deset odstotkov, mora plačati
znesek v višini šestih mesečnih rent za vsako leto kršitve;
c) 
če krši določbo 1. točke pod b) četrtega
odstavka 18. člena te uredbe in zmanjša obseg staleža rejnih živali, ki je bil
podlaga za dodelitev rente, za več kakor deset odstotkov in ga do dneva oddaje
naslednje zbirne vloge ne nadomesti najmanj v enakem obsegu, mora plačati
znesek v višini šestih mesečnih rent za vsako leto kršitve.
(3) Posledice neizpolnjevanja obveznosti,
ki veljajo za prevzemnika iz 1. točke pod b) drugega odstavka 18. člena te
uredbe:
a) 
če krši določbo 2. točke pod b) četrtega
odstavka 18. člena te uredbe, mora plačati znesek v višini šestih mesečnih rent
za vsako leto kršitve;
b) 
če krši določbo 2. točke pod a) četrtega odstavka 18. člena te uredbe in
zmanjša obseg kmetijskih zemljišč v uporabi, ki je bil podlaga za dodelitev
rente, za več kakor deset odstotkov, mora plačati znesek v višini šestih
mesečnih rent za vsako leto kršitve;
c) 
če krši določbo 2. točke pod a) četrtega
odstavka 18. člena te uredbe in zmanjša obseg staleža rejnih živali, ki je bil
podlaga za dodelitev rente, za več kakor deset odstotkov in ga do dneva oddaje
naslednje zbirne vloge ne nadomesti najmanj v enakem obsegu, mora plačati
znesek v višini šestih mesečnih rent za vsako leto kršitve.
(4) Prevzemnik, ki po opravljenem
izobraževanju oziroma usposabljanju ARSKTRP ne obvesti o izpolnitvi pogoja iz
7. točke drugega odstavka 18. člena te uredbe, mora v proračun Republike
Slovenije nakazati znesek v višini pet odstotkov sredstev, ki so bila dodeljena
prenosniku, v skladu s 57. členom ZKme-1. ARSKTRP mu izda poziv, v katerem mu
določi dodatni rok za predložitev dokazil. Če prevzemnik v določenem roku ne
predloži dokazil o izpolnitvi pogoja iz 7. točke drugega odstavka 18. člena te
uredbe, mora v proračun Republike Slovenije nakazati znesek v višini že
izplačane rente prenosniku v skladu s 57. členom ZKme-1.
(5) Prevzemnik, ki ne opravi usposabljanja
oziroma izobraževanja v roku iz 7. točke drugega odstavka 18. člena te uredbe,
mora v proračun Republike Slovenije nakazati znesek v višini že izplačane rente
prenosniku v skladu s 57. členom ZKme-1.
127.č člen
(posodabljanje kmetijskih gospodarstev –
ukrep 121)
(1) Kmetijsko gospodarstvo, ki je pravna
oseba ali samostojni podjetnik posameznik, ki ne ohrani obsega zaposlitev pet
let po zadnjem izplačilu sredstev in s tem krši določbo iz 2. točke pod f)
prvega odstavka 24. člena te uredbe, mora v proračun Republike Slovenije vrniti
vsa izplačana sredstva v skladu s 57. členom ZKme-1.
(2) Če javni razpis na podlagi drugega
odstavka 24. člena te uredbe določa, da mora končni prejemnik ohranjati obseg
kmetijskih zemljišč in zmanjša obseg kmetijskih zemljišč za več kakor deset odstotkov
glede na zbirno vlogo, ki je bila podlaga za dodelitev sredstev iz naslova tega
ukrepa, mora v proračun Republike Slovenije vrniti delež izplačanih sredstev v
skladu s 57. členom ZKme-1, in sicer:
a) 
ob prvi ugotovljeni kršitvi mora končni
prejemnik sredstev, za zmanjšanje obsega med 10,01 do vključno 20,00 odstotkov,
vrniti deset odstotkov izplačanih sredstev, za zmanjšanje obsega med 20,01 do
vključno 30,00 odstotkov mora vrniti 30 odstotkov izplačanih sredstev, za
zmanjšanje obsega nad 30,01 odstotkov mora vrniti vsa izplačana sredstva;
b) 
ob drugi ugotovljeni kršitvi mora končni
prejemnik sredstev, za zmanjšanje obsega med 10,01 do vključno 20,00 odstotkov,
vrniti 20 odstotkov izplačanih sredstev, za zmanjšanje obsega med 20,01 do
vključno 30,00 odstotkov mora vrniti 50 odstotkov izplačanih sredstev, za
zmanjšanje obsega nad 30,01 odstotkov mora vrniti vsa izplačana sredstva;
c) 
ob tretji ugotovljeni kršitvi mora vrniti
razliko med že vrnjenimi sredstvi do skupne višine izplačanih sredstev.
127.d člen
(povečanje gospodarske vrednosti gozdov –
ukrep 122)
Če končni prejemnik sredstev, ki je prejel
sredstva na podlagi te uredbe in krši določbe 1. točke pod a), b) in c) ter 2.
točke tretjega odstavka 31. člena te uredbe, mora v proračun Republike
Slovenije vrniti vsa izplačana sredstva v skladu s 57. členom ZKme-1.
127.e člen
(dodajanje vrednosti kmetijskim in
gozdarskim proizvodom – ukrep 123)
Če končni prejemnik sredstev, ki je prejel
dodatno število točk na podlagi 2. točke pod b) tretjega odstavka 118. člena te
uredbe, ne izpolni obveznosti iz te točke, mora v proračun Republike Slovenije
vrniti vsa izplačana sredstva v skladu s 57. členom
ZKme-1.
127.f člen
(podpore za ustanavljanje in delovanje
skupin proizvajalcev – ukrep 142)
Če je ob kontroli v šestem letu od
priznanja skupine proizvajalcev ugotovljeno, da končni prejemnik sredstev krši
določbo iz četrtega odstavka 59. člena te uredbe, mora končni prejemnik
sredstev v proračun Republike Slovenije vrniti delež izplačanih sredstev v
skladu s 57. členom ZKme-1, in sicer:
a) 
če je delež skupnega trženja od 22,00 do pod
25,00 odstotkov, mora vrniti deset odstotkov izplačanih sredstev,
b) 
če je delež skupnega trženja od 20,00 do pod
22,00 odstotkov, mora vrniti 50 odstotkov izplačanih sredstev,
c) 
če je delež skupnega trženja pod 20,00
odstotkov, mora vrniti vsa izplačana sredstva.
127.g člen
(diverzifikacija v nekmetijske dejavnosti
– ukrep 311)
Upravičencu, ki ob oddaji zahtevka za
izplačilo sredstev ne izpolni obveznosti iz 1. točke šestega odstavka 65. člena
te uredbe, se sredstva, ki so mu bila dodeljena z odločbo o pravici do
sredstev, ne izplačajo.
127.h člen
(podpora ustanavljanju in razvoju
mikropodjetij – ukrep 312)
Upravičencu, ki ob oddaji zahtevka za
izplačilo sredstev ne izpolni obveznosti iz 1. točke šestega odstavka 71. člena
te uredbe, se sredstva, ki so mu bila dodeljena z odločbo o pravici do sredstev,
ne izplačajo.

Priloga
1: Seznam proizvodov prve stopnje predelave lesa

Uredba o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 v letih 2011–2013
(Uradni list RS, št. 28/11)
vsebuje naslednje prehodne in končni določbi:
»XXVII. PREHODNE DOLOČBE
128. člen
(dokončanje
postopkov)
(1) Postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09) ter Uredbe o ukrepih 1.,
3. in 4. osi Programa razvoja podeželja Republike Slovenije za obdobje 2007–2013
v letih 2010–2013 (Uradni list RS, št. 40/10 in 85/10), se dokončajo, v skladu
z uredbo, ki je bila pravna podlaga za javni razpis.
(2) Ne glede na določbe prejšnjega
odstavka se za ukrepe 4. osi – LEADER postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 73/08 in 17/09) in Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2010–2013 (Uradni list RS, št. 40/10 in 85/10),
dokončajo v skladu z določbami te uredbe.
(3) Če mora upravičenec (pri ukrepu
Zgodnje upokojevanje kmetov – ukrep 113 pa prevzemnik) v skladu z določbami
javnih razpisov, predpisov ali odločb na podlagi nacionalnih shem državnih
pomoči, Programa razvoja podeželja za Republiko Slovenijo 2004–2006, Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 (Uradni list RS, št. 94/07), Uredbe o ukrepih 1., 3. in 4.
osi Programa razvoja podeželja RS za obdobje 2007–2013 (Uradni list RS, št.
73/08 in 17/09) ter Uredbe o ukrepih 1., 3. in 4. osi Programa razvoja
podeželja Republike Slovenije za obdobje 2007–2013 v letih 2010–2013 (Uradni
list RS, št. 40/10 in 85/10) še določeno obdobje po prejemu odločbe o pravici
do sredstev imeti ali ohranjati določeno velikost kmetijskih površin v uporabi,
pa je pri kontroli ugotovljeno, da se je le-ta glede na podatke RKG zmanjšala
oziroma spremenila, se zaradi te spremembe ne uporabijo določbe o
sankcioniranju, v kolikor ta sprememba oziroma več takšnih sprememb v celotnem
obdobju, ki je lahko predmet kontrole, ne presega odstopanj določenih z javnim
razpisom.
XXVIII. KONČNI DOLOČBI
129. člen
(začetek
uporabe)
Tretji odstavek 97. člena te uredbe se
začne uporabljati 1. januarja 2012.
130. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2011–2013 (Uradni list RS, št. 103/11) vsebuje naslednjo končno določbo:
»50. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2011–2013 (Uradni list RS, št. 87/12) vsebuje naslednji prehodni in
končno določbo:
»PREHODNI IN KONČNA DOLOČBA
55. člen
(1) Ne glede na prvi odstavek 128. člena
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 v letih 2011–2013 (Uradni list RS, št. 28/11,
37/11 – popr. in 103/11) se postopki, začeti zaradi kršitev obveznosti na
podlagi Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09), Uredbe o ukrepih 1., 3.
in 4. osi Programa razvoja podeželja Republike Slovenije za obdobje 2007–2013 v
letih 2010–2013 (Uradni list RS, št. 40/10 in 85/10) ali Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2011–2013 (Uradni list RS, št. 28/11, 37/11 – popr. in
103/11), dokončajo v skladu s spremenjenim 123. členom uredbe in 57. členom
ZKme-1. 
(2) Ne glede na prvi odstavek 128. člena
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 v letih 2011–2013 (Uradni list RS, št. 28/11,
37/11 – popr. in 103/11) upravičenec na ARSKTRP pošlje največ en utemeljen
obrazložen zahtevek za spremembo obveznosti v skladu s spremenjeno 2. točko
tretjega odstavka 122. člena uredbe ne glede na to, da je bila odločba o
pravici do sredstev upravičencu izdana na podlagi javnih razpisov, objavljenih
na podlagi Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09), Uredbe o ukrepih 1., 3.
in 4. osi Programa razvoja podeželja Republike Slovenije za obdobje 2007–2013 v
letih 2010–2013 (Uradni list RS, št. 40/10 in 85/10) ali Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2011–2013 (Uradni list RS, št. 28/11, 37/11 – popr. in
103/11).
56. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2011–2013 (Uradni list RS, št. 63/13) spreminja 128. člen uredbe tako,
da se glasi:
»128. člen
(dokončanje
postopkov)
(1) Postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09) ter Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2010–2013 (Uradni list RS, št. 40/10 in 85/10), se dokončajo,
v skladu z uredbo, ki je bila pravna podlaga za javni razpis.
(2) Ne glede na določbe prejšnjega
odstavka se za ukrepe 4. osi – LEADER postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 73/08 in 17/09) in Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2010–2013 (Uradni list RS, št. 40/10 in 85/10),
dokončajo v skladu z določbami te uredbe.
(3) Če mora končni prejemnik
sredstev (pri ukrepu Zgodnje upokojevanje kmetov – ukrep 113
pa prevzemnik) v skladu z določbami javnih razpisov, predpisov ali odločb na
podlagi nacionalnih shem državnih pomoči, Programa razvoja podeželja za
Republiko Slovenijo 2004–2006, Uredbe o ukrepih 1., 3. in 4. osi Programa
razvoja podeželja Republike Slovenije za obdobje 2007–2013 (Uradni list RS, št.
94/07), Uredbe o ukrepih 1., 3. in 4. osi Programa razvoja podeželja RS za
obdobje 2007–2013 (Uradni list RS, št. 73/08 in 17/09) ter Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2010–2013 (Uradni list RS, št. 40/10 in 85/10) še določeno
obdobje po prejemu odločbe o pravici do sredstev imeti ali ohranjati določen
obseg kmetijskih površin v uporabi, pa je pri kontroli
ugotovljeno, da se je ta zmanjšala oziroma spremenila do vključno deset
odstotkov, se določbe o sankcioniranju ne uporabijo.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
38. člen
Ne glede na prvi odstavek 128. člena Uredbe o ukrepih 1., 3.
in 4. osi Programa razvoja podeželja Republike Slovenije za obdobje 2007–2013 v
letih 2011–2013 (Uradni list RS, št. 28/11, 37/11 – popr., 103/11 in 87/12) se
že začeti postopki v zvezi z izpolnjevanjem obveznosti na podlagi Uredbe o
ukrepih 1., 3. in 4. osi Programa razvoja podeželja RS za obdobje 2007–2013
(Uradni list RS, št. 73/08 in 17/09), Uredbe o ukrepih 1., 3. in 4. osi
Programa razvoja podeželja Republike Slovenije za obdobje 2007–2013 v letih
2010–2013 (Uradni list RS, št. 40/10 in 85/10) ali Uredbe o ukrepih 1., 3. in
4. osi Programa razvoja podeželja Republike Slovenije za obdobje 2007–2013 v
letih 2011–2013 (Uradni list RS, št. 28/11, 37/11 – popr. 103/11 in 87/12)
dokončajo v skladu z novim sedmim odstavkom 122. člena uredbe, razen v primeru
ukrepa Zgodnje upokojevanje kmetov – ukrep 113, kjer se postopki končajo na
podlagi tiste uredbe, ki je bila podlaga za posamezni javni razpis.
39. člen
Ta uredba začne veljati naslednji dan
po objavi v Uradnem listu Republike Slovenije.«.

Uredba o spremembah in dopolnitvah Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2011–2013 (Uradni list RS, št. 38/14) vsebuje naslednji prehodni in
končni določbi:
»PREHODNI IN KONČNI DOLOČBI
29. člen
(dokončanje postopkov)
(1) Postopki, začeti na podlagi Uredbe
o ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2011–2013 (Uradni list RS, št. 28/11, 37/11 –
popr., 103/11, 87/12 in 63/13), se dokončajo v skladu z dosedanjimi predpisi.
(2) Ne glede na določbe prejšnjega
odstavka se postopki v zvezi z izpolnjevanjem obveznosti iz naslova ukrepa
Pomoč mladim prevzemnikom kmetij – ukrep 112, začeti na podlagi Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 (Uradni list RS, št. 73/08 in 17/09), Uredbe o ukrepih 1., 3.
in 4. osi Programa razvoja podeželja Republike Slovenije za obdobje 2007–2013 v
letih 2010–2013 (Uradni list RS, št. 40/10 in 85/10) ali Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2011–2013 (Uradni list RS, št. 28/11, 37/11 – popr., 103/11,
87/12 in 63/13), dokončajo v skladu z novim šestim odstavkom 127.b člena
uredbe.
30. člen
(prenehanje veljavnosti)
Z dnem uveljavitve te uredbe prenehata
veljati Uredba o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 73/08 in 17/09) in Uredba o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 v letih 2010–2013 (Uradni list RS, 40/10 in 85/10),
uporabljata pa se za dokončanje postopkov, ki so se začeli na njuni podlagi.
31. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o ukrepih 1., 3. in
4. osi Programa razvoja podeželja Republike Slovenije za obdobje 2007–2013 v
letih 2011–2013 (Uradni list RS, št. 46/15)
vsebuje naslednjo prehodno in končno določbo:
»PREHODNA IN KONČNA DOLOČBA
15. člen
(prehodna
določba)
(1) Postopki,
začeti na podlagi Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 v letih 2011–2013 (Uradni list RS, št. 28/11, 37/11 – popr., 103/11, 87/12, 63/13 in
38/14), se končajo v skladu s to uredbo.
(2) LAS,
ki je vložil obrazložene zahtevke za spremembo časovnih, vsebinskih in
finančnih obveznosti v skladu s sedmim odstavkom 98. člena Uredbe o ukrepih 1.,
3. in 4. osi Programa razvoja podeželja Republike Slovenije za obdobje
2007–2013 v letih 2011–2013 (Uradni list RS, št. 28/11, 37/11 – popr., 103/11,
87/12, 63/13 in 38/14), lahko vloži zahtevek za spremembo časovnih, vsebinskih
in finančnih obveznosti v skladu s spremenjenim sedmim odstavkom 98. člena uredbe.
(3) Upravičenec
mora za zahtevke za izplačilo sredstev, vložene do uveljavitve te uredbe v
skladu s četrtim odstavkom 102. člena oziroma enajstim odstavkom 121. člena
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 v letih 2011–2013 (Uradni list RS, št. 28/11,
37/11 – popr., 103/11, 87/12, 63/13 in 38/14), pridobiti uporabno dovoljenje,
kulturnovarstveno soglasje ali naravovarstveno soglasje najpozneje do 31. avgusta 2015.
(4) Upravičenec,
ki je vložil utemeljen obrazložen zahtevek za spremembo obveznosti v skladu z
2. točko tretjega odstavka 122. člena Uredbe o ukrepih 1., 3. in 4. osi
Programa razvoja podeželja Republike Slovenije za obdobje 2007–2013 v letih
2011–2013 (Uradni list RS, št. 28/11, 37/11 – popr., 103/11, 87/12, 63/13 in
38/14), lahko vloži utemeljen obrazložen zahtevek za spremembo obveznosti v
skladu s spremenjeno 2. točko tretjega odstavka 122. člena te uredbe.
16. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembi in dopolnitvah Uredbe o
ukrepih 1., 3. in 4. osi Programa razvoja podeželja Republike Slovenije za obdobje
2007–2013 v letih 2011–2013 (Uradni list RS, št. 62/15)
vsebuje naslednjo prehodno in končno določbo:
»PREHODNA IN KONČNA DOLOČBA 
3. člen 
(prehodna
določba) 
ARSKTRP po uradni dolžnosti v skladu s
spremenjenim sedmim in novim osmim odstavkom 127. člena uredbe izda odločbe za
ukrepe 121 Posodabljanje kmetijskih gospodarstev, 122 Povečanje gospodarske
vrednosti gozdov, 123 Dodajanje vrednosti kmetijskim in gozdarskim proizvodom in
125 Izboljšanje in razvoj infrastrukture, povezane z razvojem in prilagoditvijo
kmetijstva, s katerimi spremeni rok za zaključek naložbe in vložitev zahtevka
za izplačilo sredstev iz odločb, izdanih v skladu z Uredbo o ukrepih 1., 3. in
4. osi Programa razvoja podeželja Republike Slovenije za obdobje 2007–2013 v
letih 2011–2013 (Uradni list RS, št. 28/11, 37/11 – popr., 103/11,
87/12, 63/13, 38/14 in 46/15).
4. člen 
(začetek
veljavnosti) 
Ta uredba začne veljati naslednji dan po
objavi v Uradnem listu Republike Slovenije.«.