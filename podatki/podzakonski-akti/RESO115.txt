1. UVOD
Republika Slovenija je pred leti pričela s projektom
vzpostavitve ustreznega sistema celovitega načrtovanja razvoja na področju
prometa in prometne infrastrukture, ki temelji na znotraj-sektorski in
med-sektorsko usklajeni viziji ter presega sistem načrtovanja razvoja na
področju prometa in prometne infrastrukture na podlagi omenjenih, delnih in
parcialnih rešitev, ki so jih opredeljevali strateški dokumenti do sedaj.
Najbolj očiten je razkorak med strateško načelnimi vizijami (npr. Resolucijo o
prometni politiki Republike Slovenije – Intermodalnost: čas za sinergijo
(Uradni list RS, št. 58/06) in dolgoročnimi ali srednjeročnimi operativnimi
nacionalnimi programi kot sta Resolucija o Nacionalnem programu izgradnje avtocest
v Republiki Sloveniji (Uradni list RS, št. 50/04 in 109/10 – ZCes-1) in
Nacionalni program razvoja Slovenske železniške infrastrukture (Uradni list RS,
št. 13/96). Nastanek navedenih aktov časovno in vsebinsko ni bil usklajen, saj
je bila Resolucija o prometni politiki kot krovni strateški akt sprejeta deset
let kasneje kot nacionalna programa razvoja avtocest ali železnic. Ravno tako
tudi Resolucija o Nacionalnem programu razvoja civilnega letalstva Republike
Slovenije do leta 2020 (Uradni list RS, št. 9/10) in Resolucija o nacionalnem
programu razvoja pomorstva Republike Slovenije (Uradni list RS, št. 87/10),
sprejeti po Resoluciji o prometni politiki, z njo nista bili sistematično
usklajeni in pokrivata le svoji ožji področji. Dokaj nedorečena in pomanjkljiva
pa je tudi njuna operativnost. Posledično razvoj poteka predvsem na podlagi
delnih in ozkih rešitev ter brez znotraj-sektorske in med-sektorsko usklajene
vizije. Med predstavljenimi dolgoročnimi razvojnimi dokumenti sta bila le
nacionalna programa s področja avtocest in železnic zadovoljivo operativna, s
finančno in terminsko konkretno določeno realizacijo, ki prav tako nista
obravnavala slovenskega prometnega sistema kot celote, ampak le svoji ožji
področji. Vsi ti dokumenti so bili sprejeti že pred leti, tako da glede na
današnje razmere in potrebe v celoti ne ponujajo več ustreznih odgovorov in
rešitev.
Sprejeta Strategija razvoja prometa v RS (v nadaljevanju
Strategija), ki jo je sprejela Vlada RS na seji 29. julija 2015 (sklep št.
37000-3/2015/8), prvič celovito obravnava prometni sistem. S pripravo in
sprejetjem Strategije je bila tako presežena dosedanja praksa parcialnega
reševanja posameznih podsistemov prometa. Še več, poleg infrastrukture je
tokrat na strateški ravni zajeto tudi celovito delovanje prometnega sistema. Na
podlagi podrobnih analiz infrastrukture in delovanja sistema ter
identificiranih dejanskih problemov je v Strategiji predvidenih 108 ukrepov.
Analize obsega infrastrukture glede na število prebivalcev in
glede na bruto domači proizvod kažejo, da je prometno-infrastrukturni sistem v
Sloveniji zelo solidno, na ravni EU deloma celo nadpovprečno razvit in
razvejan. To še posebej velja za avtoceste. Po drugi strani pa analize OECD1
kažejo, da primerljivo in bolj prometno razvite države od Slovenije bistveno
več proračunskih sredstev namenjajo ohranjanju in investicijskemu vzdrževanju
obstoječe infrastrukture (rekonstrukcije vozišč in objektov, izgradnja obvoznih
cest …). Na tem področju Slovenija izrazito zaostaja. Za ohranitev kakovostne
prometne infrastrukture je zato ključno, da z dolgoročnimi dokumenti strukturno
preusmerimo zadosten del sredstev v njeno ohranjanje in investicijsko
vzdrževanje. Ukrepi za povečanje prometne varnosti, dostopnosti, prepustnosti
ipd., ki so v prometno razvitejših državah, po katerih se zgledujemo praksa,
namreč omogočajo, da se obstoječa infrastruktura, z ustreznim vzdrževanjem,
postopno izboljšuje. Podobno velja tudi za prometne storitve v javnem prometu.
Tak pristop bo izrazito povečal učinkovitost slovenskega
prometno-infrastrukturnega sistema.
Resolucija o nacionalnem programu razvoja prometa v Republiki
Sloveniji (v nadaljevanju: Nacionalni program) je dokument, ki predstavlja
prehod med splošnimi ukrepi iz Strategije na konkretne aktivnosti v pripravi in
izvedbi. Pri njihovi opredelitvi so bili določeni roki in nosilci posameznih
aktivnosti, katerim so bili dodeljeni tudi okvirni stroški, vendar so bile
vrednosti za večino aktivnosti ocenjene. Te se bodo s pripravo posamezne
študijske in projektne dokumentacije podrobneje konkretizirale. Zato je letna
višina potrebnih sredstev za realizacijo aktivnosti v Nacionalnem programu
določena le po področjih, medtem ko so same aktivnosti, roki za njihovo izvedbo
in nosilci navedeni v prilogi, ki je sestavni del tega Nacionalnega programa.
Dinamika navedenih aktivnosti pa bo tudi sicer odvisna od višine proračunskih
sredstev, dodeljenih za te namene, vendar, če se bo gibala v okvirih, ki so
navedeni v tabelah v nadaljevanju, bo lahko spoštovana tudi dinamika aktivnosti,
navedena v prilogi Nacionalnega programa. V vsakem primeru pa bo potrebno
vzpostaviti mehanizme za njegovo sprotno spremljanje in dopolnjevanje. Za namen
podrobnejšega načrtovanja izvajanja aktivnosti v dokumentu predlagamo, da Vlada
RS vsako leto sprejme 6-letni operativni načrt vlaganj v promet oziroma
prometno infrastrukturo, ki bo določal konkretne aktivnosti (projekte) na
podlagi strokovnih prioritet, stroške za njihovo realizacijo in natančne roke
izvedbe.
Že sama Strategija je poudarila, da je potrebno pri pripravi
konkretnih projektov v okviru aktivnosti slediti predvsem načelu prometne in
stroškovne učinkovitosti. To pomeni, da je najprej potrebno poiskati in
izčrpati ustrezne možnosti nadgradenj in posodobitev obstoječe infrastrukture.
Novogradnje pa načrtovati le takrat, ko samo z nadgradnjami in posodobitvami
obstoječe infrastrukture ni več mogoče zagotavljati primernega nivoja prometnih
uslug. Potrjevanje posameznih projektov mora biti ustrezno podprto z analizami
stroškov in koristi oziroma metodami stroškovne učinkovitosti, ob tem pa je
potrebno ustrezno upoštevati cilj izboljšanja mobilnosti in dostopnosti
prebivalcev v RS.
Pomemben segment razvoja prometnega sistema predstavlja
vzpostavitev ustreznega sistema gospodarjenja z obstoječim premoženjem in
infrastrukturo. Razvoj dejavnosti javnega potniškega prometa mora ravno tako
temeljiti na optimizaciji stroškov in koristi, predvsem s ciljem, da sistem
postopno postaja samovzdržen.
Nacionalni program je sam po sebi ambiciozno naravnan, v
povprečju za investicije, vzdrževanje in delovanje sistema (nadomestila,
kompenzacije), predvideva dokaj enakomerno vlaganje v daljšem časovnem obdobju
v višini med 600 in 700 mio EUR letno2. Tak konstanten vložek
omogoča hitrejše doseganje ciljev prometnega sistema, predvsem pa doseganja
ciljev strategije: izboljšati mobilnost in dostopnost, izboljšati oskrbo
gospodarstva, izboljšati prometno varnost in varovanje, zmanjšati porabo
energije v prometu, zmanjšati stroške uporabnikov in upravljavcev, zmanjšati
okoljske obremenitve.
Dodatno je za daljše časovno obdobje predviden vložek
zasebnih investitorjev (npr. koncesionarjev) v povprečju okvirno 300 mio EUR na
leto.
Konstantna in stabilna vlaganja v infrastrukturo imajo
pozitivne učinke na gospodarstvo in rast BDP-ja. Seveda pa cilj razvoja prometa
v Republiki Sloveniji niso investicije same po sebi, temveč investicije v
prometno infrastrukturo, ki uporabnikom (ljudem in gospodarskim subjektom)
zagotovijo predvsem neposredne učinke oziroma neposredne koristi. Zato je
dokument strateško naravnan tako, da v vseh fazah izvajanja aktivnosti – vse do
priprave končnega projekta – predvideva uporabo metod ekonomskega vrednotenja
kot nujne podlage za odločanje. Če želimo zagotoviti kar najbolj pozitivne
učinke razvoja prometa na gospodarski in družben razvoj Slovenije, je potrebno
zagotoviti uravnotežen in racionalen obseg vlaganj v razvoj prometne
infrastrukture, da bo zagotovljena predvsem njena dobra izkoriščenost in
funkcionalnost. Pri tem je potrebno zagotavljati ustrezno transportno sposobnost
in primeren nivo prometnih uslug (ni ozkih grl, ustrezen čas potovanja).
Osnovna usmeritev Strategije in na njej utemeljenega
Nacionalnega programa prioritetno temelji na povečanju učinkovitosti in
optimizaciji ter prilagajanju prometnega sistema srednje in dolgoročnim
prometnim potrebam ljudi in gospodarskih subjektov na optimalen oziroma
trajnosten način (kako lahko čim bolj učinkovito rešimo probleme) in ne na
novih velikih investicijskih projektih (kaj lahko še zgradimo). To pa nikakor
ne pomeni, da zastavljeni pristop ne daje možnosti za velike razvojne projekte.
Nasprotno, možnosti so, ampak morajo biti prometne potrebe jasno evidentirane
in učinki (tudi ekonomski) ustrezno utemeljeni. Za dosego zastavljenih ciljev
je zato v okviru tekočega spremljanja izvajanja načrtovanih aktivnosti
predvidena sprotna in kontinuirana selekcija med alternativami rešitvami in
variantami. Spremljanje izvajanja Nacionalnega programa in 6-letnega
operativnega načrta je zato nujen pogoj, da ohranimo ta dokument v vsakem
trenutku aktualen, pripravo in izvedbo projektov pa na njegovi podlagi
učinkovito usmerjamo k zastavljenim šestim temeljnim ciljem Strategije.
OECD, ki spremlja vlaganja posameznih držav v infrastrukturo
na agregatni ravni, ugotavlja, da razvite države bistveno večji delež javnih
sredstev namenjajo za upravljanje in vzdrževanje kot pa za novogradnje. Z
Nacionalnim programom moramo srednjeročno in dolgoročno zagotoviti ustrezno
obravnavo obstoječih sistemov ter zagotoviti pogoje za učinkovito upravljanje,
nadgradnje, rekonstrukcije in vzdrževanje.
Poročilo Svetovnega gospodarskega foruma z naslovom
»Strategic Infrastructure Steps to Operate and Maintain Infrastructure
Efficiently and Effectively« (World Economic Forum, april 2014) kot ključno
komponento učinkovitosti celotne družbe izpostavlja ravno upravljanje in
vzdrževanje obstoječega premoženja, vključno s potrebnimi posodobitvami in
nadgradnjami. Poročilo tudi ugotavlja, da so viri (finančni in človeški) vse
preveč usmerjeni v novogradnje, namesto da bi ob zaostrenih javno finančnih
pogojih več pozornosti usmerili v nadgradnje in optimizacije ter posodobitve
obstoječe infrastrukture in prometnega sistema.
Še posebej pa je problematično, če prevelika koncentracija
virov za pridobivanje novega premoženja oziroma nove infrastrukture onemogoča
oziroma izriva razvoj in optimizacijo obstoječe infrastrukture in delovanje
obstoječega prometnega sistema. Predvsem pa omenjeno poročilo izpostavlja
naslednje:
1.     
potrebno je povečati učinkovitost, tudi z upravljanjem prometa v
prometnih konicah, učinkovito upravljati s povpraševanjem in potrebna je višja
kakovost storitev za uporabnike;
2.     
zniževati je potrebno skupne stroške sistema z vse bolj učinkovitim
upravljanjem in vzdrževanjem, vključno z upoštevanjem eksternih stroškov;
3.     
povečevati (ohranjati) je potrebno vrednost premoženja, pri čemer je
potrebno zagotoviti ustrezne nadgradnje in rekonstrukcije pravočasno,
prioritete pa določiti na osnovi analize stroškov in koristi v celotni
življenjski dobi.
Ustrezne modele gospodarjenja z obstoječim premoženjem je
možno razviti, če se za te dele nameni zadostna finančna sredstva in človeške
vire. To pomeni postopno prilagajanje in reformiranje ustaljenih vzorcev
delovanja, tudi javne uprave in ostalih deležnikov v celotnem prometnem
sistemu.
Iz analiz opravljenih pri pripravi Strategije razvoja prometa
izhajajo tudi ugotovitve, da je bil v preteklih dvajsetih letih predvsem
poudarek na izgradnji nove cestne infrastrukture, predvsem večpasovnih cest.
Tako DARS upravlja skupno 746 kilometrov štiripasovnih cest. Po drugi strani pa
Direkcija RS za infrastrukturo (DRSI) upravlja 5.936 kilometrov cest, lokalne
skupnosti pa še dodatno 32.224 kilometrov, večinoma preslabo vzdrževanih cest.
Tabela 1–1: Dolžina cestnega omrežja v RS


Kategorija ceste

Dolžina v km

Upravljavec


Avtoceste in hitre ceste

746

DARS d.d.


Glavne ceste

819

DRSI


Regionalne ceste

5.117

DRSI


Lokalne ceste

13.598

Lokalne skupnosti


Javne poti

18.626

Lokalne skupnosti


Skupaj vse ceste

38.906

 


Skupaj DRSI

5.936


Skupaj DARS

746


Skupaj Lokalne skupnosti

32.224


Vir: http://www.di.gov.si/
z dne 25. 11. 2015
V okviru gospodarjenja z vozišči se stanje vozišč na državnem
cestnem omrežju redno spremlja in ocenjuje. Analize v Strategiji so pokazale,
da se stanje vozišč poslabšuje, tako je med državnimi cestami praktično kar
polovico omrežja v zelo slabem stanju. V letu 2011 je bilo zelo slabih odsekov
cca 40 %, v letu 2013 pa se je številka povzpela na cca 50 %. Tudi v letu 2015 je
stanje podobno in sicer je cca 50 % vozišč v zelo slabem stanju. Poleg vozišč
je potrebno upoštevati tudi ostale dele cestnega telesa, ki jih je potrebno
vzdrževati, nadgrajevati, obnavljati in posodabljati. Tu ne gre samo za
voziščne konstrukcije, temveč je potrebno pri pripravi in izvedbi projektov
zagotoviti celovite rešitve rekonstrukcij in obnov, ki bodo:
-       
zagotavljale boljšo dostopnost (skrajšanje potovalnih časov z
izboljšanjem elementov prečnega in vzdolžnega profila ceste, tudi npr. dodatni
– tretji pas za počasna vozila …) in
-       
omogočale večjo varnost udeležencem v prometu (ločevanje nemotornega od
motornega prometa, fizični ukrepi za zmanjševanje hitrosti pred in v naseljih
…).
S Programskim orodjem dTims, ki na podlagi vnesenih podatkov
omogoča izračun stroškov in koristi ter izvedbo možnih optimizacij, so bili
opravljeni izračuni z različnim obsegom letnih vložkov za obnavljanje voziščnih
konstrukcij državnih cest. Pokazali so, da bi samo za del voziščnih konstrukcij
na letnem nivoju potrebovali preko 90 mio EUR. S tem bi postopno uspeli
zmanjšati delež vozišč v zelo slabem stanju. Vozišče je samo en del celotnega
cestnega telesa. Dodatno k temu je potrebno prišteti tudi ukrepe, s katerimi
bomo dosegali boljšo dostopnost, večjo stopnjo varnosti itd.
Nacionalni program tako za celoten program rekonstrukcij,
obnov in posameznih novogradenj državnega cestnega omrežja, vključno z rednimi
vzdrževanimi deli, predvideva letni obseg sredstev:
-       
v letu 2016 v višini 172,8 mio EUR
-       
v letu 2017 v višini 236,8 mio EUR in
-       
v letu 2018 ter naslednja leta 263 mio EUR povprečno letno.
Po opravljenih analizah je bilo na avtocestah in hitrih
cestah v RS v letu 2013 v zelo slabem in slabem stanju 244,5 km smernih vozišč,
v letu 2015 pa je slabih ali zelo slabih cca 387,3 km vozišč. Po izračunih na
osnovi modela propadanja se delež slabih in zelo slabih vozišč povečuje, kar
pomeni, da je potrebno povečati vlaganja za ohranjanje in vzdrževanje
infrastrukture. Na programu avtocestnega omrežja je za obnove vozišč,
rekonstrukcije objektov in ostalih elementov predvideno v letu 2016 57,7 mio
EUR, v letu 2017 80,7 mio EUR ter naprej po 91 mio EUR letno. Ta vrednost, ki
jo sicer predvideva DARS d.d. ni direktno del javnih sredstev. Vrednost pa
omogoča, da se postopno izboljša stanje vozišč, stanje obcestnega telesa ter
tudi objektov.
Dodatno pa bo potrebno zagotoviti sredstva za izvedbo
nekaterih novogradenj, ki so predstavljene v okviru potrebnih aktivnosti: npr.
odsek AC Draženci–Gruškovje, drugo cev predora Karavanke, dodatne priključke,
širitve obstoječe AC, nekatere odseke tretje razvoje osi itd.
Železnice predstavljajo pomemben segment prometnega sistema,
tako za prevoz tovora kot za izvajanje javnega potniškega prometa. Skupna
dolžina glavnih prog znaša 575,6 km, regionalnih prog pa 633 km. V Uredbi EU
1315/2013 (v nadaljevanju TEN-T uredba) je definirano jedrno vseevropsko
prometno omrežje (v nadaljevanju TEN-T omrežje). Čez Slovenijo potekata dva
koridorja jedrnega omrežja, in sicer Baltsko-jadranski in Sredozemski koridor.
Na Baltsko-jadranskem koridorju leži 337 km, na Sredozemskem pa 462 km glavnih
prog. Ker se koridorja ne pokrijeta v celoti, je skupaj na jedrnem omrežju v
Sloveniji 496 km prog.
Tabela 1–2: Dolžina železniškega omrežja v RS


Železnice

Dolžina v km


Nacionalna
  kategorija proge – glavne proge 

575,6


Nacionalna
  kategorija proge – regionalne proge 

633,4


Skupaj vseh prog

1.209,0


Dejanska dolžina
  enotirnih prog (km)

878,7


Dejanska dolžina
  dvotirnih prog (km)

330,3


Dolžina prevoznih
  tirov

1.539,4


Dejanska dolžina
  elektrificiranih prog (km) (enotirna proga)

170,1


Dejanska dolžina
  elektrificiranih prog (km) (dvotirna proga)

330,3


Vir: http://www.di.gov.si/
z dne 25. 11. 2015
TEN-T uredba določa pogoje za jedrne železniške proge, ki
morajo na TEN-T omrežju do leta 2030 izpolnjevati naslednje standarde:
-       
elektrifikacija,
-       
medtirna širina 1.435 m,
-       
osna obremenitev vsaj 22,5 ton,
-       
hitrost 100 km/h,
-       
možnost vožnje vlakov, dolžine 740 metrov in
-       
ERTMS.
Proge jedrnega omrežja v RS v celoti izpolnjujejo standarde
za medtirno širino, v celoti so elektrificirane (v letu 2015 je bil zaključen
projekt Pragersko–Hodoš), pretežno je že izveden sistem ERTMS, razen na odsekih
Zidani Most–Dobova, Pragersko–Šentilj in Ljubljana–Jesenice. Slednji je od
letališča Jožeta Pučnika Ljubljana dalje, v smeri proti Jesenicam in Avstriji,
v celovitem TEN-T omrežju.
Največje odstopanje pri doseganju zahtev TEN-T uredbe
beležimo pri standardih za hitrost in osno obremenitev. Analiza železniškega
omrežja kaže, da samo 19,3 % omrežja oziroma 95,7 km prog jedrnega omrežja, že
izpolnjuje standarde predpisane z Uredbo 1351/2013. Za preostali del omrežja pa
so predvidene aktivnosti, ki vključujejo pripravo dokumentacije za ustrezno
nadgradnjo prog. Skladno z določili uredbe je potrebno projekte utemeljiti z
vidika stroškov in koristi (analiza CBA), sama uredba pa dopušča tudi
odstopanja oziroma izjeme.
Poleg izpolnitve TEN-T standardov, z utemeljenimi izjemami,
je v železniškem sistemu nujno potrebno pripraviti tiste projekte nadgradenj
glavnih in regionalnih prog, s katerimi bomo dosegli ustreznejše zmogljivosti
posameznih prog, ki bodo železnici omogočile prevzem hrbtenične vloge tudi v
javnem potniškem prometu in predvsem povečale njeno vlogo v tranzitnem tovornem
prometu.
Regionalne proge pomenijo zelo pomemben segment razvoja
prometnega sistema v Republiki Sloveniji. V preteklih letih so bila intenzivna
vlaganja predvsem na jedrnem prometnem omrežju. Treba je pospešiti vlaganja v
razvoj regionalnih prog. Te so skupaj z jedrnim omrežjem zelo pomembne za
zagotavljanje trajnostnih ciljev Republike Slovenije. Zmanjševanje vplivov na
okolje zaradi prometa lahko dosežemo z ustreznim omrežjem regionalnih
železniških prog. Te je v večini primerov treba pospešeno nadgraditi. Predvsem
je treba zagotoviti ustrezno prepustno zmogljivost prog, posodobiti postaje in
postajališča ter te točke povezati z drugimi načini prevoza (bus, kolesarske
povezave, sistemi P+R in peš dostopi). Ključni cilj je zagotoviti take
nadgradnje omrežja, da bo železnica tam, kjer je že vzpostavljena, zagotavljala
tako imenovano hrbtenično prometno omrežje. Manjši del nadgradenj je možno
zagotoviti v okviru izvajanja vzdrževanih del v javno korist, za večji del
projektov pa je treba zagotoviti tudi ustrezne podlage s prostorskimi
izvedbenimi akti. Ker so cilji, ki izhajajo iz Nacionalnega energetsko
podnebnega načrta in predloga dolgoročne podnebne strategije Republike
Slovenije do leta 2050, pomembna prednostna naloga Republike Slovenije, je
treba nujne ukrepe na javni železniški infrastrukturi prednostno umestiti v
prostor in za take ukrepe prednostno zagotoviti pogoje za začetek izvajanja
investicij. Doseganje »zelenih« ciljev s širokim naborom skladov EU neposredno
podpira EU, kar je pomemben razlog, da se ti projekti načrtujejo prednostno.
Tudi ostali načini prometa bodo do leta 2030 morali
zagotoviti TEN-T standarde, ki se zahtevajo za jedrna omrežja in v tem okviru
je pomembna predvsem zagotovitev infrastrukture za alternativna goriva, po
drugi strani pa je potrebno zagotoviti tudi spodbude za njihovo uporabo.
Strategija in posledično Nacionalni program opredeljujeta
tudi sklop ukrepov in aktivnosti na področju trajnostne mobilnosti (parkiraj in
se pelji, enotna vozovnica, usklajen vozni red, kakovost storitev …).
Posebna pozornost je namenjena tudi hitrejšemu razvoju in
širitvi pristanišča v Kopru kot najpomembnejšemu izvoru tovora za prometno
omrežje Slovenije in Srednje Evrope. Enaka skrb za hitrejši in boljši razvoj je
posvečena tudi slovenskim letališčem, s poudarkom na razvoju letališča Jožeta
Pučnika Ljubljana, njihov dejanski razvoj pa je v veliki meri odvisen od
koncesijskih pogodb oziroma vlaganj njihovih lastnikov. Republika Slovenija bo
spodbujala njihov razvoj skladno s svojimi pristojnostmi.
Vsi omenjeni cilji, prioritete, ukrepi in aktivnosti bodo
lahko uresničeni s sprejemom Nacionalnega programa razvoja prometa v RS, ki
predstavlja izvedbeni dokument Strategije razvoja prometa v RS.
2. PRAVNA PODLAGA ZA IZDELAVO RESOLUCIJE O NACIONALNEM PROGRAMU
RAZVOJA PROMETA V REPUBLIKI SLOVENIJI
Vlada Republike Slovenije je 29. 7. 2015 sprejela sklep
št. 37000-3/2015/8, s katerim je sprejela Strategijo razvoja prometa v RS (v
nadaljevanju Strategija) in obenem Ministrstvu za infrastrukturo RS (v nadaljevanju
MzI) naložila pripravo Operativnega načrta za izvajanje Strategije (v
nadaljevanju Operativni načrt), in sicer najkasneje v roku enega leta od
sprejema Strategije na Vladi RS.
Operativni načrt bo sestavljen iz konkretnih projektov za
izvedbo Strategije, ki bodo deloma ali v celoti sovpadali s projekti, ki so
načrtovani v veljavnih nacionalnih programih, sprejetih v Državnem zboru RS. Na
podlagi tega dejstva je potrebno v Državnem zboru RS, še pred sprejemom
Operativnega načrta na Vladi RS, sprejeti Nacionalni program razvoja prometa, s
katerim bodo nadomeščeni sedaj veljavni posamezni nacionalni programi v delih,
ki jih zajema ta Nacionalni program.
Pravno podlago za sprejem nacionalnih programov s področja
prometa predpisujejo naslednja zakonska določila:
-       
42. člen Zakona o cestah (Uradni list RS, št. 109/10, 48/12, 36/14 –
odl. US in 46/15) določa:
(1) Cilji in naloge strategije razvoja in vzdrževanja
državnih cest se podrobneje določijo v nacionalnem programu razvoja in
vzdrževanja državnih cest.
(2) Z nacionalnim programom se določijo vrstni red
prednostnih nalog vzdrževanja in razvoja državnih cest, viri sredstev za
njihovo uresničitev ter dinamika in obseg uresničitve posameznih razvojnih
nalog za obdobje najmanj štirih let. Določitev prednostnih nalog mora temeljiti
na objektivnih prometnih, tehničnih, ekonomskih in okoljskih merilih.
(3) Nacionalni program pripravi ministrstvo, pristojno
za promet, sprejme pa ga Državni zbor Republike Slovenije na predlog Vlade.
-       
13. člen Zakona o železniškem prometu (Uradni list RS, št. 99/15 –
uradno prečiščeno besedilo) določa:
(1) Cilji in naloge strategije razvoja javne železniške
infrastrukture in vzdrževanja javne železniške infrastrukture se po
posvetovanju z zainteresiranimi stranmi natančneje določijo v strategiji razvoja
javne železniške infrastrukture, samostojno ali v okviru razvoja celotnega
področja prometa (v nadaljnjem besedilu: strategija razvoja), ki jo sprejme
Vlada Republike Slovenije za obdobje najmanj petih let in se objavi na spletni
strani.
(2) S strategijo razvoja se v zvezi z investicijami v
javno železniško infrastrukturo in vzdrževanjem javne železniške infrastrukture
podrobneje določijo vrstni red prednostnih nalog investicij v javno železniško
infrastrukturo in vzdrževanja javne železniške infrastrukture, viri sredstev za
njihovo uresničitev ter dinamika in obseg uresničevanja posameznih nalog v
načrtovalnem obdobju. Določitev prednostnih nalog mora temeljiti na
prometno-političnih in razvojnih ciljih ob upoštevanju objektivnih prometnih,
tehničnih, ekonomsko-finančnih in okolje-varstvenih merilih.
(3) Na podlagi strategije razvoja na predlog upravljavca
ministrstvo sprejme letni načrt obnov in vzdrževanja javne železniške
infrastrukture za koledarsko leto.
(4) Letni načrt investicij javne železniške infrastrukture
na predlog gospodarske družbe iz prvega odstavka 13.a člena tega zakona
sprejme ministrstvo.
(5) Inženiring v javno železniško infrastrukturo,
potreben za izvajanje strategije razvoja javne železniške infrastrukture,
obsega zlasti:
-       
pripravo, organiziranje in koordinacijo investicij v vseh fazah
investicijskega procesa;
-       
organiziranje in izvajanje revizij projektne dokumentacije.«.
Strategija razvoja prometa ne izpolnjuje vseh vsebinskih
zahtev, ki jih navaja Zakon o železniškem prometu v 13. členu. Zato je
tudi s tega vidika nujna priprava podrobnejšega programa izvajanja aktivnosti
na tem področju.
-       
33. člen Pomorskega zakonika (Uradni list RS, št. 120/06 – uradno
prečiščeno besedilo, 88/10, 59/11 in 33/16) določa:
»Usmeritve za trajnostni razvoj pomorstva in zagotavljanje
varnosti pomorskega prometa se določijo z nacionalnim programom razvoja
pomorstva Republike Slovenije, ki ga na predlog Vlade RS sprejme Državni zbor
Republike Slovenije (in strategijo razvoja prometa Republike Slovenije, ki jo
sprejme Vlada)«.
Nacionalni program razvoja prometa vključuje tudi vsebine, ki
se poleg razvoja mednarodnega pristanišča v Kopru, nanašajo tudi na ukrepe za
razvoj prometa po celinskih vodah in na druge razvojne projekte s področja
vodnega prometa.
-       
Zakon o letalstvu (Uradni list RS, št. 81/10 – uradno prečiščeno
besedilo, v nadaljevanju: ZLet) v 6. členu določa: da se usmeritve za
trajnostni razvoj civilnega letalstva in zagotavljanje varnosti zračnega
prometa določijo z nacionalnim programom razvoja civilnega letalstva Republike
Slovenije, ki ga na predlog Vlade Republike Slovenije sprejme Državni zbor
Republike Slovenije.
ZLet v drugem odstavku 6. člena še določa, da se kot
izvedbene programe za posamezna letališča izdelajo usklajeni programi razvoja
letališč, tako da se zagotovi sistem letališč v skladu z namenom iz 86. člena
tega zakona in ob upoštevanju javnega interesa kot tudi razvojnih potreb
obratovalcev in uporabnikov letališč ter navigacijskih služb zračnega prometa.
Skladno z zahtevo iz prvega odstavka 6. člena ZLet je Državni
zbor sprejel Resolucijo o nacionalnem programu razvoja civilnega letalstva
Republike Slovenije do leta 2020 (Uradni list RS, št. 9/10), Vlada RS pa je s
Sklepom o opredelitvi sistema javnih letališč (Uradni list RS, št. 78/06) jasno
določila sistem javnih letališč.
Poleg omenjenih zakonskih določil tudi računsko sodišče v
Revizijskem poročilu »Modernizacija cestne in železniške infrastrukture na 3.a
razvojni osi, št. 320-1/2013/90 z dne 14. julija 2015«, vidi glavni razlog
za neučinkovitost v dejstvu, da Republika Slovenija nima nacionalnega programa
za področje državnih cest in prav tako ne posodobljenega nacionalnega programa
razvoja javne železniške infrastrukture.
3. IZHODIŠČA ZA PRIPRAVO
Konceptualno strateška podlaga za Nacionalni program je
Strategija, ki analitično in pozitivno kritično obravnava dosedanji parcialni
koncept razvoja prometa v RS, ki je potekal predvsem v smeri izgradnje avtocest
ter hitrih cest in s tem povezanega prometa. Poleg tega pa analizira tudi domačo
in evropsko zakonodajo na tem področju ter politične usmeritve RS in EU.
V svojih zaključkih se je Strategija osredotočila na
opredelitev vseh ukrepov, ki so potrebni za nadaljnji, z dejanskimi prometnimi
potrebami in razvojnimi cilji bolj skladen razvoj prometnega področja v RS,
brez izpostavljanja finančnega vidika, nosilcev in časovnega horizonta. Tak
pristop je bil nujen, da so lahko v Strategiji prvič zajeta vsa področja
prometa, ki so tudi celovito in medsebojno skladno obravnavana, vendar na splošni
ravni identifikacije potreb in ciljev, brez finančnih in drugih omejitev. Poleg
tega je bil takšen pristop zaželen tudi s strani EU inštitucij za zagotovitev
predhodnih pogojenosti za črpanje EU sredstev evropske kohezijske politike v
finančni perspektivi 2014–2020.
Za učinkovito implementacijo Strategije je zato pripravljen
Nacionalni program. Ta dokument služi za izvajanje sprejete Strategije, s
prednostnim vrstnim redom izvedbe aktivnosti za realizacijo ukrepov. Dokument
določa nosilce aktivnosti ter opredeljuje potrebne finančne vire in določa
časovni okvir za izvedbo aktivnosti. Za konkretnejšo izvedbo posameznih ukrepov
pa se predvideva tudi sprejem 6-letnega operativnega načrta za izvajanje
Nacionalnega programa na nivoju Vlade RS.
Za Strategijo je bila izvedena tudi celovita presoja vplivov
na okolje, vključno s presojo morebitnih čezmejnih vplivov na sosednje države.
Tudi Nacionalni program v celoti sledi zaključkom in priporočilom okoljskega
poročila za obstoječo in novo infrastrukturo, vključno s preprečevanjem izgube
biotske raznovrstnosti in ekosistemskih storitev. Zaključki okoljskega poročila
bodo spoštovani tudi pri pripravi oziroma izvajanju konkretnejših aktivnosti
oziroma projektov za izvedbo ukrepov iz Strategije.
4. NAMEN PRIPRAVE NACIONALNEGA PROGRAMA IN KLJUČNE
USMERITVE
Temeljni namen priprave Nacionalnega programa je:
-       
na podlagi ukrepov iz Strategije določiti konkretnejše aktivnosti za
celovit razvoj prometa in prometne infrastrukture ter njihove nosilce,
-       
izvedbo konkretnih aktivnosti pregledno časovno opredeliti v odvisnosti
od zagotovitve rednega in enakomernega financiranja.
4.1 Temeljna izhodišča Strategije razvoja prometa v RS,
na katerih temelji Nacionalni program
Nacionalni program v prvi vrsti sledi viziji ter splošnim in
posebnim ciljem, ki so določeni v Strategiji. S splošnimi cilji se preverjajo
rezultati (učinki) izvajanja ukrepov na področju prometa, medtem ko s posebnimi
cilji določamo, kaj je potrebno narediti, da bodo odpravljene ugotovljene
težave in doseženi želeni rezultati – učinki.
Vizija prometne politike je tako opredeljena kot
zagotavljanje trajnostne mobilnosti prebivalstva in oskrbe gospodarstva z
naslednjimi cilji:
-       
izboljšati mobilnost in dostopnost,
-       
izboljšati oskrbo gospodarstva,
-       
izboljšati prometno varnost in varovanje,
-       
zmanjšati porabo energije,
-       
zmanjšati stroške uporabnikov in upravljavcev ter
-       
zmanjšati okoljske obremenitve.
Posebni cilji podrobneje določajo, kaj je treba storiti, da
bodo odpravljene ugotovljene težave. Za vsakega izmed njih so nadrobneje
določeni vidiki in/ali prometno-gravitacijska območja, na katerih je treba
rešiti težave, in sicer:
-       
Posebni cilj št. 1: izboljšanje prometnih povezav in uskladitev s
sosednjimi državami
-     Podcilj
1a: odprava zastojev na meji
-     Podcilj
1b: izboljšanje dostopnosti mednarodnega potniškega prometa (vključno s
tranzitnim prometom)
-     Podcilj
1c: izboljšanje dostopnosti mednarodnega tovornega prometa (vključno s
tranzitnim prometom)
-       
Posebni cilj št. 2: izboljšanje državne in regionalne povezanosti
znotraj Slovenije
-     Podcilj
2a: severovzhodna Slovenija
-     Podcilj
2b: jugovzhodna Slovenija
-     Podcilj
2c: severozahodna Slovenija
-     Podcilj
2d: Goriška
-     Podcilj
2e: Koroška
-     Podcilj
2f: Primorska
-     Podcilj
2g: osrednjeslovenska regija
-     Podcilj
2h: dostopnost znotraj regij (do regionalnih središč)
-       
Posebni cilj št. 3: izboljšanje dostopnosti potnikov do glavnih mestnih
aglomeracij in znotraj njih
-     Podcilj
3a: Ljubljana
-     Podcilj
3b: Maribor
-     Podcilj
3c: Koper
-       
Posebni cilj št. 4: izboljšanje organizacijske in operativne sestave
prometnega sistema za zagotovitev njegove učinkovitosti in trajnosti
-     Podcilj
4a: prilagoditev zakonodaje, pravil in standardov evropskim zahtevam in
najboljša praksa
-     Podcilj
4b: izboljšanje organizacijske sestave sistema in sodelovanje med ustreznimi
deležniki
-     Podcilj
4c: izboljšanje operativne sestave sistema
-     Podcilj
4d: izboljšanje varnosti prometnega sistema
-     Podcilj
4e: zmanjševanje/ublažitev vplivov na okolje
-     Podcilj
4f: izboljšanje energetske učinkovitosti
-     Podcilj
4g: finančna vzdržnost prometnega sistema
Ključne usmeritve za pripravo Nacionalnega programa so
rezultati strokovnih analiz (prometnih, funkcionalnih, okoljskih in socialnih
ter ostalih), ki so bile izdelane v okviru procesa priprave Strategije. Njena
strateška določila v največji meri temeljijo na posebnem analitičnem
instrumentu tako imenovanem nacionalnem prometnem modelu, ki upošteva sedanjo
in prihodnjo ponudbo prometnih omrežij (prepustnost, dostopnost) in sedanje ter
pričakovano prihodnje prometno povpraševanje (socio-ekonomski podatki).
Nacionalni prometni model so eksperti Evropske komisije ocenili kot zelo
kvaliteten in referenčen tudi za druge države članice EU, ki pripravljajo
lastne strateške dokumente na področju razvoja prometnih sistemov.
Z nacionalnim prometnim modelom so bile poleg aktualnih glavnih
težav ugotovljene tudi težave, do katerih bi prišlo v prihodnje, če bi ohranili
sedanjo prometno ureditev, upoštevaje, da bi obstoječo prometno infrastrukturo
samo vzdrževali in dokončali obstoječe investicije, in sicer:
-       
izbira prometnega sredstva potniškega prometa se ne bi spontano
spremenila v smeri krepitve vloge javnega prometa, temveč bi ostala
nespremenjena, izbira prometnega sredstva blagovnega prometa bi se spremenila v
korist cestnega tovornega prometa in ne obratno,
-       
skoraj celotno železniško TEN-T omrežje brez dodatnih vlaganj ne bi
zagotavljalo potrebne prepustne zmogljivosti in sprejemljive udobnosti potnikov
niti minimalnih TEN-T standardov,
-       
kljub uveljavitvi trajnostne prometne politike bi na pomembnem delu
slovenskega cestnega omrežja prišlo do prekoračitev prepustnosti, zastojev in
ozkih grl, še posebej izrazito na ljubljanskem avtocestnem obroču in njegovih
priključnih avtocestnih krakih,
-       
parkirišča za tovornjake ob avtocestnem sistemu že sedaj predstavljajo
ozka grla, ki se bodo v prihodnje ob nespremenjenem stanju še zaostrila,
-       
sedanji javni promet ni konkurenčen osebnemu avtomobilu in njegova
konkurenčnost se še slabša,
-       
za kolesarski promet ne obstajajo niti celoviti (državni, regionalni)
niti podrobni (občinski) načrti njegove ureditve; posledično sistem kolesarskih
poti ni dograjen in funkcionalno logično sklenjen, zaradi česar je manj razvit
in ni v funkciji javnega potniškega prometa oziroma ne omogoča zadostnega
razvoja kolesarjenja za dnevne migracije,
-       
hitrejši razvoj pristanišča Koper omejujejo neustrezne dimenzije
vplovnih kanalov in pomolov, neustrezna pristaniška infrastruktura ter ozka
grla slovenskega železniškega omrežja,
-       
glavno težavo letališča Jožeta Pučnika Ljubljana predstavljata
neustrezna potniški in tovorni terminal in neustrezne hangarske kapacitete,
-       
emisija toplogrednih plinov bi se v prihodnje še povečala in ne
zmanjšala,
-       
prizadetost s čezmernim hrupom je že sedaj velika in bi se v prihodnje
še povečala,
-       
dostopnost od nekaterih območij do regionalnih središč je nesprejemljivo
slaba, tako z osebnim avtomobilom kot z javnim prometom,
-       
na cestnem omrežju je veliko število nevarnih mest in zgolj pasivno
zavarovalnih nivojskih križanj cest in železnic, kar prispeva k večjemu številu
prometnih nesreč.
V Strategiji so bili tako oblikovani ukrepi, ki bi odpravili
obstoječe oziroma preprečili pričakovane težave. Skupaj je v Strategiji
predvideno 108 ukrepov, ki se ne nanašajo samo na področje fizične prometne
infrastrukture, temveč tudi na organiziranost sektorja, vodenje prometa,
prometno varnost, vozni park ipd.
Tabela 4–1: Prikaz ukrepov v Strategiji

 
Ukrepi na elementih (odsekih) omrežja

Ukrepi na omrežju

Organizacijski
(horizontalni) ukrepi

Skupaj


Železniško omrežje

11

4

14

29


Cestno omrežje

22

7

8

37


Mestno (urbano) omrežje

4

7

11

22


Vodni promet

6

3

5

14


Zračni promet

3

2

1

6


Skupaj

46

23

39

108


Podlaga za Nacionalni program so
tudi poročila o realizaciji Nacionalnega programa razvoja slovenske železniške
infrastrukture (Uradni list RS, št. 13/96), Nacionalnega programa izgradnje
avtocest v Republiki Sloveniji (Uradni list RS, št. 13/96, 41/98 in 50/04),
Resolucije o nacionalnem programu razvoja pomorstva Republike Slovenije (Uradni
list RS, št. 87/10) v delih, ki se nanašajo na pristanišče za mednarodni promet
v Kopru in ostala pristanišča, izboljšanje pomorske varnosti, ki predvideva
izgradnjo nadzornega centra in nadgradnjo VTS opreme ter drugih sistemov za
spremljanje pomorskega prometa, vzdrževanje objektov za varnost plovbe,
hidrografske meritve slovenskega morja, povečanje administrativnih zmogljivosti
in usposobljenosti URSP z vzpostavitvijo novih poslovnih prostorov URSP ter
Resolucije o nacionalnem programu razvoja civilnega letalstva Republike
Slovenije do leta 2020 (Uradni list RS, št. 9/10) v delih, ki se nanaša na
javna letališča za mednarodni promet.
4.2 Poročilo o realizaciji Nacionalnega programa razvoja
slovenske železniške infrastrukture (NPRSZI)
Nacionalni program je zajemal obdobje od leta 1994 do
dokončanja projektov, ki so sestavni del tega programa. Dinamika potrebnih
finančnih sredstev je bila prikazana le do leta 2005, vendar pa so bili
dolgoročnejši projekti, kot so hitra proga Trst–Ljubljana–Zagreb s priključki
na Koper in Reko, drugi tir Ljubljana–Jesenice in projekti regionalnih prog,
predvideni za izvedbo do leta 2015.
Pri posodobitvi in razvoju železniške infrastrukture je
program iz leta 1996 predvidel tri temeljne med seboj ločene, vendar
funkcionalno povezane sklope, katerih izvedba mora biti usklajena s standardi,
opredeljenimi v veljavnih evropskih dokumentih in predpisih UIC3. Ti
temeljni sklopi so:
-       
obnova obstoječih prog,
-       
dograditev obstoječih prog in
-       
gradnja prog za višje in visoke hitrosti.
4.2.1 Obnova obstoječih prog
Obnova obstoječih prog obsega obnavljanje oziroma ohranjanje
obratovalne sposobnosti obstoječih prog na čim višji tehnični ravni in s tem
zagotavljanje čim večje varnosti, zanesljivosti in racionalnosti obratovanja.
Sem spadajo:
-       
remont zgornjega ustroja proge,
-       
obnova vozne mreže,
-       
obnova SV- in TK-naprav,
-       
obnova mostov in podpornih ter opornih zidov, gradnja izvennivojskih
križanj in
-       
manjše rekonstrukcije postaj in prog.
Realizirana so bila naslednja dela:
-       
zagotovitev nakladalnega profila UIC – B,
-       
obnova telekomunikacijskega sistema in ŽAT central,
-       
na Sredozemskem koridorju je uveden sistem ETCS (z vsemi dovoljenji za
obratovanje), sistem GSM-R pa je v zaključni fazi uvedbe na celotnem
železniškem omrežju,
-       
v okviru posojila EBOR/EIB, v obdobju od 1994 do 1997, je bilo
realiziranega 148 km remontov prog (vendar še vedno niso obnovljene vse glavne
proge, regionalne pa sploh ne), zamenjanih 50 km vozne mreže in obnovljeni
nekateri mostovi, podporni ter oporni zidovi in
-       
prav tako je ostala nerealizirana ideja, da se bodo remontna in druga
dela na odsekih prog, ki se ujemajo z bodočimi progami za višje oziroma visoke
hitrosti, opravljala že v skladu s tehničnimi standardi, ki veljajo za to
hitrostno raven.
Delno realizirana so bila naslednja dela:
-       
povečanje progovne hitrosti v okvirih obstoječe osi proge,
-       
odprava ozkih grl (izvennivojska križanja, predori),
-       
zagotovitev dopustne osne obremenitve 22,5 t na vseh glavnih progah in
-       
zagotavljanje varnosti, zanesljivosti in racionalnosti obratovanja.
4.2.2 Dograditev obstoječih prog, gradnja novih prog in
vozlišč
Sem uvrščamo naslednje projekte, ki so bili realizirani:
-       
gradnja nove proge za povezavo Slovenije z Madžarsko (25 km),
-       
gradnja sodobnejših sistemov telekomunikacijskih naprav, ki obenem
omogočajo tudi ustrezno in nemoteno povezavo z Evropo,
-       
posodobitev ranžirne postaje Zalog in
-       
dograditev SV naprav z vgradnjo elektronskih SV naprav na odsekih,
Divača–Koper, Ljubljana–Sežana in Pragersko–Murska Sobota.
Projekti, ki so bili delno realizirani:
-       
gradnja izvennivojskih križanj ceste z železnico in izvennivojskih
dostopov na perone,
-       
gradnja sodobnejših sistemov signalnovarnostnih naprav in
-       
za bolj pospešen razvoj primestnega prometa na železnici in s tem
povezanim nakupom novih voznih sredstev bi naj do leta 2000 zgradili dodatna
postajališča na vpadnicah, zlasti v ljubljanski regiji.
Projekti, ki niso bili realizirani:
-       
gradnja drugega tira Koper–Divača (45,8 km) v obdobju 1998–2000,
-       
gradnja drugega tira Ljubljana–Jesenice (71,2 km) po letu 2005,
-       
gradnja drugega tira Maribor–Šentilj (16,5 km),
-       
gradnja telekomandne naprave na progi Sežana–Jesenice (129,8 km),
-       
elektrifikacija proge Sežana–Anhovo (56,6 km),
-       
elektrifikacija proge Anhovo–Jesenice (73,2 km),
-       
gradnja ljubljanskega železniškega vozlišča v obdobju 2001–2005,
-       
gradnja potniške postaje Ljubljana,
-       
povezava mesta Lendave s slovenskim železniškim omrežjem po slovenskem
ozemlju do leta 2000 z novo progo Beltinci–Lendava v dolžini približno 20 km in
-       
po letu 2005 načrtovana gradnja novih regionalnih prog, ki dopolnjujejo
obstoječi železniški sistem.
4.2.3 Gradnja prog za višje in visoke hitrosti
-       
nerealizirana je ostala hitra proga Trst–Ljubljana–Zagreb, v sklopu
katere so bila poleg priključkov (vozlišč) glavnih prog v Ljubljani, Zidanem
Mostu in koprsko-tržaškem območju, predvidena tudi stičišča v drugih točkah
prepletanja hitre proge z obstoječimi posodobljenimi progami, ki bi omogočala
tudi vožnje vlakov nižje stopnje in določenega dela tovornega prevoza po tej
progi,
-       
nerealizirani sta tudi progi za hitrosti do 160 km/h, in sicer glavna
proga proti Mariboru in Dunaju ter nova proga Ljubljana–Jesenice,
-       
realizirana pa je posodobitev glavne proge Pragersko–Ormož–Murska
Sobota–Hodoš, za hitrosti do 160 km/h.
4.2.4 Zaključek
Po NPRSZI je bilo v obdobju od leta 1994 do 2005 predvideno
vlaganje v višini 2.136 mio EUR, realizirano pa je bilo samo 316 mio EUR, kar
znese 16,7 %. Za obdobje od 2006 do 2015 je bilo predvideno vlaganje v višini
3.174 mio EUR, dejansko realiziranih vlaganj je bilo za 1.429 mio EUR oziroma
43,9 %.
Odstotek realizacije celotnega obdobja NPRSZI, od leta 1994
do leta 2015, znaša 29,1 %.
Zato je nujen sprejem novega Nacionalnega programa za to
področje, saj so projekti, ki niso bili realizirani v NPRSZI, večinoma
vključeni vanj, v odvisnosti od vsebine ukrepov, predvidenih s Strategijo
razvoja prometa v Republiki Sloveniji.
4.3 Poročilo o realizaciji Nacionalnega programa izgradnje
avtocest v Republiki Sloveniji (NPIA)
Nacionalni program izgradnje avtocest v Republiki Sloveniji
(NPIA) je sprejel Državni zbor Republike Slovenije z namenom zagotoviti
ustrezne notranje povezave države, izboljšati prometno varnost, zagotoviti
povezave s širšim evropskim prostorom in spodbuditi gospodarski razvoj
(strateški cilji) ter zagotoviti in povečati neposredne ekonomske učinke,
zmanjšati negativne prometne vplive na okolje, omogočiti širše gospodarske,
socialne in turistične koristi in ohranjati že zgrajeno avtocestno omrežje
(strukturni cilji). NPIA je bil objavljen dne 15. 11. 1995 v Uradnem listu
RS, št. 13/96 (Uradni list RS, št. 13/96), Spremembe in dopolnitve nacionalnega
programa izgradnje avtocest (t.i. "rebalans'') dne 23. 4. 1998 v
Uradnem listu RS, št. 41/98 (Uradni list RS, št. 41/98), Resolucija o
Nacionalnem programu izgradnje avtocest pa dne 27. 2. 2004 v Uradnem
listu, št. 50/04. Program predvideva izgradnjo manjkajočih avtocest in cest
ustreznega standarda v dveh osnovnih smereh:
-       
v smeri severovzhod–jugozahod od Šentilja na slovensko-avstrijski meji
do Kopra (Mednarodni mejni prehod Luka Koper) z odcepi do slovensko-italijanske
meje pri Fernetičih in Vrtojbi ter slovensko-madžarske meje pri Pincah in Dolgi
vasi, od Maribora proti Gruškovju na slovensko-hrvaški meji ter Postojne/Divače
do Jelšan na slovensko-hrvaški meji;
-       
v smeri severozahod–jugovzhod od predora Karavanke na
slovensko-avstrijski meji do Obrežja na slovensko-hrvaški meji.
Realizacija nacionalnega programa je vključevala obsežne,
zahtevne in dolgotrajne postopke prostorskega umeščanja, izdelavo projektov,
odkupe zemljišč, gradnjo in ostalih aktivnosti, ki spadajo v investicije
povezane s cestno in prometno infrastrukturo.
Tabela 4–2: Osnovni program – investicije DARS v AC in
HC, ki so bile sestavni del NPIA


Krak AC/HC

Dolžina po ReNPIA

Dejanska dolžina

Realizacija (EUR)


Pomurski 

92,1

91,4

870.948.066,35


Štajerski

163,7

163

1.586.507.202,79


Primorski

64,3

73,7

770.949.782,88


Vipavski

39,1

40,4

378.325.839,44


Gorenjski

31,1

33,9

494.306.281,68


Dolenjski

86,1

86,2

842.132.859,27


Podravski

56,1

57,8

311.562.351,05


Navezovalne ceste
  po NPIA

34

34,7

104.677.912,38


Ostale investicije


po NPIA (AC, HC –
  zgrajene pred letom 1994)

 

 

34.246.696,05


Ostale investicije
  na AC in HC (dodatne CP, priključki, območja MMP, ECS, rehabilitacija DC

 

 

9.516.686,89


Skupaj

566,5

581,1

5.403.173.678,78


Tabela 4–3: Dodatni program – investicije DARS v AC in
HC, ki niso bile sestavni del NPIA


Krak AC/HC

Realizacija (EUR)


Štajerski

9.020.166,47


Primorski

3.163.646,36


Gorenjski

453.159,77


Dolenjski

6.762,75


Podravski

36.386.760,83


Navezovalne ceste

1.866.115,94


Skupaj

50.896.612,12


Tabela 4–4: Investicije, uvedene z Letnim programom
razvoja in obnov (LPRO)


 

Realizacija (EUR)


Rehabilitacija državnih cest, ureditev počivališč za težka
  tovorna vozila, NCUP, sistem za nadzor in vodenje prometa, protihrupni
  ukrepi, ureditev kontrolirane odvodnje

141.100.584,83


Skupaj

141.100.584,83


Celotna realizacija NPIA od leta
1994 do konca leta 2014 znaša 5.595.170.875,73 EUR, v okviru katerih se je
zgradilo 585,20 km AC/HC odsekov in pripadajoče prometne infrastrukture,
vključno z navezovalnimi cestami. Nerealizirani projekti, tako iz osnovnega kot
iz dodatnega programa, so vključeni v Nacionalni program kot investicija DARS
ali DRSI, odvisno od vsebine ukrepov, predvidenih s Strategijo razvoja prometa
v Republiki Sloveniji.
4.4 Poročilo o realizaciji Resolucije o nacionalnem
programu razvoja pomorstva Republike Slovenije
Nacionalni program razvoja pomorstva zajema usmeritve za
trajnostni razvoj pomorstva in zagotavljanje varnosti pomorskega prometa na
naslednjih področjih: pomorsko gospodarstvo, varnost pomorskega prometa,
urejanje obalnega prostora, grozdenje v pomorskem gospodarstvu, izobraževanje
kadrov za potrebe pomorstva, koprsko tovorno pristanišče, razvoj potniškega
pristanišča, gospodarske dejavnosti kot so: ladjarstvo, ladjedelstvo, izdelava
ladijskih sestavnih delov ter jaht in plovil za rekreacijo, pomorske avtoceste
in prevoz po morju na kratkih razdaljah, hidrografija in kartografija,
ekologija, izvajanje mednarodne zakonodaje.
Nacionalni program razvoja pomorstva je bil realiziran na
naslednjih glavnih področjih:
-       
s sprejetjem Zakona o davku na tonažo (Uradni list RS, št. 97/09 –
uradno prečiščeno besedilo) in odobritvijo sheme državne pomoči Evropske
komisije je bil uveden alternativen način določanja davčnih obveznosti
zavezancev za davek od dohodkov pravnih oseb, ki dosegajo dohodke iz poslovanja
z ladjami v mednarodni plovbi,
-       
izboljšanje varnosti plovbe je bilo usmerjeno v razvoj dejavnosti v
okviru Uprave Republike Slovenije za pomorstvo z nadgradnjo njenega obstoječega
sistema nadzora nad plovbo, dodatnim usposabljanjem kadra ter nabavo
sodobnejših plovil za potrebe reševanja, intervencij ter patruljiranja na
morju,
-       
postopna vzpostavitev enotnega okna z namenom razbremenitve gospodarskih
subjektov pri administrativnih obveznostih kot je olajšanje posredovanja
podatkov in izmenjava podatkov z drugimi državnimi organi,
-       
sprejeta je bila Uredba o koordinaciji služb na morju (Uradni list RS,
št. 102/12), ki je podlaga za redno in aktivno sodelovanje med državnimi
organi, ki izvajajo pristojnosti na morju,
-       
za zagotavljanje učinkovitejšega vzdrževanja objektov za varnost plovbe
je bila sprejeta Uredba o načinu in pogojih opravljanja gospodarske javne
službe rednega vzdrževanja objektov za varnost plovbe (Uradni list RS, št.
36/13 in 35/14),
-       
s sprejetjem Uredbe o državnem prostorskem načrtu za celovito prostorsko
ureditev pristanišča za mednarodni promet v Kopru (Uradni list RS, št. 48/11)
je določen okvir za izvajanje investicij v koprskem pristanišču in osnova za
načrtovanje prihodnjih investicij v pristaniško infrastrukturo,
-       
sprejeta je bila Uredba o pooblastilih pomorščakov (Uradni list RS, št.
85/14), ki predstavlja sodobno ureditev usposabljanja pomorščakov v skladu z
zakonodajo EU in mednarodno zakonodajo (Zakon o ratifikaciji Manilskih
sprememb, 2010, priloge k Mednarodni konvenciji o standardih za usposabljanje,
izdajanje spričeval in ladijsko stražarjenje pomorščakov (STCW), 1978 (Uradni
list RS – MP, št. 8/13),
-       
skladno s sprejetim Programom razvoja koprskega pristanišča za obdobje
od 2011 do 2015 je koncesionar v tem obdobju izvedel investicije v javno
pristaniško infrastrukturo v skupni višini 14.961.426 EUR, v nejavno
pristaniško infrastrukturo pa v višini 30.743.355 EUR. Nekateri pomembni
mejniki: v letu 2014 se je pretovor v koprskem pristanišču približal 19 mio ton
skupnega ladijskega prometa, od tega skoraj 675 tisoč TEU kontejnerskega
prometa in 520 tisoč avtomobilov, v letu 2015 pa je skupni pretovor znašal 20,7
mio ton. V obdobju 2009–2014 se je kontejnerski promet pristanišča Koper
podvojil, od leta 2010 je pristanišče vodilno v pretovoru kontejnerjev v
Jadranu, s približno tretjinskim tržnim deležem med pristanišči severnega
Jadrana, od leta 2013 je pristanišče po obsegu pretovora avtomobilov drugo v
Mediteranu. Za projekt poglobitve vplovnega kanala v bazen I koprskega
tovornega pristanišča je bilo v obdobju 2011–2015 porabljenih 2.055.504 EUR proračunskih
in 7.146.584 EUR EU sredstev. Z realizacijo projekta je omogočeno vplutje
večjih post-panamax ladij v pristanišče.
-       
uskladitev delovnopravne zakonodaje za pomorščake v skladu s standardi
Konvencije o delu v pomorstvu, 2006 (Uradni list RS – MP, št. 2/16),
-       
v skladu z Zakonom o dohodnini – ZDoh-2 velja za pomorščake, ki vsaj
šest mesecev plujejo v mednarodni plovbi, posebna davčna osnova (v davčno
osnovo od dohodka, v zvezi z opravljanjem dela, se všteva 50 % dohodka),
-       
s sodelovanjem pri EU projektih, ki so sofinancirani iz Instrumenta
povezovanja Evrope, se pomaga pri razvoju pomorskih avtocest in uvedbi
elektronskega poslovanja v celotni logistični verigi. S tem se je povečala
konkurenčnost in omogočilo, da se del tovora iz kopenskega prometa prenese na
pomorske avtoceste,
-       
z namenom večje učinkovitosti delovanja organov na morju se služba
varovanja obalnega morja prenese na Upravo RS za pomorstvo,
-       
imenovanje Geodetskega inštituta Slovenije, ki izvaja naloge
hidrografske dejavnosti v RS ter sodelovanje z Mednarodnim centrom za
elektronske navigacijske karte, ki je izdal prvo slovensko pomorsko elektronsko
karto, ki zajema območje koprskega tovornega pristanišča. Ratificiran je tudi
Protokol h konvenciji Mednarodne hidrografske organizacije (Uradni list RS –
MP, št. 108/12),
-       
poleg navedenih konvencij je RS z namenom izvajanja mednarodnega
pravnega reda ratificirala še Konvencijo o omejitvi odgovornosti za pomorske
terjatve, 1976 in Protokol iz leta 1996, ki spreminja to konvencijo.
Prihodnje aktivnosti na področju pomorstva pa določa ta
Nacionalni program.
4.5 Poročilo o izvajanju Resolucije o Nacionalnem programu
razvoja civilnega letalstva Republike Slovenije do leta 2020 (Uradni list RS,
št. 9/10) v delu, ki se nanaša na javna letališča
V letu 2010 je Državni zbor Republike Slovenije sprejel
Resolucijo o nacionalnem programu razvoja civilnega letalstva do leta 2020
(Uradni list RS, št. 9/10), ki je bila objavljena 9. 2. 2010. Resolucija
določa smernice razvoja civilnega letalstva in ukrepe za uresničevanje ciljev
razvoja civilnega letalstva v Republiki Sloveniji.
Ravno tako določa, da bo ministrstvo, pristojno za promet,
vsaki dve leti pripravilo vmesno poročilo o stanju izvajanja Nacionalnega
programa razvoja civilnega letalstva. Na podlagi navedene določbe in potreb
ministrstva je v nadaljevanju pripravljeno poročilo v delu, ki se nanaša na
javna letališča.
4.5.1 Razvoj letališč
Vlada Republike Slovenije je s Sklepom o opredelitvi sistema
javnih letališč (Uradni list RS, št. 78/06) določila sistem javnih letališč,
namenjenih za javni zračni promet, ki naj bi zagotavljal enakomeren regionalni
razvoj civilnega letalstva in povezanost z drugimi prometnimi sistemi. Navedeni
sklep temelji na dejanskem stanju obstoječih javnih letališč.
Cilj na tem področju je bil razvoj infrastrukture na javnih
letališčih in posledično povečanje letaliških zmogljivosti ter celostna
navezava javnih letališč na obstoječo in predvideno javno prometno
infrastrukturo in zagotovitev možnosti za intermodalni dostop do javnih letališč.
Navedena cilja sta se uresničevala z različnimi ukrepi, in
sicer:
1.     
Priprava in sprejetje izvedbenih prostorskih aktov za javna letališča
državnega pomena.
Vlada Republike Slovenije je s Sklepom o opredelitvi sistema
javnih letališč (Uradni list RS, št. 78/06) določila da so naslednja letališča
infrastrukturni objekti državnega pomena, namenjeni mednarodnemu zračnemu
prometu:
-       
Letališče Jožeta Pučnika Ljubljana,
-       
Letališče Edvarda Rusjana Maribor in
-       
Letališče Portorož.
Na podlagi Zakona o umeščanju prostorskih ureditev državnega
pomena v prostor izhaja, da prostorske ureditve državnega pomena, ki so zaradi
svojih gospodarskih, socialnih, kulturnih in varstvenih značilnosti ob
upoštevanju ciljev prostorskega načrtovanja pomembne za prostorski razvoj
Republike Slovenije, načrtuje država.
Zaradi tega Ministrstvo za infrastrukturo pospešeno nadaljuje
s pripravo državnih prostorskih načrtov za vsa tri letališča. Z njimi je
predvidena rezervacija prostora za umestitev infrastrukturnih objektov, naprav
in sredstev ter infrastrukturnih objektov, naprav in sistemov navigacijskih
služb zračnega prometa, objektov in naprav za zagotavljanje zemeljskega
transporta, notranjih prometnih tokov ter prostora za druge objekte in naprave
potrebne za nadaljnji razvoj. Predvideno je da bodo vsi trije DPN-ji zaključeni
po letu 2020.
DPN za letališče Jožeta Pučnika Ljubljana
Junija 2015 je Vlada RS sprejela Sklep o pripravi DPN za
Letališče Jožeta Pučnika Ljubljana. V pripravi je javni razpis za svetovalno
inženirske storitve za pripravo prostorske, okoljske, investicijske in tehnične
dokumentacije.
DPN za letališče Portorož
Konec leta 2015 je bila izdelana Pobuda za DPN za letališče
Portorož. Trenutno se izdeluje analiza smernic. Aktivno potekajo dogovarjanja z
lokalnimi in državnimi nosilci urejanja prostora rezultat katerih bo določitev
izvedljive variante načrtovanih ureditev na območju letališča.
DPN za letališče Edvarda Rusjana Maribor
Junija 2015 je Vlada RS sprejela Sklep o pripravi DPN za
letališče Edvarda Rusjana Maribor. V teku so aktivnosti za izdelavo strokovnih
podlag ter prostorske, okoljske, investicijske in tehnične dokumentacije
potrebne za sprejem uredbe o DPN.
Gradnja potniškega terminala na Letališču Edvarda Rusjana
Maribor
Ministrstvo za infrastrukturo je skladno z Operativnim
programom razvoja okoljske in prometne infrastrukture za obdobje 2007–2013 (OP
ROPI) v okviru tretje razvojne prioritete sledilo splošnemu cilju: posodobitev
letalske in letališke infrastrukture, v okviru katerega so se izvajale tri
prednostne usmeritve:
-       
povečanje prepustne sposobnosti zračnega prostora Republike Slovenije,
-       
zmanjšanje zamud v letalskem prometu in
-       
omogočanje čim bolj učinkovitega letalskega prometa EU.
Z namenom zagotavljanja navedenega cilja je ministrstvo
pristopilo k projektu »Posodobitev letališke infrastrukture na letališču
Maribor 2007–2013«, ki je delno financiran iz Evropskega sklada za regionalni
razvoj. V okviru projekta je bil junija 2014 zgrajen in prevzet v obratovanje
potniški terminal na Letališču Edvarda Rusjana Maribor (novogradnja objekta B
in obnova objekta A).
Gradnja, posodobitev in dograditev letališke
infrastrukture
V okviru tega ukrepa gre za naložbe upravljavcev javnih
letališč v gradnjo, posodobitev in dograditev letališke infrastrukture. Naložbe
se izvajajo redno, skladno z operativnimi in drugimi potrebami letališča na
podlagi predhodnih načrtov.
Posodobitev infrastrukture, namenjene za druge dejavnosti,
ki se izvajajo na javnih letališčih
V okviru tega ukrepa gre za naložbe upravljavcev javnih
letališč v gradnjo, posodobitev in dograditev letališke infrastrukture. Naložbe
se izvajajo redno, skladno z operativnimi in drugimi potrebami letališča na
podlagi predhodnih načrtov.
Gradnja potniškega terminala na Letališču Jožeta Pučnika
Ljubljana
Zaradi nezmožnosti doseganja zadovoljivih kakovostnih
standardov na Letališču Jožeta Pučnika Ljubljana je bila pred leti sprejeta
odločitev o gradnji novega potniškega terminala, ki bi bil velik 31.200
kvadratnih metrov in imel zmogljivost 1.800 potnikov na uro.
V zvezi z gradnjo novega potniškega terminala na Letališču
Jožeta Pučnika Ljubljana je bila v letu 2012 javno objavljena razpisna
dokumentacija za prvo javno naročilo za izvedbo gradbenih in obrtniških del ter
električne in strojne inštalacije. Mišljeno je bilo, da bo temu javnemu
naročilu sledilo še sedem do deset drugih javnih naročil. Aerodrom Ljubljana,
d.d. in Ministrstvo za infrastrukturo in prostor so 21. 1. 2013 tudi
podpisali Pogodbo o sofinanciranju projekta izgradnje novega potniškega
terminala Letališča Jožeta Pučnika Ljubljana. Terminal naj bi bil zgrajen in
predan v uporabo spomladi 2015.
Dne 16. 9. 2013 je na sedežu družbe Aerodrom Ljubljana,
d.d. potekala 18. seja skupščine delničarjev. Delničarji so odločali o
investiciji v nov potniški terminal, izvedbi revizije izkazov in skrbnega
pregleda poslovanja. Skupščina ni izglasovala sklepa, ki bi podal soglasje k
investiciji v novi potniški terminal. S tem je bila investicija zaključena.
Novi lastnik Aerodroma Ljubljana, d.o.o. ima trenutno v
preverjanju strateške razvojne načrte letališča in koncept njegovega
nadaljnjega razvoja.
Gradnja tovornega terminala na Letališču Jožeta Pučnika
Ljubljana
Z namenom izgradnje novega tovornega terminala na Letališču
Jožeta Pučnika Ljubljana je ministrstvo v sodelovanju z Občino Cerklje na
Gorenjskem uskladilo občinski prostorski načrt, ki omogoča njegovo umestitev v
prostor.
Ministrstvo za infrastrukturo je marca 2014 sklenilo
Generalno pogodbo o medsebojnih odnosih in ustanovitvi stavbne pravice glede
rabe določenih zemljišč na Letališču Jožeta Pučnika Ljubljana na podlagi katere
je bila ustanovljena med drugim tudi stavbna pravica na določenih zemljiščih za
izgradnjo tovornega terminala.
4.5.2 Gradnja železniške povezave do Letališča Jožeta
Pučnika Ljubljana
Za progo Ljubljana–Kranj–Jesenice–državna meja z navezavo na
letališče Jožeta Pučnika Ljubljana je bil eden izmed ciljev prostorske ureditve
tudi navezava Letališča Jožeta Pučnika Ljubljana na posodobljeno železniško
infrastrukturo. V ta namen so bile pripravljene študije variant, ki so
pokazale, da je priključitev letališča na progo
Ljubljana–Kranj–Jesenice–državna meja okoljsko nesprejemljiva in investicijsko
nerentabilna. Zaradi tega priključitev letališča na progo
Ljubljana–Kranj–Jesenice–državna meja ni več v planu, ravno tako se varianta
proge umika iz prvotno načrtovanega koridorja in se umešča vzporedno z
obstoječo progo kot drugi tir. So pa trenutno v preučevanju druge možnosti za
železniško povezavo letališča z Ljubljano (npr. preko Kamnika).
Vse aktivnosti na tem področju, ki jih je potrebno
nadaljevati so zajete v Nacionalnem programu.
5. VSEBINA NACIONALNEGA PROGRAMA
Nacionalni program, kot izvedbeni dokument je izdelan za
obdobje 2016–2022 in 2022–2030 oziroma do njegove celotne realizacije in zajema
konkretne ukrepe in aktivnosti. Razdeljen je na dva dela, in sicer na področje:
-       
priprave in
-       
izvedbe.
V prilogah, ki so sestavni del vsakega področja posebej, so
podane podrobnejše aktivnosti za posamezen ukrep, časovni okvir priprave in
izvedbe, prav tako je podan nosilec aktivnosti. Podana je tudi povezava med
različnimi ukrepi enega prometnega sistema (npr. železnic), lahko pa je podana
tudi povezava med ukrepi na različnih področjih hkrati (npr. da mora konkretna
aktivnost upoštevati ukrep na železnici, cesti, trajnostni mobilnosti).
Navedena povezava je zelo pomembna, saj s tem ohranjamo Nacionalni program kot
enovit dokument za vse dele prometnega sistema. Vsaki aktivnosti je bila
dodeljena tudi ocena vrednosti priprave potrebne dokumentacije in izvedbe, in
sicer na podlagi že izdelane dokumentacije za konkretno aktivnost ali na
podlagi ocene za podobne aktivnosti. Ocene vrednosti so služile za izdelavo
dinamike po posameznih področjih in so podane v nadaljevanju tega dokumenta.
Prioriteta izvedbe aktivnosti je določena na podlagi:
-       
zagotavljanja ustreznega standarda dostopnosti,
-       
okoljevarstvenih zahtev, varnosti v prometu in prometnih obremenitev,
ugotovljenih z uporabo nacionalnega prometnega modela in na podlagi Okoljskega
poročila za celovito presojo vplivov na okolje, uporabljenih oziroma izdelanih
za Strategijo in
-       
utemeljitev, usmeritev, vizije in ciljev iz Strategije.
Nacionalni program sprejme Državni zbor RS na predlog Vlade
RS.
Za izvedbo investicij in vzdrževanje s področja državnih cest
je določeno, da mora upravljavec upoštevati metodologijo za določitev prioritet
in na podlagi tega oblikovati 6-letni načrt vlaganj na teh področjih (ukrepi na
voziščih, podpornih in opornih konstrukcijah, zaščiti brežin, premostitvenih
objektih, predorih, prometni opremi in signalizaciji …) ter v njem določiti
prioritete izvedbe na infrastrukturi.
Na področju investicij v železniško infrastrukturo se
upošteva predpisana metodologija za področje javne železniške infrastrukture,
ki opredeljuje elemente posameznih osnovnih meril in njihov razpon za
investicije na glavnih in regionalnih progah, poleg tega so projekti na
železniškem omrežju večinoma konkretno določeni že v prilogi Nacionalnega programa.
V 6-letni načrt vlaganj je potrebno vključiti tudi ukrepe
oziroma aktivnosti nacionalnega pomena, ki so v prilogi Nacionalnega programa
poimensko (eksplicitno) navedene in slediti tam začrtanemu terminskemu planu.
Poleg cest in železnic to velja tudi za ukrepe oziroma aktivnosti na področju
trajnostne mobilnosti, letalstva in pomorstva, skladno s pristojnostmi Vlade RS
oziroma ministrstva pristojnega za promet. 6-letni operativni načrt mora
vsebovati podrobne opise aktivnosti, nosilce, stroške in terminski načrt
izvedbe.
Tako pripravljen program je osnova za 6-letni operativni
načrt, ki ga na podlagi predlogov upravljavcev in na podlagi svojih
pristojnosti pripravi ministrstvo, pristojno za promet in ga predloži v sprejem
Vladi RS.
6-letni načrt morajo upravljavci redno spremljati in ga vsako
leto novelirati ter ga predložiti ministrstvu, pristojnemu za promet, ta pa
ponovno v potrditev Vladi RS (drsni plan).
Prvi 6-letni operativni načrt mora biti pripravljen in
sprejet na Vladi RS v roku 6 mesecev od objave Nacionalnega programa v Uradnem
listu RS.
V Nacionalnem programu je podana dinamika vlaganj po
posameznih področjih prometa, in sicer za:
-       
cestni promet,
-       
železniški promet,
-       
trajnostno mobilnost,
-       
vodni promet in
-       
zračni promet.
Preglednice v nadaljevanju tega dokumenta temeljijo na
indikativnih načrtih po posameznih področjih in vsebujejo podatke o potrebnih
vlaganjih s strani nosilcev:
-       
države (MzI in DRSI),
-       
DARS-a,
-       
Luke Koper ali druge pravne osebe ali organa, ki upravlja in vodi
pristanišče v Kopru in
-       
zasebnih investitorjev/občin.
Posebej je v preglednici prikazan tudi predvideni strošek, ki
bi ga bilo treba letno zagotoviti za redno vzdrževanje, obvezne gospodarske
javne službe (OGJS), subvencije in kompenzacije.
Za državne investicije so predvidena vlaganja po letih
skladna s predvidenimi oziroma pričakovanimi viri državnega proračuna in v
povprečju znašajo cca 730 mio EUR/leto (vključno s predvidenimi sredstvi EU,
subvencijami, kompenzacijami in rednim vzdrževanjem).
Iz skupne načrtovane dinamike vlaganj v prometno
infrastrukturo in delovanja sistema v obdobju EU finančne perspektive 2014–2020
je razvidno, da je najmanj vlaganj predvideno v letu 2016, ko je za projekte,
ki so skladni z ukrepi Strategije, treba najprej pripraviti vso dokumentacijo.
Izvedbena faza je najmočnejša v letih 2018–2019, ko se predvidena oziroma
načrtovana vlaganja gibljejo v okvirih potrebnih virov, ki morajo biti za
državo vzdržni, stalni in čim bolj konstantni. Zagotovitev virov skozi daljše
časovno obdobje bo tudi zakonsko podprto, s čimer se zagotavlja stabilen in
enakomeren vir za razvoj in vzdrževanje obstoječe infrastrukture.
V spodnji tabeli so prikazana vsa predvidena vlaganja v
prometno infrastrukturo, skupaj s potrebnimi vlaganji v obstoječo
infrastrukturo (vzdrževanje), subvencijami in kompenzacijami ter vodenjem
prometa. V nadaljnjih točkah dokumenta pa so prikazana potrebna sredstva po
področjih prometa (ceste, železnice, letalstvo, pomorstvo in trajnostna
mobilnost).
V skupni tabeli so podana vlaganja države po letih vključno s
predvidenimi EU sredstvi. Skupaj je za vsa področja predvideno sofinanciranje z
EU sredstvi v ocenjeni višini 620 mio EUR. Dodatno k temu si bo ministrstvo
prizadevalo, da bo EU sredstva pridobilo tudi za investicijo projekta II. tir
Divača–Koper.
Tabela 5-1: Pregled vlaganj za vsa področja prometa za
investicijsko vzdrževanje in investicije (v mio EUR)4, vključno z
JZP


Skupaj po področjih 

2016

2017

2018

2019

2020

2021

2022

Skupaj 2016–2022

Skupaj 2023–2030


Zračni promet 

2,31

1,2

1,36

0,61

0

0

0

5,47

0


Vodni promet 

52,4

76,35

74,09

63,69

31,62

70,35

79,5

448

159


MzI 

2,7

6,15

3,34

3,54

3,82

12,05

25,65

57,25

0


Luka Koper d.d. 

49,7

70,2

70,75

60,15

27,8

58,3

53,85

390,75

159


Cestni promet 

222,41

467,84

526,08

609,04

697,51

692,51

605,07

3.820,45

3.910,03


MZI + DARS EU 

35,92

30,93

16,41

1,87

0

0

0

85,13

2


DRSI: Investicijsko vzdrževanje in gradnja cest 

87,16

152,16

196

196

196

196

196

1.219,32

1.568,00


DARS d.d. 

99,28

280,45

304,94

390,31

472,65

477,65

396,21

2.421,51

2.305,75


Občine 

0,05

4,3

8,72

20,86

28,86

18,86

12,86

94,49

34,28


Železniški promet 

132,61

184,45

334,37

457,54

462,13

384,45

330,1

2.285,64

1.113,96


DRSI proračun: Investicijska dejavnost na železniški infrastrukturi 

132,61

184,45

244,37

279,54

208,13

149,45

127,1

1.325,64

828,96


JZP 

0

0

90

178

254

235

203

960

285


Trajnostna mobilnost 

10,48

24,07

40,38

56,51

37,37

22,4

22,45

213,65

45,08


MzI/DRSI 

10,46

16,56

33,37

49,49

31,86

22,4

22,45

186,58

45,08


Občine 

0,01

7,51

7,01

7,01

5,51

0

0

27,07

0


Skupaj vsa vlaganja 

420,2

753,91

976,27

1.187,38

1.228,63

1.169,71

1.037,12

6.773,21

5.228,07


Skupaj vlaganja države 

271,15

391,44

494,84

531,05

439,81

379,9

371,2

2.879,39

2.444,04



* Eden od elementov, po katerih EUROSTAT presoja, ali se
posamezen projekt vodi v bilancah države ali izven njih, oziroma ali je nek
subjekt klasificiran v sektor države, je tudi odstotek financiranja s strani
države. Trenutno pri tem vprašanju velja pravilo, da koncendent ne sme
financirati (posredno ali neposredno) več kot 50 % sredstev javnega
koncesionarja. Opozoriti velja, da to ni edini kriterij.
Poleg vlaganj, katera dinamika je po posameznih deležnikih
razvidna iz preglednice 5-1 pa je treba zagotavljati tudi vire za redno
vzdrževanje, subvencije in kompenzacije, kot je razvidno iz tabele 5-2 v
nadaljevanju. S strani države so predvidena vlaganja v obdobju 2016–2022 v
skupni višini 2.260,04 mio EUR, in sicer za:
-       
ceste v višini 539,85 mio EUR,
-       
železnice v višini 905,19 mio EUR in
-       
trajnostna mobilnost (subvencije in kompenzacije) v višini 815,00 mio
EUR.
Tabela 5-2: Pregled vlaganj v redno vzdrževanje,
subvencije in kompenzacije (v mio EUR)



Redno vzdrževanje, subvencije in kompenzacije 

2016

2017

2018

2019

2020

2021

2022

Skupaj 2016–2022

Skupaj 2023–2030


Ceste 

90,41

89,44

72

72

72

72

72

539,85

576


DRSI: Urejanje in razvoj na področju prometa in prometne
  infrastrukture 

4,7

4,7

5

5

5

5

5

34,4

40


DRSI: Upravljanje in tekoče vzdrževanje državnih cest 

85,71

84,74

67

67

67

67

67

505,45

536


Železnice 

112,19

113

136

136

136

136

136

905,19

1.088,00


DRSI proračun: Vzdrževanje javne železniške infrastrukture 

65,77

66,34

90

90

90

90

90

582,11

720


DRSI proračun: Zagotavljanje varnosti v železniškem prometu 

46,42

46,66

46

46

46

46

46

323,08

368


Trajnostna mobilnost 

105

105

121

121

121

121

121

815

968


Subvencije in kompenzacije (avtobusni prevozi) 

60

60

60

60

60

60

60

420

480


Integriran sistem javnega potniškega prometa (železnice) 

45

45

61

61

61

61

61

395

488


Skupaj redno vzdrževanje, subvencije in kompenzacije 

307,6

307,44

329

329

329

329

329

2.260,04

2.632,00



5.1 Ceste
Tabela 5-3: Predvidena dinamika vlaganj investicijskega
vzdrževanja in investicij, ceste (v mio EUR)


Cestni promet 

2016

2017

2018

2019

2020

2021

2022

Skupaj 2016–2022

Skupaj 2023–2030


1. 

priprava 

12,23

23,51

22,02

11,61

7,36

6,87

3,14

86,75

37,02


1.1

MZI 

4,8

2,85

3,15

0

0

0

0

10,8

2


1.2

DARS d.d. 

7,38

20,36

16,15

11,61

7,36

6,87

3,14

72,88

35,02


1.3

Zasebni investitorji/Občine 

0,05

0,3

2,72

0

0

0

0

3,07

0


2. 

izvedba 

123,02

292,18

308,05

401,43

494,15

489,63

405,93

2.514,38

2.305,02


2.1

MZI 

2,8

0,9

0,5

0

0

0

0

4,2

0


2.2

DARS EU 

28,32

27,18

12,76

1,87

0

0

0

70,13

0


2.3

DARS d.d. investicije 

34,16

179,34

197,79

287,7

374,3

379,78

302,07

1.755,13

1.542,74


2.4

DARS d.d. obnove AC 

57,74

80,76

91

91

91

91

91

593,5

728


2.5

Zasebni investitorji/Občine 

0

4

6

20,86

28,86

18,86

12,86

91,42

34,28


3. 

Skupaj MZI + DARS EU 

35,92

30,93

16,41

1,87

0

0

0

85,13

2


4. 

Skupaj DARS d.d. 

99,28

280,45

304,94

390,31

472,65

477,65

396,21

2.421,51

2.305,75


5. 

Skupaj Zasebni investitorji/Občine 

0,05

4,3

8,72

20,86

28,86

18,86

12,86

94,49

34,28


6. 

DRSI: Investicijsko vzdrževanje in gradnja cest 

87,16

152,16

196

196

196

196

196

1.219,32

1.568,00


7. 

Ceste skupaj (3+4+5+6) 

222,41

467,84

526,08

609,04

697,51

692,51

605,07

3.820,45

3.910,03


8. 

Ceste – vlaganja države (3+6) 

123,08

183,09

212,41

197,87

196

196

196

1.304,45

1.570,00



Na področju cest je predvideno sofinanciranje z EU sredstvi v
ocenjeni višini 132 mio EUR.
Tabela 5-4: Predvidena dinamika vlaganj rednega
vzdrževanja v ceste (v mio EUR)


Redno
  vzdrževanje ceste 

2016

2017

2018

2019

2020

2021

2022

Skupaj 2016–2022

Skupaj 2023–2030


DRSI:
  Urejanje in razvoj na področju prometa in prometne infrastrukture 

4,7

4,7

5

5

5

5

5

34,4

40


DRSI:
  Upravljanje in tekoče vzdrževanje državnih cest 

85,71

84,74

67

67

67

67

67

505,45

536


90,41

89,44

72

72

72

72

72

539,85

576



Na področju cest so predvidena
vlaganja v obdobju 2016–2022 s strani:
-       
MzI v višini 85,13 mio EUR, v katerih je zajeto 70,13 mio EUR EU
sredstev za investicije DARS-a.
-       
Države (DRSI) v višini 1.219,32 mio EUR za investicijsko vzdrževanje in
gradnjo cest, 34,40 mio EUR za urejanje in razvoj na področju prometa in
prometne infrastrukture in 505,45 mio EUR za upravljanje in tekoče vzdrževanje
državnih cest. Viri so predvideni v sklopu aktivnosti Ro.43.3 »Izvedba
projektov za realizacijo v 6-letnem obdobju (drsni plan)«. Drsni plan bi
zajemal sanacijo voziščne konstrukcije, horizontalnih/vertikalnih elementov in
zagotavljal ukrepe za izboljšanje prometne varnosti. Šele ko bodo s strani
države zagotovljeni konstantni viri (npr. proračunski sklad, posebni namenski
viri), bo investicije v obstoječo infrastrukturo možno načrtovati tudi na
daljše časovno obdobje, kar se je v praksi izkazalo kot nujno za zagotavljanje
učinkovitosti, na kar v svojih mnenjih opozarja tudi Računsko sodišče RS. V
dinamiki so upoštevana tudi dodatna sredstva zagotovljena v okviru Nacionalnega
reformnega programa 2016–2017, ki ga je sprejela Vlada RS 14. 4. 2014,
sklep št. 41000-2/2016/21 (stran 7, drugi odstavek) in Programa stabilnosti
2016, ki ga je sprejela Vlada RS 20. 4. 2016, sklep št. 41003-3/2016/18
(stran 12, drugi odstavek). S temi dokumenti so dodatna sredstva zagotovljena
vključno do leta 2018, od tega leta dalje pa bodo dodatna sredstva v ustreznih
dokumentih opredeljena kasneje oziroma bodo zagotovljena v integralnem
proračunu. Vlada RS bo na ta način sledila finančnemu toku, ki je v Nacionalnem
programu.
-       
DARS-a (brez EU sredstev) v višini 1.828,01 mio EUR za investicije in
593,50 mio EUR za obnove obstoječega omrežja. Vlaganja DARS d.d. so omejena
izključno na vlaganja v cestninske ceste. V primeru, da pride do odločitve, da
se določena novogradnja ne cestnini, se obveznost zagotavljanja virov in
pristojnost za izvedbo investicije prenese na državo (DRSI). DARS d.d. bo vire
za investicije in vzdrževanje zagotavljal znotraj svojih finančnih zmožnosti.
Ta vlaganja ne bremenijo državnega proračuna, razen prostorsko načrtovanje in
umeščanje avtocest v prostor ter pridobivanje nepremičnin za potrebe gradnje
avtocest, ki se izvaja skladno s 4. členom ZDARS-1. DARS izvaja navedene naloge
v imenu in za račun RS. Viri sredstev za izvajanje nalog prostorskega
načrtovanja, umeščanja avtocest v prostor in pridobivanja nepremičnin, se
zagotovijo v državnem proračunu na namenski postavki, na katero se nakazuje
nadomestilo za ustanovitev stavbne pravice, ki ga DARS plačuje v skladu z
Zakonom za uravnoteženje javnih financ. Pogoj za vlaganja DARS-a je predhodno
sprejetje zakonov o soglasju in poroštvu za zagotavljanje finančnih virov in
ustrezen mehanizem prilagajanja višine cestnine, ki bo omogočal odplačilo
kreditov najetih v ta namen.
-       
Zasebnih investitorjev/občin v višini 94,49 mio EUR, ki se nanašajo
predvsem na ukrepe oziroma aktivnosti Ro.35.2 Izgradnja omrežja za polnilne
postaje, Ro.12.3 Nadaljevanje priključka Brdo, Ro.3.1.3 Izvedba dodatnih
počivališč/parkirišč (izvedba dodatnih parkirišč in mest za nadzor za tovorna
vozila). V operativnem načrtu je opredeljeno tudi vzdrževanje cestne
infrastrukture na občinskih ravneh (Ro.43.2.3), niso pa vlaganja finančno
ovrednotena, vendar bodo tudi občine morale načrtovati obnovo obstoječe
infrastrukture v svojih občinskih proračunih ter prav tako izdelati načrt
prioritet, torej skladno z ukrepom Ro.43. Ta vlaganja prav tako ne bremenijo
državnega proračuna.
Nacionalni program predvideva izvajanje aktivnosti, povezanih
z vzdrževanjem cest, posodobitvami in tudi razvojem infrastrukture. Na področju
avtocest so prioritete predvsem izgradnja manjkajočega odseka med Draženci in
Gruškovjem, priprava in izvedba projekta druge cevi predora Karavanke ter
priprava ustrezne rešitve za prometno ureditev slovenske Istre.
Nacionalni progam zajema tudi pripravo projekta širitve
ljubljanskega obroča, pred samo pripravo pa predvideva uvajanje sistemov ITS in
javnega potniškega prometa. Predvideva še uvedbo novega cestninskega sistema v
prostem prometnem toku za tovorna vozila. Zajema pa tudi aktivnosti
investicijskega vzdrževanja obstoječega avtocestnega sistema, ki je na planski
ravni podprt z ustreznimi modeli gospodarjenja.
Na t. i. razvojnih oseh Nacionalni program predvideva
pripravo projektov, upoštevajoč dinamiko glede na realne prometne potrebe,
opredeljene v Strategiji. Dinamika za posamezno aktivnost izhaja neposredno iz
ugotovljenih problemov in je utemeljena glede na realne potrebe (prometne
probleme, obremenitve) ter zagotavlja doseganje splošnih in specifičnih ciljev
v obdobjih 2014–2020 in do 2030.
Na področju državnega cestnega omrežja je ravno tako
predvideno, da se omogoči ustrezno vzdrževanje obstoječe infrastrukture, da se
le-ta rekonstruira s ciljem povečanja varnosti in zagotavljanja boljših pogojev
dostopnosti. Predvideno je, da se zagotovijo ustrezni namenski viri, s katerimi
bo mogoče zagotoviti investicijsko vzdrževanje in razvoj primarne
infrastrukture.
Pomemben segment predstavljajo dejavnosti nacionalnega centra
za vodenje in upravljanje prometa.
Upravljavec državnih cest pripravi prednostni vrstni red
investicij in investicijskega vzdrževanja z upoštevanjem spodnje metodologije.
Upravljavec je dolžan sprotno in periodično spremljati stanje
infrastrukture na različne načine. V večini primerov gre za meritve in analize
različnih tehničnih parametrov (npr. podajnost, kolesnice, razpoke, stanja
objektov, stopnja prometne varnosti, elementi prometne infrastrukture, obseg in
struktura prometa …). Parametre iz meritev in številčne podatke je dolžan
obdelati z ustreznimi modeli, npr. modeli propadanja. Rezultati modelov
predstavljajo osnovo za določitev obsega investicijskega vzdrževanja in gradnje
državnega cestnega omrežja ter neposredno določajo prioritetne sezname
različnih, potrebnih projektov na državnem cestnem omrežju.
Pri določitvi kriterijev za uvrstitev posameznih projektov v
6-letni načrt investicijskega vzdrževanja in gradnje državnih cest je potrebno
upoštevati parametre, ki jih predvideva Nacionalni program, in sicer:
1.     
stanje infrastrukture,
2.     
obseg prometa in njegove značilnosti,
3.     
pomen infrastrukture v prostoru z vidika dostopnosti in povezovanja ob
upoštevanju enakomerne geografske porazdelitve v celotni Sloveniji in z
upoštevanjem prometno gravitacijskih področji v Strategiji,
4.     
stanje prometne varnosti in
5.     
ekonomska upravičenost projektov.
Cilj je, da se med projekte za investicijsko vzdrževanje in
gradnjo državnih cest uvrščajo projekti, ki bodo postopno izboljšali stanje
cestne infrastrukture ter dvignili nivo usluge uporabnikom.
Poleg ukrepov na voziščih je potrebno v okviru 6-letnega
načrta obnovitve državnih cest zagotoviti učinkovite sanacije in rekonstrukcije
premostitvenih, podpornih in opornih konstrukcij. Hkrati pa sočasno izvajati
ukrepe za povečanje prometne varnosti in zagotavljanje boljše dostopnosti in
povezljivosti. Seveda je potrebno z investicijskim vzdrževanjem in gradnjo
državnih cest slediti tudi ciljem zmanjševanja negativnih vplivov cestnega
prometa na ljudi in okolje.
Sprejeta strategija razvoja prometa v RS predvideva, da je za
projekte investicijskega vzdrževanja in gradnje državnih cest (rekonstrukcije
cest, nadgradnje, objekti ….) potrebno pripraviti 6-letni načrt, v katerega se
uvrstijo projekti po načelu, da je finančni razrez proračuna deljen na način,
da je:
-       
2/3 projektov v okviru analize stroškov in koristi doseglo prag
ekonomske upravičenosti,
-       
1/3 sredstev namenjeno za projekte, kjer ni nujno, da projekt doseže
prag ekonomske upravičenosti.
To pomeni, da se glavnina finančnih sredstev usmeri praviloma
v bolj prometne ceste, delitev pa omogoča, da se izvajajo tudi ukrepi na manj
prometnih cestah. V program je potrebno uvrstiti tudi projekte, ki bodo
odpravili ozka grla na omrežju (ožine, nenosilni objekti, omejitve hitrosti
izven naselij) ter bodo povečali tudi potovalno hitrost izven naselij. S
6-letnim načrtom je potrebno zagotoviti, da se povečajo potovalne hitrosti
izven naselij tako za osebni kot za javni potniški promet, prioritetno s
projekti na obstoječi prometni infrastrukturi, če pa to ni mogoče pa tudi z
novogradnjami (npr. obvoznice).
Šestletni načrt obnove državnega cestnega omrežja mora
projekte razdeliti na tri sklope:
-       
ukrepi na voziščih (preplastitve) v primerih, ko je edini problem samo
stanje vozišča,
-       
kombinirani ukrepi (rekonstrukcije, modernizacije, ureditve, sanacije …)
v primerih, ko je poleg ukrepov na voziščih potrebno izvesti še sanacije in
rekonstrukcije premostitvenih, podpornih in opornih konstrukcij in/ali
izboljšati tudi elemente horizontalnega in vertikalnega poteka ter
-       
točkovni ukrepi, kjer je potrebno pretežno sanirati oziroma
rekonstruirati premostitveni objekt, podporni ali oporni element ali pa
zagotoviti prometno-varnostni ukrep.
Z uporabo multidisciplinarnega pristopa in ekonomskega modela
vrednotenja je potrebno opraviti ustrezen razrez sredstev med različnimi
nameni. Model vrednotenja in izbire posameznih ukrepov je shematsko prikazan na
sliki spodaj.
Slika 1: Shematski prikaz modela izbire vrste
ukrepa glede na upravičenost in obseg prometa (Vir: DRI)
Na sliki sta prikazani dve funkciji. Funkcija Pr prikazuje
ukrep na vozišču (preplastitev), funkcija R pa ukrep rekonstrukcije (kombiniran
ukrep) v odvisnosti od obsega prometa, tehničnih elementov in vrednosti
posameznega ukrepa za posamezno kategorijo ceste (glavne, regionalne). Gre za
splošen prikaz metodologije, ki omogoča odločitev (izbiro) vrste ukrepa za
posamezno kategorijo ceste. Modra črta prikazuje ukrep preplastitev, ki ima v
območju nizkega prometa tudi nižje koristi, z večanjem obsega prometa pa
koristi naraščajo. Če na istem odseku izvedemo rekonstrukcijo (oranžna črta),
zaradi večje investicije pri nizkem prometu ukrep ni ekonomsko upravičen, kar
na grafu ponazarja rdeče območje in predstavlja z ekonomskega vidika
neupravičen ukrep. Do točke, kjer se funkciji sekata, je ekonomsko bolj
upravičena preplastitev (modro območje), desno od skupne točke pa je zaradi večjega
obsega prometa ekonomsko bolj upravičen ukrep rekonstrukcija, kar prikazuje
oranžno območje.
Večletni program obnove državnih cest upravljavec izdela
vsako leto za obdobje šestih let.
Za posamezno leto v okviru 6-letnega načrta določi vsaj
naslednje indikatorje:
-       
ukrepi na voziščih: skupaj bo v delu __ km, zaključeno pa bo __ km
vozišč;
-       
kombinirani ukrepi: skupaj bo v delu __ km, zaključeno pa bo __ km
projektov;
-       
točkovni ukrepi: skupaj bo v delu __ objektov, zaključeno pa bo __
objektov.
Pri uvrščanju projektov v 6-letni načrt mora upravljavec
upoštevati naslednje:
-       
osnovo predstavlja model PMS5 izdelan za celotno državno cestno omrežje.
Model zajema podatke o infrastrukturi (ceste), prometu po strukturi vozil z
napovedjo ter rezultate različnih meritev. Upoštevajo se stanje prometa in
napovedi, narejene na strateškem nivoju z uporabo strateškega prometnega modela
za celotno Slovenijo. Upravljavec je dolžan potrebne podatke iz različnih
modelov urediti tako, da so neposredno uporabni za ekonomski model. V
ekonomskem modelu je dolžan za vsako leto glede na predlagane ukrepe iz modela
PMS DRSI in ostale ukrepe (npr. na objektih, obvoznice, križišča, odprava črnih
točk, itd.) izdelati izračun stroškov uporabnikov in ekonomske upravičenosti
vseh ukrepov skupaj. Posamezne ukrepe mora združevati v logične projekte na
daljšem potezu (npr. kombinirani ukrepi);
-       
cilj je, da se za vsako leto določi optimalen nabor ukrepov (projektov)
glede na razpoložljiva sredstva na osnovi skupne ekonomske upravičenosti za vse
ukrepe na državnem cestnem omrežju (vozišča, objekti, prometna varnost,
obvoznice, obcestni prostor itd.);
-       
posebno prioriteto dobijo tisti ukrepi, ki so nujni, da se ohrani
prevoznost ceste (ne glede na ekonomsko upravičenost).
V okviru priprave Nacionalnega programa je bil izdelan tudi
generaliziran izračun upravičenosti ukrepov glede na različen obseg prometa ter
glede na različno vrsto projekta.
Upoštevana so naslednja izhodišča za ukrepe na državnih
cestah:
-       
investicijsko vzdrževanje s preplastitvijo vozišča, cena 22 EUR/m² brez
DDV, tj. cca 100.000 do 150.000 EUR/km,
-       
investicijsko vzdrževanje z ojačitvijo vozišča, cena 66 EUR/m² brez DDV,
tj. cca 300.000 do 400.000 EUR/km,
-       
investicijsko vzdrževanje z rekonstrukcijo ceste, cena 100 EUR/m² brez
DDV, tj. cca 600.000 do 700.000 EUR/km,
-       
investicijsko vzdrževanje z rekonstrukcijo ceste + razširitev vozišča iz
npr. 6 na 6,6 m vključno z ukrepi na objektih in ureditvami v naseljih, cena
200 EUR/m² brez DDV, tj. cca 700.000 do 2.000.000 EUR/km.
Upoštevan je različen promet v enoti PLDP: 100, 1.000, 5.000,
10.000, 15.000, 20.000 vozil/dan.
Slika 2: Shematski prikaz upravičenosti
ukrepov glede na različen obseg prometa ter glede na različno vrsto projekta 
(Vir: DRI, osnova Opcost, nivo cen november
2014)
Posamezna krivulja kaže upravičenost ukrepa glede na obseg
prometa. Iz prikaza rezultatov vrednotenja na zgornji sliki izhaja priporočena
vrednost projekta, ki naj bo osnova upravljavcu in projektantu pri pripravi
projektne rešitve, s ciljem, da se čim bolj približa ekonomski upravičenosti
projekta.
Pri pripravi načrtov je potrebno slediti finančnemu načrtu,
navedenem v tabeli 5-3. V primeru, da bi bila sredstva nižja od navedenih v
tabeli 5-3 rehabilitacije državnega cestnega omrežja ne bo možno izvesti, vsaj
ne v dinamiki, ki je predvidena s tem Nacionalnim programom. Prav tako je treba
slediti finančnemu načrtu za redno vzdrževanje, navedenem v tabeli 5-4.
Tako pripravljen program je osnova za 6-letni operativni
načrt, ki ga pripravi ministrstvo, pristojno za promet in predloži v sprejem
Vladi RS.
Upravljavec državnih cest pripravi tudi načrt rednega letnega
vzdrževanja.
DARS pripravi načrt vlaganj z letnim načrtom izvajanja
koncesije.
5.2 Železnice

Tabela 5-5: Predvidena dinamika vlaganj v investicijsko
vzdrževanje in investicije, železnice (v mio EUR)


Železniški
  promet 

2016

2017

2018

2019

2020

2021

2022

Skupaj 2016–2022

Skupaj 2023–2030


1.
  

DRSI
  proračun: Investicijska dejavnost na železniški infrastrukturi

132,61

184,45

244,37

279,54

208,13

149,45

127,1

1,325,64

828,96


1.1

priprava

16,62

19,98

16,99

9,49

8,51

5,16

5,17

81,9

0


1.2

izvedba

115,99

164,47

227,38

270,05

199,62

144,29

121,93

1.243,74

828,96


2.
  

JZP
  (izvedba)

0

0

90

178

254

235

203

960

285


3.
  

Skupaj
  železnice – vlaganja države brez JZP (1)

132,61

184,45

244,37

279,54

208,13

149,45

127,1

1.325,64

828,96


Sofinanciranje
z EU sredstvi na področju železnic je ocenjeno v višini 355 mio EUR.
Tabela 5-6: Predvidena dinamika vlaganj v vzdrževanje
javne železniške infrastrukture in zagotavljanje varnosti v železniškem prometu
(v mio EUR)


2016

2017

2018

2019

2020

2021

2022

Skupaj 2016–2022

Skupaj 2023–2030


DRSI
  proračun: Vzdrževanje javne železniške infrastrukture 

65,77

66,34

90

90

90

90

90

582,11

720


DRSI
  proračun: Zagotavljanje varnosti v železniškem prometu 

46,42

46,66

46

46

46

46

46

323,08

368


Skupaj
  OGJS – železnice 

112,19

113

136

136

136

136

136

905,19

1.088,00



Za investicijo II. tir Divača–Koper
je predvideno (so)financiranje projekta z zasebnim kapitalom (v tabeli
prikazana investicija v vrstici JZP), oziroma bosta morebitno državno
sofinanciranje tega projekta in višina le-tega odvisna od rezultatov podrobnega
modela javno-zasebnega partnerstva (JZP). Ministrstvo za infrastrukturo izvaja
tudi aktivnosti za pridobitev EU sredstev za investicijo projekta II. tir
Divača–Koper.
Na področju železniške infrastrukture so predvidena vlaganja
v investicijsko dejavnost na železniški infrastrukturi v obdobju 2016–2022 s
strani države (MzI, DRSI) v višini 1.325,64 mio EUR (tabela 5-5). Za
investicijsko dejavnost na železniški infrastrukturi je poraba za leto 2016
predvidena skladno s potrjenimi viri v proračunu v višini 132,61 mio EUR. Prav
tako so s strani države predvidena vlaganja (tabela 5-6) v višini 582,11 mio
EUR za vzdrževanje javne železniške infrastrukture in 323,08 mio EUR za
zagotavljanje varnosti v železniškem prometu.
Tudi na področju železnic morajo nosilci aktivnosti izdelati
predlog 6-letnega načrta za aktivnosti, za katere so zadolženi in so razvidne
iz prilog Nacionalnega programa. Pri izvajanju teh aktivnosti morajo upoštevati
določila tehničnih specifikacij interoperabilnosti (v nadaljevanju TSI) za
posamezne podsisteme (infrastruktura, energija, vodenje, upravljanje in
signalizacija, hrup, varnost v predorih, osebe z omejeno mobilnostjo, železniška
tirna vozila – lokomotive in potniški vagoni in železniška tirna vozila –
tovorni vagoni) skladno s sprejetimi predpisi EU in v njih določenih rokih.
Gospodarska družba, zadolžena za razvoj investicij, pa mora pripraviti predlog
letnega načrta investicij v javno železniško infrastrukturo. Zakon o
železniškem prometu (Uradni list RS, št. 99/15 – uradno prečiščeno besedilo)
opredeljuje obveznost, da letni načrt investicij javne železniške
infrastrukture na predlog gospodarske družbe iz prvega odstavka 13.a člena
navedenega zakona sprejme ministrstvo, pristojno za promet. Gospodarska družba,
pristojna za razvoj investicij mora za izvrševanje nalog skladno z Zakonom o
železniškem prometu vzpostaviti in voditi informacijski sistem vodenja
investicij v javno železniško infrastrukturo, ki vsebuje podatke in
dokumentacijo o vseh fazah investicij, pri tem pa mora MzI zagotoviti možnost
neposrednega vpogleda v stanje investicij in dokumentacijo, ki se vodi v okviru
informacijskega sistema.
Naloge upravljavca javne železniške infrastrukture v RS
skladno z 2. točko 11.c člena Zakona o železniškem prometu opravlja odvisna
družba Slovenskih železnic d.o.o., to je podjetje SŽ – Infrastruktura d.o.o.,
ki med drugim izvaja naloge vzdrževanja javne železniške infrastrukture. Te
naloge obsegajo predvsem: vzdrževalna dela, ki ohranjajo normalno obratovalno
sposobnost in zagotavljajo prometno varnost; v redna vzdrževalna dela sodi tudi
zamenjava v okviru vzdrževanja, ki pomeni zamenjavo komponent pri preventivnem
in korektivnem vzdrževanju z deli, ki imajo identično funkcijo in enako
delujejo ter nadzor nad podsistemi, zagotovitev vzpostavitve prevoznosti prog
ob naravnih in drugih nesrečah, vodenje registrov in evidenc in izvajanje
meritev posameznih parametrov ali delov sistema; obnove javne železniške
infrastrukture.
Tudi upravljavec ima skladno z zakonom obveznost vzpostaviti
in voditi informacijski sistem vodenja obnov javne železniške infrastrukture,
ki vsebuje podatke in dokumentacijo o vseh fazah obnov kot tudi evidenco
podatkov o izdatkih za obnove javne železniške infrastrukture. Pri tem pa mora
ministrstvu zagotoviti možnost neposrednega vpogleda v stanje obnov in
dokumentacijo, ki se vodi v okviru informacijskega sistema.
Letni načrt investicij na področju železniškega prometa
pripravi DRSI, potrdi pa minister pristojen za promet, 6-letni načrt izvajanja
aktivnosti pa se združi in uskladi z ostalimi področji prometne infrastrukture
in se ga posreduje v potrditev Vladi RS.
Pri pripravi načrtov je potrebno slediti finančnemu načrtu,
ki je naveden v tabelah 5-5 in 5-6.
Pri pripravi in v postopku izdelave investicijske
dokumentacije in pri sprejemanju odločitev o investicijah pa je obveznost
upoštevanja metodologije, ki je predpisana v Uredbi o enotni metodologiji za pripravo
in obravnavo investicijske dokumentacije na področju javne železniške
infrastrukture (Uradni list RS, št. 6/08), ki se uporablja za ugotavljanje
prednosti in slabosti posameznih predlogov projektov oziroma pri odločanju o
izbiri izvedljivih projektov, katerih rezultati bodo prispevali k razvoju javne
železniške infrastrukture. Navedena uredba v prilogah opredeljuje elemente
posameznih osnovnih meril in njihov razpon za investicije na glavnih in
regionalnih progah.
Nacionalni program zajema na področju železnic vrsto ukrepov,
del ukrepov pa je potrebno pripraviti tudi v povezavi z ukrepi na drugih
podsistemih (ceste, trajnostna mobilnost …). Aktivnosti za pripravo,
zajemajo izdelavo študij upravičenosti oziroma strokovnih podlag in projektne
oziroma investicijske dokumentacije, kar je osnova za ustrezno načrtovanje
izvedbenih ukrepov na JŽI.
Kratkoročno in srednjeročno je potrebno prioritetno
pripraviti in izvesti aktivnosti:
-       
preučiti obstoječe ali izdelati nove strokovne podlage in projektno ter
investicijsko dokumentacijo za posamezne aktivnosti (dokumentacija za
investicije, ki so potrebne do leta 2030). Pri pripravi je potrebno upoštevati
postopno odpravljanje ozkih grl na vseh segmentih (podsistemih) železnic, pri
čemer je potrebno slediti načelu postopnega povečevanja zmogljivosti glede na
potrebe. Prioritetna je študija za povečanje prepustnosti infrastrukture in
zagotavljanje TEN-T standardov na slovenskem koridorskem železniškem omrežju.
Potrebno je dopolniti obstoječo ali izdelati novo projektno dokumentacijo,
študije upravičenosti oziroma investicijsko dokumentacijo za celotno jedrno
TEN-T omrežje za doseganje standardov določenih v Uredbi TEN-T do leta 2030
(vključno z dopustnimi utemeljitvami glede odmikov posameznih tehničnih
parametrov),
-       
dokončati pripravo dokumentacije in izvesti ključne projekte (denimo
projekt nadgradnje proge Maribor–Šentilj, projekt nadgradnje Zidani Most–Celje,
projekt vozlišča Pragersko, Gorenjska proga …); v fazi izdelave dokumentacije
se predvidoma loči ukrepe glede na možnosti izvedbe po VDJK ali DPN,
-       
dokončati pripravo modela financiranja z možnostjo vključitve JZP in
eventualna sklenitev partnerstva glede gradnje drugega tira Divača–Koper in
investicijo tudi izvesti,
-       
izdelati načrte aktivnosti: uvedbe sistema ETCS oziroma ERTMS, sistema
napetosti vozne mreže, elektrificiranosti regionalnih prog, prioritet reševanja
NPr-jev, metodologije izračuna uporabnine, optimizacija organizacijske
strukture železniškega sistema,
-       
pripraviti študije in projektno dokumentacijo za povečano vlogo
železnice v javnem potniškem prometu (denimo ukrepi na progovnih odsekih:
Ljubljana–Kranj, Ljubljana–Kamnik, Ljubljana–Grosuplje, Grosuplje–Kočevje) ter
povezava železniškega sistema z npr. P+R, kolesarskim omrežjem …),
-       
zagotoviti dokumentacijo za srednjeročne rešitve glede razbremenitve
ljubljanskega železniškega vozlišča (Tivolski lok in nadgradnja postaje
Ljubljana, regionalne povezave proti Kamniku, proti Grosuplju …).
Direkcija RS za infrastrukturo je na osnovi sprejetih
strateških dokumentov že pripravila nekatere pomembne strokovne podlage za
razvoj glavnih in regionalnih prog. Strokovne podlage so pokazale, da je cilje
trajnostne mobilnosti mogoče doseči na način, da je železnica konkurenčen način
prevoza blaga in potnikov. Za potnike je poglavitno, da so potovalni časi
primerni, predvsem pa konkurenčni cestnemu prometu, ter da je frekvenca vlakov
ustrezna. Oboje zahteva ustrezno javno železniško infrastrukturo ter tudi
ustrezna vozna sredstva. Vzpostavitev taktnega prometa do leta 2030 se je že
izkazala kot nujen in uresničljiv cilj. Za dosego tega cilja moramo prednostno
umestiti v prostor tiste projekte javne železniške infrastrukture, ki so
potrebni, da se vzpostavi taktni promet. To so predvsem projekti: Tivolski lok
(povezava Primorske in Gorenjske proge), nadgradnja proge št. 20 vsaj do
Kranja, nadgradnje proge št. 21 do Kamnika, dodatna povezava iz Ljubljane na
jedrno letališče (Letališče Jožeta Pučnika) in do Kranja, nadgradnja proge št.
80, vsaj do Ivančne Gorice oziroma naprej do Novega mesta.
Za te projekte se nujno ustvarijo vsi potrebni pogoji za
prednostno načrtovanje in umeščanje v prostor ter učinkovito vodenje zahtevanih
postopkov.
Povečanje števila potnikov na železnici, posebej dnevnih
migrantov, je pomemben cilj trajnostne mobilnosti in zmanjševanja emisij
toplogrednih plinov zaradi prometa. Pomemben del prihodnjega omrežja javne
železniške infrastrukture v državi so tudi konkurenčne povezave. Te so časovno
primerljive prevozu po cesti. V Sloveniji so to predvsem povezave med:
-       
Ljubljano in Mariborom oziroma Mursko Soboto ter v smeri proti Avstriji
in Madžarski;
-       
Ljubljano in Koprom oziroma Sežano in naprej proti Italiji.
Tudi v teh primerih je treba zagotoviti prednostno
načrtovanje in pospešeno umeščanje v prostor. Izvedba teh projektov je pomembna
v širšem regijskem povezovanju Slovenije ter tudi pri vzpostavljanju povezav
prog za visoke hitrosti, namenjene potniškemu prometu v mednarodnem merilu.
5.3 Trajnostna mobilnost

Tabela 5-7: Predvidena dinamika vlaganj v investicije,
trajnostna mobilnost, v mio EUR


Trajnostna
  mobilnost

2016

2017

2018

2019

2020

2021

2022

Skupaj 2016–2022

Skupaj 2023–2030


1.

priprava

0,92

0,32

0,02

0,01

0,01

0

0,05

1,33

0,15


1.1

MZI

0,9

0,3

0,01

0

0

0

0,05

1,26

0,15


1.2

Občine

0,01

0,01

0,01

0,01

0,01

0

0

0,07

0


2.

izvedba

9,56

23,75

40,36

56,49

37,36

22,4

22,4

212,32

44,93


2.1

MZI

9,56

16,25

33,36

49,49

31,86

22,4

22,4

185,32

44,93


2.2

Občine

0

7,5

7

7

5,5

0

0

27

0


3.

Skupaj
  MZI

10,46

16,56

33,37

49,49

31,86

22,4

22,45

186,58

45,08


4.

Skupaj
  Občine

0,01

7,51

7,01

7,01

5,51

0

0

27,07

0


5.

Skupaj
  vlaganja (3+4)

10,48

24,07

40,38

56,51

37,37

22,4

22,45

213,65

45,08


Tabela 5-8: Predvidena dinamika vlaganj za subvencije
in kompenzacije, v mio EUR


Subvencije
  in kompenzacije 

2016

2017

2018

2019

2020

2021

2022

Skupaj 2016–2022

Skupaj 2023–2030


Subvencije
  in kompenzacije (avtobusni prevozi) 

60

60

60

60

60

60

60

420

480


Integriran
  sistem javnega potniškega prometa (železnice) 

45

45

61

61

61

61

61

395

488


Skupaj
  subvencije in kompenzacije – vlaganja države 

105

105

121

121

121

121

121

815

968



Na področju trajnostne mobilnosti so predvidena vlaganja v
obdobju 2016–2022 v višini 213,65 mio EUR, od tega s strani države v višini
186,58 mio EUR ter za subvencije in kompenzacije v višini 815,00 mio EUR. V
okviru trajnostne mobilnosti se predvideva sofinanciranje z EU sredstvi v
ocenjeni višini 47 mio EUR.
Na področju trajnostne mobilnosti Nacionalni program
predvideva vrsto ukrepov, s katerimi se poveča vloga javnega prometa v dnevnih
migracijah. Del ukrepov je možno pripraviti samostojno, del pa v povezavi z
ukrepi na drugih podsistemih (ceste, železnice). Aktivnosti za pripravo
zajemajo izdelavo analiz stanja z načrti razvoja oziroma analizo možnosti,
strokovnih podlag in projektne dokumentacije.
Nosilci aktivnosti izdelajo 6-letni načrt izvajanja
aktivnosti za katere so zadolženi in so razvidne iz priloge Nacionalnega
programa. Ministrstvo, pristojno za promet, 6-letni načrt izvajanja aktivnosti
iz prilog Nacionalnega programa združi in uskladi z ostalimi področji prometne
infrastrukture in ga kot 6-letni operativni načrt posreduje v potrditev Vladi
RS.
Kratkoročno in srednjeročno je potrebno prioritetno
pripraviti in izvesti naslednje aktivnosti:
-       
izdelati dokumentacijo, ki bo zagotovila večjo vlogo žleznice v JPP
(predvsem področje Ljubljane s preureditvijo postaje in Maribora z ustreznim
zaledjem),
-       
izdelati celostne prometne strategije, urediti varne dostope do postaj
in postajališč, sistem P+R, pločnike in kolesarsko infrastrukturo, izdelati
strategije za spodbujanje hoje,
-       
izdelati analizo stanja in razvojnih možnosti za povečanje
intermodalnosti, tudi s poudarkom na večji rabi kolesarskega omrežja v povezavi
z JPP, za razvoj kolesarskega omrežja je potrebno narediti tudi strateški
načrt,
-       
uvesti integrirano vozovnico (uvedba sistema in ustanovitev
upravljavca), posodobitev storitev javnega potniškega prometa, zagotoviti
informacije o prometu,
-       
uskladiti in prilagoditi vozne rede med posameznimi vrstami prevoza
(železniški, javni linijski medkrajevni in mestni prevoz potnikov).
Pri zagotavljanju trajnostne mobilnosti je pomemben steber
železnica. Ustrezno razvito omrežje javne železniške infrastrukture, povezano s
preostalimi načini prometa, lahko pomembno prispeva k ciljem trajnostne
mobilnosti. Cilji glede izpustov toplogrednih plinov zaradi prometa do leta
2030 in še posebej do leta 2050 so postavljeni zelo ambiciozno. Manjši projekti
nadgradenj prog le po modelu vzdrževalnih del v javno korist ne zagotavljajo
doseganja ciljev glede voznih časov in pogostosti voženj, ki bi jih morala
omogočati javna železniška infrastruktura. Potovalni čas in ustrezen vozni red
sta za uporabnike ključnega pomena pri odločanju o izboru potovalnega načina.
Potrebni so večji, bolj ambiciozni projekti razvoja javne železniške
infrastrukture. Take projekte moramo razviti na učinkovit način ter v časovno
razumnih okvirih. Treba je zagotoviti ustrezne pravne podlage, da se ti
projekti lahko prednostno načrtujejo, umeščajo in izvajajo.
Na področju trajnostne mobilnosti je treba prednostno
načrtovati infrastrukturne ureditve, ki bodo prispevale k zagotavljanju pogojev
za večjo uporabo vseh oblik trajnostne mobilnosti in da se okrepi razvoj
javnega potniškega prometa ter da se spodbujajo rešitve za oblike mobilnosti,
ki bi nadomestile osebna vozila in rešitve za preostale oblike mobilnosti.
Hkrati se moramo zavedati, da je prostor omejena dobrina, zato je njegovo rabo
treba načrtovati smotrno, in sicer tako, da bomo ustvarjali mesta, ki bodo
predvsem prijazna pešcem in kolesarjem, torej da bomo načrtovali mesta po meri
človeka in ne po meri avtomobila ter tudi odgovorno do okolja, saj izvajanje
dejavnosti, ki obremenjujejo okolje, svoje učinke pokaže šele po daljšem času.
Ključno je spoznanje, da je cestne infrastrukture v Sloveniji dovolj in da je
njeno vzdrževanje drago. Pomembna pridobitev je drugačna organiziranost
prometa, ki bo ob zagotovitvi manjkajoče železniške infrastrukture kar
najučinkoviteje uporabil prometno omrežje. Gradnja vedno novih cest ustvarja
vse več prometa, zato tak način razmišljanja ne more prinesti trajnostnih in
učinkovitih rešitev. Seveda pa pri tem ne smemo ogroziti dostopnosti tam, kjer
sta cesta in avto edina izbira oziroma omogočata dostopnost do prvih prestopnih
točk javnega potniškega prometa.
Deležniki s tega področja bodo za realizacijo ukrepov oziroma
aktivnosti, ki so navedene v prilogi Nacionalnega programa, ukrepali skladno s
svojimi pristojnostmi in pri tem sledili finančnemu načrtu, ki je v tabeli 5-7.
Prav tako je treba slediti finančnemu načrtu za subvencije in kompenzacije,
podanemu v tabeli 5-8.
5.4 Vodni promet
Tabela 5-9: Predvidena dinamika vlaganj, vodni promet
(v mio EUR)


Vodni
  promet 

2016

2017

2018

2019

2020

2021

2022

Skupaj 2016–2022

Skupaj 2023–2030


1.
  

priprava
  

8,93

7,48

10,97

11,56

1,31

0,4

0,15

40,8

0


1.1

MZI
  

0,23

0,28

0,22

0,41

0,51

0,1

0

1,75

0


1.2

Luka
  Koper d.d. 

8,7

7,2

10,75

11,15

0,8

0,3

0,15

39,05

0


2.
  

izvedba
  

43,47

68,87

63,12

52,13

30,31

69,95

79,35

407,2

159


2.1

MZI
  

2,47

5,87

3,12

3,13

3,31

11,95

25,65

55,5

0


2.2

Luka
  Koper d.d. 

41

63

60

49

27

58

53,7

351,7

159


3.
  

Skupaj
  MZI 

2,7

6,15

3,34

3,54

3,82

12,05

25,65

57,25

0


4.
  

Skupaj
  Luka Koper d.d. 

49,7

70,2

70,75

60,15

27,8

58,3

53,85

390,75

159


5.
  

Skupaj
  vodni promet 

52,4

76,35

74,09

63,69

31,62

70,35

79,5

448

159


Glavnino vlaganj v infrastrukturo
izvaja koncesionar v koprskem pristanišču za mednarodni promet Luka Koper d.d.
Država bo v obdobju 2016–2022 predvidoma za investicije zagotovila 57,25 mio
EUR, od tega je s sredstvi EU predvideno sofinanciranje v ocenjeni višini 6 mio
EUR.
Nosilci aktivnosti izdelajo 6-letni načrt izvajanja
aktivnosti, za katere so zadolženi in so razvidne iz priloge Nacionalnega
programa. Ministrstvo, pristojno za promet, 6-letni načrt izvajanja aktivnosti
iz prilog Nacionalnega programa združi in uskladi z ostalimi področji prometne
infrastrukture ter ga kot 6-letni operativni načrt posreduje v potrditev Vladi
RS.
Koncesionar, ki vodi pristanišče za mednarodni promet v Kopru
svoje načrte vlaganj izdela skladno s koncesijsko pogodbo v obliki Strokovnih
podlag programa razvoja pristanišča za določeno razvojno obdobje. Ministrstvo
pristojno za promet sprejme Program razvoja pristanišča in ga posreduje v
potrditev Vladi RS skupaj s 6-letnim operativnim načrtom za izvajanje Nacionalnega
programa.
Za dosego ciljev so v Nacionalnem programu določeni ukrepi,
ki se nanašajo na vodni promet in zadevajo javno prometno infrastrukturo v
pomorskem prometu:
-       
koprsko pristanišče, predvsem naslednje:
-       
podaljšanje pomolov, preureditve pomolov, preurejanja obstoječe
infrastrukture za zagotavljanje razvoja pristaniških dejavnosti in povečevanja
obsega pretovora,
-       
poglabljanje vplovnih kanalov in pristaniških bazenov,
-       
izgradnja potniškega terminala,
-       
polnilne postaje za alternativna goriva
-       
vzpostavitev celinske plovne poti v mednarodni kategoriji po reki Savi
med Brežicami in Obrežjem, če je (bo) ta utemeljena,
-       
določitev plovnih kategorij celinskih vodnih poti v Sloveniji v
regionalnih kategorijah (I–III) na območjih rek in jezer z ustreznimi pogoji
ter prenovo zakonodaje o plovbi po celinskih vodah (izdelava strokovnih
podlag),
-       
izboljšanje varnosti prometnega sistema, ki predvideva nadgradnjo VTS
opreme (sistem za spremljanje pomorskega prometa), vzpostavitev enotnega okna
za pomorski promet, vzpostavitev celostnega pomorskega nadzora,
-       
vzdrževanje objektov za varnost plovbe,
-       
hidrografske meritve slovenskega morja,
-       
čiščenje morja s prevzemom službe SVOM,
-       
povečanje administrativne zmogljivosti in usposabljanje – vzpostavitev
novih poslovnih prostorov URSP in izpostav URSP za celinsko plovbo.
Za realizacijo ukrepov oziroma aktivnosti, ki so za to
področje navedene v prilogi Nacionalnega programa, bodo deležniki ravnali
skladno s svojimi pristojnostmi, ob upoštevanju finančnega načrta, ki je v
tabeli 5-9.
5.5 Zračni promet
Tabela 5-10: Predvidena dinamika vlaganj, zračni
promet, (v mio EUR)


Zračni
  promet 

2016

2017

2018

2019

2020

2021

2022

Skupaj 2016–2022

Skupaj 2023–2030


1.
  

priprava
  

0,51

1,2

1,36

0,61

0

0

0

3,67

0


2.
  

izvedba
  

1,8

0

0

0

0

0

0

1,8

0


3.
  

Skupaj
  zračni promet (1+2) 

2,31

1,2

1,36

0,61

0

0

0

5,47

0


Vlaganja v letališko infrastrukturo
so s strani države minimalna in za obdobje 2016–2022 znašajo 5,47 mio EUR.
Glavnina vlaganj v letališko infrastrukturo bo s strani koncesionarja, skladno
z njegovimi strateškimi in finančnimi načrti.
Nosilci aktivnosti izdelajo 6-letni načrt izvajanja
aktivnosti, za katere so zadolženi in so razvidne iz priloge Nacionalnega
programa. Ministrstvo, pristojno za promet, 6-letni načrt izvajanja aktivnosti
iz prilog Nacionalnega programa združi in uskladi z ostalimi področji prometne
infrastrukture in ga kot 6-letni operativni načrt posreduje v potrditev Vladi
RS.
Temeljni cilji razvoja civilnega letalstva so varnost in
zmanjšanje tveganj v civilnem letalstvu ter trajnostni razvoj in konkurenčnost.
Za doseganje ciljev so določeni ukrepi, ki se nanašajo na
prometno infrastrukturo v zračnem prometu in omogočajo tudi izvajanje
komercialnih aktivnosti. Za vsa tri letališča (Jožeta Pučnika Ljubljana,
Edvarda Rusjana Maribor in Portorož) je predvidena priprava državnega
prostorskega načrta, ki bo glede na potrebe omogočil razvoj infrastrukture in
dejavnosti, povezanih z zračnim prometom.
Med ukrepi so predvidene tudi gradnje, rekonstrukcije oziroma
postavitve infrastrukturnih objektov, naprav in sistemov navigacijskih služb.
Dodatno pa tudi polnilne postaje za alternativna goriva in napajanja letal z
elektriko.
6. FINANCIRANJE AKTIVNOSTI
V prometnem sektorju so ključna področja, kjer država namenja
svoja finančna sredstva naslednja:
-       
investiranje, vzdrževanje (redno in investicijsko) in upravljanje
infrastrukture,
-       
subvencioniranje javnega prevoza (avtobusni, železniški in šolski
prevozi) ter kompenzacije.
V grobem so viri za vse naloge, ki jih je potrebno opraviti v
prometnem sistemu, naslednji:
1.     
proračunska sredstva;
2.     
EU sredstva;
3.     
neproračunski viri.
6.1 Proračunska sredstva
Proračunska sredstva so v grobem razdeljena na:
-       
integralna sredstva, ki se namenjajo za financiranje (sofinanciranje) EU
projektov, domačih projektov ter za redno vzdrževanje in ostale storitve;
-       
namenska sredstva, ki se namenjajo za financiranje (sofinanciranje) EU
projektov, domačih projektov, za investicijsko vzdrževanje, gradnjo ter ostale
storitve.
6.2 EU sredstva
a.      sredstva
kohezijske politike (opredeljena v okviru OP EKP 2014–2020): sredstva
Kohezijskega sklada (KS) in Evropskega sklada za regionalni razvoj (ESRR);
b.     
sredstva notranje politike EU: IPE sredstva iz razpisa in IPE sredstva
iz ti. nacionalne ovojnice.
6.3 Neproračunski viri (npr. viri DARS d.d., Luka Koper d.d.
…)
-       
cestnina in drugi prihodki DARS d.d. (samo za investicije DARS d.d.),
-       
posojila EIB in drugih mednarodnih institucij,
-       
dolžniški vrednostni papirji,
-       
posojila komercialnih bank,
-       
pristojbine za financiranje javne službe,
-       
lastna sredstva Luke Koper,
-       
sredstva, ki jih Luka Koper pobira za vplutje v pristanišče, kjer izvaja
vlogo pristaniške uprave.
Za financiranje projektov DARS-a na omrežju, za katerega je
zadolžen, je potrebno zagotoviti tudi vsa ustrezna poroštva države. Ključni vir
za poplačilo obveznosti iz naslova kreditov in dolžniških vrednostnih papirjev
je cestnina, zato je pogoj za izvedbo projektov, da bodo le ti cestninjeni in
ustrezen mehanizem prilagajanja višine cestnine, ki bo zagotavljal nemoteno
servisiranje dolga.
Skupno je bilo v letu 2015 porabljenih 860 mio EUR sredstev.
Potrebno je omeniti, da gre za leto, ko se je končalo črpanje sredstev iz
predhodne finančne perspektive (2007–2013) in ko je potekal najbolj intenziven
investicijski cikel do sedaj. Posebej visok je delež EU sredstev na področju
železnic, ki je v letu 2015 presegel 281 mio EUR.
Srednjeročno se za realizacijo zastavljenih ciljev v
prihodnje načrtujejo sredstva v višini cca 730 mio EUR na leto, pri čemer je to
vrednost sredstev možno povečati tudi z aktiviranjem večjega obsega tako
imenovanih neproračunskih virov, npr. virov DARS d.d., Luke Koper, d.d. in
Slovenskih železnic, d.o.o.
Nosilci investicij morajo v primeru, da projekti ustrezajo
osnovnim zahtevanim kriterijem, preveriti tudi ustreznost uporabe mehanizma
EFSI (European Fund for Strategic Investments – Evropski sklad za strateške
naložbe).
Kot nalaga Strategija in v nadaljevanju Nacionalni program je
treba za upravljanje obstoječe cestne infrastrukture izdelati 6-letni
operativni načrt s prioritetno določitvijo ukrepov oziroma investicij,
vzdrževanja in razvoja infrastrukture na daljših cestnih odsekih. Investicije v
obstoječo infrastrukturo se načrtuje za daljše časovno obdobje, ob čemer je
nujno zagotoviti stabilne dolgoročne vire financiranja. Enak pristop je nujen
tudi za ohranjanje oziroma izboljšanje stanja na področju obstoječe železniške
infrastrukture. Predpogoj za izvedbo prihodnjih projektov DARS d.d. pa je
sprejem ustreznega Zakona o poroštvu za obveznosti DARS d.d. iz naslova
kreditov in dolžniških vrednostnih papirjev najetih oziroma izdanih za
realizacijo gradnje in investicijskega vzdrževanja avtocest.
V kolikor javni koncesionar ostane razvrščen izven sektorja
države, ga država ne sme v kakršnikoli obliki financirati več kot 50 %. Prav tako
država ne sme zagotavljati eksplicitnega poroštva za več kot 50 % vrednosti
sredstev.
7. PRIČAKOVANI UČINKI IZVAJANJA UKREPOV IZ STRATEGIJE IN
AKTIVNOSTI DOLOČENIH V NACIONALNEM PROGRAMU IN 6-LETNIH OPERATIVNIH NAČRTIH
Nacionalni program vsebuje več različnih aktivnosti na
celotnem prometnem sistemu, kjer je ključni cilj doseči učinkovit prometni
sistem, ki bo hkrati tudi ekonomsko, javnofinančno in okoljsko vzdržen.
Določitev prednostnih nalog na vseh področjih prometne
infrastrukture mora temeljiti na objektivnih prometnih, tehničnih, ekonomskih
in okoljskih merilih.
Pri odločanju o projektu morajo biti potrebe jasno
evidentirane in učinki ustrezno utemeljeni, torej morajo biti izbrani projekti,
ki uporabnikom (ljudem in gospodarskim subjektom) zagotovijo predvsem
neposredne učinke oziroma neposredne koristi. Uporaba metode ekonomskega
vrednotenja je nujna podlaga za odločanje o investicijah. Pri vseh investicijah
DARS d.d. potrebno preveriti, če ne ogrožajo njegove finančne stabilnosti.
Infrastruktura v vsaki državi igra pomembno vlogo pri razvoju
družbe. Služi tako posameznikom kot tudi gospodarskim subjektom. Ustrezna
infrastruktura, skupaj s funkcijami celotnega prometnega sistema, omogoča
ljudem zadovoljevanje mobilnostnih potreb. Primerno infrastrukturo na EU nivoju
tvori TEN-T omrežje, kjer je še posebej pomembno jedrno omrežje. To ključno
omrežje za EU je dopolnjeno še s celovitim omrežjem. Za lažjo uresničitev
zahtev so na nivoju EU oblikovani tudi koridorji jedrnega omrežja. Slovenija je
del dveh takšnih koridorjev: Sredozemskega in Baltsko-jadranskega koridorja.
Pri tem je potrebno poudariti, da je jedrno omrežje multimodalno, kar pomeni,
da je vsak odsek takšnega omrežja sestavljen vsaj iz dveh načinov prometa:
železnica in cesta, lahko pa je njegov sestavni del tudi rečni promet. Poleg
tega za vsak način prometa veljajo TEN-T standardi, ki morajo biti uresničeni
do leta 2030. S predlaganim Nacionalnim programom bo to tudi doseženo.
Na področju avtocest Republika Slovenija zagotavlja zelo
solidno omrežje. Ključni izziv na področju avtocest je tako nadaljnje
zagotavljanje ustreznega standarda vzdrževanja vozišč in objektov. Eden
pomembnih izzivov je tudi zagotavljanje ustrezne pretočnosti, varnosti in
kakovostnih podatkov za uporabnike z ustreznimi sistemi vodenja in upravljanja
prometa. Avtocestni sistem nudi zelo dobro dostopnost do posameznih področij
ter dobro povezanost v evropskem avtocestnem prostoru. Visoki standardi
varovanja okolja (predvsem zmanjšanje hrupa in preprečevanje izgube biotske
raznovrstnosti in ekosistemskih storitev) ob avtocestah predstavljajo zahtevo
sedanjega časa, ki izhaja med drugim tudi iz v letu 2015 sprejete Agende 2030
za trajnostni razvoj.
Glavne in tudi regionalne ceste omogočajo povezovanje na
regionalnem in lokalnem nivoju. Služijo za zagotavljanje dostopnosti in
povezljivosti za prebivalstvo Republike Slovenije in oskrbo gospodarstva.
Povezave morajo zagotavljati tudi primerno stopnjo varnosti vsem udeležencem v
prometu. Na eni strani je na nivoju državnih cest potrebno omogočiti ustrezen
standard dostopnosti (hitrost potovanja), na drugi stani pa je potrebno
zagotoviti tudi ukrepe, ki denimo v naseljih uporabnikom omogočajo izboljšanje
prometno-varnostnih razmer.
Ključen segment aktivnosti je povezan tudi z zagotavljanjem
ustreznega standarda investicijskega vzdrževanja cestne infrastrukture.
Republika Slovenija ima z razvejanim več kot 6.000 km dolgim omrežjem
nadpovprečno razvit državni cestni sistem glede na evropska poprečja, vendar je
to logično glede na njeno razpršeno poseljenost. Ob sedanjem trendu pospešenega
propadanja omrežja, se ta primerjalna prednost zmanjšuje. Za zaustavitev tega
trenda je potrebno doseči stabilnost virov za obnove in investicijsko
vzdrževanje infrastrukture.
Železnice so sestavni del okostja javnega potniškega prometa,
poleg tega pa služijo tovornemu prometu, predvsem na daljših, tranzitnih
razdaljah. Ključni izzivi v razvoju železniškega sistema so predvsem povezani s
postopnim odpravljanjem ozkih grl ter zagotovitvijo ustreznih TEN-T standardov.
Ustrezno zagotavljanje kapacitet za tovorni promet in za razvoj javnega
potniškega prometa na železnici prinaša koristi, tako neposrednim uporabnikom –
potnikom, kot tudi gospodarskim subjektom, ki lahko izkoristijo možnosti
prevoza blaga po železnici. Posledično ukrepi, ki omogočajo zgoraj navedeno,
predstavljajo zmanjševanje obremenjevanja okolja, predvsem onesnaževal in
izpustov toplogrednih plinov.
Nacionalni program predvideva številne zaporedne ukrepe na
pristaniški infrastrukturi, glavnino posodobitev znotraj območja koncesije mora
opraviti koncesionar, del ukrepov, izven območja koncesije pa mora opraviti
Republika Slovenija.
Na področju letališke infrastrukture se predvideva razvoj
skladno z bodočim povpraševanjem. Država bo zagotovila le vodenje postopkov
priprave državnih prostorskih načrtov, ki bodo potrebni in utemeljeni s
pričakovanim razvojem gospodarskih subjektov.
Celoten prometni sistem, tako infrastruktura kot delovanje
sistema, mora slediti načelom, da bo sistem vse bolj vzdržen ter da bodo
subvencije v prometni sistem učinkovite, investicije pa ekonomsko in trajnostno
vzdržne. Šele tak prometni sistem bo omogočal ustrezne koristi uporabnikom in
družbi ter bo omogočil razvoj dejavnosti v prostoru.
Eden od namenov Strategije in Nacionalnega programa je tudi
ta, da se zagotovi vsebinska podlaga za zagotovitev stabilnih virov
financiranja v najkrajšem času, kar bi omogočilo dokaj konstantno vzdrževanje
in ohranjanje obstoječe infrastrukture ter istočasno investicijsko razvojno dejavnost,
kot tudi vzporeden razvoj storitev prometnega sektorja.
Proračun RS iz naslova prometa prejme prihodke, ki so v
grobem prikazani v nadaljevanju:
-       
800–900 mio EUR/leto trošarine,
-       
146 mio EUR/leto nadomestilo za uporabo cest,
-       
9,5 mio EUR/leto uporabnine za železnice,
-       
cca 2 mio EUR/leto koncesijska dajatev in dividende iz dobička Luke
Koper, d.d..
Iz zgoraj navedenega sledi, da proračun RS iz naslova prometa
prejme prihodke v višini okrog 1 mrd EUR/leto. Celotna vlaganja iz proračuna v
infrastrukturo, z vključenimi subvencijami in kompenzacijami pa, skladno z
dinamiko Nacionalnega programa, znašajo dobrih 700 mio EUR povprečno na leto.
Promet prispeva 6 % v bruto domači proizvod, poleg tega pa 60 % delavcev v
gradbeništvu dela na področju vzdrževanja in gradnje infrastrukture.
Po izkušnjah iz finančne perspektive 2007–2013 so relativno
visoka vlaganja v infrastrukturo doprinesla k povišanju BDP-ja, kar izhaja tudi
iz Pomladanske napovedi gospodarskih gibanj UMAR, marec 2015. V letih 2013–2015
so k temu zagotovo bistveno prispevala tudi vlaganja v prometno (železniško)
infrastrukturo, ki jih ni možno nadomestiti z vlaganji v kakšno drugo področje.
Zato je potrebno njihovo kontinuiteto zadržati, če želimo ohraniti gospodarsko
rast. K temu bo zagotovo prispeval sprejem Nacionalnega programa z jasnim
sporočilom o kontinuiteti in enakomernosti potrebnih virov sredstev za vlaganja
v prometni sektor. V okviru nove finančne perspektive 2014–2020 je Sloveniji za
izvajanje kohezijske politike na razpolago manj sredstev kot v predhodni, poleg
tega bodo ta sredstva infrastrukturnim projektom namenjena v manjši meri kot
doslej. Hkrati je v začetnem obdobju verjetno treba pričakovati zamik pri
črpanju, ki je bil značilen tudi v prejšnjem programskem obdobju. Zaradi tega bi
bilo priporočljivo zagotavljati kontinuiteto vlaganj v prometno infrastrukturo
tako, da se vlaganja v letih 2016 oziroma 2017 najprej pričnejo v obstoječo
prometno infrastrukturo iz proračuna RS in nato nadaljuje z investicijami, za
katere je možno črpati sredstva EU.
8. NAČRTOVANJE, NADZOR IN SPREMLJANJE IZVAJANJA
NACIONALNEGA PROGRAMA
Ministrstvo, pristojno za promet bo oblikovalo ustrezen
interni postopek in vzpostavilo ustrezno interno strukturo za načrtovanje,
spremljanje in nadzor uresničevanja tega Nacionalnega programa.
Ministrstvo, pristojno za promet v sodelovanju z deležniki na
področju prometnega sistema, pripravi tudi poročilo, s katerim se o rezultatih
izvajanja Nacionalnega programa in doseženih ciljih poroča Vladi RS in
Državnemu zboru RS.
Nosilci aktivnosti, navedeni v prilogi Nacionalnega programa
vsako leto pripravijo predlog 6-letnega načrta vlaganj v prometno
infrastrukturo, kot je to opisano v prejšnjih poglavjih.
Ministrstvo, pristojno za promet v sodelovanju z družbo DRI
upravljanje investicij, d.o.o., 6-letne načrte posameznih področij združi,
uskladi in enoten 6-letni operativni načrt vsako leto posreduje v potrditev
Vladi RS, skupaj s poročilom o realizaciji.
Družba DRI upravljanje investicij, d.o.o., ki je v 100 %
državni lasti bo skrbela za posodabljanje in ažuriranje baze podatkov za
nacionalni prometni model, ki bodo podlaga za novelacijo podatkov v Nacionalnem
programu in 6-letnem operativnem načrtu.
V roku petih let navedeni deležniki in ministrstvo, pristojno
za promet, pripravijo celovit pregled izvajanja Nacionalnega programa razvoja
prometa, vključno z analizo stanja in opredelitvijo problematike s pomočjo
nacionalnega prometnega modela, pregledom okoljskih, prostorskih in drugih
ciljev, domače in EU zakonodaje na tem področju, mednarodnih predpisov ter
ostalih relevantnih podlag. O pregledu poročajo Vladi RS in Državnemu zboru RS
ter po potrebi predlagajo pripravo novega Nacionalnega programa.
_______________
1
http://www.internationaltransportforum.org/statistics/StatBrief/2015-07-Spending-Infrastructure.pdf
2 Vse vrednosti v
dokumentu vključujejo DDV, razen kjer je izrecno navedeno, da je cena določena
brez DDV.
3 International Union of
Railways
4 Vse vrednosti v
dokumentu vključujejo DDV
5 Pavement Management
System (sistem gospodarjenja z vozišči)

Priloga
1: Cestni promet
Priloga
2: Železniški promet
Priloga
3: Trajnostna mobilnost
Priloga
4: Vodni promet
Priloga
5: Zračni promet
Priloga
6: Dinamika cestni promet 
Priloga
7: Dinamika železniški promet 
Priloga
8: Dinamika trajnostna mobilnost
Priloga
9: Dinamika vodni promet 
Priloga
10: Dinamika zračni promet

Resolucija o nacionalnem programu razvoja
prometa v Republiki Sloveniji za obdobje do leta 2030 (ReNPRP30) (Uradni list
RS, št. 75/16) vsebuje naslednje prehodne in
končne določbe:
9. PREHODNE IN KONČNE DOLOČBE
Z dnem uveljavitve tega Nacionalnega programa preneha veljati
Nacionalni program razvoja slovenske železniške infrastrukture (Uradni list RS,
št. 13/96).
Z dnem uveljavitve tega Nacionalnega programa se preneha
uporabljati Resolucija o Nacionalnem programu izgradnje avtocest v Republiki
Sloveniji (Uradni list RS, št. 50/04 in 109/10 – ZCes-1).
Z dnem uveljavitve tega Nacionalnega programa se preneha
uporabljati Resolucija o nacionalnem programu razvoja pomorstva Republike
Slovenije (Uradni list RS, št. 87/10) v delih, ki se nanašajo na pristanišče za
mednarodni promet v Kopru in ostala pristanišča, izboljšanje pomorske varnosti,
ki predvideva izgradnjo nadzornega centra in nadgradnjo VTS opreme ter drugih
sistemov za spremljanje pomorskega prometa, vzdrževanje objektov za varnost
plovbe, hidrografske meritve slovenskega morja, povečanje administrativnih
zmogljivosti in usposobljenosti Uprave Republike Slovenije za pomorstvo (URSP)
z vzpostavitvijo novih poslovnih prostorov URSP.
Z dnem uveljavitve tega Nacionalnega programa se preneha
uporabljati Resolucija o nacionalnem programu razvoja civilnega letalstva
Republike Slovenije do leta 2020 (Uradni list RS, št. 9/10) v delih, ki se
nanaša na javna letališča za mednarodni promet:
-       
Letališče Jožeta Pučnika Ljubljana,
-       
Letališče Edvarda Rusjana Maribor in
-       
Letališče Portorož.«.
