PRVI DEL
SPLOŠNO
1. člen
(splošno)
Ta pravilnik podrobneje ureja izvajanje
Zakona o davčnem postopku (Uradni list RS, št. 13/11 – uradno prečiščeno
besedilo, 32/12, 94/12, 101/13 – ZDavNepr, 111/13, 25/14 – ZFU, 40/14 – ZIB-B,
90/14, 91/15, 63/16, 69/17, 13/18 – ZJF-H, 36/19,
66/19, 145/20 – odl. US, 203/20 – ZIUPOPDVE, 39/22 – ZFU-A, 52/22 – odl. US,
87/22 – odl. US in 163/22)).
2. člen
(uporaba pojmov)
Če ni s tem pravilnikom določeno drugače,
pojem »davčni organ« pomeni Finančno upravo Republike Slovenije.
DRUGI DEL 
OBLIKA IN NAČIN IZDAJANJA ZAVEZUJOČIH INFORMACIJ TER VIŠINA STROŠKOV
3. člen
(vloga za izdajo zavezujoče informacije)
(1) Za vlogo zavezanca za davek
za izdajo zavezujoče informacije iz 14. člena ZDavP-2 se smiselno
uporablja zakon, ki ureja splošni upravni postopek glede sestavin, ki jih mora
imeti vsaka vloga, in glede načina vlaganja vloge. V vlogi mora biti navedena
oseba za komunikacijo z davčnim organom, in sicer z osebnim imenom, delovnim
mestom in telefonsko številko oziroma naslovom, ki omogoča hitro komunikacijo.
(2) Sestavine vloge, ki jih določa 14. člen
ZDavP-2, morajo biti označene in poimenovane tako, da je ločevanje med njimi
jasno. Morebitne priloge morajo biti zaporedno oštevilčene in besedilo vloge se
mora sklicevati nanje.
4. člen
(obvestilo)
Obvestilo o tem, da bo davčni organ izdal
zavezujočo informacijo, obsega zlasti:
1.    
zavezanca za davek, ki se mu bo izdala
zavezujoča informacija;
2.    
ugotovitev, da je
vloga formalno popolna in razumljiva;
3.    
predpise, v zvezi s katerimi se bo izdala
zavezujoča informacija;
4.    
rok, predviden za izdajo;
5.    
oceno stroškov z morebitno zahtevo za
predplačilo;
6.    
osebe za komunikacijo med zavezancem za davek
in davčnim organom.
5. člen
(sestavine zavezujoče informacije)
Zavezujoča informacija se izda v obliki
pisnega dokumenta, ki vsebuje zlasti naslednje sestavine:
1.    
ime davčnega organa, ki je zavezujočo
informacijo izdal, in datum izdaje;
2.    
kratek opis ravnanja z vlogo in opis zahteve
zavezanca za davek skupaj s prilogami;
3.    
ime zavezanca za davek, ki se mu izdaja
zavezujoča informacija;
4.    
izrecno navedbo, da se izdaja zavezujoča informacija
o določeni davčni obravnavi;
5.    
opis nameravanih transakcij oziroma nameravanih
poslovnih dogodkov;
6.    
vsebino zavezujoče informacije;
7.    
izjavo davčnega organa, da ga zavezujoča
informacija zavezuje, in obdobje, za katero zavezuje;
8.    
opozorilo o preklicu zavezujoče informacije;
9.    
opozorilo o nadomestitvi zavezujoče
informacije;
10. 
stroške, ki jih nosi zavezanec za davek v zvezi
z izdajo zavezujoče informacije.
6. člen
(stroški)
(1) Davčni organ zaračuna zavezancu za
davek stroške za pripravo zavezujoče informacije v višini 50 eurov za uro dela,
vendar ne manj kot 500 eurov.
(2) Če davčni organ oceni, da bodo
stroški za pripravo zavezujoče informacije presegli 2 000 eurov, lahko od
prosilca zahteva predplačilo v višini 60% ocenjenih stroškov. Po prejemu
predplačila davčni organ nadaljuje z obravnavo zahteve za izdajo zavezujoče
informacije.
(3) Po posredovanju informacije organ
zaračuna stroške in prosilcu izda račun v skladu s tem členom. V primeru, da
predplačilo presega zaračunane stroške, davčni organ prosilcu ob posredovanju
informacije vrne presežni znesek. Če pa zaračunani stroški presegajo znesek
predplačila, prosilec razliko plača v skladu s četrtim odstavkom tega člena.
(4) Zavezanec za davek plača stroške
na podlagi računa, ki ga izda davčni organ, in sicer v petnajstih dneh od
prejema računa.
DRUGI A. DEL
IZVAJANJE VNAPREJŠNJEGA CENOVNEGA SPORAZUMA
6.a člen
(faze vnaprejšnjega cenovnega
sporazumevanja)
Vnaprejšnje cenovno sporazumevanje (v
nadaljnjem besedilu: APA sporazum) obsega naslednje faze:
a) 
predpriprava,
b) 
vložitev vloge za sklenitev APA sporazuma,
c) 
sklepanje in podpis APA sporazuma,
d) 
spremljanje izvajanja APA sporazuma.
6.b člen
(predpriprava)
(1) Davčni zavezanec vloži pri davčnem
organu pisno pobudo za sklenitev APA sporazuma (v nadaljnjem besedilu: pisna
pobuda).
(2) Davčni zavezanec v pisni pobudi
navede:
-      
firmo, sedež (naslov) in davčno številko
davčnega zavezanca,
-      
pooblaščenca, če se pobuda predlaga po
pooblaščencu,
-      
povezane osebe, ki vstopajo v transakcije, ki
bi bile predmet APA sporazuma, vključno z navedbo držav, v katerih se nahajajo,
-      
vrsto APA sporazuma (enostranski, dvostranski
ali večstranski),
-      
kratko predstavitev organizacijske strukture in
poslovanja davčnega zavezanca in skupine mednarodnega podjetja, katerega del je
davčni zavezanec,
-      
kratek opis transakcij s povezanimi osebami, ki
bi bile predmet APA sporazuma, ter njihovo vrednostno opredelitev,
-      
predlog metodologije za določitev transferne
cene za transakcije, ki bi bile predmet sporazuma.
(3) Davčni organ po vložitvi pisne
pobude za sklenitev dvostranskega ali večstranskega APA sporazuma pri
pristojnem organu države povezane osebe oziroma povezanih oseb pridobi
informacijo, ali obstaja interes za sklenitev APA sporazuma in z odgovorom
pristojnega organa države povezane osebe oziroma povezanih oseb seznani
davčnega zavezanca.
(4) Na razgovoru davčni zavezanec in
davčni organ izmenjata stališča o:
-      
namenu in ciljih davčnega zavezanca in davčnega
organa glede sklenitve APA sporazuma,
-      
vrsti APA sporazuma (enostranski, dvostranski
ali večstranski),
-      
primerni metodologiji za določitev transferne
cene,
-      
vrsti in obsegu dokumentacije ter analizah,
potrebnih za sklenitev APA sporazuma,
-      
roku za predložitev vloge,
-      
času, potrebnem za sklenitev APA sporazuma,
-      
času veljavnosti APA sporazuma,
-      
tem, da lahko APA sporazum na zahtevo davčnega
zavezanca vpliva na pretekla davčna obdobja na način, določen z zakonom, če je
bilo dejansko stanje transakcij, ki bi bile predmet sporazuma, enako v
preteklih davčnih obdobjih,
-      
drugih dejstvih in okoliščinah, pomembnih za sklenitev
APA sporazuma.
(5) Po opravljenem razgovoru, ki se
lahko opravi v več krogih, davčni zavezanec lahko vloži pisno vlogo za
sklenitev APA sporazuma.
6.c člen
(vloga za sklenitev APA sporazuma)
(1) Vloga za sklenitev APA sporazuma
vsebuje:
-      
navedbo davčnega organa, kateremu se pošilja,
-      
podatke o davčnem zavezancu: firma, sedež
(naslov) in davčna številka predlagatelja APA sporazuma ter kontaktne podatke
osebe (ime in priimek, elektronski naslov), odgovorne za izvajanje APA
sporazuma,
-      
navedbo pooblaščenca, če se vloga vlaga po
pooblaščencu,
-      
podatke o povezanih osebah, ki sodelujejo v
transakcijah, ki so predmet APA sporazuma (firma, sedež (naslov), davčna
številka in država povezane osebe),
-      
vrsto, obseg in vrednost transakcij, ki so
predmet APA sporazuma,
-      
vrsto APA sporazuma (enostranski, dvostranski
ali večstranski APA sporazum),
-      
čas veljavnosti APA sporazuma,
-      
navedbo dejstev in okoliščin, dogovorjenih na
razgovoru, ter drugih dejstev in okoliščin, pomembnih za sklenitev APA
sporazuma.
(2) Če davčni zavezanec vloži vlogo za
sklenitev dvostranskega ali večstranskega APA sporazuma, vloga iz prejšnjega
odstavka vsebuje tudi:
-      
navedbo člena mednarodne pogodbe o izogibanju
dvojnega obdavčevanja, ki ureja postopek skupnega dogovarjanja in omogoča
vnaprejšnje cenovno dogovarjanje,
-      
navedbo, ali je v zvezi s predmetom APA
sporazuma (transakcijo) odprt ali zaključen postopek nadzora v državi povezane
osebe,
-      
navedbo, ali je bila v zvezi s transakcijo, ki
je predmet APA sporazuma, že oblikovana rešitev v postopku skupnega
dogovarjanja,
-      
navedbo, ali bo predmet APA sporazuma vplival
na povezane osebe iz držav, ki ne sodelujejo pri takem dogovarjanju,
-      
navedbo, ali je davčni zavezanec ali njegova
povezana oseba obvestil oziroma obvestila pristojni organ druge države o nameri
sklenitve APA sporazuma,
-      
navedbo, ali je bil v zvezi s transakcijo, ki
je predmet APA sporazuma, že sklenjen APA sporazum.
(3) K vlogi se priloži:
-      
letna poročila povezanih oseb, s katerimi
potekajo transakcije, ki so predmet APA sporazuma, iz katerih so razvidni
premoženjsko in finančno poslovanje ter poslovni izid, vključno z davčnimi
obračuni, za tri predhodna davčna obdobja, ki so že zaključena,
-      
splošno in posebno dokumentacijo iz prvega
odstavka 382. člena ZDavP-2 v obsegu, pomembnem za sklenitev APA sporazuma,
-      
navedba in opis kritičnih predpostavk, njihov
vpliv na izbrano metodologijo za določanje transfernih cen ter na kakšen način
bi lahko njihova sprememba ogrozila celovitost predlagane metodologije,
-      
opis predlagane metodologije za transferne cene
v zvezi s predmetom APA sporazuma z navedbo razlogov, zakaj je z vidika
neodvisnega tržnega načela predlagana metodologija najprimernejša,
-      
finančne in ekonomske analize za dokazovanje
primernosti predlagane metodologije za določanje transfernih cen, vključno z
napovedjo razvoja transakcije, ki je predmet APA sporazuma,
-      
pogodbe, ki so podlaga za transakcijo, ki je
predmet sporazuma,
-      
predlog, kako se bodo izvajale morebitne
prilagoditve zaradi sprememb kritičnih predpostavk v okviru APA sporazuma ali
ko se bodo dejanski rezultati davčnega zavezanca razlikovali od tistih, ki so
bili določeni v APA sporazumu,
-      
pooblastilo pooblaščencu, če se vloga vlaga po
pooblaščencu,
-      
dokumentacija, dogovorjena na razgovoru, ter
druga dokumentacija, ki izkazuje izpolnjevanje pogojev za sklenitev APA
sporazuma (izkazuje neodvisno tržno načelo idr.),
-      
prevod vloge in dokumentacije v angleškem
jeziku, če je predmet sklenitev dvostranskega ali večstranskega APA sporazuma.
(4) Davčni zavezanec o novih
okoliščinah, ki nastanejo po vložitvi vloge v zvezi s predmetom APA sporazuma
in vplivajo na sklenitev APA sporazuma, nemudoma obvesti davčni organ.
6.č člen
(kritične predpostavke)
(1) Kritične predpostavke se določijo
glede na predmet APA sporazuma, gospodarsko okolje, vrsto posla in metodologijo
za določanje transfernih cen.
(2) Kritične predpostavke iz
prejšnjega odstavka lahko vključujejo predpostavke v zvezi z:
-      
zakoni o obdavčenju, z ZDavP-2 in mednarodnimi
pogodbami o izogibanju dvojnega obdavčevanja,
-      
predpisi, ki se nanašajo na predmet in vsebine
APA sporazuma,
-      
tarifami, dajatvami, uvoznimi omejitvami,
-      
gospodarskimi oziroma ekonomskimi pogoji,
tržnim deležem, tržnimi pogoji, končnimi prodajnimi cenami in obsegom prodaje,
-      
vrsto sredstev, funkcij in tveganj davčnega
zavezanca in povezanih oseb, ki sodelujejo v transakciji,
-      
menjalnimi tečaji, obrestnimi merami,
bonitetnimi ocenami in kapitalsko strukturo,
-      
načinom računovodenja, vključno s spremembami
pri posameznih računovodskih kategorijah,
-      
številom in pravno organizacijsko obliko davčnega
zavezanca in povezanih oseb, ki sodelujejo v transakcijah, in spremembami v
načinu njihovega poslovanja.
(3) Identifikacija kritičnih
predpostavk mora temeljiti na zanesljivih in neodvisnih podatkih.
(4) Kritične predpostavke morajo biti
izbrane tako, da APA sporazum odraža neodvisno tržno načelo.
6.d člen
(sklepanje in podpis APA sporazuma)
(1) APA sporazum se sklene v skladu z
veljavnimi predpisi o obdavčenju in ZDavP-2.
(2) Davčni organ in davčni zavezanec v
fazi sklepanja APA sporazuma sodelujeta in se usklajujeta glede vseh določb APA
sporazuma. Po doseženem dogovoru podpišeta APA sporazum.
(3) APA sporazum se sklene za največ
pet let z možnostjo podaljšanja.
(4) APA sporazum vsebuje in določa
zlasti:
-      
uvod,
-      
stranke APA sporazuma,
-      
obveznosti in roke, ki jih morajo izpolnjevati
stranke APA sporazuma in posledice njegovega neizpolnjevanja (določila o
prenehanju veljavnosti idr.),
-      
začetek veljavnosti APA sporazuma in časovno
obdobje veljavnosti APA sporazuma,
-      
navedbo zakonov o obdavčenju in drugih predpisov,
na katerih temelji APA sporazum,
-      
predmet APA sporazuma,
-      
kritične predpostavke, na katerih temelji APA
sporazum,
-      
parametre za sprejemljive odmike od posameznih
kritičnih predpostavk in način izvajanja s tem povezanih morebitnih
prilagoditev zaradi sprememb kritičnih predpostavk,
-      
podrobnosti o metodologijah za določitev
transferne cene,
-      
obveznost hrambe dokumentacije o poročanju v
času veljavnosti APA sporazuma,
-      
določila o spremembi APA sporazuma.
(5) Če se sklepa dvostranski ali
večstranski APA sporazum, se skupni dogovori pristojnih organov po mednarodnih
pogodbah o izogibanju dvojnega obdavčevanja (v nadaljevanjem besedilu: MAP
APA), ki tako dogovarjanje omogočajo, uveljavijo v APA sporazumu.
(6) V času trajanja MAP APA davčni
zavezanec ves čas sodeluje z davčnim organom.
(7) Če davčni organ prejme pobudo za
sklenitev dvostranskega ali večstranskega APA sporazuma od pristojnega organa
države povezane osebe, od davčnega zavezanca – povezane osebe v Sloveniji
pridobi informacijo o interesu za sklenitev APA sporazuma.
(8) Davčni zavezanec – povezana oseba
v 30 dneh od zahteve davčnega organa iz prejšnjega odstavka pisno sporoči, ali
je zainteresirana za sklenitev APA sporazuma. To sporočilo se šteje za pisno
pobudo iz 6.b člena tega pravilnika.
(9) Če je APA sporazum sklenjen med
davčnim organom in davčnim zavezancem brez dogovarjanja (ne gre za dvostranski
sporazum) s pristojnim organom države, v kateri je povezana oseba davčnega
zavezanca v transakciji rezident, in APA sporazum določa pogoje, ki lahko povzročijo
obdavčitev, ki ni v skladu z mednarodno pogodbo o izogibanju dvojnega
obdavčevanja z državo, katere rezident je povezana oseba, se uporabijo določbe
iz mednarodne pogodbe o izogibanju dvojnega obdavčevanja.
6.e člen
(spremljanje APA sporazuma)
(1) Če so na podlagi prvega odstavka
14.c člena ZDavP-2 odmiki od kritičnih predpostavk v skladu z merili,
določenimi z APA sporazumom, davčni zavezanec opravi prilagoditev in o tem
poroča davčnemu organu hkrati s predložitvijo obračuna davka od dohodkov pravnih
oseb v skladu s 358. členom ZDavP-2.
(2) Če na podlagi drugega odstavka
14.c člena ZDavP-2 odmiki od kritičnih predpostavk niso v skladu z merili,
določenimi v APA sporazumu, davčni zavezanec v 30 dneh od ugotovitve odmikov o
njih poroča davčnemu organu.
(3) Davčni zavezanec v skladu s prvim
odstavkom tega člena poroča o veljavnosti kritičnih predpostavk tako, da
davčnemu organu pošlje podatke, ki izkazujejo:
-      
uporabo dogovorjene metodologije pri dejanskih
podatkih davčnega zavezanca za posamezno leto,
-      
izpolnjevanje kritičnih predpostavk in izračune
zaradi morebitnih prilagoditev.
6.f člen
(sprememba APA sporazuma)
(1) Davčni organ s sodelovanjem
davčnega zavezanca v fazi spremljanja izvajanja APA sporazuma preuči, če je
zaradi odmika pri posamezni kritični predpostavki metodologija, določena v APA
sporazumu, primerna. Če metodologija, določena v APA sporazumu, ni primerna, se
APA sporazum v skladu s 14.č členom ZDavP-2 spremeni.
(2) Davčni organ in davčni zavezanec o
spremembah iz prejšnjega odstavka skleneta dodatek k APA sporazumu, ki vsebuje
tudi datum, od katerega spremembe učinkujejo.
(3) Spremembo APA sporazuma zahteva
davčni zavezanec ali davčni organ, če meni, da so nastale okoliščine, zaradi
katerih sklenjen APA sporazum ni več primeren.
(4) Če se davčni zavezanec in davčni
organ o spremembi sporazuma ne dogovorita, APA sporazum preneha veljati v
skladu z drugim odstavkom 14.d člena ZDavP-2. Davčni organ seznani davčnega
zavezanca o dnevu prenehanja veljavnosti APA sporazuma.
6.g člen
(podaljšanje APA sporazuma)
(1) APA sporazum se lahko podaljša, če
so okoliščine glede predmeta APA sporazuma, nespremenjene.
(2) Davčni zavezanec šest mesecev pred
potekom veljavnosti APA sporazuma pošlje davčnemu organu pisno pobudo za
njegovo podaljšanje. Glede podaljšanja se smiselno uporabijo določbe tega dela
pravilnika.
6.h člen
(plačilo)
(1) Davčni zavezanec za postopek
sklepanja APA sporazuma plača 15.000 eurov.
(2) Davčni zavezanec za podaljšanje
veljavnosti sklenjenega APA sporazuma plača 7.500 eurov.
(3) Če do sklenitve APA sporazuma ne
pride zaradi razlogov, ki niso na strani zavezanca, se davčnemu zavezancu vrne
pavšalni znesek v višini 5.000 eurov.
TRETJI DEL 
FIZIČNI, ORGANIZACIJSKI IN TEHNIČNI UKREPI TER POSTOPKI ZA VAROVANJE PODATKOV, KI
SO DAVČNA TAJNOST
I. SPLOŠNE DOLOČBE
7. člen
(pomen izrazov)
V tem delu uporabljeni izrazi imajo
naslednji pomen:
1.    
podatki, ki so davčna tajnost: podatki, ki so
kot taki opredeljeni v 15. členu ZDavP-2;
2.    
dokument: izviren ali reproduciran (pisan,
risan, tiskan, fotografiran, fotokopiran, fonografski, v elektronski obliki ali
kako drugače zapisan) zapis, ki je bil prejet ali je nastal pri delu organa in
je pomemben za njegovo poslovanje ter vsebuje podatke, ki so davčna tajnost;
3.    
dokument v elektronski obliki: dokument, ki je zapisan
v elektronski (digitalni ali analogni) obliki in je prejet po elektronski poti
ali na fizičnem nosilcu elektronskih podatkov (na primer: magnetni trak,
magnetni disk, optični disk, silicijeva ploščica in podobno dalje) oziroma je
izdelan pri organu v elektronski obliki ter vsebuje podatke, ki so davčna
tajnost;
4.    
dokument v
fizični obliki: dokument na fizičnem nosilcu zapisa, ki omogoča reprodukcijo
vsebine brez uporabe informacijsko komunikacijskih ali sorodnih tehnologij (na
primer: na papirju, filmu ali drugem nosilcu) ter vsebuje podatke, ki so davčna
tajnost;
5.    
vhodni dokument: izviren ali reproduciran
zapis, ki ga je organ prejel in je pomemben za njegovo poslovanje ter vsebuje
podatke, ki so davčna tajnost;
6.    
izhodni dokument: izviren ali reproduciran
zapis, ki ga je organ posredoval drugemu naslovniku ter vsebuje podatke, ki so
davčna tajnost;
7.    
lastni dokument: izviren ali reproduciran
zapis, ki je nastal pri delu organa in je pomemben za njegovo poslovanje ter ga
organ ni odposlal drugemu naslovniku ter vsebuje podatke, ki so davčna tajnost;
8.    
obravnava podatkov, ki so davčna tajnost:
kakršno koli delovanje ali niz delovanj, ki se izvaja v zvezi s podatki, ki so
davčna tajnost, zlasti zbiranje, pridobivanje, vpis, urejanje, shranjevanje,
prilagajanje ali spreminjanje, priklicanje, vpogled, uporaba, razkritje s
prenosom, sporočanje, širjenje ali drugo dajanje na razpolago, razvrstitev ali
povezovanje, izbris ali uničenje; obravnava podatkov je lahko ročna ali
avtomatizirana;
9.    
avtomatizirana obravnava podatkov, ki so davčna
tajnost: obravnava podatkov s sredstvi informacijske in komunikacijske
tehnologije.
8. člen
(namen ukrepov varovanja)
Namen ukrepov in postopkov varovanja
podatkov, ki so davčna tajnost, je preprečiti njihovo nepooblaščeno obravnavo,
tako da se:
1.    
izhodni dokumenti označijo na način, iz
katerega je razvidno, da vsebujejo podatke, ki so davčna tajnost;
2.    
varujejo prostori davčnega organa;
3.    
varuje strojna ter sistemska in aplikativna
programska računalniška oprema, s katero se obravnavajo podatki, ki so davčna
tajnost;
4.    
preprečuje nepooblaščen dostop do podatkov, ki
so davčna tajnost, pri njihovem prenosu vključno s prenosom po
telekomunikacijskih sredstvih in omrežjih;
5.    
omogoča poznejše ugotavljanje, kdaj so bili
podatki, ki so davčna tajnost, posredovani drugim naslovnikom ali drugače
obravnavani, pri avtomatizirani obravnavi podatkov pa tudi, kdo jih je
obravnaval, in
6.    
zagotavlja izvajanje informacijske varnostne
politike organa.
II. OZNAČEVANJE PODATKOV, KI SO DAVČNA TAJNOST
9. člen
(oznaka)
(1) Vsak dokument mora biti vidno in v
neskrajšani obliki označen z oznako »DAVČNA TAJNOST«, ki se mora jasno
razlikovati od drugih zapisov. Vsaka stran mora imeti na dnu strani navedeno
zaporedno številko strani glede na skupno število strani dokumenta.
(2) Vsi dokumenti iz prejšnjega
odstavka, v fizični ali elektronski obliki, morajo imeti oznako vidno
odtisnjeno s štampiljko, natiskano, natipkano, napisano, naslikano ali
pritrjeno z etiketo, nalepko ali podobnimi primernimi sredstvi.
(3) Če dokumenta ni mogoče označiti na
način iz prejšnjega odstavka, mora biti označen na drug primeren način, iz
katerega je razvidno, da vsebuje podatke, ki so davčna tajnost.
(4) Z oznako iz prvega odstavka tega
člena se ne označujejo vhodni in lastni dokumenti.
10. člen
(uporaba predpisov o poslovanju z
dokumentarnim gradivom)
(1) Za evidentiranje dokumentov se
uporabljajo določila predpisov, ki urejajo poslovanje organov javne uprave z
dokumentarnim gradivom.
(2) V dokumentu se pred šifro zadeve
ali dosjeja označi, da gre za te podatke, in sicer z velikima tiskanima črkama
»DT«.
11. člen
(obveznost označevanja)
Če dokument ni bil označen že ob njegovi
sestavi, ga je dolžan označiti zaposleni pri davčnem organu, ki v skladu s
predpisi, ki urejajo poslovanje organov javne uprave z dokumentarnim gradivom,
pripravi dokument za odpravo.
III. VAROVANJE PROSTOROV
12. člen
(splošni varnostni ukrepi)
(1) Prostori, v katerih so dokumenti,
strojna in programska oprema, morajo biti praviloma varovani z organizacijskimi
ter fizičnimi oziroma tehničnimi ukrepi, ki onemogočajo nepooblaščenim osebam
dostop do podatkov, ki so davčna tajnost (v nadaljnjem besedilu: varovani
prostori).
(2) Ključi varovanih prostorov se
uporabljajo in hranijo v skladu s hišnim redom. Ključi se ne puščajo v ključavnici
na zunanji strani vrat.
(3) Zaposleni pri davčnem organu
morajo preprečiti, da bi se nepooblaščene osebe seznanile s podatki, ki so
davčna tajnost, zlasti ne smejo puščati dokumentov na mizah v prisotnosti oseb,
ki nimajo pravice vpogleda vanje.
(4) Zaposleni pri davčnem organu, ki
delajo v varovanih prostorih, morajo nadzorovati prostor in ob zapustitvi
prostora zakleniti elektronsko in drugo strojno opremo, ustrezno zavarovati
dokumente ter zavarovati prostor pred nepooblaščenim vstopom.
(5) Po končani izdelavi dokumentov
morajo zaposleni pri davčnem organu poskrbeti za uničenje pomožnega gradiva (na
primer: poskusnih oziroma neuspešnih izpisov, matric, izračunov in grafikonov,
skic in podobnega), ki so ga uporabili oziroma je nastalo pri izdelavi dokumenta.
(6) Dokumenti, ki se hranijo zunaj
varovanih prostorov (hodniki, skupni prostori in podobno dalje), morajo biti
stalno zaklenjeni.
13. člen
(označevanje prostorov)
Podatki, ki so davčna tajnost, se lahko
obravnavajo samo v določenem, vidno označenem in zaščitenem prostoru oziroma
objektu. Prostor oziroma objekt mora biti označen z opozorilom: »Vstopate v
območje obravnavanja podatkov, ki so davčna tajnost. Izvajajo se predpisani
varnostni postopki in ukrepi.«. Osnovna barva opozorila je siva, podlaga napisa
in obroba oznake sta rumeni, napis je črne barve. Obrazec opozorila iz tega
člena »Oznaka zaščitenega prostora oziroma objekta« se objavi na spletni strani
Finančne uprave Republike Slovenije (v nadaljnjem besedilu: finančna uprava).
14. člen
(prostori, namenjeni poslovanju s
strankami)
(1) Pri obravnavi podatkov, ki so
davčna tajnost, morajo zaposleni pri davčnem organu zagotoviti, da stranki ne
razkrijejo podatkov, ki se nanašajo na druge stranke, oziroma morajo
preprečiti, da bi se druge stranke seznanile z vsebino, ki se ne nanaša nanje.
(2) V prostorih, ki so namenjeni
poslovanju s strankami, dokumenti in računalniški ekrani ne smejo biti
nameščeni tako, da bi imele stranke lahko vpogled vanje.
15. člen
(prostori z osrednjo informacijsko in komunikacijsko
opremo)
Za prostore, v katerih je nameščena
osrednja informacijska in telekomunikacijska oprema za obravnavo podatkov, ki
so davčna tajnost (strežniki, diskovne enote, usmerjevalniki in podobno dalje),
poleg drugih pravil, določenih v tem delu, veljajo še naslednja pravila:
1.    
zadrževanje zaposlenih pri davčnem organu v teh
prostorih, razen tistih, ki v njih opravljajo večino svojih delovnih obveznosti
ali je njihova prisotnost nujno potrebna za nemoteno opravljanje delovnih
nalog, ni dovoljeno;
2.    
obiski drugih oseb so dovoljeni samo v
spremstvu najmanj enega zaposlenega pri davčnem organu, če ni s tem pravilnikom
drugače določeno;
3.    
obiski serviserjev informacijske ali
telekomunikacijske opreme so dovoljeni samo na poziv vzdrževalne službe,
serviserja pa mora med obiskom nadzorovati zaposleni pri davčnem organu ali
uslužbenec varnostne službe;
4.    
prepovedano je kajenje in uporaba odprtega
ognja;
5.    
prepovedano je nameščanje začasne električne
napeljave;
6.    
hramba papirja
oziroma drugega materiala je dovoljena samo v količinah, ki so nujno potrebne
za nemoten potek dela;
7.    
omare oziroma pisalne mize, v katerih so
shranjeni mediji, morajo biti vedno zaprte.
IV. VAROVANJE STROJNE TER SISTEMSKE IN APLIKATIVNE PROGRAMSKE
RAČUNALNIŠKE OPREME IN PODATKOV, KI SE OBDELUJEJO Z RAČUNALNIŠKO OPREMO
16. člen
(splošni varnostni ukrepi)
(1) Strojno in programsko opremo, ki
je v organu namenjena za avtomatizirano obravnavo podatkov, ki so davčna
tajnost, je dovoljeno uporabljati le za izvajanje nalog organa.
(2) Strojno in programsko opremo iz
prejšnjega odstavka lahko uporablja le zaposleni pri davčnem organu za
izvajanje tistih nalog, za katere je odgovoren. Poleg neposrednih uporabnikov
imajo dostop do te opreme tudi zaposleni pri davčnem organu, ki opremo
vzdržujejo, ter pogodbeno vezani zunanji vzdrževalci in serviserji, vendar le
kolikor je to potrebno za vzdrževanje, servisiranje in podobno.
(3) Vsako okvaro oziroma izpad strojne
ali programske opreme iz prvega odstavka tega člena, ki zahteva poseg
usposobljenega vzdrževalca, je treba takoj javiti pristojni organizacijski
enoti organa, ki določi, v skladu s predpisanim režimom vzdrževanja, kako se bo
okvara odpravila.
(4) Dostop do strojne in programske
opreme iz prvega odstavka tega člena mora biti varovan tako, da dovoljuje dostop
samo za to vnaprej določenim zaposlenim pri davčnem organu.
(5) Vsak poseg, spreminjanje ali
dopolnjevanje strojne in programske opreme iz prvega odstavka tega člena, je
dovoljen samo na podlagi odobritve pooblaščenega zaposlenega pri davčnem
organu.
17. člen
(sistem gesel za avtorizacijo in
identifikacijo uporabnikov)
(1) Pristop do podatkov z uporabo
aplikativne programske opreme se varuje s sistemom gesel za avtorizacijo in
identifikacijo uporabnikov programov in podatkov.
(2) Sistem za avtorizacijo in
identifikacijo iz prejšnjega odstavka mora omogočati možnost naknadnega
ugotavljanja, kdaj so bili podatki, ki so davčna tajnost, obravnavani ter kdo
jih je obravnaval.
(3) Pooblaščena oseba določi režim
dodeljevanja, hranjenja in spreminjanja gesel.
V. PRENOS PODATKOV, KI SO DAVČNA TAJNOST
18. člen
(način prenosa podatkov, ki so davčna
tajnost)
(1) Podatke, ki so davčna tajnost, je
dovoljeno prenašati z informacijskimi, telekomunikacijskimi in drugimi sredstvi
le ob izvajanju postopkov in ukrepov, ki nepooblaščenim osebam preprečujejo
dostop do teh podatkov.
(2) Dokumenti se zunaj podatkovno
komunikacijskega omrežja državnih organov (HKOM) ne smejo posredovati v
elektronski obliki brez šifriranja.
VI. EVIDENTIRANJE, UNIČEVANJE IN ARHIVIRANJE PODATKOV, KI SO
DAVČNA TAJNOST
19. člen
(evidenca razkritja podatkov, ki so davčna
tajnost)
(1) Vsaka evidenca, v kateri se
hranijo podatki, ki so davčna tajnost, mora ne glede na to, kako je vodena, v
primeru posredovanja teh podatkov, vsebovati tudi podatke o razkritjih
podatkov, ki so davčna tajnost.
(2) Podatki o razkritjih iz prejšnjega
odstavka morajo zagotoviti zlasti možnost ugotavljanja:
-      
kateri podatki in kdaj so bili poslani;
-      
komu so bili posredovani;
-      
na kakšni pravni podlagi so bili poslani.
20. člen
(uničevanje podatkov, ki so davčna
tajnost)
(1) Organ mora zagotoviti uničevanje
odpadnih dokumentov na način, ki zanesljivo onemogoči branje oziroma dostop do
dela ali do vseh podatkov ali njihovo obnovo.
(2) Na način iz prejšnjega odstavka
mora organ zagotoviti tudi uničevanje pomožnega gradiva, ki je bilo uporabljeno
ali je nastalo ob pripravi dokumentov iz prejšnjega odstavka.
21. člen
(uporaba predpisov o arhiviranju)
Dokumenti se arhivirajo v skladu s
predpisi, ki urejajo arhivsko gradivo.
VII. ODGOVORNOST ZA IZVAJANJE UKREPOV IN POSTOPKOV VAROVANJA
22. člen
(neposredno izvajanje postopkov in
ukrepov)
(1) Za neposredno izvajanje postopkov
in ukrepov za varovanje podatkov, ki so davčna tajnost, so odgovorni:
predstojniki organov in njihovi namestniki, predstojniki posameznih
organizacijskih enot organov in njihovi namestniki ter vsi vodje notranjih
organizacijskih enot organov in njihovi namestniki.
(2) Osebe iz prejšnjega odstavka
morajo:
-      
poslovanje organizacijskih enot, katerih
predstojniki oziroma vodje so, organizirati tako, da zagotovijo spoštovanje
določb tega dela pravilnika in drugih predpisov o varovanju podatkov, ki so
davčna tajnost;
-      
seznaniti zaposlene pri davčnem organu z
dolžnostjo varovati podatke, ki so davčna tajnost.
23. člen
(dolžnosti zaposlenih pri davčnem organu)
(1) Vsak zaposleni pri davčnem organu,
ki se v okviru opravljanja svojega dela pri organu seznani s podatki, ki so
davčna tajnost, mora izvajati predpisane postopke in ukrepe za varstvo in
zavarovanje teh podatkov.
(2) Z vsebino
dokumentov, ki jih uporablja pri svojem delu, zaposleni pri davčnem organu ne
sme seznaniti drugih zaposlenih pri davčnem organu, če to ni nujno potrebno za
opravljanje njihovih delovnih nalog.
(3) Zaposleni
pri davčnem organu, ki ugotovijo, da se je s podatki, ki so davčna tajnost,
seznanila nepooblaščena oseba, so to dolžni nemudoma sporočiti vodji
organizacijske enote, v kateri so zaposleni.
(4) Če se
dokument izgubi, mora zaposleni pri davčnem organu o tem takoj obvestiti vodjo
organizacijske enote, v kateri je zaposlen, sam pa ukreniti vse potrebno, da se
ugotovijo okoliščine, v katerih je dokument izginil, ter da se preprečijo
škodljive posledice in zavarujejo sledi.
TRETJI A. DEL
PRIMERI, V KATERIH SE PLAČILA ZA DOBAVLJENO BLAGO IN OPRAVLJENE STORITVE TER
DRUGA PLAČILA NE NAKAZUJEJO NA TRANSAKCIJSKE RAČUNE
23.a člen
(1) Oseba iz prvega odstavka 36. člena ZDavP-2
(v nadaljnjem besedilu: izplačevalec dohodka) ni dolžna nakazati na
transakcijski račun fizične osebe:
1.    
dohodkov iz delovnega razmerja iz 8. točke
drugega odstavka 37. člena Zakona o dohodnini (Uradni list RS, št. 13/11 –
uradno prečiščeno besedilo, 9/12 – odl. US, 24/12, 30/12, 40/12 – ZUJF, 75/12,
94/12, 52/13 – odl. US, 96/13, 29/14 – odl. US, 50/14, 23/15, 55/15 in 63/16, v
nadaljnjem besedilu: ZDoh-2);
2.    
dohodkov, ki so v skladu z 20. do 32. členom
ZDoh-2 izvzeti iz obdavčitve z dohodnino, razen 1. točke 32. člena ZDoh-2, če
posamično plačilo po tej točki presega 420 eurov;
3.    
dividend in obresti, ki ne presegajo 50 eurov; 
4.    
dividend, obresti in drugih plači v zvezi s
premoženjem, za katerega se opravljajo skrbniške storitve oziroma storitve
gospodarjenja, če se izplačujejo na račune skrbniških storitev oziroma storitev
gospodarjenja;
5.    
prejemkov iz 3. in 4. točke 107. člena ZDoh-2;
6.    
prejemkov iz četrtega odstavka 108. člena
ZDoh-2;
7.    
prejemkov od kmetijskih pridelkov, gozdnih
plodov in odpadkov, ki jih lahko prodajajo fizične osebe, ter izdelkov domače
in umetnostne obrti, ki ne presegajo 125 eurov;
8.    
sredstev, v primeru prenosa sredstev vlagatelja
iz enega vzajemnega sklada v drug vzajemni sklad iste družbe za upravljanje, če
družba za upravljanje zagotovi ustrezen način sledljivosti prehodov med
vzajemnimi skladi;
9.    
sredstev, v primeru neplačila z zastavno
pravico zavarovane terjatve iz naslova investicijskih kuponov vzajemnega
sklada;
10. 
drugih dohodkov, če se prejemnik dohodka v
primeru naravne in druge nesreče, kot je opredeljena po zakonu o varstvu pred
naravnimi in drugimi nesrečami, odpove dohodku za namene pomoči v teh nesrečah,
pod pogojem, da so od dohodka odvedeni vsi davki v skladu z zakonom o
obdavčenju in zakonom, ki ureja davčni postopek, in je dohodek nakazan na
transakcijski račun organizacije, ki ima v skladu z zakonom, ki ureja
humanitarne organizacije, status humanitarne organizacije, ali transakcijski
račun samoupravne lokalne skupnosti;
11. 
dobitkov od iger na srečo, ki se v skladu z 19.
členom ZDoh-2 ne štejejo za dohodke po ZDoh-2.
(2) V primeru, ko je oseba iz prvega
odstavka 36. člena ZDavP-2 fizična oseba, ki opravlja dejavnost, plačila za dobavljeno
blago in opravljene storitve ni dolžna nakazati na transakcijski račun pravne
osebe ali fizične osebe, ki opravlja dejavnost, če posamično plačilo ne presega
420 eurov.
(3) V primeru, ko je izplačevalec dohodka
pravna oseba, plačila za dobavljeno blago in opravljene storitve, ki jih
izplačuje, ni dolžna nakazati na transakcijski račun pravne osebe ali fizične
osebe, ki opravlja dejavnost, če posamično plačilo ne presega 420 eurov.
ČETRTI DEL
POŠILJANJE PODATKOV O PRILIVIH NA TRANSAKCIJSKE RAČUNE FIZIČNIH OSEB
24. člen
(pošiljanje podatkov o prilivih na
transakcijske račune fizičnih oseb)
(1) Ponudniki plačilnih storitev mesečno
pošiljajo podatke Generalnemu finančnemu uradu Finančne uprave Republike
Slovenije (v nadaljnjem besedilu: GFU FURS) o prilivih na transakcijske račune
fizičnih oseb. 
(2) Ponudniki plačilnih storitev pošiljajo
GFU FURS podatke o vseh prilivih v posameznem mesecu, po posameznih valutah.
25. člen
(način pošiljanja podatkov)
(1) Podatki iz prejšnjega člena se
pošiljajo v elektronski obliki z uporabo metod spletnega servisa v skladu s
komunikacijskim standardom za izmenjavo sporočil ZBS B2B. 
(2) Podatki o prilivih na transakcijske
račune se pošiljajo v XML datoteki, ki vsebuje naslednje elemente: 
1.    
podatke o ponudniku plačilnih storitev: 
- 
leto in mesec, na katerega se podatki nanašajo,
- 
davčno številko ponudnika plačilnih storitev, 
2.    
podatke za posamezni transakcijski račun
fizične osebe: 
- 
številko transakcijskega računa, 
- 
davčno številko fizične osebe, 
- 
znesek prometa v dobro, 
- 
oznako valute. 
(3) Ponudniki plačilnih storitev pošiljajo
GFU FURS podatke iz prejšnjega odstavka četrti delovni dan po izteku meseca za
pretekli mesec. Podatke pošljejo za vse transakcijske račune, ki jih vodijo,
tudi če sprememb na teh računih v obdobju od zadnjega poročanja ni bilo.
PETI DEL
PREDLOŽITEV OBRAČUNA DAVKA NA PODLAGI SAMOPRIJAVE, ODLOČITVE SODIŠČA OZIROMA
SKLENJENE IZVENSODNE PORAVNAVE IN V POSTOPKU DAVČNEGA INŠPEKCIJSKEGA NADZORA
26. člen
(predložitev obračuna davka)
(1) Davčni zavezanec prikaže premalo
obračunane davke in pripadajoče obresti v zvezi s predložitvijo davčnega
obračuna na podlagi samoprijave, odločitve sodišča oziroma sklenjene izvensodne
poravnave ali s predložitvijo davčnega obračuna v postopku davčnega
inšpekcijskega nadzora, ki vsebujeta podatke o:
-      
davčnem zavezancu (potrebne za identifikacijo
vložnika),
-      
vrsti obračuna,
-      
vrsti obveznosti,
-      
številki inšpekcijske zadeve, če se predlaga obračun v
postopku davčnega inšpekcijskega nadzora,
-      
obdobju, višini davka in roku za plačilo premalo
obračunanega oziroma neobračunanega davka,
-      
znesku obresti od poteka roka za plačilo do plačila
davka na podlagi samoprijave, odločitve sodišča oziroma sklenjene izvensodne
poravnave ali v postopku davčnega inšpekcijskega nadzora,
-      
datumu plačila davka in obresti,
-      
kraju in datumu predložitve obračuna davka na podlagi
samoprijave, odločitve sodišča oziroma sklenjene izvensodne poravnave ali v
postopku davčnega inšpekcijskega nadzora.
(2) Obrazca za predložitev podatkov iz
prejšnjega odstavka »Podatki v zvezi s predložitvijo obračuna na podlagi samoprijave, odločitve sodišča oziroma
sklenjene izvensodne poravnave oziroma v postopku DIN« in »Obračun DDV in DFS v
postopku DIN« sta objavljena na spletni strani finančne uprave.
PETI A. DEL
DOLOČITEV PLAČNIKA DAVKA
26.a člen
(plačnik davka iz 8. točke prvega odstavka
58. člena ZDavP-2)
(1) Za plačnika davka iz 8. točke prvega
odstavka 58. člena ZDavP-2 se šteje oseba, ki za račun upravičenca do dohodka,
ki je zavezanec za davek po zakonu o obdavčenju, prejme dohodek, od katerega se
v skladu s tem zakonom ali zakonom o obdavčenju izračunava, odteguje in plačuje
davčni odtegljaj, ko oseba, ki jo tak dohodek bremeni in davčnega odtegljaja ni
izračunala, odtegnila in plačala, ne pozna in glede na okoliščine primera ne more
poznati upravičenca do dohodka. 
(2) Za osebo iz prvega odstavka tega člena
se šteje pravna oseba oziroma združenje oseb, vključno z družbo civilnega prava
po tujem pravu, ki je brez pravne osebnosti, samostojni podjetnik posameznik
ali posameznik, ki samostojno opravlja dejavnost in je v skladu z zakonom o
obdavčenju rezident Republike Slovenije ali nerezident Republike Slovenije (ki
ima v skladu z zakonom o obdavčenju poslovno enoto nerezidenta v Republiki
Sloveniji). 
(3) Za osebo iz prvega odstavka tega člena,
ki jo dohodek bremeni, ne velja obveznost dostave podatkov davčnemu organu o
plačilu dohodka osebi, ki se po 1. točki drugega odstavka 58. člena ZDavP-2
šteje za plačnika davka.
26.b člen
(izjeme glede predlaganja izjav iz 58.
člena ZDavP-2)
Obveznost predlaganja izjav po petem
odstavku 58. člena ZDavP-2 v povezavi z desetim odstavkom 58. člena
ZDavP-2 ne velja za centralno klirinško depotno družbo s sedežem v Republiki
Sloveniji, če za tuji račun prejme dohodek iz nematerializiranega finančnega
instrumenta, ki ima vir v Sloveniji, ter za posamičnega člana take centralne
klirinško depotne družbe, če prejme tak dohodek od take centralne klirinško
depotne družbe.
ŠESTI DEL
VIŠINA NAJVIŠJEGA POVRAČILA STROŠKOV PRAVNEGA ZASTOPANJA IN STROKOVNE POMOČI
27. člen
(stroški za pooblaščence, ki so odvetniki)
Za pooblaščence, ki so odvetniki, se
stroški odmerijo po odvetniški tarifi. Uradna oseba mora preveriti, ali so
priglašeni stroški v skladu z odvetniško tarifo. Povrnejo se le dejanski
stroški zastopanja v višini, kot jo določa odvetniška tarifa; če so priglašeni
višji stroški ali stroški, ki sploh niso nastali, jih uradna oseba ustrezno
zniža.
28. člen
(stroški za pooblaščence, ki niso
odvetniki)
(1) Pooblaščencem, ki so člani
stanovskega združenja, se stroški odmerijo po pravilih njihovega stanovskega
združenje, vendar ne več, kot je določeno za odvetnike po odvetniški tarifi.
Uradna oseba mora preveriti, ali so priglašeni stroški v skladu s pravili
njihovega stanovskega združenja oziroma odvetniško tarifo. Povrnejo se le
dejanski stroški zastopanja v višini, kot jih določajo pravila stanovskega
združenja oziroma odvetniška tarifa; če so priglašeni višji stroški ali
stroški, ki sploh niso nastali, jih uradna oseba ustrezno zniža. 
(2) Pooblaščencem, ki niso člani
stanovskega združenja, se stroški odmerijo po predpisih, ki urejajo povračilo
stroškov pooblaščencev v upravnem postopku.
SEDMI DEL
PODROBNEJŠI KRITERIJI ZA ODPIS, DELNI ODPIS, OBROČNO PLAČILO IN ODLOG PLAČILA
DAVČNEMU ZAVEZANCU – FIZIČNI OSEBI
29. člen
(ugotavljanje dohodkov, prihrankov in
premoženjskega stanja)
(1) Pred izdajo odločbe o odlogu oziroma
obročnem plačilu zapadle davčne obveznosti iz 101. člena ZDavP-2 mora davčni
organ na podlagi podatkov o davčnem zavezancu in njegovih družinskih članih, ki
jih pridobiva iz svojih evidenc, evidenc drugih organov in predloženih dokazov
davčnega zavezanca, ugotoviti višino dohodkov davčnega zavezanca - fizične
osebe (v nadaljevanju tega dela: davčni zavezanec) in njegovih družinskih
članov. Na zahtevo davčnega zavezanca davčni organ pri odločanju upošteva tudi
socialne razmere in zdravstveno stanje davčnega zavezanca in njegovih
družinskih članov.
(2) Pred izdajo odločbe o odpisu oziroma
delnem odpisu zapadle davčne obveznosti iz 101. člena ZDavP-2 mora davčni organ
na podlagi podatkov o davčnem zavezancu in njegovih družinskih članih, ki jih
pridobiva iz svojih evidenc, evidenc drugih organov in predloženih dokazov
davčnega zavezanca, ugotoviti višino dohodkov, prihrankov in premoženjskega
stanja davčnega zavezanca in njegovih družinskih članov. Na zahtevo davčnega
zavezanca davčni organ pri odločanju upošteva tudi socialne razmere in
zdravstveno stanje davčnega zavezanca in njegovih družinskih članov.
(3) Višina dohodkov iz prvega in drugega
odstavka tega člena se ugotavlja za zadnjih šest mesecev pred vložitvijo vloge,
če gre za redne dohodke, ki so jih davčni zavezanec ali njegovi družinski člani
prejemali mesečno. Višina dohodkov, ki jih davčni zavezanec ali njegovi
družinski člani niso prejemali redno vsak mesec, kot na primer dohodek iz
osnovne kmetijske in osnovne gozdarske dejavnosti, dohodek iz dejavnosti,
regres, odpravnina, jubilejne in druge nagrade, dohodek iz kapitala, prejemki
iz avtorskih pogodb in drugi izredni dohodki, se ugotavlja za zadnjih 12
mesecev pred vložitvijo vloge in se upošteva kot mesečni dohodek v višini 1/12
prejetega.
(4) (črtan).
29.a člen
(definicija družinskega člana)
(1) Za družinskega člana davčnega zavezanca
se po tem pravilniku šteje:
-      
zakonec oziroma oseba, s katero davčni zavezanec živi
v zunajzakonski skupnosti, ki ima po zakonu, ki ureja zakonsko zvezo in
družinska razmerja, enake pravne posledice kot zakonska zveza;
-      
otrok, za katerega ima davčni zavezanec oziroma oseba
iz prejšnje alineje obveznost preživljanja po zakonu;
-      
otrok, ki je dodeljen v skupno varstvo in vzgojo
staršem, četudi imata starša obveznost plačila preživnine;
-      
druga oseba, s katero davčni zavezanec živi in ima
davčni zavezanec do nje oziroma ima ta oseba do davčnega zavezanca na podlagi
zakona, odločbe, sodbe ali pogodbe, sestavljene v obliki notarskega zapisa,
obveznost preživljanja;
-      
član kmečkega gospodinjstva, če je davčni zavezanec
član kmečkega gospodinjstva.
(2) Za družinskega člana davčnega zavezanca
– otroka, za katerega velja obveznost preživljanja, se ne glede na prejšnji
odstavek štejejo:
-      
starši oziroma eden izmed staršev, ki mu je davčni
zavezanec – otrok zaupan v varstvo in vzgojo, ter oseba, s katero živi v
zakonski ali zunajzakonski skupnosti, ki ima po zakonu, ki ureja zakonsko zvezo
in družinska razmerja, enake pravne posledice kot zakonska zveza;
-      
bratje, sestre in drugi otroci, za katere imajo osebe
iz prejšnje alineje obveznost preživljanja po zakonu.
(3) Ne glede na prvo, drugo, četrto in peto
alinejo prvega odstavka in drugi odstavek tega člena se za družinskega člana ne
štejejo osebe, ki jim davčni zavezanec plačuje preživnino, niti osebe, ki
davčnemu zavezancu plačujejo preživnino.
30. člen
(definicija dohodkov)
(1) Dohodki po tem delu pravilnika so vsi
dohodki in prejemki davčnega zavezanca in njegovih družinskih članov po ZDoh-2,
ne glede na vrsto in obliko, v kateri so prejeti, in ne glede na to, ali so
obdavčljivi ali ne, zmanjšani za normirane ali dejanske stroške, priznane po
ZDoh-2, ter za davek in obvezne prispevke za socialno varnost, obračunane od
teh dohodkov. Ne glede na prejšnji stavek se kot dohodek štejejo tudi dediščine
in darila, prejeta v denarju.
(2) Kot dohodki po tem delu pravilnika se
ne štejejo dohodki, ki so prejeti z določenim namenom porabe, ki ni preživljanje
davčnega zavezanca in njegovih družinskih članov, kot na primer:
-      
pomoči in drugi podobni prejemki (prejeti za
odpravo posledic naravnih nesreč, pomoč ob rojstvu otroka, dodatek za pomoč in
postrežbo), 
-      
povračila stroškov, neobdavčljiva po ZDoh-2 (materialni
stroški za rejenca, varovanca oziroma oskrbovanca, potni stroški, stroški za
prehrano),
-      
subvencije (za prvo reševanje stanovanjskega
vprašanja, regresirano šolsko prehrano, nakup mesečnih vozovnic za prevoze
učencev, dijakov in študentov, varstvo in vzgojo otrok v vrtcih).
31. člen
(zmanjšanje dohodka)
(1) Kot dohodek se ne štejejo dohodki,
ki jih je davčni zavezanec ali njegov družinski član prejemal mesečno, če jih
je davčni zavezanec ali njegov družinski član nehal prejemati pred vložitvijo
vloge in ni začel prejemati drugih rednih mesečnih dohodkov.
(2) Pri ugotavljanju dohodkov se ti
zmanjšajo za znesek preživnin oziroma znesek plačila storitev institucionalnega
varstva, ki jih je v obdobju, za katero se dohodki ugotavljajo, davčni
zavezanec ali katera od oseb iz 29.a člena tega pravilnika plačal za osebo, ki
se ne šteje za družinskega člana po tem pravilniku.
(3) (črtan).
(4) (črtan).
32. člen
(črtan)
33. člen
(definicija prihrankov)
(1) Prihranki po tem delu pravilnika
so denarna sredstva davčnega zavezanca in njegovih družinskih članov v domači
in tuji valuti, ki jih imajo na dan vložitve vloge, zlasti pa so to denarna
sredstva na transakcijskih računih, hranilne vloge in druga denarna sredstva po
izjavi davčnega zavezanca.
(2) Prihranki in njihova vrednost se
ugotavljajo iz obvestila banke ali hranilnice o stanju na transakcijskem
računu, kopije hranilne knjižice, kopije varčevalne ali druge knjižice, kopije
pogodbe o varčevanju, kopije pogodbe o vezavi depozita in izjave stranke.
34. člen
(definicija premoženja)
(1) Premoženje po tem delu pravilnika
je vse premično in nepremično premoženje davčnega zavezanca in njegovih
družinskih članov, ki ga imajo v lasti na dan vložitve vloge, v primeru
pridobitve po vložitvi vloge, pa na dan pridobitve.
(2) Pristojni davčni organ kot
premoženje iz prejšnjega odstavka upošteva zlasti:
-      
stanovanja, stanovanjske hiše in garaže;
-      
poslovne prostore in poslovne stavbe;
-      
prostore za počitek in rekreacijo;
-      
vodna plovila, ki so v skladu s predpisi, ki
urejajo vodna plovila, vpisana v ustrezen register;
-      
stavbna zemljišča;
-      
kmetijska in gozdna zemljišča;
-      
drugo nepremično premoženje;
-      
vozila in prikolice;
-      
vrednostne papirje in druge deleže po
predpisih, ki urejajo gospodarske družbe;
-      
dragocenosti, zbirateljske predmete, starine in
nakit v višini najmanj 5 minimalnih plač.
(3) Kot premoženje se ne upošteva:
-      
stanovanje oziroma stanovanjska hiša, ki jo
davčni zavezanec uporablja za stalno bivanje oziroma jo davčni zavezanec, ki
nima stalnega bivališča na območju Republike Slovenije, uporablja za začasno
prebivanje;
-      
predmeti, ki so v skladu s 177. členom
ZDavP-2 izvzeti iz davčne izvršbe;
-      
eno osebno vozilo, katerega vrednost ne presega
12 minimalnih plač.
(4) (črtan).
35. člen
(ugotavljanje premoženja in njegove
vrednosti)
(1) Premoženje in vrednost premoženja
se ugotavljata iz podatkov, pridobljenih iz evidenc davčnega organa, evidenc
drugih organov in predloženih dokazov davčnega zavezanca. Če vrednosti ni
mogoče ugotoviti na podlagi podatkov iz prejšnjega stavka, se vrednost premoženja
ugotavlja na podlagi primerljive tržne vrednosti istovrstnega premoženja, razen
če ta pravilnik določa drugače.
(2) Ne glede na prejšnji odstavek se
šteje, da je vrednost vozil, ki so bila prvič registrirana najmanj deset let
pred letom, v katerem se ugotavlja njihova vrednost, in vrednost vozil s
prostornino motorja do 1500 ccm, ki so bila prvič registrirana najmanj šest let
pred letom, v katerem se ugotavlja vrednost, manjša od 12 minimalnih plač.
Njihove vrednosti se zato ne ugotavlja, razen če imajo davčni zavezanec in
njegovi družinski člani več vozil.
(3) Obstoj vrednostnih papirjev se
ugotavlja iz izpisa stanja na računu vrednostnih papirjev iz centralnega
registra vrednostnih papirjev o vrsti in številu vrednostnih papirjev, kot
njihova vrednost pa se upošteva vrednost na borzni tečajnici, nazadnje
objavljeni v sredstvih javnega obveščanja, oziroma na drug ustrezen način, če
vrednostni papirji ne kotirajo na organiziranem trgu vrednostnih papirjev.
(4) Višina poslovnih deležev v
odstotku se ugotavlja iz izpisa iz sodnega registra, njihova vrednost pa se
ugotavlja iz zaključne bilance stanja za preteklo poslovno leto.
36. člen
(merila za dovolitev odloga oziroma
obročnega plačila ter rok za plačilo)
(1) Davčni organ lahko dovoli odlog
oziroma obročno plačilo zapadle davčne obveznosti davčnemu zavezancu, čigar
dohodki na družinskega člana, ugotovljeni v skladu s 30. in 31. členom tega
pravilnika, ne presegajo dvakratnega zneska osnovnega zneska minimalnega
dohodka po zakonu, ki ureja socialno varstvo.
(2) Davčni organ lahko dovoli obročno
plačilo davčne obveznosti davčnemu zavezancu, če višina davčne obveznosti
presega višino rednih mesečnih dohodkov davčnega zavezanca in njegovih
družinskih članov, ugotovljenih v skladu s 30. in 31. členom tega pravilnika.
(3) O roku za
plačilo odloženega dolga oziroma številu in višini ter o rokih za plačilo
mesečnih obrokov odloči davčni organ glede na višino dohodkov, ugotovljenih v
skladu s 30. in 31. členom tega pravilnika, redne mesečne dohodke davčnega zavezanca in
njegovih družinskih članov ter višino davčne obveznosti.
37. člen
(merila za odpis in delni odpis)
(1) Davčni organ lahko delno odpiše
zapadlo davčno obveznost, če mesečni dohodki na družinskega člana, ugotovljeni
v skladu s 30. in 31. členom
tega pravilnika, ne presegajo 1,5-kratnika osnovnega zneska minimalnega dohodka
po zakonu, ki ureja socialno varstvene prejemke, in obveznosti ni mogoče delno
ali v celoti plačati iz dohodkov, premoženja in prihrankov davčnega zavezanca
in njegovih družinskih članov.
(2) Davčni organ lahko v celoti odpiše
zapadlo davčno obveznost, če mesečni dohodki na družinskega člana, ugotovljeni
v skladu s 30. in 31. členom
tega pravilnika, ne presegajo osnovnega zneska minimalnega dohodka po zakonu,
ki ureja socialno varstvo, in obveznosti ni mogoče delno ali v celoti plačati
iz premoženja in prihrankov davčnega zavezanca in njegovih družinskih članov.
(3) (črtan).
38. člen
(odpis, delni odpis, odlog in obročno
plačilo v izjemnih primerih)
(1) V primerih naravnih in drugih nesreč,
smrti davčnega zavezanca ali drugih družinskih članov, daljše bolezni oziroma
poškodbe davčnega zavezanca ali njegovih družinskih članov in invalidnosti
lahko davčni organ ne glede na merila, določena v 36. in 37. členu tega
pravilnika, odpiše ali delno odpiše davčno obveznost oziroma dovoli odlog
plačila ali obročno plačevanje davčne obveznosti, če bi plačilo obveznosti
ogrozilo preživljanje davčnega zavezanca in njegovih družinskih članov. 
(2) Odpis, delni odpis, odlog oziroma
obročno plačilo davka je dovoljen v primerih, ko je davek zapadel v plačilo
največ tri mesece pred nastankom okoliščin iz prejšnjega odstavka tega člena.
(3) Okoliščine iz prvega odstavka tega
člena davčni zavezanec dokazuje z odločbo ali potrdilom državnega organa ali
organa samoupravne lokalne skupnosti, ki potrjuje obstoj okoliščin iz prvega
odstavka, kot na primer odločba o dodelitvi izredne denarne socialne pomoči
davčnemu zavezancu, poročilo centra za socialno delo o težki družinski
situaciji davčnega zavezanca, odločba Zavoda za pokojninsko in invalidsko
zavarovanje.
39. člen
(vloga za delni odpis, odpis, odlog
oziroma obročno plačilo davka v primeru ogroženega preživljanja)
(1) Vloga za odpis, delni odpis, odlog
oziroma obročno plačilo davka po prvem odstavku 101. člena ZDavP-2 vsebuje
podatke o:
-      
davčnem zavezancu (potrebne za identifikacijo
vložnika),
-      
pooblaščencu davčnega zavezanca, če vlogo vlaga
pooblaščenec,
-      
družinskih članih davčnega zavezanca,
-      
zahtevku (delni odpis, odpis, odlog oziroma
obročno plačilo davka),
-      
davčni obveznosti oziroma davkih, za katere
zahteva delni odpis, odpis, odlog oziroma obročno plačilo davka,
-      
višini dohodkov, prihrankov in premoženjskem
stanju davčnega zavezanca in njegovih družinskih članov,
-      
plačani preživnini, če davčni zavezanec 12 mesecev
pred vložitvijo vloge ne živi skupaj z osebo, za katero plačuje preživnino,
-      
oceni škode zaradi naravne nesreče in prejetih
sredstvih za popravo škode, če vlaga vlogo zaradi izjemnih primerov, določenih
v 38. členu tega pravilnika,
-      
zdravstvenem stanju davčnega zavezanca ali
njegovih družinskih članov, če vlaga vlogo zaradi izjemnih primerov, določenih
v 38. členu tega pravilnika,
-      
premoženju, ki znaša v vrednosti najmanj petih
minimalnih plač, če vlaga vlogo za delni odpis ali odpis.
(2) Davčni zavezanec v vlogi poda
soglasje, da lahko davčni organ podatke o dohodkih, prihrankih in premoženjskem
stanju za davčnega zavezanca in njegove družinske člane pridobiva iz svojih
evidenc in evidenc drugih organov.
(3) K vlogi se priložijo:
-      
dokazilo o višini preživnine, ki jo je davčni
zavezanec ali družinski član plačal za osebo, ki ni družinski član (sodba o
razvezi zakonske zveze, sklep o sklenjeni sodni poravnavi o zaupanju otrok v
varstvo in vzgojo, sodna odločba o razvezi in zaupanju otrok v varstvo in
vzgojo, dokazilo o nakazilu preživnine na račun upravičenca oziroma pisna
izjava upravičenca, da je preživnino prejel),
-      
dokazilo o višini plačila storitev
institucionalnega varstva, ki jo je davčni zavezanec ali družinski član plačal
za osebo, ki ni družinski član,
-      
dokazilo o zdravstvenem stanju davčnega
zavezanca ali družinskega člana, če zavezanec kot razlog za odpis, delni odpis,
odlog oziroma obročno plačilo navaja bolezen,
-      
dokazilo o oceni škode, povzročene zaradi
naravne nesreče, in dokazila o prejetih sredstvih za popravo škode,
-      
dokazilo o lastništvu premoženja davčnega
zavezanca ali družinskega člana v vrednosti najmanj petih minimalnih plač,
-      
pooblastilo pooblaščencu za zastopanje, če
vlogo vlaga pooblaščenec, in
-      
druga dokazila, ki izkazujejo izpolnjevanje pogojev
za delni odpis, odpis, odlog ali obročno plačilo davka, če je ogroženo
preživljanje davčnega zavezanca in njegovih družinskih članov.
(4) Obrazec »Vloga za odpis, delni
odpis, odlog oziroma obročno plačilo davka za fizične osebe« se objavi na
spletni strani finančne uprave.
OSMI DEL
NAČIN IN KRITERIJI ZA UGOTAVLJANJE HUJŠE GOSPODARSKE ŠKODE
40. člen
(kriterija za odlog in obročno plačevanje)
Kriterija za odlog in obročno plačevanje v
skladu s 102. členom ZDavP-2, ki ju davčni organ pred izdajo odločbe o odlogu
plačila oziroma obročnem plačevanju davka ugotavlja na podlagi podatkov,
pridobljenih iz lastnih evidenc, evidenc drugih organov ter predloženih dokazov
davčnega zavezanca, sta: 
-      
davčnemu zavezancu grozi hujša gospodarska
škoda in
-      
odlog plačila davka oziroma obročno plačevanje
davka bi omogočilo preprečitev hujše gospodarske škode.
41. člen
(trajnejša nelikvidnost)
(1) Šteje se, da je davčni zavezanec
trajneje nelikviden, če ni sposoben pravočasno izpolnjevati zapadlih obveznosti,
vendar še ne izpolnjuje pogojev za začetek enega od insolvenčnih postopkov.
(2) Davčnemu zavezancu se lahko, ob
izpolnjevanju drugih pogojev, dovoli odlog ali obročno plačilo davka, tudi če
še ni trajneje nelikviden, pa bi tako stanje nastopilo, če bi davek, za
katerega želi odlog ali obročno plačilo, že zapadel v plačilo.
42. člen
(izguba sposobnosti pridobivanja prihodkov
iz razlogov, na katere davčni zavezanec ni mogel vplivati)
Šteje se, da je davčni zavezanec izgubil
sposobnost pridobivanja prihodkov iz razlogov, na katere ni mogel vplivati, če
je izguba sposobnosti pridobivanja prihodkov nastala zaradi:
-      
začetih stečajnih postopkov ali postopkov
prisilne poravnave pri njegovih ključnih poslovnih partnerjih;
-      
ukrepov tuje države, na trgu katere davčni
zavezanec ustvarja prihodke, zaradi katerih bi prišlo do trajnejše
nelikvidnosti;
-      
dlje časa trajajoče nezmožnosti opravljanja
dejavnosti zaradi bolezni;
-      
neizpolnjevanja pogodbenih obveznosti oziroma
odpovedi pogodbe ključnih pogodbenih partnerjev, če davčni zavezanec izkaže, da
po sodni poti uveljavlja terjatve do pogodbenih partnerjev, oziroma če so taka
dejanja posledica domnevnih kaznivih dejanj pogodbenih partnerjev, za katere je
podan obtožni predlog v kazenskem postopku;
-      
izrednih in nepredvidenih dogodkov na trgih,
kjer ustvarja večino prihodkov;
-      
naravnih in drugih nepredvidenih nesreč.
43. člen
(hujša gospodarska škoda)
(1) Šteje se, da davčnemu zavezancu grozi
hujša gospodarska škoda, če je davčni zavezanec trajneje nelikviden ali je
izgubil sposobnost pridobivanja prihodkov iz razlogov, na katere ni mogel
vplivati. 
(2) Dejstvo, da bo odlog oziroma obročno
plačevanje davka omogočilo preprečitev hujše gospodarske škode, mora zavezanec
izkazati s pojasnili, poslovnimi strategijami in plani, sprejetimi poslovnimi
odločitvami, predvidenimi finančnimi tokovi, pričakovanimi prilivi, pogodbami s
poslovnimi partnerji, kreditnimi pogodbami ter z drugimi dokazili, katerih
izvedba in finančni učinki se bodo pokazali v kasnejših obdobjih.
(3) Za obveznosti, ki so nastale do začetka
postopka preventivnega finančnega prestrukturiranja oziroma poenostavljene
prisilne poravnave se šteje, da davčni zavezanec izpolnjuje pogoje iz prvega in
drugega odstavka tega člena, če je sodišče izdalo pravnomočni sklep o potrditvi
sporazuma o preventivnem finančnem prestrukturiranju ali o potrjeni
poenostavljeni prisilni poravnavi na podlagi zakona, ki ureja finančno
poslovanje, postopke zaradi insolventnosti in prisilno prenehanje.
43.a člen
(vloga za odlog oziroma obročno plačilo
davka v primeru hujše gospodarske škode)
(1) Vloga za odlog oziroma obročno
plačilo davka po prvem odstavku 102. člena ZDavP-2 vsebuje podatke o:
-      
davčnem zavezancu (potrebne za identifikacijo
vložnika),
-      
pooblaščencu davčnega zavezanca, če vlogo vlaga
pooblaščenec,
-      
zahtevku (odlog oziroma obročno plačilo davka),
-      
davčni obveznosti oziroma davkih, za katere
zahteva odlog ali obročno plačilo davka,
-      
sezonski dejavnosti, če jo davčni zavezanec
opravlja,
-      
trajnejši nelikvidnosti,
-      
izgubi sposobnosti pridobivanja prihodkov iz
razlogov, na katere ni mogel vplivati,
-      
grožnji hujše gospodarske škode,
-      
tem, da bi mu odlog plačila davka oziroma
obročno plačevanje davka omogočilo preprečitev hujše gospodarske škode,
-      
potrditvi sporazuma o preventivnem finančnem
prestrukturiranju ali potrjeni poenostavljeni prisilni poravnavi na podlagi
določb zakona, ki ureja finančno poslovanje, postopke zaradi insolventnosti in
prisilno prenehanje, če z njim izkazuje hujšo gospodarsko škodo.
(2) K vlogi se priložijo:
-      
bilanca stanja,
-      
izkaz poslovnega izida,
-      
izpiski o prometu in stanju na transakcijskih
računih ter o morebitnih privarčevanih ali vezanih sredstvih pri bankah v
tujini za šest mesecev pred vložitvijo vloge,
-      
izpisek vseh zapadlih neporavnanih obveznosti z
zneski in datumom zapadlosti,
-      
predlog za sodno izvršbo zoper poslovnega
partnerja,
-      
potrdilo o zdravstvenem stanju, če davčni
zavezanec dokazuje izgubo sposobnosti pridobivanja prihodkov zaradi dlje časa
trajajoče nezmožnosti opravljanja dejavnosti zaradi bolezni,
-      
pravnomočni sklep sodišča o potrditvi sporazuma
o preventivnem finančnem prestrukturiranju ali o potrjeni poenostavljeni
prisilni poravnavi, če z njim dokazuje hujšo gospodarsko škodo,
-      
pooblastilo pooblaščencu za zastopanje, če
vlogo vlaga pooblaščenec, in
-      
druga dokazila, ki izkazujejo izpolnjevanje
pogojev za odlog ali obročno plačilo davka v primeru hujše gospodarske škode.
(3) Obrazec »Vloga za odlog oziroma
obročno plačilo davka v primeru hujše gospodarske škode« se objavi na spletni
strani finančne uprave.
OSMI A. DEL
OBRAZEC VLOGE ZA ODLOG OZIROMA OBROČNO PLAČILO DAVKA V POSEBNIH PRIMERIH
43.b člen
(vloga za odlog oziroma obročno plačilo
davka z zavarovanjem)
(1) Vloga za odlog oziroma obročno
plačilo davka z zavarovanjem po prvem odstavku 103. člena ZDavP-2 vsebuje
podatke o:
-      
davčnem zavezancu (potrebne za identifikacijo
vložnika),
-      
pooblaščencu davčnega zavezanca, če vlogo vlaga
pooblaščenec,
-      
zahtevku (odlog oziroma obročno plačilo davka),
-      
davčni obveznosti oziroma davkih, za katere
zahteva odlog oziroma obročno plačilo davka,
-      
vrsti zavarovanja davčne obveznosti.
(2) Če se kot vrsta zavarovanja
predlaga vknjižba zastavne pravice, mora vloga vsebovati izjavo, s katero
davčni zavezanec dovoljuje davčnemu organu vknjižbo zastavne pravice.
(3) K vlogi se priložijo:
-      
instrument zavarovanja (bančna garancija,
garantno pismo, cirkulirani certificirani ček, avalirana menica, gotovinski
polog, drug instrument zavarovanja), ki bo zanesljivo zagotovil plačilo davka,
-      
izpisek iz zemljiške knjige o lastništvu
nepremičnin,
-      
potrdilo KDD – Centralne klirinško depotne
družbe o imetništvu vrednostnih papirjev,
-      
dokazilo o lastništvu vozil,
-      
soglasje dolžnika o obstoju in višini terjatve,
-      
pooblastilo pooblaščencu za zastopanje, če
vlogo vlaga pooblaščenec, in
-      
druga dokazila, ki izkazujejo izpolnjevanje
pogojev za odlog ali obročno plačilo davka z zavarovanjem.
(4) Davčni zavezanec – fizična oseba v
vlogi poda soglasje, da lahko davčni organ podatke o lastništvu nepremičnin,
imetništvu vrednostnih papirjev in lastništvu vozil za davčnega zavezanca
pridobiva iz evidenc drugih organov in oseb.
(5) Obrazec »Vloga za odlog oziroma
obročno plačilo davka z zavarovanjem« se objavi na spletni strani finančne
uprave.
43.c člen
(vloga za obročno plačilo davka fizične
osebe v največ treh mesečnih obrokih)
(1) Vloga za obročno plačilo davka v
največ treh mesečnih obrokih po drugem odstavku 103. člena ZDavP-2 vsebuje
podatke o:
-      
davčnem zavezancu (potrebne za identifikacijo
vložnika),
-      
pooblaščencu davčnega zavezanca, če vlago vlaga
pooblaščenec,
-      
zahtevku (obročno plačilo davka),
-      
davčni obveznosti oziroma o davkih, za katere
zahteva obročno plačilo davka.
(2) Obrazec »Vloga za obročno plačilo
davka fizične osebe v največ treh mesečnih obrokih« se objavi na spletni strani
finančne uprave.
DEVETI DEL
NAČIN PREDLOŽITVE INSTRUMENTA ZAVAROVANJA, KRITERIJI ZA DOLOČITEV NJEGOVE
VIŠINE IN NAČIN SPROSTITVE OZIROMA UNOVČITVE GLEDE IZPOLNITVE OZIROMA PLAČILA
DAVČNE OBVEZNOSTI
I. SPLOŠNE DOLOČBE
44. člen
(smiselna uporaba tega dela)
Določbe tega dela pravilnika se smiselno
uporabljajo tudi za zavarovanje izpolnitve oziroma plačila davčne obveznosti z
drugimi instrumenti zavarovanja, ki jih lahko predlaga zavezanec za davek na
podlagi drugega odstavka 117. člena ZDavP-2, ter za predložitev ustreznega
instrumenta za zavarovanje plačila varščine pred začetkom javne dražbe na
podlagi četrtega odstavka 196. člena ZDavP-2.
45. člen
(predložitev instrumenta zavarovanja in
vsebina potrdila o sprejemu instrumenta zavarovanja)
(1) Zavezanec za davek predloži
instrument zavarovanja pri davčnem organu.
(2) Potrdilo o sprejemu instrumenta
zavarovanja za zavarovanje davčne obveznosti, ki ga izda davčni organ, vsebuje
podatke o:
1.    
zavezancu za davek – imetniku zavarovanja
(potrebne za identifikacijo vložnika),
2.    
davčni obveznosti, za katero je predložen
instrument zavarovanja (številko sklepa, ki ga je izdal davčni organ idr.),
3.    
roku veljavnosti instrumenta zavarovanja,
4.    
vrsti zavarovanja,
5.    
sklicni številki sprejetega zavarovanja, ki se
vodi v evidenci predloženih instrumentov zavarovanja,
6.    
davčnem organu, ki je sprejel instrument
zavarovanja in izdaja potrdilo,
7.    
datumu in kraju sprejema instrumenta
zavarovanja in izdaje potrdila.
(3) Potrdilo o sprejemu instrumenta
zavarovanja za zavarovanje uvoznih, izvoznih in drugih dajatev, ki se plačujejo
ob uvozu oziroma izvozu blaga, ter obresti in stroškov postopka (v nadaljnjem
besedilu: carinske obveznosti), ki ga izda davčni organ, vsebuje podatke o:
1.    
zavezancu za davek – imetniku zavarovanja
(potrebne za identifikacijo vložnika),
2.    
carinski obveznosti, za katero je predložen
instrument zavarovanja,
3.    
roku veljavnosti instrumenta zavarovanja,
4.    
vrsti zavarovanja,
5.    
dovolitvi uporabe instrumenta zavarovanja za
zavarovanje plačila drugih carinskih obveznosti, ki še niso poravnane oziroma
bi lahko še nastale,
6.    
dovolitvi uporabe instrumenta zavarovanja za
zavarovanje plačila carinskih obveznosti, če je zavarovanje predloženo za
tretjo osebo, ki je dolžnik ali lahko postane dolžnik,
7.    
sklicni številki sprejetega zavarovanja, ki se
vodi v evidenci predloženih instrumentov zavarovanja,
8.    
davčnem organu, ki je sprejel instrument
zavarovanja in izdaja potrdilo,
9.    
datumu in kraju sprejema instrumenta
zavarovanja in izdaje potrdila.
(4) Potrdilo o sprejemu instrumenta
zavarovanja za zavarovanje plačila trošarine in pripadajočih obresti (v
nadaljnjem besedilu: trošarinska obveznost), ki ga izda davčni organ, vsebuje
podatke o:
1.    
zavezancu za davek – imetniku zavarovanja
(potrebne za identifikacijo vložnika),
2.    
trošarinski obveznosti, za katero je predložen
instrument zavarovanja,
3.    
roku veljavnosti instrumenta zavarovanja,
4.    
vrsti zavarovanja,
5.    
dovolitvi uporabe instrumenta zavarovanja za
zavarovanje plačila drugih trošarinskih obveznosti, ki še niso poravnane
oziroma bi lahko še nastale,
6.    
sklicni številki sprejetega zavarovanja, ki se
vodi v evidenci predloženih instrumentov zavarovanja,
7.    
davčnem organu, ki je sprejel instrument
zavarovanja in izdaja potrdilo,
8.    
datumu in kraju sprejema instrumenta
zavarovanja in izdaje potrdila.
II. BANČNA GARANCIJA IN GARANTNO PISMO
46. člen
(bančna garancija in garantno pismo)
(1) Davčni organ lahko sprejme kot
instrument zavarovanja bančno garancijo in garantno pismo samo, če ga izda
banka oziroma zavarovalnica (v nadaljnjem besedilu: garant), ki jo kot garanta
prizna davčni organ.
(2) Davčni organ prizna kot garanta
banko, ki:
1.    
je pridobila dovoljenje Banke Slovenije za
izdajanje garancij ali
2.    
je upravičena opravljati storitve izdajanja
garancij na območju Republike Slovenije v skladu z zakonom, ki ureja
bančništvo.
(3) Davčni organ prizna kot garanta
zavarovalnico, ki:
1.    
je pridobila dovoljenje Agencije za zavarovalni
nadzor za opravljanje kavcijskega zavarovanja, med katerega se uvršča izdajanje
garantnih pisem v skladu z veljavno zakonodajo, ali
2.    
je upravičena opravljati kavcijsko zavarovanje
na območju Republike Slovenije v skladu z zakonom, ki ureja zavarovalništvo.
(4) Bančna garancija oziroma garantno pismo
sta lahko izdana v skladu z Enotnimi pravili za garancije na poziv Mednarodne
trgovinske zbornice (EPGP), revizija iz leta 2010, izdana pri Mednarodni
trgovinski zbornici pod št. 758 (v nadaljnjem besedilu: enotna pravila).
47. člen
(vsebina bančne garancije in garantnega
pisma)
(1) Bančna garancija oziroma garantno
pismo, s katerim se zavaruje izpolnitev oziroma plačilo davčne obveznosti,
vsebuje podatke o:
1.    
številki bančne garancije oziroma garantnega
pisma,
2.    
roku veljavnosti bančne garancije oziroma
garantnega pisma, vključno z rokom za unovčitev,
3.    
znesku, do katerega jamči garant,
4.    
predmetu zavarovanja oziroma navedbo sklepa, na
podlagi katerega davčni organ zahteva zavarovanje,
5.    
garancijsko klavzulo »na prvi poziv« in »brez
ugovora« v bančni garanciji oziroma »solidarno z zavezancem za davek« v
garantnem pismu ali navedbo, da za bančno garancijo oziroma garantno pismo
veljajo enotna pravila,
6.    
garantu (firma, davčna številka, sedež,
poravnalni račun banke pri Banki Slovenije oziroma transakcijski račun),
7.    
zavezancu za davek (davčna številka oziroma
druga identifikacijska številka, osebno ime oziroma firma, prebivališče oziroma
sedež),
8.    
upravičencu (naziv, sedež),
9.    
datumu in kraju izdaje bančne garancije oziroma
garantnega pisma.
Bančna garancija oziroma
garantno pismo je opremljeno z žigom in podpisom pooblaščene osebe garanta.
(2) Bančna garancija oziroma garantno
pismo za zavarovanje izpolnitve oziroma plačila carinske obveznosti vsebuje
poleg podatkov iz prejšnjega odstavka še podatke o:
1.    
dovolitvi uporabe bančne garancije oziroma
garantnega pisma za zavarovanje plačila drugih carinskih obveznosti, ki še niso
poravnane oziroma bi lahko še nastale,
2.    
dovolitvi uporabe instrumenta zavarovanja za
zavarovanje plačila carinskih obveznosti, če je zavarovanje predloženo za
tretjo osebo, ki je dolžnik ali lahko postane dolžnik.
(3) Bančna garancija oziroma garantno
pismo za zavarovanje izpolnitve oziroma plačila trošarinske obveznosti vsebuje
poleg podatkov iz prvega odstavka tega člena še podatke o:
1.    
vrsti trošarinskega zavezanca,
2.    
dovolitvi uporabe bančne garancije oziroma
garantnega pisma za zavarovanje plačila drugih trošarinskih obveznosti, ki še
niso poravnane oziroma bi lahko še nastale.
(4) Obrazec za predložitev bančne
garancije za zavarovanje izpolnitve oziroma plačila davčne obveznosti »Bančna
garancija za zavarovanje izpolnitve oziroma plačila davčne obveznosti« se
objavi na spletni strani finančne uprave.
(5) Obrazec za predložitev bančne
garancije za zavarovanje izpolnitve oziroma plačila carinske obveznosti »Bančna
garancija za zavarovanje izpolnitve oziroma plačila carinske obveznosti« se
objavi na spletni strani finančne uprave.
(6) Obrazec za predložitev bančne
garancije za zavarovanje izpolnitve oziroma plačila trošarinske obveznosti
»Bančna garancija za zavarovanje izpolnitve oziroma plačila trošarinske
obveznosti« se objavi na spletni strani finančne uprave.
(7) Obrazec za predložitev garantnega
pisma za zavarovanje izpolnitve oziroma plačila davčne obveznosti »Garantno
pismo za zavarovanje izpolnitve oziroma plačila davčne obveznosti« se objavi na
spletni strani finančne uprave.
(8) Obrazec za predložitev garantnega
pisma za zavarovanje izpolnitve oziroma plačila carinske obveznosti »Garantno
pismo za zavarovanje izpolnitve oziroma plačila carinske obveznosti« se objavi
na spletni strani finančne uprave.
(9) Obrazec za predložitev garantnega
pisma za zavarovanje izpolnitve oziroma plačila trošarinske obveznosti
»Garantno pismo za zavarovanje izpolnitve oziroma plačila trošarinske
obveznosti« se objavi na spletni strani finančne uprave.
48. člen
(višina bančne garancije oziroma
garantnega pisma)
(1) Višina bančne garancije oziroma
garantnega pisma mora zagotoviti izpolnitev oziroma plačilo zavarovane davčne
obveznosti v celoti.
(2) Ne glede na prvi odstavek tega
člena lahko davčni organ dovoli, da je višina bančne garancije oziroma
garantnega pisma nižja od višine davčne obveznosti, pri čemer za določitev
višine bančne garancije oziroma garantnega pisma upošteva naslednje kriterije:
1.    
dosedanje poslovanje zavezanca za davek;
2.    
zanesljivost in finančno stabilnost zavezanca
za davek;
3.    
način vodenja predpisanih evidenc zavezanca za
davek;
4.    
uradne evidence oziroma podatke o zavezancu za
davek glede kršitev predpisov o obdavčenju.
(3) Davčni organ odloča o višini
bančne garancije oziroma garantnega pisma v skladu z drugim odstavkom tega
člena, če zakon o obdavčenju ne določa drugače.
(4) Ne glede na kriterije iz drugega
odstavka tega člena višina bančne garancije oziroma garantnega pisma ne more
biti nižja od 50 odstotkov ugotovljene davčne obveznosti ali davčne obveznosti,
ki bi lahko nastala. Davčni organ ne upošteva navedene omejitve v primerih, ko
zakon o obdavčenju določa drugače.
49. člen
(unovčitev bančne garancije oziroma
garantnega pisma v času njegove veljavnosti)
Bančna garancija oziroma garantno pismo se
unovči v skladu s predpisi, ki urejajo unovčevanje bančnih garancij »na prvi
poziv« in »brez ugovora« oziroma garantnih pisem s klavzulo o solidarni
odgovornosti v skladu s predpisi, ki urejajo unovčevanje garantnih pisem.
III. DRUGI INSTRUMENTI ZAVAROVANJA
50. člen
(pogoji za sprejem cirkuliranega
certificiranega čeka)
Davčni organ lahko sprejme kot instrument
zavarovanja cirkulirani certificirani ček, če je trasat takega čeka banka, ki
izpolnjuje pogoje iz drugega odstavka 46. člena tega pravilnika.
51. člen
(pogoji za sprejem avalirane menice)
Davčni organ lahko sprejme menico kot
instrument zavarovanja, ki vsebuje klavzulo »brez protesta», če jo je avalirala
banka, ki izpolnjuje pogoje iz drugega odstavka 46. člena tega pravilnika.
52. člen
(določitev višine in unovčitev
cirkuliranega certificiranega čeka oziroma avalirane menice)
Določbi tega pravilnika glede določitve
višine in unovčitve bančne garancije oziroma garantnega pisma se smiselno
uporabljata tudi za cirkulirani certificirani ček in avalirano menico.
IV. GOTOVINSKI POLOG
53. člen
(vplačilo gotovinskega pologa)
(1) Zavezanec za davek lahko položi
gotovinski polog za zavarovanje izpolnitve oziroma plačila davčne obveznosti (v
nadaljnjem besedilu: gotovinski polog) tako, da ga vplača na ustrezen podračun,
ki ga določi davčni organ.
(2) Obenem z vplačilom gotovinskega
pologa pošlje zavezanec za davek davčnemu organu tudi
obvestilo o vplačilu, v katerem navede podatke, ki so potrebni za izdajo
potrdila iz 54. člena tega pravilnika.
54. člen
(vsebina potrdila o gotovinskem pologu)
(1) Potrdilo o gotovinskem pologu, ki
ga izda davčni organ, vsebuje podatke o:
1.    
zavezancu za davek – imetniku zavarovanja
(osebno ime oziroma firma, prebivališče oziroma sedež, davčna številka oziroma
druga identifikacijska številka),
2.    
davčni obveznosti, za katero je predložen
instrument zavarovanja (številka sklepa, ki ga je izdal davčni organ, idr.),
3.    
roku veljavnosti instrumenta zavarovanja,
4.    
datumu in znesku gotovinskega pologa ter
številki podračuna, na katerega je vplačan,
5.    
sklicni številki sprejetega zavarovanja, ki se
vodi v evidenci predloženih instrumentov zavarovanja,
6.    
davčnem organu, ki je sprejel instrument
zavarovanja in izdaja potrdilo,
7.    
datumu in kraju sprejema gotovinskega pologa in
izdaje potrdila.
(2) Potrdilo o gotovinskem pologu, če
je z gotovinskim pologom zavarovana carinska obveznost, poleg podatkov iz
prejšnjega odstavke vsebuje še podatke o:
1.    
carinskem postopku oziroma operacijah, za
katere velja gotovinski polog,
2.    
dovolitvi uporabe gotovinskega pologa za
zavarovanje plačila carinske obveznosti, če je gotovinski polog vplačan za
tretjo osebo, ki je dolžnik ali lahko postane dolžnik,
3.    
dovolitvi uporabe gotovinskega pologa za
zavarovanje carinske obveznosti iz posebnih postopkov, ki so bili začeti v času
veljavnosti predhodnega instrumenta zavarovanja, vendar še niso bili zaključeni
v skladu s carinskimi predpisi Unije in bi carinska obveznost iz naslova teh še
lahko nastala,
4.    
dovolitvi uporabe gotovinskega pologa za
zavarovanje carinske obveznosti iz carinskih postopkov, ki so bili začeti v
času veljavnosti predhodnega instrumenta zavarovanja, ki bi lahko nastala po
sprejetju dopolnilne deklaracije, zaključku preverjanja carinske deklaracije,
zaradi ukrepa začasne uvedbe dajatev ali v drugih primerih, ko je treba po
carinskih predpisih zavarovati carinsko obveznost tudi po sprostitvi blaga v
prosti promet,
5.    
dovolitvi uporabe gotovinskega pologa za
zavarovanje odloga plačila, obročnega plačevanja in drugih plačilnih olajšav po
veljavni zakonodaji, za katere ga je treba predložiti.
V. SKUPNA DOLOČBA
55. člen
(črtan)
DESETI DEL
ODVZEM VZORCEV BLAGA ZA POTREBE DAVČNEGA NADZORA
56. člen
(omejitev uporabe)
Določbe tega dela pravilnika se ne
uporabljajo, če je odvzem vzorcev urejen s predpisi Evropske unije.
57. člen
(odvzem vzorcev)
(1) Če davčni organ za potrebe
izvajanja davčnega nadzora v skladu s 138. členom ZDavP-2 odvzame vzorce
blaga za analizo oziroma preiskavo, o tem na primeren način obvesti zavezanca
za davek ali njegovega pooblaščenca. Pisno obvestilo ni potrebno.
(2) Davčni organ odvzame vzorce sam
ali pa glede na okoliščine primera naloži zavezancu za davek ali njegovemu
pooblaščencu, da jih odvzame sam v prisotnosti pooblaščene osebe.
(3) Odvzem vzorcev se opravi po
metodah, ki so predpisane za ta namen.
(4) Vzorci se odvzamejo le v taki
količini, kot je nujno potrebna za analizo ali natančen pregled, vključno z
morebitno testno analizo. Hkrati z vzorci blaga lahko davčni organ, če je glede
na okoliščine primera to primerno, odvzame tudi spremljajoče dokumente, ki
pojasnjujejo vrsto blaga, njegovo naravo, količino ali tehnične karakteristike.
58. člen
(zapisnik o odvzemu vzorcev)
(1) Pooblaščena oseba o odvzemu
vzorcev sestavi zapisnik v treh izvodih, od katerih je namenjen:
1.    
en izvod za izvajalca analize oziroma
preiskave;
2.    
en izvod za davčni organ, ki je vzorec vzel, in
3.    
en izvod za zavezanca za davek.
(2) Za vzorce blaga, ki so uvrščeni v
skupine nevarnih snovi, mora biti tako k vzorcu, ki je namenjen izvajalcu
analize oziroma preiskave, kot tudi h kontrolnemu vzorcu priložen izvod
varnostnega lista.
59. člen
(ravnanje z blagom pri odvzemu vzorcev)
Za blago, ki bi se pri odvzemu vzorcev
lahko poškodovalo, če bi se vzorci odvzeli na kraju pregleda (na primer
sterilno, za svetlobo občutljivo, za vlago občutljivo blago in podobno), lahko
davčni organ dovoli, da se vzorci odvzamejo ob prisotnosti pooblaščene osebe
davčnega organa v drugih primernih prostorih.
60. člen
(obveznosti zavezanca za davek pri odvzemu
vzorcev)
(1) Zavezanec za davek oziroma njegov
pooblaščenec mora davčnemu organu zaradi olajšanja izvajanja postopka nuditi
vso potrebno pomoč pri odvzemu vzorcev.
(2) Če zavezanec za davek zavrne
sodelovanje pri odvzemu vzorcev ali za to ne pooblasti druge osebe oziroma
davčnemu organu ne zagotovi vse potrebne pomoči za olajšanje izvajanja
postopka, davčni organ določi rok, v katerem mora zavezanec za davek izpolniti
svoje obveznosti. Če zavezanec za davek ne izpolni zahteve davčnega organa,
davčni organ na stroške in riziko zavezanca za davek naloži, da strokovno
usposobljena oseba odvzame vzorce oziroma davčni organ sam odvzame vzorce, če
je to primerno glede na okoliščine primera. V tem primeru se šteje, kot da je
zavezanec za davek sodeloval pri odvzemu vzorcev blaga, vendar to ne vpliva na
odgovornost zavezanca za davek za morebitni prekršek zaradi opustitve potrebne
pomoči davčnemu organu oziroma zaradi oviranja nadzora.
(3) Če je zaradi posebnih tehničnih
lastnosti blaga treba pri pregledu blaga zagotoviti sodelovanje posebej
usposobljenih oseb, zavezanec za davek pa ne more zagotoviti njihove takojšnje
prisotnosti, mora o tem nemudoma pisno obvestiti davčni organ, ki določi rok, v
katerem mora zavezanec za davek zagotoviti prisotnost strokovno usposobljenih
oseb.
61. člen
(število vzorcev in količina blaga za
vzorec)
(1) V skladu s četrtim odstavkom
57. člena tega pravilnika davčni organ odvzame praviloma vsaj dva
reprezentativna vzorca. Iz določenega blaga se v soglasju z zavezancem za davek
vzame povprečni vzorec blaga (na primer: pri tekočinah, praških in podobno
dalje).
(2) Nujno potrebne količine
posameznega vzorca iz četrtega odstavka 57. člena tega pravilnika znašajo
praviloma:
1.    
za tekočine, paste in trdne snovi: 10–20 g ali
do 100 ml;
2.    
za tekoče naftne derivate in alkoholne pijače:
0,5 do 1 liter;
3.    
za plinaste vzorce (utekočinjeni plini,
stisnjeni plini): 10–20 ml utekočinjenega plina ali 1 liter stisnjenega plina;
4.    
za blago v zvitkih: pribl. 10 cm po vsej širini;
5.    
za blago v listih ali ploščah: pribl. 30 x 30 cm;
6.    
za žice, monofilamente, preje, vrvi in podobno:
pribl. 10 m;
7.    
za blago, pakirano za prodajo na drobno: en
primerek v izvirni embalaži;
8.    
za druge vrste blaga: količine, ki so navedene
v 1. do 5. točki tega odstavka.
(3) Če okoliščine posameznega primera
tako dopuščajo ali zahtevajo, se lahko odvzamejo tudi manjše ali večje količine
od količin, navedenih v prejšnjem odstavku.
(4) Stroji oziroma naprave se lahko
ponazorijo tudi s prospekti, načrti, skicami, fotografijami ali kakšnimi
drugimi pisnimi dokumenti, ki vsebujejo potrebne informacije za določitev
narave blaga.
62. člen
(označevanje vzorcev)
Davčni organ vsak odvzeti vzorec za
zagotovitev njegove istovetnosti ustrezno označi, na primer z namestitvijo
pečata, zalivke ali na podoben način, tako da prepreči morebitno zamenjavo ali
kakršno koli drugačno zlorabo vzorcev.
63. člen
(ravnanje z vzetimi vzorci)
(1) Davčni organ, ki je vzel vzorce
blaga, en primerek vsakega vzorca skupaj z ustreznim izvodom zapisnika o
odvzemu vzorcev pošlje izvajalcu analize oziroma pregleda, ki opravi potrebne
preiskave. Kontrolni vzorec blaga hrani davčni organ, ki je odvzel vzorce
blaga.
(2) Vzorci hitro pokvarljivega blaga
se hranijo v hladilniku ali zamrzovalniku.
64. člen
(ravnanje z vzorci po opravljeni analizi)
(1) Odvzeti vzorci se, razen če se pri
analizi ali natančnem pregledu uničijo, vrnejo zavezancu za davek na njegovo
zahtevo in stroške takoj, ko niso več potrebni v postopku, predvsem, ko so
izčrpana že vsa pravna sredstva, ki jih je imel zavezanec za davek na razpolago
zoper odločbo davčnega organa, izdano na podlagi rezultatov te analize ali
natančnega pregleda.
(2) Vzorce, za katere zavezanec za
davek ni zahteval, da se mu vrnejo, lahko davčni organ uniči ali shrani. Davčni
organ lahko v določenih primerih od zavezanca za davek zahteva, predvsem kadar
gre za vzorce, ki so nevarni za okolje ali so strupi iz I. skupine strupenosti,
da odstrani preostanek vzorcev.
ENAJSTI DEL
STROŠKI V ZVEZI Z DAVČNO IZVRŠBO, ODVZETIM OZIROMA PREPUŠČENIM BLAGOM IN
BLAGOM, KI GA PO ZAKONSKEM POOBLASTILU PRODAJA DAVČNI ORGAN, TER POGOJIH ZA
PRODAJO OZIROMA DRUGO RAVNANJE S TEM BLAGOM
I. SPLOŠNA DOLOČBA
65. člen
(vsebina tega dela)
(1) Ta del pravilnika določa višino in
način obračunavanja stroškov v zvezi z davčno izvršbo ter prevozom, hrambo in
cenitvijo blaga, ki je bilo dokončno odvzeto na podlagi zakona o obdavčenju ali
drugega zakona, oziroma blaga, ki je bilo prepuščeno davčnemu organu v prosto
razpolaganje, ter blaga, ki ga po zakonskem pooblastilu prodaja davčni organ (v
nadaljnjem besedilu: blago).
(2) Ta del pravilnika določa tudi
način preverjanja pogojev za prodajo, drugo ravnanje, uničenje ali brezplačen
odstop blaga, ki:
1.    
je bilo dokončno odvzeto na podlagi zakona o
obdavčenju ali drugega zakona;
2.    
je bilo prepuščeno davčnemu organu v prosto
razpolaganje;
3.    
ga po zakonskem pooblastilu prodaja davčni
organ.
II. DOLOČITEV STROŠKOV
66. člen
(stroški za izdajo sklepa)
(1) Stroški za izdajo sklepa o davčni izvršbi na dolžnikove denarne prejemke in
na denarna sredstva pri bankah in hranilnicah ter na denarne terjatve dolžnika
znašajo 10 eurov.
(2) Stroški za sklep o davčni izvršbi
na dolžnikove materializirane ali nematerializirane vrednostne papirje znašajo 10 eurov.
(3) Stroški za sklep o davčni izvršbi na dolžnikove premičnine znašajo 50 eurov.
67. člen
(črtan)
68. člen
(stroški prevoza)
(1) Če prevoza ne izvaja davčni organ,
se obračunajo stroški prevoza blaga po dejanskih stroških.
(2) Med stroške prevoza blaga se
štejejo tudi stroški natovarjanja in raztovarjanja blaga.
69. člen
(stroški hrambe)
(1) Stroški hrambe blaga pri
pooblaščeni osebi se obračunajo po veljavnem ceniku te osebe.
(2) Stroški, ki nastanejo zaradi
nujnih ukrepov za ohranjanje blaga, se obračunajo po dejanskih stroških, ki jih
je imel s tem v zvezi davčni organ. Med te stroške spadajo tudi prevozni
stroški za premestitev blaga.
70. člen
(stroški cenitve)
Stroški v zvezi s cenitvijo, ki jo izvede
posebni cenilec, se obračunajo po veljavni tarifi za te storitve.
71. člen
(stroški prodaje)
(1) Stroški prodaje prek javne dražbe
znašajo 50 eurov.
(2) Stroški prodaje z zbiranjem ponudb
znašajo 30 eurov.
(3) Stroški prodaje z neposredno pogodbo
znašajo 10 eurov.
(4) Stroški prodaje po koncesijski
pogodbi se obračunajo po dejanskih stroških.
(5) Stroški prodaje zarubljenih
materializiranih ali nematerializiranih vrednostnih papirjev in drugih
predmetov, ki se prodajajo na organiziranem trgu, se obračunajo po dejanskih
stroških.
(6) V primeru neuspele prodaje ali če
kupnina ne presega 25 eurov, se stroški prodaje prek davčnega organa ne
obračunajo.
72. člen
(obračun stroškov)
(1) Stroški davčne izvršbe se v skladu
s 152. členom ZDavP-2 obračunajo v sklepu o izvršbi.
(2) Če po končanem postopku davčne
izvršbe nastane razlika v višini med obračunanimi in dejansko nastalimi
stroški, se ta zaračuna oziroma vrne na podlagi posebnega sklepa davčnega
organa.
III. POGOJI ZA PRODAJO OZIROMA DRUGO RAVNANJE Z BLAGOM
73. člen
(pogoji za prodajo blaga)
(1) Davčni organ, pooblaščen za
prodajo, sme dati v prodajo samo blago, za katero je bilo predhodno
ugotovljeno, da ustreza predpisom Evropske unije za sprostitev v prost promet
na carinskem območju Unije, vključno s prepovedmi in omejitvami, oziroma se po
prodaji lahko dovoli drugi carinski postopek ali ponovni izvoz.
(2) Blago, ki ne ustreza predpisom iz
prvega odstavka tega člena, se odstrani s carinskega območja Unije oziroma
uniči.
(3) Ne glede na drugi odstavek tega
člena se blago, ki ne izpolnjuje pogojev iz prvega odstavka tega člena, lahko
proda pod pogojem, da se po prodaji odstrani s carinskega območja Unije.
74. člen
(preverjanje pogojev za prodajo)
(1) Za preverjanje pogojev iz
prejšnjega člena tega pravilnika in za pripravo blaga za prodajo imenuje davčni
organ, pooblaščen za prodajo, komisijo. Komisijo sestavljajo predsednik in dva
člana.
(2) Nalogi komisije iz prvega odstavka
tega člena sta, poleg preverjanja pogojev za prodajo blaga, tudi določitev
vrednosti blaga in sestava zapisnika o delu.
(3) Pri ugotavljanju vrednosti blaga
se smiselno uporabljajo pravila o carinskem vrednotenju blaga, ob upoštevanju
morebitne tehnološke zastarelosti, modne nezanimivosti in dejstva, da se blago
prodaja brez garancije ali brez možnosti uveljavljanja garancije.
(4) Vrednost blaga, ki ga po zakonskem
pooblastilu prodaja davčni organ, se ugotavlja v
skladu z 205. členom ZDavP-2.
75. člen
(brezplačen odstop blaga)
(1) Blago se pod pogojem iz prvega
odstavka 203.a člena in iz
prvega odstavka 206. člena ZDavP-2 lahko brezplačno odstopi državnim
organom, humanitarnim organizacijam ali javnim zavodom, če ga ti potrebujejo za
opravljanje svoje dejavnosti. O brezplačnem odstopu odloča minister, pristojen
za finance, s sklepom.
(2) Državnim organom in organizacijam
se brezplačno lahko odstopi tudi blago, ki ga po posebnih predpisih ni
dovoljeno sprostiti v prosti promet (orožje, strelivo, radijske postaje in
podobno), če to blago potrebujejo za opravljanje svoje dejavnosti.
(3) Takoj po prevzemu brezplačno
odstopljenega neunijskega blaga mora pridobitelj urediti carinski status tega
blaga.
76. člen
(uničenje blaga)
(1) Če se blago ne proda ali
brezplačno ne odstopi v skladu s prejšnjim členom, se uniči.
(2) Davčni organ lahko blago uniči
tudi v primerih, ko bi bili stroški hrambe, prodaje in drugi stroški v zvezi z
blagom nesorazmerni z izkupičkom od prodaje.
(3) Predlog za uničenje blaga poda
tričlanska komisija, ki jo imenuje davčni organ. Komisijo sestavljajo
predsednik in dva člana. 
(4) Davčni organ na podlagi predloga
komisije izda sklep o uničenju in ga izvrši. Komisija nadzira uničenje ter
sestavi zapisnik o uničenju.
(5) Uničenje blaga se izvede v skladu
s posebnimi predpisi.
DVANAJSTI DEL
MEDSEBOJNA UPRAVNA POMOČ MED DRŽAVAMI ČLANICAMI EVROPSKE UNIJE PRI IZTERJAVI
DAVŠČIN IN IZMENJAVI PODATKOV
I. SPLOŠNO
77. člen
(vsebina tega dela)
S tem delom se določajo podrobnejša pravila
upravnega sodelovanja med državami članicami Evropske unije v skladu z
Direktivo Sveta 2011/16/EU z dne 15. februarja 2011 o upravnem sodelovanju
na področju obdavčevanja in razveljavitvi Direktive 77/799/EGS, (UL L št. 64 z
dne 11. 3. 2011, str. 1), spremenjene z Direktivo sveta 2014/107/EU z
dne 9. decembra 2014 o spremembi Direktive Sveta 2011/16/EU glede obvezne
avtomatične izmenjave podatkov na področju obdavčenja (UL L št. 359 z dne
16. 12. 2014, str. 1; v nadaljnjem besedilu: Direktiva 2014/107/EU).
II. MEDSEBOJNA UPRAVNA POMOČ PRI IZTERJAVI DAVŠČIN
78. člen
(prenehal
veljati)
79. člen
(črtan)
80. člen
(črtan)
81. člen
(prenehal
veljati)
82. člen
(črtan)
83. člen
(črtan)
III. MEDSEBOJNA UPRAVNA POMOČ PRI IZMENJAVI PODATKOV
(črtano)
84. člen
(črtan)
85. člen
(črtan)
III.A NAČIN IN OBLIKA SPOROČANJA INFORMACIJ O FINANČNIH
RAČUNIH NA PODLAGI 255.F ČLENA ZDavP-2
85.a člen
(način pošiljanja informacij)
Finančna institucija Slovenije, ki v skladu
s III.A poglavjem četrtega dela ZDavP-2 sporoča informacije o finančnih
računih, te informacije sporoča v elektronski obliki v skladu z navodilom, ki
je Priloga 20 tega pravilnika in je njegov sestavni del.
85.b člen
(tretje osebe kot ponudniki storitev)
Poročevalske finančne institucije Slovenije
lahko uporabijo storitve tretjih oseb kot ponudnikov storitev pri izpolnjevanju
obveznosti iz III.A poglavja četrtega dela ZDavP-2. Poročevalske finančne
institucije o tem predhodno obvestijo finančno upravo.
III.B Izvajanje pravil za poročanje o čezmejnih aranžmajih na
podlagi III.C dela ZDavP-2
85.c člen
(način poročanja o čezmejnih aranžmajih, o
katerih se poroča)
(1) Posrednik,
drug posrednik ali zadevni davčni zavezanec (v nadaljnjem besedilu:
poročevalec) podatke o čezmejnem aranžmaju, o katerem se poroča, sporoči z
vnosom podatkov v Obrazec za poročanje podatkov o čezmejnih aranžmajih, o
katerih se poroča, prek portala e-Davki.
(2) Obrazec
iz prejšnjega odstavka se izpolni v skladu z navodilom, ki je Priloga 22 tega
pravilnika in je njegov sestavni del.
85.č člen
(udeleženci čezmejnega aranžmaja, o
katerem se poroča)
Udeleženci čezmejnega aranžmaja, o katerem
se poroča, so zadevni davčni zavezanec, povezane osebe in ostale osebe v
Sloveniji ali drugi jurisdikciji, na katere bi verjetno vplival čezmejni
aranžma. Udeleženec čezmejnega aranžmaja, o katerem se poroča, je tudi
posrednik, v kolikor je vključen v izvedbo aranžmaja, kar pomeni, da je
vsebinsko povezan z aranžmajem.
85.d člen
(referenčna številka čezmejnega aranžmaja,
o katerem se poroča)
(1) Generalni
finančni urad Finančne uprave Republike Slovenije (v nadaljnjem besedilu: FURS
GFU) ob prvem poročanju podatkov o čezmejnem aranžmaju, o katerem se poroča
(nov aranžma), aranžmaju dodeli referenčno številko, ki je enolična
identifikacijska številka aranžmaja (v nadaljnjem besedilu: Arrangement ID).
(2) Če
mora podatke o istem čezmejnem aranžmaju, o katerem se poroča, poročati več kot
en posrednik ali zadevni davčni zavezanec, mora dodeljeno Arrangement ID ter
povzetek vsebine (v nadaljnjem besedilu: Summary) poročevalec najpozneje v
petih dneh sporočiti drugim posrednikom in zadevnim davčnim zavezancem, ki
sodelujejo v aranžmaju.
(3) Poročevalec
ob vsakokratnem poročanju o zadevnem čezmejnem aranžmaju, o katerem se poroča
(v nadaljnjem besedilu: razkritje), sporoči tudi dodeljeno Arrangement ID.
85.e člen
(referenčna številka razkritja)
(1) FURS
GFU ob vsakem poročanju razkritja podatkov, ki so del čezmejnega aranžmaja, o
katerem se poroča, razkritju dodeli referenčno številko, ki je enolična
identifikacijska številka razkritja (v nadaljnjem besedilu: Disclosure ID).
(2) Če
mora podatke o istem čezmejnem aranžmaju, o katerem se poroča, poročati več kot
en posrednik ali zadevni davčni zavezanec, mora dodeljeno Disclosure ID
poročevalec najpozneje v petih dneh sporočiti drugim posrednikom in zadevnim
davčnim zavezancem, ki sodelujejo v aranžmaju.
85.f člen
(potrdilo o poročanju podatkov)
Šteje se, da je poročevalec uspešno poročal
podatke, ko FURS GFU potrdi prejete podatke (validacija) in poročevalec prejme
potrdilo o uspešni oddaji poročila.
85.g člen
(obvestilo o izmenjavi podatkov)
(1) Podatki
o čezmejnih aranžmajih, o katerih se poroča, so uspešno avtomatično izmenjani,
ko FURS GFU podatke pošlje v osrednjo podatkovno zbirko.
(2) V
primeru neuspešne avtomatične izmenjave podatkov FURS GFU o tem obvesti
poročevalca. Poročevalec, podatke o čezmejnem aranžmaju, o katerem se poroča,
in za katere je od FURS GFU prejel obvestilo, da niso bili uspešno poslani v
osrednjo podatkovno zbirko, najpozneje v petih dneh popravi in ponovno poroča
prvotno poslane podatke o čezmejnem aranžmaju, o katerem se poroča.
85.h člen
(poročanje zadevnega davčnega zavezanca)
(1) Kadar
podatke o čezmejnem aranžmaju, o katerem se poroča, poroča zadevni davčni
zavezanec, mora o uporabi poročati prvo leto, ko začne uporabljati čezmejni
aranžma, o katerem se poroča, in vsako nadaljnje leto, v katerem ga uporablja.
(2) Zadevni
davčni zavezanec podatke iz prejšnjega odstavka sporoči najpozneje v treh
mesecih po koncu koledarskega leta, v katerem je začel uporabljati čezmejni
aranžma in najpozneje v treh mesecih po koncu vsakega koledarskega leta, ko
uporablja aranžma, o katerem se poroča.
(3) Podatki
se poročajo v novem poročilu o razkritju, ki se navezuje na obstoječi aranžma z
veljavno Arrangement ID.
85.i člen
(dokazila, da so bili podatki o čezmejnem
aranžmaju, o katerem se poroča, že poročani)
(1) Poročevalec
je oproščen poročanja v Republiki Sloveniji, če lahko s pisnim dokazilom
dokaže, da so bili istovrstni podatki o čezmejnem aranžmaju, o katerem se
poroča, že poročani v drugi državi članici EU ali da so bili ti poročani s
strani drugega poročevalca.
(2) Kot
pisno dokazilo iz prejšnjega odstavka se štejejo: veljavna identifikacijska
številka aranžmaja (Arrangement ID), identifikacijska številka razkritja
(Disclosure ID) in povzetek vsebine (Summary) čezmejnega aranžmaja, o katerem
se poroča.
85.j člen
(poročanje o tržnih aranžmajih)
(1) Prvo
poročilo o razkritju podatkov, ki se opravi v povezavi s tržnim aranžmajem, se
šteje kot prvo poročanje in mora biti v obrazcu označeno kot prvo razkritje
tržnega aranžmaja (Initial Disclosure for Marketable Arrangement). Vsa
nadaljnja poročanja, povezana s tem aranžmajem, se štejejo kot redna poročila.
(2) V
primeru, ko je glede na navezne okoliščine (nexus) podana obveznost poročanja
za prvo razkritje tržnega aranžmaja v Sloveniji v skladu z 255.r in 255.š
členom ZDavP-2, rednega poročila ni mogoče oddati, če ni bilo predhodno že
poročano prvo razkritje tržnega aranžmaja.
(3) Kadar
gre za tržni aranžma, za katerega obstaja obveznost poročanja v drugi državi
članici, se ne glede na prejšnji odstavek redno poročilo lahko odda tudi, če o
prvem razkritju tržnega aranžmaja še ni bilo poročano v Sloveniji.
(4) V
prvem razkritju tržnega aranžmaja se navedejo podrobnejši podatki o aranžmaju,
ki so znani v trenutku poročanja.
(5) Poročevalec
mora v vsakem rednem poročilu navesti podatke o datumu implementacije
aranžmaja, razlogu za razkritje, nazivu razkritja in prepoznavnih značilnostih,
ki so identični podatkom prvega razkritja tržnega aranžmaja, poročanim s prvim
poročilom tega aranžmaja.
(6) Posrednik,
ki se sklicuje na poklicno skrivnost, predloži prvo poročilo tržnega aranžmaja.
Vsa redna poročila, povezana s tem aranžmajem, pa predloži kateri koli drug
posrednik ali, če tega ni, zadevni davčni zavezanec.
85.k člen
(sklicevanje na poklicno skrivnost)
Če se posrednik sklicuje na poklicno
skrivnost iz 255.s člena ZDavP-2, mora o tem najpozneje v petih dneh pisno
obvestiti katerega koli drugega posrednika ali, če tega ni, zadevnega davčnega
zavezanca, ter ga obvestiti tudi o njegovi obveznosti poročanja.
III.C Izvajanje pravil za poročanje operaterjev platform na
podlagi III.Č poglavja ZDavP-2
85.l člen
(elektronsko poslovanje)
Poročevalski operater platforme pošlje obvestila in
informacije na podlagi III.Č poglavja ZDavP-2 v elektronski obliki prek portala
e-Davki.
85.m člen
(način poročanja poročevalskih operaterjev
platform)
(1) Poročevalski operater platforme sporoči finančni upravi
vse informacije iz 255.aa in 255.ac člena ZDavP-2 v elektronski obliki prek
portala e-Davki.
(2) Poročevalski operater platforme sporoči informacije iz
prvega odstavka 255.aa člena ZDavP-2 v skladu z Navodilom o obliki, vsebini in
načinu dostave podatkov, ki jih sporočajo poročevalski operaterji platform
Finančni upravi Republike Slovenije, ki je Priloga 23 tega pravilnika in je
njegov sestavni del.
(3) Šteje se, da je poročevalski operater platforme uspešno
sporočil informacije, ko finančna uprava potrdi prejete podatke (validacija) in
poročevalski operater platforme prejme potrdilo o uspešni oddaji poročila.
85.n člen
(izbira države članice)
Poročevalski operater platforme iz 255.ač člena ZDavP-2
sporoči izbiro države članice za izpolnitev zahtev glede poročanja finančni
upravi v elektronski obliki prek portala e-Davki in navede, za katero
poročevalsko obdobje velja izbira države članice za poročanje.
85.o člen
(izvajanje pravil v zvezi z izključenim
operaterjem platforme)
(1) Če operater platforme šteje, da je izključeni operater
platforme, vloži vlogo z dokazili, iz katerih je razvidno, da je njegov
celotniposlovni model tak, da nima prodajalcev, o katerih se poroča.
(2) Vlogo vloži pri finančni upravi v elektronski obliki prek
portala e-Davki.
85. p člen
(registracija tujega operaterja platforme,
ki ni kvalificiran operater platforme)
Če tuji poročevalski operater platforme iz 255.aj člena
ZDavP-2 izbere za državo registracije Republiko Slovenijo, vloži vlogo za
registracijo pri finančni upravi v elektronski obliki prek portala e-Davki.
85.r člen
(ponovna registracija tujega operaterja,
ki ni kvalificiran operater platforme)
(1) V primeru preklicane registracije tujega poročevalskega
operaterja platforme ta ob vložitvi vloge za ponovno registracijo priloži
ustrezno jamstvo v obliki pisne izjave, da bo izpolnil zahteve glede poročanja
v EU, vključno z vsemi še neizpolnjenimi zahtevami glede poročanja.
(2) Vlogo za ponovno registracijo vloži pri finančni upravi v
elektronski obliki prek portala e-Davki.
IV. PRISTOJNI ORGAN ZA IZMENJAVO PODATKOV V SKLADU Z
MEDNARODNIMI POGODBAMI O IZOGIBU DVOJNEGA OBDAVČEVANJA
86. člen
prenos pristojnosti)
(1) V skladu s prvim odstavkom 265.
členom ZDavP-2 minister, pristojen za finance, pooblašča GFU FURS, da:
-      
izmenjuje podatke po mednarodnih pogodbah o
izogibanju dvojnega obdavčevanja in mednarodnih pogodbah o izmenjavi informacij
za davčne namene,
-      
opravlja naloge v okviru nudenja pomoči pri
pobiranju davkov po mednarodnih pogodbah o izogibanju dvojnega obdavčevanja in
-      
opravlja naloge v okviru nudenja pomoči pri
davčnih zadevah po Konvenciji o medsebojni upravni pomoči pri davčnih zadevah
in Protokola o spremembi Konvencije o medsebojni upravni pomoči pri davčnih
zadevah (Uradni list RS – Mednarodne pogodbe, št. 22/10).
(2) V skladu z drugim odstavkom 265.
člena ZDavP-2 minister, pristojen za finance, pooblašča GFU FURS za opravljanje
nalog v zvezi s postopki skupnega dogovarjanja, ki se vodijo zaradi sklenitve
dvostranskih ali večstranskih APA sporazumov, s pristojnimi organi drugih držav
po mednarodnih pogodbah o izogibanju dvojnega obdavčevanja, ki obvezujejo
Republiko Slovenijo in tako dogovarjanje omogočajo.
(3) V skladu z drugim odstavkom
265. člena ZDavP-2 minister, pristojen za finance, pooblašča GFU FURS za
opravljanje nalog v zvezi s postopki skupnega dogovarjanja iz 256. člena
ZDavP-2, ki se vodijo na podlagi zahteve davčnega zavezanca v zvezi s
Konvencijo o odpravi dvojnega obdavčevanja v zvezi s preračunom dobička
povezanih podjetij s Protokolom (Uradni list RS – Mednarodne pogodbe,
št. 12/07) in mednarodno pogodbo o izogibanju dvojnega obdavčevanja, ki
obvezuje Republiko Slovenijo, kadar se zahteva nanaša na njene določbe, ki
določajo pripis dobička stalni poslovni enoti podjetja države pogodbenice ter
ugotavljanje in prilagoditev dobička med povezanimi podjetji držav pogodbenic
(vključno z upoštevanjem transfernih cen).
V. NAČIN IN OBLIKA SPOROČANJA INFORMACIJ NA PODLAGI SPORAZUMA
MED VLADO REPUBLIKE SLOVENIJE IN VLADO ZDRUŽENIH DRŽAV AMERIKE O IZBOLJŠANJU
SPOŠTOVANJA DAVČNIH PREDPISOV NA MEDNARODNI RAVNI IN IZVAJANJU FATCA 
86.a člen
(način pošiljanja informacij)
Finančna institucija Slovenije, ki mora v
skladu s VI. poglavjem četrtega dela ZDavP-2 sporočati informacije po Sporazumu
med Vlado Republike Slovenije in Vlado Združenih držav Amerike o izboljšanju
spoštovanja davčnih predpisov na mednarodni ravni in izvajanju FATCA (Uradni
list RS – Mednarodne pogodbe, št. 8/14), te informacije sporoča v elektronski
obliki v skladu z navodilom, ki je Priloga 18 tega pravilnika, ter v obliki
izjav v skladu z navodilom, ki je Priloga 19 tega pravilnika.
86.b člen
(tretje osebe kot ponudniki storitev)
Poročevalske finančne institucije Slovenije
lahko uporabijo storitve tretjih oseb kot ponudnikov storitev pri izpolnjevanju
obveznosti iz VI. poglavja četrtega dela ZDavP-2. Poročevalske finančne
institucije o tem predhodno obvestijo finančno upravo.
VI. IZVAJANJE PRAVIL ZA POROČANJE IN IZMENJAVO POROČIL PO
DRŽAVAH NA PODLAGI III.B POGLAVJA ZDavP-2
86.c člen
(opredelitev pojmov)
Izrazi, uporabljeni v tem poglavju,
pomenijo: 
-      
davčna jurisdikcija je državna ali nedržavna
jurisdikcija, ki ima fiskalno avtonomijo, 
-      
poročevalec je poročevalec mednarodne skupine podjetij
iz 255.i člena ZDavP-2. 
86.č člen
(viri podatkov CbCR)
(1) V Poročilo po državah (v
nadaljnjem besedilu: CbCR) iz 255.j člena ZDavP-2 se vpisujejo podatki iz ene
izmed naslednjih vrst poročil: 
-      
poročila o konsolidiranih računovodskih
izkazih, 
-      
letna računovodska poročila, 
-      
notranja računovodska poročila za poslovodno
odločanje, 
-      
finančni izkazi za regulativne namene. 
(2) Poročevalec mora pri izpolnjevanju
CbCR vsako leto uporabiti isti vir podatkov iz prvega odstavka tega člena. Če
poročevalec spremeni vir podatkov, mora v CbCR pojasniti razloge za spremembo
in njene posledice. 
(3) Podatki iz CbCR ne vplivajo na
poročanje o prihodkih, dobičku in davkih za druge namene. Prihodkov, dobička in
davka v CbCR ni treba uskladiti s konsolidiranimi računovodskimi izkazi. Prilagoditve
tudi niso potrebne zaradi razlik v računovodskih načelih, ki se uporabljajo v
različnih davčnih jurisdikcijah. 
(4) Poročevalec podatke o poslovni
enoti vpiše pod davčno jurisdikcijo, v kateri je poslovna enota, in ne pod
davčno jurisdikcijo, katere rezident je pravna oseba (samostojna enota
poslovanja), katere del je poslovna enota. Davčna jurisdikcija rezidentstva
pravne osebe (samostojne enote poslovanja), katere del je poslovna enota, ne
vključuje finančnih podatkov, povezanih s poslovno enoto. 
(5) Poročevalec zneske, ki so izraženi
v drugi valuti, pretvori v eure po povprečnem menjalnem tečaju za zadevno
poslovno leto. 
86.d člen
(zajem podatkov v CbCR)
(1) V CbCR se vpišejo podatki, ki se
nanašajo na poslovno leto poročevalca. 
(2) Poročevalec vpiše podatke osebe v
sestavi mednarodne skupine podjetij v CbCR tako, da vpiše podatke: 
-      
za poslovno leto oseb v sestavi, ki se konča na
isti dan kot poslovno leto poročevalca oziroma, ki se konča v dvanajstmesečnem
obdobju pred tem dnem ali 
-      
oseb v sestavi, ki poročajo za poslovno leto
poročevalca. 
(3) Poročevalec pri sestavi CbCR
zajame podatke na enega od načinov iz drugega odstavka tega člena, pri tem pa
upošteva, da morajo biti zajeti podatki med poslovnimi obdobji primerljivi. Če
poročevalec spremeni zajem podatkov, mora to navesti v dodatnih informacijah. 
86.e člen
(obvestilo o obveznosti poročanja po državah
mednarodne skupine podjetij)
(1) Obvestilo o obveznosti poročanja
po državah mednarodne skupine podjetij (v nadaljnjem besedilu: obvestilo CbCR),
ki ga predloži davčni zavezanec po zakonu, ki ureja obdavčitev dohodkov pravnih
oseb, vsebuje: 
-      
opredelitev davčnega zavezanca o zavezanosti za
poročanje po CbCR za mednarodno skupino podjetij, katere del je, 
-      
opredelitev krovnega matičnega podjetja in
mednarodne skupine podjetij, 
-      
opredelitev poročevalca in njegove vloge v
mednarodni skupini podjetij, 
-      
obvestilo davčnega zavezanca o njegovi vlogi v
mednarodni skupini podjetij, 
-      
obvestilo davčnega zavezanca, ali lahko v
primeru, če CbCR ne bo predložilo krovno matično podjetje, nadomestno matično
podjetje ali oseba, imenovana za poročevalca na podlagi 1. točke oddelka II
priloge III Direktive Sveta 2016/881/EU z dne 25. maja 2016 o spremembi
Direktive 2011/16/EU glede obvezne avtomatične izmenjave podatkov na področju
obdavčenja (UL L št. 146 z dne 3. 6. 2016, str. 1), pridobi
informacije za pripravo CbCR od svojega krovnega matičnega podjetja. 
(2) Obvestilo CbCR se predloži
davčnemu organu v elektronski obliki hkrati s predložitvijo obračuna davka od
dohodkov pravnih oseb. 
(3) Obrazec »Obvestilo o obveznosti
poročanja po državah mednarodne skupine podjetij (obvestilo CbCR)« za
predložitev podatkov iz prvega odstavka tega člena je objavljen na spletni
strani finančne uprave. 
86.f člen
(predložitev CbCR)
(1) CbCR sestavljajo: 
-      
pregled razporeditve dohodka, davkov in
poslovne dejavnosti po davčnih jurisdikcijah, 
-      
seznam vseh oseb v sestavi mednarodne skupine
podjetij, združenih po davčnih jurisdikcijah, 
-      
dodatne informacije. 
(2) Poročevalec, ki mora predložiti
CbCR, te informacije poroča v elektronski obliki v skladu z navodilom iz
Priloge 21, ki je sestavni del tega pravilnika. 
86.g člen
(dodatne informacije)
Poročevalec v CbCR navede naslednje dodatne
informacije: 
-      
informacije o viru podatkov iz prvega odstavka
86.č člena tega pravilnika, 
-      
informacije o spremembi vira podatkov v skladu
z drugim odstavkom 86.č člena tega pravilnika, vključno z navedbo razlogov za
spremembo in njene posledice, 
-      
informacije o uporabljenem menjalnem tečaju iz
petega odstavka 86.č člena tega pravilnika, 
-      
informacije o načinu zajema podatkov oseb v
sestavi iz drugega odstavka 86.d člena tega pravilnika, 
-      
informacije o načinu zajema podatkov iz drugega
odstavka 86.d člena tega pravilnika in razloge za morebitno spremembo zajema
podatkov v skladu s tretjim odstavkom 86.d člena tega pravilnika in 
-      
druge informacije v zvezi s sestavljanjem CbCR,
za katere poročevalec meni, da so pomembne pri ocenjevanju tveganja zavezanca
glede transfernih cen in tveganj, povezanih z zniževanjem davčne osnove in
preusmerjanjem dobička.
DVANAJSTI A. DEL
VSEBINA VLOG V SKLADU Z ZDoh-2
86.h člen
(vloga za uveljavljanje posebne olajšave
za vzdrževane družinske člane pri informativnem izračunu dohodnine)
(1) Vlogo za uveljavljanje posebne
olajšave za vzdrževane družinske člane pri informativnem izračunu dohodnine v
skladu z drugim odstavkom 270. člena ZDavP-2 vložijo le zavezanci, ki med letom
pri izračunu akontacije dohodnine niso uveljavljali posebne olajšave za
vzdrževane družinske člane, in zavezanci, ki želijo te podatke spremeniti. 
(2) Vloga za uveljavljanje posebne
olajšave za vzdrževane družinske člane vsebuje naslednje podatke: 
-      
identifikacijski podatki o zavezancu, 
-      
identifikacijski podatki o vzdrževanih
družinskih članih, ki jih zavezanec pri informativnem izračunu dohodnine želi
uveljavljati kot posebno
olajšavo (ime in priimek, davčna številka, leto rojstva, sorodstveno razmerje,
čas vzdrževanja, znesek prispevkov za preživljanje), 
-      
identifikacijski podatki drugega zavezanca, od
katerega zavezanec želi prevzeti razliko do celotne višine posebne olajšave za
vzdrževane družinske člane (ime in priimek, davčna številka), 
-      
identifikacijski podatki o vzdrževanih
družinskih članih, ki jih zavezanec pri informativnem izračunu dohodnine ne
želi uveljavljati kot posebno
olajšavo, kljub temu, da jih je med letom uveljavljal pri izračunu akontacije
dohodnine (ime in priimek, davčna številka, leto rojstva). 
(3) Obrazec »Vloga za uveljavljanje
posebne olajšave za vzdrževane družinske člane pri informativnem izračunu
dohodnine« se objavi na spletni strani finančne uprave. 
86.i člen
(vloga za uveljavljanje olajšave za
investiranje v osnovno kmetijsko in osnovno gozdarsko dejavnost)
(1) Vlogo za uveljavljanje olajšave za
investiranje v osnovno kmetijsko in osnovno gozdarsko dejavnost po drugem
odstavku 270. člena ZDavP-2 lahko vložijo zavezanci za vlaganje v osnovna
sredstva in opremo v povezavi z osnovno kmetijsko in osnovno gozdarsko
dejavnostjo na kmečkem gospodinjstvu ali v okviru agrarne skupnosti. 
(2) Vloga za uveljavljanje olajšave za
investiranje v osnovno kmetijsko in osnovno gozdarsko dejavnost vsebuje
naslednje podatke: 
1.    
identifikacijski podatki o zavezancu; 
2.    
podatki o vlaganjih v okviru kmečkega
gospodinjstva: 
- 
vrsta in vrednost vlaganja, 
- 
številka računa, 
- 
ime organa, ki je izdal odločbo o odobritvi
sofinanciranja vlaganja, 
- 
številka in datum izdaje odločbe o odobritvi
sofinanciranja vlaganja, 
- 
znesek sofinanciranja vlaganja; 
3.    
podatki o vlaganjih zavezanca v okviru agrarne
skupnosti: 
a)      
podatki o agrarnih skupnostih in deležih članov
kmečkih gospodinjstev v agrarnih skupnostih: 
-   
KMG-MID agrarne skupnosti, 
-   
ime in sedež agrarne skupnosti, 
-   
podatki o članu kmečkega gospodinjstva, ki ima
delež v agrarni skupnosti (davčna številka, ime in priimek, delež v agrarni
skupnosti); 
b)      
podatki o vlaganjih v posamezni agrarni
skupnosti: 
-   
KMG-MID agrarne skupnosti, 
-   
vrsta vlaganja in vrednost vlaganja, številka
računa, 
-   
ime organa, ki je izdal odločbo o odobritvi
sofinanciranja vlaganja, 
-   
številka in datum odločbe o odobritvi
sofinanciranja vlaganja, 
-   
znesek sofinanciranja vlaganja; 
4.    
priloge (popis dokumentov, ki jih zavezanec
prilaga k vlogi). 
(3) Obrazec »Vloga za uveljavljanje
olajšave za investiranje v osnovno kmetijsko in osnovno gozdarsko dejavnost« se
objavi na spletni strani finančne uprave. 
86.j člen
(vsebina obvestila o uveljavljanju
olajšave za vzdrževane družinske člane pri izračunu akontacije dohodnine)
(1) Davčni zavezanec – rezident, ki v
skladu s 114. členom ZDoh-2 uveljavlja olajšavo za vzdrževane družinske člane
pri izračunu akontacije dohodnine od dohodka iz delovnega razmerja, pokojnine,
ki se izplačuje za mesečno obdobje, ali od drugega dohodka, ki ga prejema redno
za mesečno obdobje, o tem pisno obvesti glavnega delodajalca, izplačevalca pokojnine
ali izplačevalca drugega dohodka. 
(2) Obvestilo o uveljavljanju olajšave
za vzdrževane družinske člane pri izračunu akontacije dohodnine v skladu z
drugim odstavkom 287. člena ZDavP-2 vsebuje naslednje podatke: 
-      
identifikacijski podatki o davčnem zavezancu, 
-      
identifikacijski podatki o glavnem delodajalcu/
izplačevalcu pokojnine/ izplačevalcu drugega dohodka, 
-      
podatki o uveljavljanih vzdrževanih družinskih
članih (ime in priimek uveljavljanega vzdrževanega družinskega člana, leto
rojstva, davčna številka, sorodstveno razmerje). 
86.k člen
(zahtevek za zmanjšanje davčne osnove od
odhodka iz drugega pogodbenega razmerja zaradi uveljavljanja dejanskih stroškov
pri informativnem izračunu dohodnine)
(1) Zavezanec vloži zahtevek za
zmanjšanje davčne osnove od dohodka iz drugega pogodbenega razmerja zaradi
uveljavljanja dejanskih stroškov pri informativnem izračunu dohodnine v skladu
s prvim odstavkom 289. člena ZDavP-2. 
(2) Zahtevek za zmanjšanje davčne
osnove od dohodka iz drugega pogodbenega razmerja zaradi uveljavljanja
dejanskih stroškov vsebuje naslednje podatke: 
1.    
identifikacijski podatki o plačniku davka
(izplačevalcu) in podatki o prejetem dohodku iz drugega pogodbenega razmerja; 
2.    
podatki o dejanskih stroških v zvezi z
opravljanjem dela in storitev: 
a)      
dejanski stroški prevoza na delo in z dela po
mesecih in v skupnem znesku: 
-   
običajno prebivališče, 
-   
mesec, 
-   
davčna številka izplačevalca, 
-   
mesto opravljanja dela, 
-   
javno prevozno sredstvo (vrsta, skupni znesek
vozovnice), 
-   
lastno prevozno sredstvo (število kilometrov,
znesek), 
-   
skupni znesek (vozovnic, kilometrov,
kilometrine); 
b)      
dejanski stroški prevoza na službenem potovanju
po datumu izplačila in v skupnem znesku: 
-   
davčna številka izplačevalca, 
-   
mesto začetka/konca, 
-   
mesto opravljanja dela, 
-   
javno prevozno sredstvo (vrsta, skupni znesek
vozovnice), 
-   
lastno prevozno sredstvo (število kilometrov,
znesek, cestnina, parkirnina); 
c)      
dejanski stroški nočitve po izplačevalcu in v
skupnem znesku (davčna številka izplačevalca, mesto opravljanja dela, število
nočitev, znesek); 
3.    
priloge (popis dokumentov, ki jih zavezanec
prilaga k zahtevku). 
(3) Obrazec »Vloga za zmanjšanje
davčne osnove od odhodka iz drugega pogodbenega razmerja zaradi uveljavljanja
dejanskih stroškov pri informativnem izračunu dohodnine« se objavi na spletni
strani finančne uprave. 
86.l člen
(vsebina zahtevka za zmanjšanje davčne
osnove od dohodka iz drugega pogodbenega razmerja zaradi uveljavljanja
dejanskih stroškov)
(1) Zahtevek za zmanjšanje davčne
osnove od dohodka iz drugega pogodbenega razmerja zaradi uveljavljanja
dejanskih stroškov iz četrtega odstavka 41. člena ZDoh-2, ki ga v skladu s
tretjim odstavkom 289. člena ZDavP-2 vloži davčni zavezanec, nerezident v 15
dneh od izplačila dohodka, vsebuje naslednje podatke: 
-      
identifikacijske podatke o davčnem zavezancu,
nerezidentu, 
-      
podatke o plačniku davka, 
-      
podatke o prejetem dohodku iz drugega
pogodbenega razmerja (datum izplačila dohodka, 
znesek
prejetega dohodka, znesek davka, ki ga je plačnik davka odtegnil od dohodka iz
drugega pogodbenega razmerja), 
-      
podatke o dejanskih stroških v zvezi s prejetim
dohodkom iz drugega pogodbenega razmerja, 
-      
podatke o številki transakcijskega računa. 
(2) Obrazec »Vloga za zmanjšanje
davčne osnove od dohodka iz drugega pogodbenega razmerja zaradi uveljavljanja
dejanskih stroškov« se objavi na spletni strani finančne uprave. 
86.m člen
(vloga za priglasitev davčne obravnave ob
prenehanju opravljanja dejavnosti in nadaljevanju po drugi osebi)
(1) Vloga za priglasitev davčne
obravnave ob prenehanju opravljanja dejavnosti in nadaljevanju po drugi osebi v
skladu s prvim odstavkom 303. člena ZDavP-2 vsebuje: 
-      
podatke o zavezancu, ki preneha z opravljanjem
dejavnosti, in o zavezancu, ki nadaljuje dejavnost celotnega podjetja ali dela
podjetja oziroma o pravni osebi, na katero se prenaša podjetje ali del
podjetja, ter 
-      
izjave o izpolnjevanju pogojev, določenih z
ZDoh-2 (izjavo zavezanca, ki preneha z opravljanjem dejavnosti, in izjavo
zavezanca, ki nadaljuje dejavnost celotnega podjetja ali dela podjetja oziroma
izjavo odgovorne osebe pravne osebe, na katero se prenaša podjetje ali del
podjetja). 
(2) Obrazec »Vloga za priglasitev
davčne obravnave ob prenehanju opravljanja dejavnosti in nadaljevanju po drugi
osebi« se objavi na spletni strani finančne uprave. 
86.n člen
(zahtevek za uveljavljanje višjih
normiranih stroškov ali dejanskih stroškov davčnega zavezanca, nerezidenta –
nastopajočega izvajalca ali športnika)
(1) Zahtevek za uveljavljanje višjih
normiranih stroškov ali dejanskih stroškov davčnega zavezanca, nerezidenta –
nastopajočega izvajalca ali športnika po 311.a členu ZDavP-2 vsebuje podatke o:
-      
plačniku davka (potrebne za identifikacijo
plačnika), 
-      
aktivnosti, v zvezi s katero davčni zavezanec,
nerezident uveljavlja višje normirane stroške ali dejanske stroške, pravni
podlagi in datumu ali obdobju opravljanja aktivnosti, 
-      
prejetemu dohodka davčnega zavezanca,
nerezidenta (datum izplačila, višina dohodka, znesek normiranih stroškov in
davčni odtegljaj), 
-      
izpolnjevanju pogojev davčnega zavezanca,
nerezidenta za višje normirane stroške, ki sicer veljajo za vstop in obstoj v
sistemu normiranih odhodkov, določenih v zakonu, ki ureja dohodnino, 
-      
dejanskih stroških davčnega zavezanca,
nerezidenta (razčlenitev dejanskih stroškov in znesek), 
-      
transakcijskem (osebnem) računu davčnega
zavezanca, nerezidenta in 
-      
prilogah. 
(2) K zahtevku se priložijo: 
-      
dokument, na podlagi katerega je davčni
zavezanec, nerezident opravil posamezno aktivnost, 
-      
dokazilo o višini prihodkov iz dejavnosti v
davčnem letu pred davčnim letom prejema (izplačila) dohodka, ki so ugotovljeni
po pravilih oziroma predpisih države rezidentstva davčnega zavezanca,
nerezidenta, 
-      
če prihodki iz dejavnosti iz prejšnje alineje
presegajo 50.000 eurov (in so hkrati nižji od 100.000 eurov), se priloži tudi
dokazilo, da je bila pri davčnem zavezancu, nerezidentu po pravilih oziroma
predpisih njegove države rezidentstva, obvezno zavarovana vsaj ena oseba za
polni delovni čas neprekinjeno najmanj pet mesecev, 
-      
dokazila (račune) o nastanku dejanskih
stroškov, ki se nanašajo na opravljanje posamezne aktivnosti. 
(3) Obrazec »Zahtevek za uveljavljanje
višjih normiranih stroškov ali dejanskih stroškov nerezidenta – nastopajočega
izvajalca ali športnika« se objavi na spletni strani finančne uprave. 
86.o člen
(obvestilo o uveljavljanju davčne osnove
od obresti od dolgoročno vezanih denarnih sredstev in dolgoročnega varčevanja
pri bankah in hranilnicah)
(1) Obvestilo o uveljavljanju davčne
osnove od obresti od dolgoročno vezanih denarnih sredstev in dolgoročnega
varčevanja pri bankah in hranilnicah v skladu s prvim odstavkom 327. člena
ZDavP-2, ki ga davčni zavezanec, rezident, predloži ob sklenitvi pogodbe o
varčevanju oziroma vezavi denarnih sredstev, vendar najpozneje do konca
davčnega leta, v katerem je bila pogodbe sklenjena, vsebuje naslednje podatke: 
-      
identifikacijske podatke o davčnem zavezancu,
rezidentu, 
-      
identifikacijske podatke o banki ali
hranilnici, 
-      
izjavo davčnega zavezanca, rezidenta, da v
skladu s 327. členom ZDavP-2 uveljavlja možnost, da se v davčno osnovo od obresti,
doseženih v primeru vezanih denarnih sredstev in dolgoročnega varčevanja pri
bankah in hranilnicah, vštejejo obresti, obračunane za obdobje davčnega leta,
do katerih je upravičen na podlagi sklenjenih pogodb, 
-      
podatke o pogodbah, sklenjenih o vezavi
denarnih sredstev in dolgoročnega varčevanja pri bankah in hranilnicah (datum
sklenitve, številka in predmet pogodbe), 
-      
kraj in datum predložitve obvestila oziroma
sklenitve pogodbe, v katero lahko banka ali hranilnica vključi predpisane
podatke za uveljavljanje davčne osnove po 84. členu ZDoh-2. 
(2) Podatki iz prvega odstavka so
lahko vključeni v besedilo pogodbe iz drugega odstavka 327. člena ZDavP-2. 
(3) Obrazec »Obvestilo o uveljavljanju
davčne osnove od obresti od dolgoročno vezanih denarnih sredstev in
dolgoročnega varčevanja pri bankah in hranilnicah« se objavi na spletni strani
finančne uprave.
86.p člen
(obvestilo za uveljavljanje zmanjšanja
izplačane vrednosti delnic ali deležev v primeru odsvojitve delnic ali deležev
v okviru pridobivanja lastnih delnic oziroma deležev družbe za nabavno vrednost
odsvojenih delnic ali deležev)
(1) Pisno obvestilo za uveljavljanje
zmanjšanja izplačane vrednosti delnic ali deležev v primeru odsvojitve delnic
ali deležev v okviru pridobivanja lastnih delnic oziroma deležev družbe za
nabavno vrednost odsvojenih delnic ali deležev v skladu s prvim odstavkom 329.b
člena ZDavP-2, ki ga davčni zavezanec predloži plačniku davka pred izplačilom
dohodka, mora vsebovati naslednje podatke: 
1.    
identifikacijske podatke o davčnem zavezancu; 
2.    
identifikacijske podatke o plačniku davka
(izplačevalcu dividend); 
3.    
identifikacijske podatke o odsvojenih delnicah
oziroma deležih družbenika v družbi (naziv družbe ali ISIN koda, trgovalna koda
ali naziv delnice) ter nominalna vrednost celotnega osnovnega kapitala družbe
(v eurih); 
4.    
podatke o odsvojenih delnicah oziroma deležih
družbenika v družbi: 
-  
podatke o datumu pridobitve delnic oziroma
deležev po kronološkem zaporedju; začne se z datumom zadnje pridobitve delnice
oziroma deleža; 
-  
podatke o načinu pridobitve delnic oziroma
deležev (vložek kapitala, nakup, povečanje kapitala družbe z lastnimi sredstvi
zavezanca, povečanje kapitala družbe iz sredstev družbe, zamenjava kapitala ob
statusnih spremembah družbe, dedovanje, darilo, pridobitev v procesu
lastninskega preoblikovanja podjetij, drugo); 
-  
podatke o količini pridobljenih delnic ali
odstotku pridobljenega deleža v družbi; 
-  
podatke o količini pridobljenih delnic ali
odstotku pridobljenega deleža v deležu družbenika v družbi; 
-  
podatke o nominalnem znesku vplačila oziroma
vrednosti pridobljenih delnic ali deleža (v eurih); 
-  
podatke o nabavni vrednosti ob pridobitvi (v
eurih); 
-  
podatke o količini odsvojenih delnic ali
odstotku odsvojenega deleža v deležu družbenika v družbi; 
-  
podatke o nominalnem znesku vplačila oziroma
vrednosti odsvojenih delnic ali deleža (v eurih); 
-  
podatke o nabavni vrednosti odsvojenih delnic
oziroma deležev, ki se določi v skladu z 98. členom ZDoh-2, če so bile
delnice ali deleži družbe pridobljeni pred 1. januarjem 2003 pa v skladu s
četrtim odstavkom 152. člena ZDoh-2 (v eurih); 
-  
podatek o datumu odsvojitve delnic oziroma
deležev; 
-  
podatek o znesku (bruto) izplačane vrednosti
odsvojenih delnic oziroma deležev (v eurih). 
(2) Obrazec »Obvestilo za
uveljavljanje zmanjšanja izplačane vrednosti delnic ali deležev v primeru
odsvojitve delnic ali deležev v okviru pridobivanja lastnih delnic oziroma
deležev družbe za nabavno vrednost odsvojenih delnic ali deležev« se objavi na
spletni strani finančne uprave. 
86.r člen
(zahtevek za uveljavljanje zmanjšanja
izplačane vrednosti delnic ali deležev v primeru odsvojitve delnic ali deležev
v okviru pridobivanja lastnih delnic oziroma deležev družbe za nabavno vrednost
odsvojenih delnic ali deležev)
(1) Zahtevek za uveljavljanje
zmanjšanja izplačane vrednosti delnic ali deležev v primeru odsvojitve delnic
ali deležev v okviru pridobivanja lastnih delnic oziroma deležev družbe za
nabavno vrednost odsvojenih delnic ali deležev v skladu s tretjim odstavkom
329.b člena ZDavP-2 davčni zavezanec predloži davčnemu organu v treh mesecih od
izplačila vrednosti delnic ali deležev, če davčni zavezanec plačnika davka ni
obvestil o uveljavljanju zmanjšanja izplačane vrednosti delnic ali deležev pred
izplačilom dohodka ali če plačnik davka obvestila ni upošteval pri izračunu
dohodnine v obračunu davčnega odtegljaja, odtegnitvi in plačilu davčnega
odtegljaja. Zahtevek mora vsebovati naslednje podatke: 
1.    
identifikacijske podatke o davčnem zavezancu; 
2.    
identifikacijske podatke o plačniku davka
(izplačevalcu dividend); 
3.    
podatke o dohodku in odtegnjenem davčnem
odtegljaju: 
-  
datum izplačila vrednosti odsvojenih delnic ali
deležev družbenika v družbi; 
-  
znesek (bruto) izplačane vrednosti odsvojenih
delnic ali deležev družbenika v družbi (v eurih); 
-  
znesek davčnega odtegljaja (v eurih); 
-  
znesek (neto) dohodka (v eurih); 
4.    
identifikacijske podatke o odsvojenih delnicah
oziroma deležih družbenika v družbi (naziv družbe ali ISIN koda, trgovalna koda
ali naziv delnice) ter nominalna vrednost celotnega osnovnega kapitala družbe
(v eurih); 
5.    
podatke o odsvojenih delnicah oziroma deležih
družbenika v družbi: 
-  
podatke o datumu pridobitve delnic oziroma
deležev po kronološkem zaporedju; začne se z datumom zadnje pridobitve delnice
oziroma deleža; 
-  
podatke o načinu pridobitve delnic oziroma
deležev (vložek kapitala, nakup, povečanje kapitala družbe z lastnimi sredstvi
zavezanca, povečanje kapitala družbe iz sredstev družbe, zamenjava kapitala ob
statusnih spremembah družbe, dedovanje, darilo, pridobitev v procesu
lastninskega preoblikovanja podjetij, drugo); 
-  
podatke o količini pridobljenih delnic ali
odstotku pridobljenega deleža v družbi; 
-  
podatke o količini pridobljenih delnic ali
odstotku pridobljenega deleža v deležu družbenika v družbi; 
-  
podatke o nominalnem znesku vplačila oziroma
vrednosti pridobljenih delnic ali deleža (v eurih); 
-  
podatke o nabavni vrednosti ob pridobitvi (v
eurih); 
-  
podatke o količini odsvojenih delnic ali
odstotku odsvojenega deleža v deležu družbenika v družbi; 
-  
podatke o nominalnem znesku vplačila oziroma
vrednosti odsvojenih delnic ali deleža (v eurih); 
-  
podatke o nabavni vrednosti odsvojenih delnic
oziroma deležev, ki se določi v skladu z 98. členom ZDoh-2, če so bile
delnice ali deleži družbe pridobljeni pred 1. januarjem 2003 pa v skladu s
četrtim odstavkom 152. člena ZDoh-2 (v eurih); 
-  
podatek o datumu odsvojitve delnic oziroma
deležev; 
-  
podatek o znesku (bruto) izplačane vrednosti
odsvojenih delnic oziroma deležev (v eurih). 
(2) Obrazec »Zahtevek za uveljavljanje
zmanjšanja izplačane vrednosti delnic ali deležev v primeru odsvojitve delnic
ali deležev v okviru pridobivanja lastnih delnic oziroma deležev družbe za
nabavno vrednost odsvojenih delnic ali deležev« se objavi na spletni strani
finančne uprave.
86.s člen
(vsebina obvestila o uveljavljanju osebne
olajšave za rezidente, ki prostovoljno in nepoklicno opravljajo naloge zaščite,
reševanja in pomoči, pri izračunu akontacije dohodnine)
(1) Davčni
zavezanec – rezident, ki v skladu z osmim odstavkom 112. člena ZDoh-2 uveljavlja osebno olajšavo za prostovoljno in
nepoklicno opravljanje operativnih nalog zaščite, reševanja in pomoči na
podlagi tretjega odstavka 127. člena ZDoh-2 pri izračunu akontacije
dohodnine od dohodka iz delovnega razmerja oziroma pokojnine, ki se izplačuje
za mesečno obdobje, ali na podlagi drugega odstavka 131. člena ZDoh-2 pri izračunu akontacije dohodnine od drugega
dohodka, ki ga prejema redno za mesečno obdobje, o tem pisno obvesti glavnega
delodajalca, izplačevalca pokojnine ali izplačevalca drugega dohodka.
(2) Obvestilo
iz prejšnjega odstavka vsebuje naslednje podatke:
-      
identifikacijske podatke o davčnem zavezancu
rezidentu, ki uveljavlja osebno olajšavo pri izračunu akontacije dohodnine,
-      
identifikacijske podatke o glavnem delodajalcu/
izplačevalcu pokojnine/ izplačevalcu drugega dohodka,
-      
podpisano izjavo rezidenta, da izpolnjuje
pogoje za osebno olajšavo iz osmega odstavka 112. člena
ZDoh-2 za prostovoljno in nepoklicno opravljanje operativnih nalog zaščite,
reševanja in pomoči.
86.š člen
(črtan)
TRINAJSTI DEL
VRSTE, VSEBINA, NAČINI IN ROKI ZA POŠILJANJE POROČIL AGENCIJE REPUBLIKE
SLOVENIJE ZA JAVNOPRAVNE EVIDENCE IN STORITVE FINANČNI UPRAVI REPUBLIKE
SLOVENIJE
I. SPLOŠNA DOLOČBA
II. VRSTE IN VSEBINE POROČIL
87. člen
(obveznost pošiljanja podatkov)
Agencija Republike Slovenije za javnopravne
evidence in storitve (v nadaljnjem besedilu: AJPES) v skladu z 297. in 358. členom ZDavP-2 pošilja Finančni upravi Republike Slovenije (v nadaljnjem besedilu:
davčni organ) poročila s podatki, ki so potrebni za izvajanje nalog davčnega
organa, in sicer:
-      
iz poslovnega registra Republike Slovenije;
-      
iz drugih registrov, evidenc in zbirk podatkov,
določenih z drugimi predpisi, ki jih za potrebe Republike Slovenije oziroma
državnih organov vodi AJPES;
-      
iz letnih poročil poslovnih subjektov;
-      
iz letnih poročil o premoženjskem in finančnem
položaju ter poslovnem izidu družb in podjetnikov ter drugih poslovnih
subjektov;
-      
izplačanih plačah;
-      
rezultatih drugih statističnih raziskav, ki jih
opravlja AJPES.
88. člen
(podatki, ki jih posreduje AJPES)
(1) Iz poslovnega registra Republike
Slovenije posreduje AJPES davčnemu organu naslednje podatke o posameznem
poslovnem subjektu:
-      
identifikacijsko številko;
-      
firmo oziroma ime (tudi skrajšano firmo oziroma
ime);
-      
sedež in naslov;
-      
datum akta o ustanovitvi;
-      
podatke o vpisu pri registrskem organu (organ,
datum, in zaporedno številko vpisa);
-      
glavno dejavnost;
-      
pravno organizacijsko obliko;
-      
datum začetka poslovanja;
-      
ime in priimek ustanovitelja;
-      
poreklo ustanovitvenega kapitala (domači, tuji,
mešani);
-      
države ustanovitvenega kapitala;
-      
vrsto lastnine;
-      
ime in priimek zastopnika;
-      
podatke za povezavo (za povezane oziroma
združene oblike);
-      
dejavnosti (registrirane oziroma določene s
predpisom ali z aktom o ustanovitvi);
-      
telefon, teleks, telefaks, elektronska pošta;
-      
o spremembah (vrsto in datum);
-      
o poslovanju (posluje: da, ne);
-      
o velikostnem razredu (glede na število
zaposlenih);
-      
številko računa, ki ga poslovni subjekt odpre
pri organizaciji za plačilni promet.
(2) O podružnicah in podružnicah tujih
poslovnih subjektov posreduje AJPES davčnemu organu naslednje podatke:
-      
identifikacijsko številko;
-      
ime in firmo;
-      
sedež in naslov;
-      
državo sedeža poslovnega subjekta, kadar gre za
podružnice tujih poslovnih subjektov tudi;
-      
vrsto podružnice;
-      
datum vpisa;
-      
dejavnosti;
-      
ime in priimek zastopnika;
-      
vrsto in datum sprememb.
89. člen
(posredovanje podatkov iz letnih poročil poslovnih
subjektov)
Iz letnih poročil poslovnih subjektov
posreduje AJPES davčnemu organu naslednje podatke:
a)  za družbe in podjetnike:
-  vse podatke iz bilance stanja za vse poslovne subjekte;
-  vse podatke iz izkaza poslovnega izida za vse poslovne subjekte;
-  vse podatke iz izkaza finančnega izida za družbe iz prvega odstavka
57. člena Zakona o gospodarskih družbah (Uradni list RS, št. 42/06 in
60/06 – popr., v nadaljnjem besedilu: ZGD-1);
-  vse podatke iz izkaza gibanja kapitala za družbe iz prvega odstavka
57. člena ZGD-1;
b) 
za društva:
-
vse podatke iz bilance stanja;
-
vse podatke iz izkaza poslovnega izida;
c) 
za ostale pravne osebe zasebnega prava:
-
vse podatke iz bilance stanja;
-
vse podatke iz izkaza prihodkov in odhodkov;
d) 
za pravne osebe javnega prava:
-  vse podatke iz bilance stanja;
-  vse podatke iz izkaza prihodkov in odhodkov – drugih uporabnikov
oziroma vse podatke iz izkaza prihodkov in odhodkov – določenih uporabnikov;
-  vse podatke iz izkaza prihodkov in odhodkov določenih uporabnikov
po vrstah dejavnosti.
90. člen
(posredovanje podatkov iz letnih poročil
družb in podjetnikov ter drugih poslovnih subjektov)
Iz letnih poročil o premoženjskem in
finančnem položaju ter poslovnem izidu družb in podjetnikov ter drugih
poslovnih subjektov posreduje AJPES davčnemu organu naslednje podatke:
-      
vse podatke posameznega poslovnega subjekta;
-      
zbirne podatke poslovnih subjektov posamezne
dejavnosti;
-      
izračun temeljnih kazalnikov.
91. člen
(črtan)
92. člen
(pošiljanje podatkov o izplačanih plačah in
drugih osebnih prejemkih)
V zvezi s podatki o izplačanih plačah in
drugih osebnih prejemkih AJPES posreduje davčnemu naslednje podatke:
-      
ime in davčno številko poslovnega subjekta;
-      
matično številko poslovnega subjekta;
-      
število zaposlenih;
-      
vrsto izplačila;
-      
šifro izplačila;
-      
znesek izplačila;
-      
datum izplačila;
-      
obdobje, na katero se izplačilo nanaša;
-      
številko računa, s katerega se izplačujejo
plače in regres za letni dopust;
-      
kumulativni znesek, izplačan iz naslova uspešnosti
poslovanja.
93. člen
(črtan)
III. NAČIN POŠILJANJA POROČIL
94. člen
(način pošiljanja poročil)
Poročila iz 88. do 93. člena tega
pravilnika AJPES pošilja v varni elektronski obliki. Obliko poročil dogovorita
davčni organ in AJPES.
IV. ROKI ZA POŠILJANJE POROČIL
95. člen
(roki za pošiljanje podatkov iz letnih
poročil)
(1) AJPES pošilja davčnemu organu
podatke iz letnih poročil poslovnih subjektov v naslednjih rokih:
-      
za vse poslovne subjekte takoj, ko so na
razpolago, vendar najpozneje do konca maja tekočega leta za preteklo leto;
-      
za velike in srednje družbe in tiste majhne
družbe, s katerih vrednostnimi papirji se trguje na organiziranem trgu, ter
družbe, ki sestavljajo konsolidirana letna poročila, pa še dodatno podatke iz
revidiranih letnih poročil takoj, ko so na razpolago, vendar najpozneje do
konca oktobra tekočega leta za preteklo leto.
(2) Na posebno zahtevo davčnega organa
pošlje AJPES v petih dneh po prejemu zahteve podatke iz letnega poročila
posameznega poslovnega subjekta še pred roki, določenimi v prvem odstavku tega
člena.
96. člen
(roki za pošiljanje podatkov iz letnih
poročil o premoženjskem in finančnem položaju ter poslovnem izidu)
AJPES pošilja davčnemu organu podatke iz
letnih poročil o premoženjskem in finančnem položaju ter poslovnem izidu družb
in podjetnikov ter drugih poslovnih subjektov do 30. aprila v letu za
preteklo leto.
97. člen
(črtan)
98. člen
(črtan)

Priloga 1: (črtana)
Priloga 2: (črtana)
Priloga
3: Opis datoteke za prenos podatkov
Priloga 4: (črtana)
Priloga 5: (črtana)
Priloga 6: (črtana)
Priloga 7: (črtana)
Priloga 8: (črtana)
Priloga 9: (črtana)
Priloga 10: (črtana)
Priloga 11: (črtana)
Priloga 12: (črtana)
Priloga 13: (črtana)
Priloga 14: (črtana)
Priloga 15: (črtana)
Priloga 16: (črtana)
Priloga 17: (črtana)
Priloga
18: Navodilo za dostavo informacij v skladu s sporazumom med Vlado
Republike Slovenije in Vlado Združenih držav Amerike o
izboljšanju spoštovanja davčnih predpisov na mednarodni ravni in izvajanju
FATCA
Priloga
19: Navodilo za dostavo informacij v obliki izjav
Priloga
20: Navodilo o obliki, vsebini in načinu dostave informacij o finančnih računih
poročevalskih finančnih institucij Republike Slovenije Finančni upravi
Republike Slovenije
Priloga
21: Navodilo o obliki, vsebini in načinu dostave poročil po državah
poročevalcev mednarodnih skupin podjetij Finančni upravi Republike Slovenije
Priloga
22: Vsebina obrazca za poročanje podatkov o čezmejnih
aranžmajih, o katerih se poroča
Priloga
23: Navodilo o obliki, vsebini in načinu dostave podatkov, ki jih sporočajo
poročevalski operaterji platform Finančni upravi Republike Slovenije

Pravilnik o izvajanju Zakona o davčnem
postopku (Uradni list RS, št. 141/06) vsebuje naslednje prehodne in
končno določbo:
»ŠTIRINAJSTI DEL
PREHODNE IN KONČNA DOLOČBA
99. člen
(prehodna
določba glede zagotovitve izvajanja informacijske varnostne politike Carinske
uprave Republike Slovenije)
Ne glede na 17. člen tega pravilnika
Carinska uprava Republike Slovenije zagotovi podporo sistemu informacijskega
varovanja in možnost naknadnega ugotavljanja obravnave podatkov, ki so davčna
tajnost, najkasneje do 31. 12. 2008.
100. člen
(prehodna določba
glede upoštevanja dohodka iz osnovne kmetijske in osnovne gozdarske dejavnosti)
Kot dohodek iz osnovne kmetijske in osnovne
gozdarske dejavnosti se za leto 2006 upošteva dohodek, kot je opredeljen v
58. členu Zakona o dohodnini (Uradni list RS, št. 59/06 – uradno
prečiščeno besedilo, v nadaljnjem besedilu: ZDoh-1), zmanjšan za oprostitve iz
61. člena ZDoh-1, znižanja iz 62. člena ZDoh-1 ter oprostitve in
znižanja iz prvega odstavka 137. člena ZDoh-1.
101. člen
(veljavnost in
uporaba izdanih instrumentov zavarovanja)
Instrumenti zavarovanja, ki jih je davčni
organ sprejel kot ustrezne za zavarovanje izpolnitve oziroma plačila davčne
obveznosti pred začetkom uporabe tega pravilnika, se lahko uporabljajo do konca
njihove veljavnosti.
102. člen
(prenehanje
veljavnosti)
Z dnem uveljavitve tega pravilnika preneha
veljati Pravilnik o ravnanju z zaupnimi podatki in načinu varovanja zaupnih
podatkov v carinski službi (Uradni list RS, št. 40/02).
103. člen
(veljavnost
pravilnika)
Ta pravilnik začne veljati 1. januarja
2007.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 46/07)
vsebuje naslednjo končno določbo:
»4. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvi
Pravilnika o izvajanju Zakona o davčnem postopku (Uradni list RS, št. 102/07) vsebuje naslednjo končno določbo:
»5. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah Pravilnika o izvajanju
Zakona o davčnem postopku (Uradni list RS, št. 28/09) vsebuje naslednjo končno določbo:
»12. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 101/11) vsebuje naslednjo prehodno in
končno določbo:
»PREHODNA IN KONČNA DOLOČBA
29. člen
Postopki odpisa, delnega odpisa, odloga in
obročnega plačila davka, ki do dneva uveljavitve tega pravilnika še niso
pravnomočno končani, se končajo po Pravilniku o izvajanju Zakona o davčnem
postopku (Uradni list RS, št. 141/06, 46/07, 102/07
in 28/09).
30. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah Pravilnika o izvajanju
Zakona o davčnem postopku (Uradni list RS, št. 24/12) vsebuje naslednjo končno določbo:
»KONČNA DOLOČBA
2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2E (Uradni list RS, št. 32/12) vsebuje naslednji končni določbi:
»KONČNI DOLOČBI
27. člen
V Pravilniku o izvajanju Zakona o davčnem
postopku (Uradni list RS, št. 141/06, 46/07, 102/07, 28/09 in 101/11) prenehajo
veljati v 77. členu besedilo »pri izterjavi davščin in« in prva alineja ter 78.
in 81. člen.
28. člen
Ta zakon začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah Pravilnika
o izvajanju Zakona o davčnem postopku (Uradni list RS, št. 19/13) vsebuje naslednjo končno določbo:
»4. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o dopolnitvah Pravilnika o izvajanju
Zakona o davčnem postopku (Uradni list RS, št. 45/14) vsebuje naslednjo končno določbo:
»3. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 97/14)
vsebuje naslednjo končno določbo:
»12. člen
Ta pravilnik začne veljati 1. januarja
2015.«.

Pravilnik o dopolnitvah Pravilnika o izvajanju
Zakona o davčnem postopku (Uradni list RS, št. 39/15)
vsebuje naslednjo končno določbo:
»3. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 40/16)
vsebuje naslednjo končno določbo:
»6. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 85/16)
vsebuje naslednjo prehodno in končno določbo:
»PREHODNA IN KONČNA DOLOČBA
33. člen
Spremenjeni tretji odstavek 43. člena
pravilnika se uporablja za postopke, ki so bili v skladu z zakonom, ki ureja
finančno poslovanje, postopke zaradi insolventnosti in postopke prisilnega
prenehanja, uvedeni po 26. aprilu 2016.
34. člen
Ta pravilnik začne veljati 1. januarja
2017, razen novega 26.b člena pravilnika, ki začne veljati 6. februarja
2017.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 30/17)
vsebuje naslednjo končno določbo:
»6. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 37/18)
vsebuje naslednji končni določbi:
»5. člen
(1) Z dnem uveljavitve tega
pravilnika preneha veljati Pravilnik o vsebini zahtevka za uveljavljanje višjih
normiranih stroškov ali dejanskih stroškov nerezidenta – nastopajočega
izvajalca ali športnika (Uradni list RS, št. 79/17). 
(2) Z dnem uveljavitve tega pravilnika
se prenehajo uporabljati: 
-      
Pravilnik o obrazcu zahtevka za zmanjšanje
davčne osnove od dohodka iz zaposlitve (iz drugega pogodbenega razmerja) zaradi
uveljavljanja dejanskih stroškov (Uradni list RS, št. 138/06), 
-      
Pravilnik o obrazcu za priglasitev davčne
obravnave ob prenehanju opravljanja dejavnosti in nadaljevanju po drugi osebi
(Uradni list RS, št. 103/10), 
-      
Pravilnik o obrazcu zahtevka za uveljavljanje
dejanskih stroškov nerezidenta – nastopajočega izvajalca ali športnika (Uradni
list RS, št. 9/11), 
-      
Pravilnik o obvestilu za uveljavljanje olajšave
za vzdrževane družinske člane pri izračunu akontacije dohodnine (Uradni list
RS, št. 138/06), 
-      
Pravilnik o obrazcu obvestila o uveljavljanju
davčne osnove po 84. členu ZDoh-2 od obresti od dolgoročno vezanih denarnih
sredstev in dolgoročnega varčevanja pri bankah in hranilnicah (Uradni list RS,
št. 138/06) in 
-      
Pravilnik obrazcu vloge za uveljavljanje
posebne olajšave za vzdrževane družinske člane, obrazcu vloge za uveljavljanje
olajšave za investiranje v osnovno kmetijsko in osnovno gozdarsko dejavnost ter
obrazcu zahtevka za zmanjšanje davčne osnove od dohodka iz drugega pogodbenega
razmerja zaradi uveljavljanja dejanskih stroškov (Uradni list RS, št. 101/15). 
6. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah Pravilnika o izvajanju
Zakona o davčnem postopku (Uradni list RS, št. 43/19)
vsebuje naslednjo končno določbo:
»KONČNA DOLOČBA
3. člen
Ta pravilnik začne veljati 1. julija 2019.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 80/19)
vsebuje naslednjo končno določbo:
»KONČNA DOLOČBA
5. člen
Ta pravilnik začne veljati 1. januarja
2020, nov tretji odstavek 86. člena pravilnika pa se začne uporabljati
1. julija 2020.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 106/20)
vsebuje naslednjo končno določbo:
»KONČNA DOLOČBA
4. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davčnem postopku (Uradni list RS, št. 200/20)
vsebuje naslednjo končno določbo:
»KONČNA DOLOČBA
5. člen
Ta pravilnik začne veljati 1. januarja
2021.«.

Pravilnik
o spremembah in dopolnitvi Pravilnika o izvajanju Zakona o davčnem postopku
(Uradni list RS, št. 135/21)
vsebuje naslednjo končno določbo:
»KONČNA DOLOČBA
4. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik
o dopolnitvah Pravilnika o izvajanju Zakona o davčnem postopku (Uradni list RS,
št. 43/22)
vsebuje naslednjo končno določbo:
»KONČNA DOLOČBA
2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik
o spremembi Pravilnika o izvajanju Zakona o davčnem postopku (Uradni list RS,
št. 166/22)
vsebuje naslednjo končno določbo:
»KONČNA DOLOČBA
2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik
o spremembi in dopolnitvah Pravilnika o izvajanju Zakona o davčnem postopku
(Uradni list RS, št. 74/23)
vsebuje naslednjo končno določbo:
»KONČNA DOLOČBA
4. člen
Ta pravilnik začne veljati naslednji dan po
objavi v Uradnem listu Republike Slovenije.«.