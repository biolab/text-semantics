I. SPLOŠNE DOLOČBE
1. člen
(vsebina pravilnika)
(1) Ta pravilnik podrobneje določa:
-       
pogoje, ki jih morajo izpolnjevati registracijske organizacije;
-       
postopke registracije motornih in priklopnih vozil (v nadaljnjem
besedilu: vozilo), izdajo in podaljšanje veljavnosti prometnih dovoljenj,
odjavo vozil, spremembo podatkov o lastniku oziroma uporabniku vozila in vozilu
ter izdajo dovoljenj za preskusno vožnjo;
-       
vrste, obliko, material, barvo, mere, označevanje in vsebino registrskih
tablic,
-       
registracijska območja in njihove oznake;
-       
izbiro dela oznake registrske tablice po lastni želji;
-       
vodenje evidenc ter način hrambe dokumentarnega gradiva in dokazil.
(2) Ta pravilnik določa tudi postopek
ponovne registracije vozila, ki je bilo predhodno registrirano v drugi državi
članici Evropske unije ter obrazec prometnega dovoljenja v skladu z Direktivo
Sveta 1999/37/ES z dne 29. aprila 1999 o dokumentih za registracijo vozil
(UL L št. 138 z dne 1. 6. 1999, str. 57), zadnjič spremenjeno z Direktivo
Sveta 2013/22/EU z dne 13. maja 2013 o prilagoditvi nekaterih direktiv na
področju prometne politike zaradi pristopa Republike Hrvaške (UL L št. 158 z
dne 10. 6. 2013, str. 356).
2. člen
(priloge k pravilniku)
Priloge I do IX iz tega pravilnika so njegovi
sestavni deli.
II. POGOJI ZA REGISTRACIJSKE ORGANIZACIJE
3. člen
(pristojnost)
(1) Postopke registracije vozil
opravljajo registracijske organizacije, kot jih določa 30. člen Zakona o
motornih vozilih (Uradni list RS, št. 106/10; v nadaljnjem besedilu: zakon).
(2) Dovoljenja za preskusno vožnjo in
preskusne tablice izdajajo registracijske organizacije in pravne osebe ter samostojni
podjetniki posamezniki, kot jih določa drugi odstavek 38. člena zakona.
4. člen
(osebje registracijskih organizacij)
(1) Registracijska organizacija mora
imeti sklenjeno delovno razmerje za nedoločen ali določen čas z najmanj dvema
strokovnima delavcema, ki opravljata postopke registracije vozil (v nadaljnjem
besedilu: referent), od katerih je eden vodja registracije vozil.
(2) Postopke iz prejšnjega odstavka
sme izvajati referent, ki ima najmanj srednjo strokovno izobrazbo, opravljen
izpit iz splošnega upravnega postopka in preskus usposobljenosti za delo
referenta.
(3) Prvi in drugi odstavek tega člena
ne veljata za upravne enote.
5. člen
(prostori registracijskih organizacij)
(1) Registracijska organizacija mora
imeti naslednje prostore:
-       
prostor, v katerem se opravlja registracija vozil, z najmanj enim
delovnim mestom;
-       
prostor, primeren za shranjevanje novih in deponiranih registrskih
tablic, preskusnih tablic ter obrazcev;
-       
prostor za hrambo zadev registriranih in odjavljenih vozil in
-       
najmanj tri parkirna mesta, razen za registracijsko organizacijo na
tehničnih pregledih vozil in upravne enote.
(2) Delovna mesta morajo biti označena
z napisi, iz katerih je razvidno, da se na teh mestih opravljajo postopki v
zvezi z registracijo vozil.
(3) V poslovnem prostoru mora biti na
vidnem mestu napis »REGISTRACIJA VOZIL«, na vhodu pa tudi vidno označen delovni
čas. Ta določba ne velja za upravne enote.
6. člen
(varovanje prostorov)
(1) Vsi prostori v katerih se nahajajo
računalniki, s katerih je omogočen dostop do računalniške evidence, javne
listine ter žigi, morajo biti ustrezno tehnično varovani s protivlomno zaščito
in imeti vgrajeno alarmno napravo, vezano na intervencijski center. Vsa delovna
mesta morajo biti zaradi varstva osebnih podatkov ustrezno varovana tako, da je
nepooblaščenim osebam onemogočen dostop do računalnika in vpogled na ekran
računalnika. Tehnično varovanje prostorov za registracijo vozil mora biti
zagotovljeno v času, ko se postopki registracije ne izvajajo, neodvisno od
tehničnega varovanja ostalih prostorov.
(2) Delovna mesta morajo biti
opremljena tako, da je zagotovljeno varovanje obrazcev, registrskih in preskusnih
tablic ter tiskovin.
7. člen
(oprema registracijskih organizacij)
(1) Registracijska organizacija mora
imeti:
-       
računalnik z ustrezno programsko opremo, ki ustreza tehničnim in
varnostnim zahtevam ministrstva, pristojnega za promet (v nadaljnjem besedilu:
ministrstvo), za dostop do evidence registriranih vozil;
-       
tiskalnik za izpis obrazcev listin, ki ustreza tehničnim zahtevam
ministrstva;
-       
elektronski naslov v informacijskem sistemu državnih organov;
-       
namizno svetilko, ki oddaja ultravijolično svetlobo;
-       
ognjevarno kovinsko omaro za shranjevanje obrazcev prometnih dovoljenj,
žigov in drugih listin;
-       
žig s šifro registracijske organizacije (ne velja za upravne enote).
(2) Za opravljanje postopkov
registracije mopedov, pri katerih trajna nazivna moč pogonskega motorja ne
presega 4 kW in konstrukcijsko določena hitrost ne presega 25 km/h,
traktorjev in traktorskih priklopnikov izven poslovnih prostorov registracijske organizacije mora imeti
registracijska organizacija naslednjo opremo:
-       
računalnik z ustrezno programsko opremo, ki ustreza tehničnim in
varnostnim zahtevam ministrstva, za dostop do evidence registriranih vozil;
-       
tiskalnik za izpis obrazcev listin, ki ustreza tehničnim zahtevam
ministrstva;
-       
priročno blagajno;
-       
priročno svetilko, ki oddaja ultravijolično svetlobo;
-       
žig s šifro registracijske organizacije.
8. člen
(pooblaščanje registracijskih organizacij)
(1) Javna agencija Republike Slovenije
za varnost prometa (v nadaljnjem besedilu: agencija), z odločbo pooblasti strokovno
organizacijo in pravno osebo ter podjetnika iz 3. člena tega pravilnika, ki
izpolnjuje predpisane pogoje. Agencija ob izdaji odločbe o pooblastitvi določi
pooblaščencu tudi njegovo šifro.
(2) Seznam postopkov v zvezi z
registracijo vozil in izdajo preskusnih tablic je določen v Prilogi I tega
pravilnika.
9. člen
(pogoji za izdajanje dovoljenj za
preskusno vožnjo in preskusnih tablic)
(1) Pravne osebe ter samostojni
podjetniki posamezniki, ki jih agencija pooblasti samo za izdajanje dovoljenj
za preskusno vožnjo in preskusnih tablic, morajo izpolnjevati zahteve glede
osebja:
-       
imeti morajo sklenjeno delovno razmerje za nedoločen ali določen čas z
najmanj enim strokovnim delavcem, ki opravlja postopke izdaje dovoljenj za
preskusno vožnjo in preskusnih tablic;
-       
postopke iz prejšnje alineje lahko izvaja delavec, ki ima najmanj
srednjo strokovno izobrazbo in mora biti usposobljen za opravljanje tega dela;
(2) Pravne osebe ter samostojni
podjetniki posamezniki, ki jih agencija pooblasti samo za izdajanje dovoljenj
za preskusno vožnjo in preskusnih tablic, morajo izpolnjevati zahteve glede
prostorov:
-       
prostor za izdajo dovoljenj za preskusno vožnjo in preskusnih tablic, z
najmanj enim delovnim mestom;
-       
prostor, primeren za shranjevanje preskusnih tablic ter obrazcev in
-       
najmanj tri parkirna mesta.
(3) Vsi prostori, v katerih se
nahajajo računalniki, s katerih je omogočen dostop do računalniške evidence,
javne listine ter žigi, morajo biti ustrezno tehnično varovani s protivlomno
zaščito in imeti vgrajeno alarmno napravo, vezano na intervencijski center. Vsa
delovna mesta morajo biti zaradi varstva osebnih podatkov ustrezno varovana
tako, da je nepooblaščenim osebam onemogočen dostop do računalnika in vpogled
na ekran računalnika. Tehnično varovanje prostorov za izdajo dovoljenj za
preskusno vožnjo in preskusnih tablic mora biti zagotovljeno neodvisno od
tehničnega varovanja ostalih prostorov.
(4) Delovno mesto mora biti opremljeno
tako, da je zagotovljeno varovanje obrazcev in preskusnih tablic.
10. člen
(oprema za izdajanje dovoljenj za
preskusno vožnjo in preskusnih tablic)
Pravne osebe ter samostojni podjetniki
posamezniki, ki jih agencija pooblasti samo za izdajanje dovoljenj za preskusno
vožnjo in preskusnih tablic, morajo imeti naslednjo opremo:
-       
računalnik z ustrezno programsko opremo, ki ustreza tehničnim in
varnostnim zahtevam ministrstva, za omejen dostop do evidence registriranih
vozil;
-       
tiskalnik za izpis obrazcev listin;
-       
ognjevarno kovinsko omaro za shranjevanje preskusnih tablic, žigov in
drugih listin in
-       
žig pooblaščenca za izdajo preskusnih tablic.
11. člen
(žigi)
Žigi registracijskih organizacij in
pooblaščencev za izdajo dovoljenj za preskusno vožnjo in preskusnih tablic
morajo ustrezati zahtevam predpisov o upravnem poslovanju in zahtevam agencije.
III. REGISTRACIJA VOZILA
12. člen
(registracija)
(1) Vozilo se registrira tako, da se
podatki, določeni v tretjem odstavku 63. člena zakona oziroma v predpisu, izdanem
na njegovi podlagi, o zbirkah podatkov o vozilih, vnesejo v evidenco
registriranih vozil.
(2) Pri vnosu podatkov o vrsti vozila ter
obliki nadgradnje, dodatnem opisu in namenu uporabe se upošteva razvrstitev
vozil, kot jo določa predpis, ki ureja ugotavljanje skladnosti vozil.
(3) Podatke iz prejšnjega odstavka se
prevzame iz evidence homologiranih vozil oziroma evidence izdanih potrdil o
skladnosti.
13. člen
(vloga za registracijo)
(1) Vlogo za registracijo vozila poda
lastnik vozila na obrazcu iz Priloge II tega pravilnika.
(2) Obrazec iz prejšnjega odstavka se
uporabi tudi pri podaljšanju veljavnosti prometnega dovoljenja, zamenjavi
prometnega dovoljenja, izdaji nadomestnega prometnega dovoljenja, spremembi
podatkov o lastniku, uporabniku ali vozilu, odjavi vozila, zamenjavi
registrskih tablic, rezervaciji in naročilu registrskih tablic z izbranim delom
oznake, izdaji dovoljenja za preskusno vožnjo, izdaji potrdila iz evidence
registriranih vozil ter za izjavo o lokaciji vozila.
14. člen
(vsebina vloge)
(1) Vlogi za registracijo vozila je
treba priložiti naslednja dokazila:
1.     
dokazilo o lastništvu vozila (ni potrebno, če je lastništvo razvidno iz
dokumenta iz druge ali tretje alineje);
2.     
zadnje tuje prometno dovoljenje oziroma drugo ustrezno javno listino, ki
je dokazilo o lastništvu vozila po predpisih tuje države, v kateri je bilo
vozilo nazadnje registrirano, če vozilo ni bilo registrirano v Republiki
Sloveniji;
3.     
zadnje slovensko prometno dovoljenje, če je bilo vozilo registrirano v
Republiki Sloveniji oziroma ustrezno potrdilo, če je zadnje slovensko prometno
dovoljenje izgubljeno ali ukradeno in vsa dokazila o spremembi lastništva vozila
od zadnje registracije vozila;
4.     
dokazilo o lastništvu posameznih delov vozila, ki so bili naknadno
vgrajeni, če se zaradi take naknadne vgradnje spremenijo podatki o vozilu,
vpisani v prometno dovoljenje;
5.     
potrdilo o skladnosti oziroma soglasje k registraciji, če gre za vozilo,
za katero mora biti v skladu z zakonom taka listina izdana, v kolikor to ni
razvidno iz evidence registriranih vozil;
6.     
dokazilo o sklenjenem zavarovanju avtomobilske odgovornosti, pri vozilih
za javni prevoz potnikov pa tudi dokazilo o zavarovanju potnikov;
7.     
dokazilo o tehnični brezhibnosti vozila, če to ni razvidno iz evidence
registriranih vozil;
8.     
dokazilo o poravnani letni dajatvi za uporabo vozila v cestnem prometu;
9.     
dokazilo o plačilu predpisanih taks in drugih obveznosti;
10.  
dokazilo o istovetnosti stranke (za fizične osebe veljavna listina,
opremljena s fotografijo osebe, ki jo je izdal državni organ, za pravne osebe
pa dokazilo o registraciji pravne osebe in pooblastilo zakonitega zastopnika
pravne osebe);
11.  
soglasje uporabnika vozila iz 15. člena tega pravilnika, kjer pride v
poštev;
12.  
vozniško dovoljenje uporabnika vozila, če podatka o veljavnosti
vozniškega dovoljenja za kategorijo vozila, ki se registrira, ni mogoče dobiti
iz uradne evidence o voznikih;
13.  
dokazila, ki so potrebna na podlagi drugih predpisov.
(2) Dokazil, ki jih je mogoče
pridobiti iz uradnih evidenc, ni treba prilagati.
(3) Za vozila iz drugega odstavka 31.
člena zakona se nespornost lastništva ugotavlja v ugotovitvenem postopku po
zakonu, ki ureja splošni upravni postopek.
15. člen
(registracija vozila na uporabnika ter
pravice in odgovornosti uporabnika vozila)
(1) V skladu z določbami 29. člena
zakona se določbe zakona smiselno uporabljajo tudi za uporabnika, in sicer ima
uporabnik v navedenih primerih naslednje pravice in odgovornosti:
1.     
vozilo na lizing, po pogodbi o zakupu ali pogodbi o prodaji s pridržkom
lastninske pravice (drugi odstavek 29. člena zakona): vozilo je s pisnim
soglasjem lastnika registrirano na uporabnika, ki ima vse pravice in
obveznosti, kot jih ima lastnik vozila razen odsvojitve ali predelave oziroma
spremembe vozila, v kolikor ni v pogodbi o lizingu določeno drugače;
2.     
lastnik vozila je otrok ali mladoletna oseba (tretji odstavek 29. člena
zakona):
vozilo je registrirano na enega od staršev,
skrbnika ali rejnika kot uporabnika, ki ima vse pravice in obveznosti, kot jih
ima lastnik vozila, razen odsvojitve vozila, za kar mora dati soglasje center
za socialno delo;
3.     
lastnik vozila je polnoletna oseba (peti odstavek 29. člena
zakona):
vozilo je registrirano na lastnika, ki
določi uporabnika z njegovim pisnim soglasjem. Uporabnik je odgovoren za vsa
dejanja storjena s tem vozilom, kjer ni bil ugotovljen dejanski voznik vozila.
(2) V primeru iz 3. točke prejšnjega
odstavka se soglasje uporabnika poda na obrazcu iz Priloge IX tega pravilnika.
Identifikacija podpisnikov se opravi na registracijski organizaciji. Uporabnik
se vpiše v evidenco registriranih vozil in prometno dovoljenje. Soglasje se
izda za nedoločen čas in ga lahko lastnik vozila, kot tudi uporabnik kadarkoli
pisno prekliče. Soglasje uporabnika hrani registracijska organizacija najmanj
pet let.
(3) Kadar lastnik vozila sklene
dogovor z novim uporabnikom, ki tudi poda soglasje na predpisanem obrazcu, se
šteje, da je pisno soglasje uporabnika s starejšim datumom neveljavno.
Sprememba uporabnika velja od dneva vpisa v evidenco registriranih vozil.
(4) Uporabnik poda preklic soglasja na
obrazcu iz drugega odstavka tega člena registracijski organizaciji, ki podatek
vnese v evidenco registriranih vozil. Preklic soglasja je veljaven od datuma
vpisa v evidenco registriranih vozil. Krajevno pristojna upravna enota pozove
lastnika vozila, da določi novega uporabnika ali pa odjavi vozilo.
16. člen
(preverjanje veljavnosti vozniškega
dovoljenja pri registraciji vozila)
(1) Pri registraciji vozila je v
skladu s šestim odstavkom 29. člena zakona treba preveriti veljavnost
vozniškega dovoljenja uporabnika vozila. Kategorija vozniškega dovoljenja mora
ustrezati kategoriji vozila, ki se registrira:
1.     
vozilo na lizing, po pogodbi o zakupu ali pogodbi o prodaji s pridržkom
lastninske pravice (drugi odstavek 29. člena zakona):
vozilo je s pisnim soglasjem lastnika
registrirano na uporabnika, ki mora imeti veljavno vozniško dovoljenje za kategorijo
vozila, ki se registrira;
2.     
lastnik vozila je otrok ali mladoletna oseba (tretji odstavek 29. člena
zakona):
vozilo je registrirano na enega od staršev,
skrbnika ali rejnika kot uporabnika, ki mora imeti veljavno vozniško dovoljenje
za kategorijo vozila, ki se registrira;
3.     
lastnik vozila je polnoletna oseba brez vozniškega dovoljenja za
kategorijo vozila, ki se registrira (peti odstavek 29. člena zakona):
vozilo je registrirano na lastnika, ki
določi uporabnika z njegovim pisnim soglasjem. Uporabnik mora imeti veljavno
vozniško dovoljenje za kategorijo vozila, ki se registrira.
(2) Če uporabnik v primeru iz 3. točke
prejšnjega odstavka prekliče dano soglasje, lastnik določi novega uporabnika z
njegovim soglasjem, ki mora imeti veljavno vozniško dovoljenje za kategorijo
vozila, ki se registrira.
17. člen
(preverjanje veljavnosti vozniškega
dovoljenja pri podaljšanju veljavnosti prometnega dovoljenja)
(1) Pri podaljšanju veljavnosti
prometnega dovoljenja je v skladu s petim oziroma šestim odstavkom 29. člena
zakona treba preveriti veljavnost vozniškega dovoljenja uporabnika vozila.
Kategorija vozniškega dovoljenja mora ustrezati kategoriji vozila, kateremu se
podaljšuje veljavnost prometnega dovoljenja:
1.     
vozilo na lizing, po pogodbi o zakupu ali pogodbi o prodaji s pridržkom
lastninske pravice (drugi odstavek 29. člena zakona):
vozilo je registrirano na uporabnika vozila.
V kolikor uporabnik vozila, na katerega se nanaša pogodba o lizingu, zakupu
oziroma prodaji s pridržkom lastninske pravice, nima veljavnega vozniškega
dovoljenja ustrezne kategorije, mora lastnik vozila določiti novega uporabnika,
ki pa mora imeti veljavno vozniško dovoljenje ustrezne kategorije. Sprememba se
vpiše v evidenco registriranih vozil in prometno dovoljenje. V kolikor lastnik
vozila ne določi novega uporabnika, mora vozilo registrirati na svoje ime ali
odjaviti, ker ne izpolnjuje več pogoja iz šestega odstavka 29. člena zakona.
2.     
lastnik vozila je otrok ali mladoletna oseba (tretji odstavek 29. člena
zakona):
vozilo je registrirano na enega od staršev,
skrbnika ali rejnika kot uporabnika vozila. V kolikor uporabnik vozila nima
veljavnega vozniškega dovoljenja ustrezne kategorije, uporabnik določi novega
uporabnika z njegovim pisnim soglasjem na obrazcu iz Priloge IX tega
pravilnika, ki mora imeti veljavno vozniško dovoljenje ustrezne kategorije.
Novega uporabnika se vpiše v evidenco registriranih vozil in prometno dovoljenje.
V kolikor prvotni uporabnik ne določi drugega uporabnika, mora vozilo odjaviti,
ker ne izpolnjuje več pogoja iz šestega odstavka 29. člena zakona.
3.     
lastnik vozila je polnoletna oseba brez vozniškega dovoljenja ustrezne
kategorije (peti odstavek 29. člena zakona):
vozilo je registrirano na lastnika vozila,
imenovan je uporabnik. V kolikor uporabnik vozila nima veljavnega vozniškega
dovoljenja ustrezne kategorije, mora lastnik določiti novega uporabnika z
njegovim pisnim soglasjem na obrazcu iz Priloge IX tega pravilnika, ki mora
imeti veljavno vozniško dovoljenje ustrezne kategorije. Novega uporabnika se
vpiše v evidenco registriranih vozil in prometno dovoljenje. V kolikor lastnik
vozila ne določi uporabnika, mora vozilo odjaviti, ker ne izpolnjuje več pogoja
iz šestega odstavka 29. člena zakona.
4.     
lastnik vozila je oseba, ki je ob registraciji vozila imela veljavno
vozniško dovoljenje za kategorijo vozila, za katerega se veljavnost prometnega
dovoljenja podaljšuje:
vozilo je registrirano na lastnika vozila. V
kolikor lastnik vozila nima več veljavnega vozniškega dovoljenja ustrezne
kategorije, mora določiti uporabnika z njegovim pisnim soglasjem na obrazcu iz
Priloge IX tega pravilnika, ki mora imeti veljavno vozniško dovoljenje ustrezne
kategorije. Novega uporabnika se vpiše v evidenco registriranih vozil in
prometno dovoljenje. Pravice in odgovornosti lastnika oziroma uporabnika vozila
so take, kot so določene v 3. točki 15. člena tega pravilnika. V kolikor
lastnik vozila ne določi uporabnika, mora vozilo odjaviti, ker ne izpolnjuje
več pogoja iz petega odstavka 29. člena zakona.
5.     
lastnik vozila je umrla oseba: dediči določijo uporabnika vozila z veljavnim
vozniškim dovoljenjem ustrezne kategorije, ki ima vse pravice in obveznosti,
kot jih ima lastnik vozila, razen odtujitve ali predelave vozila. V kolikor
dediči ne določijo uporabnika vozila z veljavnim vozniškim dovoljenjem ustrezne
kategorije, mora eden od dedičev vozilo odjaviti.
(2) Če uporabnik prekliče dano
soglasje, lastnik vozila oziroma prvotni uporabnik vozila iz 2. točke
prejšnjega odstavka določi novega uporabnika z njegovim pisnim soglasjem, ki
mora imeti veljavno vozniško dovoljenje ustrezne kategorije.
(3) Če podatka o veljavnosti
vozniškega dovoljenja za ustrezno kategorijo ni mogoče dobiti iz uradne
evidence, se podatek pridobi na podlagi vpogleda v veljavno listino.
IV. PROMETNO DOVOLJENJE
18. člen
(obrazec prometnega dovoljenja)
(1) Za registrirano vozilo se izda
prometno dovoljenje.
(2) Obrazec prometnega dovoljenja ima
na vsaki strani tri polja in meri razvit 222 x 105 mm, prepognjen pa 74 x 105
mm. Oblika in vsebina je prikazana na vzorcu obrazca v Prilogi III tega
pravilnika.
(3) Vsi podatki se v obrazec vpišejo
mehanografsko s tiskalnikom računalnika.
(4) Material, uporabljen za obrazec
prometnega dovoljenja, mora biti zaščiten pred ponarejanjem z najmanj dvema od
naslednjih tehnik:
-       
grafiko;
-       
vodnim žigom;
-       
fluorescenčnimi nitkami ali
-       
fluorescenčno pisavo.
19. člen
(čas veljavnosti prometnega dovoljenja)
(1) Prometno dovoljenje se za
registrirano vozilo ob upoštevanju določb 28. člena zakona izda za čas
veljavnosti tehničnega pregleda in čas, za katerega so sklenjene oziroma
poravnane vse predpisane obveznosti.
(2) Osebam, ki prebivajo v Republiki
Sloveniji na podlagi dovoljenja za začasno prebivanje, se veljavnost prometnega
dovoljenja omeji največ za čas prijavljenega prebivališča v Republiki
Sloveniji.
(3) Veljavnost prometnega dovoljenja
se vpiše v rubriko »(H) Velja do: ….«.
(4) Prometno dovoljenje mora lastnik
oziroma uporabnik vozila zamenjati za novo, če v rubriki »(H) Velja do:…« ni
več prostora za vpis.
20. člen
(podaljšanje veljavnosti prometnega
dovoljenja)
(1) Veljavnost prometnega dovoljenja
se podaljša na podlagi vloge lastnika vozila ali uporabnika vozila v primerih,
določenih v 15. členu tega pravilnika, če so izpolnjeni naslednji pogoji:
-       
da vloga ni podana več kot 30 dni pred potekom veljavnosti prometnega
dovoljenja;
-       
da ni poteklo več kot 30 dni oziroma več kot eno leto za mopede, motorna
kolesa, motorna trikolesa, lahka štirikolesa, štirikolesa, bivalna vozila,
bivalne priklopnike ter starodobnike, od dneva poteka veljavnosti prometnega
dovoljenja, izdanega za vozilo;
-       
da je za vozilo, za katerega se mora opraviti tehnični pregled, izdano
dokazilo o tehnični brezhibnosti vozila in je bil tehnični pregled opravljen
pred največ 30 dnevi, razen če to ni razvidno iz evidence registriranih vozil;
-       
da se podatki, vpisani v prometnem dovoljenju, ujemajo z dejanskim
stanjem;
-       
da je za vozilo poravnana letna dajatev za uporabo vozila v cestnem
prometu oziroma, da je lastnik vozila oproščen plačila te dajatve;
-       
da lastnik predloži dokazilo o sklenjenem zavarovanju avtomobilske
odgovornosti, pri vozilih za javni prevoz potnikov pa tudi dokazilo o
zavarovanju potnikov.
(2) Referent ugotovi izpolnjevanje
pogojev iz prejšnjega odstavka in določi rok veljavnosti prometnega dovoljenja,
kot je to določeno v 19. členu tega pravilnika.
(3) V primeru smrti lastnika vozila se
veljavnost prometnega dovoljenja, do izdaje pravnomočnega sklepa o dedovanju,
lahko podaljša s soglasjem vseh pravnih naslednikov, navedenih v smrtovnici.
21. člen
(nadomestno prometno dovoljenje)
(1) V vlogi za izdajo nadomestnega
prometnega dovoljenja namesto pogrešanega je treba navesti okoliščine, v
katerih je bilo prometno dovoljenje izgubljeno ali ukradeno. Če je prometno
dovoljenje obrabljeno, poškodovano ali uničeno, lastnik oziroma uporabnik
vozila vloži zahtevo, da se mu izda nadomestno prometno dovoljenje.
(2) Namesto prometnega dovoljenja
registriranega vozila iz prejšnjega odstavka se izda nadomestno prometno
dovoljenje. Namesto pogrešanega prometnega dovoljenja vozila, ki je odjavljeno,
se izda potrdilo iz evidence registriranih vozil.
V. SPREMEMBA PODATKOV IN ODJAVA VOZILA
22. člen
(sprememba podatkov o lastniku oziroma
uporabniku)
Vlogi za spremembo podatkov o lastniku
oziroma uporabniku vozila je treba priložiti naslednje:
-       
zadnje prometno dovoljenje;
-       
dokazilo o spremembi podatkov o lastniku oziroma uporabniku vozila;
-       
dokazilo o istovetnosti lastnika oziroma uporabnika vozila.
23. člen
(sprememba podatkov o vozilu)
(1) Vlogi za spremembo tehničnih
podatkov registriranega vozila je treba priložiti naslednja dokazila:
-       
prometno dovoljenje vozila;
-       
dokazilo o istovetnosti lastnika oziroma uporabnika vozila;
-       
dokazila o izvoru in lastnini posameznih delov vozila, ki so bili
naknadno vgrajeni, če se podatki o vozilu, vpisani v prometno dovoljenje,
spremenijo zaradi take naknadne vgradnje.
(2) Potrjena tehnična sprememba vozila
se prevzame iz evidence registriranih vozil.
24. člen
(odjava vozila)
(1) Vozilo se odjavi tako, da se
status vozila v evidenci registriranih vozil spremeni iz statusa registriranega
vozila v drug ustrezen status. Vozilo lahko odjavi lastnik vozila, ki je vpisan
v evidenci registriranih vozil, upravna enota v primeru odjave vozila po uradni
dolžnosti ali agencija v primeru, da je bilo vozilo odpeljano v drugo državo in
tam registrirano, ne da bi ga lastnik vozila pred tem odjavil.
(2) Vlogi za odjavo vozila je treba
priložiti naslednja dokazila:
-       
zadnje prometno dovoljenje;
-       
listino o spremembi lastništva vozila (če pride v poštev);
-       
potrdilo o uničenju vozila za izrabljeno vozilo po predpisih o varstvu
okolja (če pride v poštev);
-       
dokazilo o istovetnosti strank v postopku;
-       
dokazilo o prijavi kraje vozila pri pristojni policijski postaji, razen
če je to razvidno iz računalniške evidence, če se odjavlja vozilo zaradi kraje.
(3) Lastnik vozila, ki je vpisan v evidenci
registriranih vozil, mora hkrati z odjavo vozila izročiti registrske tablice,
ki so bile izdane za označitev vozila, razen v primerih, določenih v 40. členu
zakona. Odjavljeno prometno dovoljenje se vrne stranki v hrambo.
(4) Pri odjavi vozila zaradi spremembe
lastništva se ugotovi identiteto fizičnih oseb tako, da se preveri EMŠO in
naslov prebivališča ter identifikacijsko številko vozila (VIN), kot to zahteva
33. člen zakona. Identiteto prodajalca in kupca preveri pooblaščena oseba
registracijske organizacije. Pri odjavi vozila zaradi spremembe lastništva je
treba v evidenco registriranih vozil obvezno vpisati tudi podatke o novem lastniku,
ne glede na to, ali ta vozilo takoj registrira ali pa ne, sicer vozila ni
mogoče odjaviti.
(5) Zabeležka ugotovitve identitete
fizičnih oseb se vnese v evidenco registriranih vozil kot opomba pri vozilu, ki
je predmet spremembe lastništva. Iz zabeležke ugotovitve identitete prodajalca
in kupca mora biti nesporno jasno označeno, čigava identiteta je bila preverjena.
(6) Postopek ugotovitve identitete
fizičnih oseb iz četrtega odstavka se izvede tudi pri spremembi lastništva že
odjavljenega vozila.
(7) Vozila, odjavljenega iz evidence
registriranih vozil, ker je izrabljeno po predpisih o varstvu okolja, ni mogoče
ponovno registrirati.
25. člen
(odjavljeno vozilo)
V prometno dovoljenje odjavljenega vozila
se v rubriko »Opombe«, če tam ni dovolj prostora pa na prvo stran, vpiše
zaznamek:
-       
»ODJAVLJENO«;
-       
datum odjave;
-       
podpis referenta in žig registracijske organizacije;
-       
ugotovitev o statusu registrskih tablic.
26. člen
(odjava vozila po uradni dolžnosti)
(1) Upravna enota v skladu s sedmim
odstavkom 40. člena zakona izda:
-       
obvestilo uporabniku vozila o dolžnosti odjave vozila iz prometa,
-       
plačilni nalog uporabniku vozila za plačilo globe po osmem odstavku 40.
člena zakona, in
-       
pristojnemu organu predlog za izterjavo neplačane globe iz prejšnje
alineje.
(2) Če lastnik oziroma uporabnik vozila po
prejemu obvestila v postavljenem roku ne odjavi vozila iz prometa, krajevno
pristojna upravna enota vozilo odjavi iz prometa po uradni dolžnosti, tako da v
evidenci registriranih vozil spremeni status vozila v status vozila
odjavljenega po uradni dolžnosti: – »črtano« in o tem obvesti policijo,
registrskim tablicam pa ostane status »v postopku«.
(3) Odvzete registrske tablice
policija pošlje upravni enoti, ki jim v evidenci registriranih vozil spremeni
status iz drugega odstavka tega člena v status »za razrez« in jih pošlje
proizvajalcu registrskih tablic v nadzorovano uničenje.
(4) Lastnik vozila lahko, če se odloči
za ponovno registracijo istega vozila, naroči nove registrske tablice z enako
oznako, kot so jo imele zadnje uničene registrske tablice.
(5) Določbe tega člena se smiselno
uporabljajo tudi v primeru kršitev določb četrtega odstavka 33. člena in petega
odstavka 40. člena zakona.
VI. REGISTRSKE IN PRESKUSNE TABLICE
27. člen
(vrste, vsebina in oblika registrskih
tablic)
(1) Vozila, registrirana v Republiki
Sloveniji, so označena z registrskimi tablicami za:
-       
registrirano vozilo;
-       
vozilo za izvoz;
-       
vozilo tujih konzularnih in diplomatskih predstavništev;
-       
starodobno vozilo.
(2) Nabor znakov za kombinacijo črk in
številk je oblikovan tako, da omogoča optimalno razporeditev registrske oznake.
(3) Vsebina in oblika registrske
tablice za posamezne kategorije vozil sta določeni na risbah od št. 1 do 19
Priloge VI tega pravilnika. Za vozila, pri katerih na zadnji strani ni dovolj
prostora za pritrditev registrske tablice 520 x 120 mm, se izda registrska
tablica dimenzij 340 x 220 mm, ki je določena na risbah št. 2, 6, 10 in 17.
Pritrjena je lahko le na zadnji strani vozila.
28. člen
(registrska tablica)
(1) Na registrski tablici, katere
podlaga je bela, je na levi strani modro polje z »evropskim znakom«, ki je
oblikovan v skladu z Uredbo Sveta (ES) št. 2411/98 z dne 3. novembra 1998
o priznavanju v prometu znotraj Skupnosti razlikovalne oznake države članice, v
kateri so motorna vozila in njihovi priklopniki registrirani (UL L št. 299 z
dne 10. 11. 1998, str. 1). »Evropski znak« je zlato rumene barve, pod njim
je mednarodna nacionalna oznaka Republike Slovenije v beli barvi.
Registracijsko območje je označeno s črnimi črkami, registrska oznaka vozila pa
s črnimi črkami in številkami. Za oznako registracijskega območja je grb
občine, kjer je sedež upravne enote v tem registracijskem območju (29. člen
tega pravilnika). Za prvim delom zaporedja črk ali številk je pomišljaj.
Registrska tablica je obrobljena z zeleno obrobno črto.
(2) Ne glede na določbe tretjega stavka
prejšnjega odstavka je na registrskih tablicah za mopede, pri katerih trajna
nazivna moč pogonskega motorja ne presega 4 kW in konstrukcijsko določena
hitrost ne presega 25 km/h, registracijsko območje označeno z rdečimi črkami,
registrska oznaka vozila pa z rdečimi črkami in številkami. Registrska tablica
za mopede iz tega odstavka je določena na risbi št. 4A Priloge VI
tega pravilnika.
(3) Predpisani
»evropski znak« je vsebinski del vseh registrskih tablic, razen registrskih
tablic vozil za izvoz. Grba občine ne vsebujejo registrske tablice za vozila za
izvoz ter vozila tujih konzularnih in diplomatskih predstavništev.
(4) Grafična
oblika grba občine za uporabo na registrski tablici mora biti prilagojena
grafični obliki registrske tablice.
29. člen
(registracijska območja)
(1) V Republiki Sloveniji so naslednja
registracijska območja:
1.     
Celje: za območje upravnih enot Celje, Laško, Mozirje, Slovenske
Konjice, Šentjur pri Celju, Šmarje pri Jelšah, Velenje in Žalec;
2.     
Koper: za območje upravnih enot Izola, Koper, Piran, Sežana in Ilirska
Bistrica;
3.     
Kranj: za območje upravnih enot Jesenice, Kranj, Radovljica, Škofja Loka
in Tržič;
4.     
Krško: za območje upravnih enot Brežice, Krško in Sevnica;
5.     
Ljubljana: za območje upravnih enot Domžale, Grosuplje, Hrastnik,
Kamnik, Kočevje, Litija, Ljubljana, Logatec, Ribnica, Trbovlje, Vrhnika,
Zagorje ob Savi in Cerknica;
6.     
Maribor: za območje upravnih enot Lenart, Maribor, Ormož, Pesnica, Ptuj,
Ruše in Slovenska Bistrica;
7.     
Murska Sobota: za območje upravnih enot Gornja Radgona, Lendava,
Ljutomer in Murska Sobota;
8.     
Nova Gorica: za območje upravnih enot Ajdovščina, Idrija, Nova Gorica in
Tolmin;
9.     
Novo mesto: za območje upravnih enot Črnomelj, Metlika, Novo mesto in
Trebnje;
10.  
Postojna: za območje upravne enote Postojna;
11.  
Slovenj Gradec: za območje upravnih enot Dravograd, Radlje ob Dravi,
Ravne na Koroškem in Slovenj Gradec.
(2) Oznake registracijskih območij, ki
se uporabljajo na registrskih in preskusnih tablicah, so navedene v seznamu
oznak registracijskih območij v Prilogi IV tega pravilnika.
30. člen
(registrska oznaka)
(1) Registrsko oznako sestavlja
kombinacija črk in številk. Na registrski tablici dimenzij 180 x 180 mm in 150
x 110 mm je registrska oznaka sestavljena iz štirih ali petih znakov. Na
registrskih tablicah ostalih dimenzij je registrska oznaka sestavljena iz petih
znakov.
(2) Pri kombinacijah črk in številk je
v neposredni povezavi prepovedana uporaba črke »I« in številke »1«, črke »B« in
številke »8« ter črke »G« in številke »6«. Črka »O« se ne sme uporabiti.
Registrska oznaka je sestavljena iz črk slovenske abecede, razen črk Č, Š, Ž.
Posameznega znaka se ne sme nadomestiti s presledkom.
(3) Registrska oznaka iz petih znakov
vsebuje naslednje kombinacije:
-       
številka, številka, številka, črka, črka;
-       
črka, črka, številka, številka, številka;
-       
številka, številka, črka, črka, črka;
-       
črka, črka, črka, številka, številka;
-       
številka, črka,črka,črka, številka.
(4) Registrska oznaka iz štirih znakov
vsebuje naslednje kombinacije:
-       
številka, številka, črka, črka;
-       
črka, črka, številka, številka;
-       
številka, številka, številka, črka
-       
številka, črka, črka, številka.
31. člen
(oblika zapisa na registrski tablici)
Podrobnosti o obliki zapisa na registrski
tablici so navedene v tehnični specifikaciji.
32. člen
(mere in material registrskih in
preskusnih tablic)
(1) Mere registrskih tablic za vsa
vozila kategorij M, N, O, L, T, C in R, registrirana v Republiki Sloveniji, in
preskusnih tablic so določene v Prilogi V tega pravilnika.
(2) Vse registrske in preskusne
tablice, razen preskusnih samolepilnih tablic, so izdelane iz aluminijaste pločevine
ali drugega ustreznega materiala. Vidna površina registrske in preskusne
tablice je odsevna in vsebuje dva zaščitna elementa, in sicer varnostno oznako
»RS« in virtualno varnostno oznako, ki sta vidna le pod določenim kotom.
(3) Virtualne varnostne oznake iz
prejšnjega odstavka ne vsebujejo registrske tablice vozila za izvoz in
samolepilne preskusne tablice.
(4) Natančnejša specifikacija
materiala, iz katerega je izdelana registrska oziroma preskusna tablica, njene
mehanske in kemične lastnosti ter barva in zaščitni elementi registrske in
preskusne tablice se določijo s specifikacijami ministrstva ob objavi javnega
naročila za izdelavo in dobavo registrskih in preskusnih tablic.
33. člen
(označevanje in pritrditev registrskih
tablic)
(1) Vse registrske in preskusne
tablice, razen samolepilnih preskusnih tablic, označi proizvajalec na prednji
strani registrske tablice s serijsko številko posamezne registrske tablice, ki
je sestavljena iz znaka »SLO« in kombinacije desetih številk. Poleg te oznake
je črtna koda za prepoznavanje tablice.
(2) Registrske in preskusne tablice,
razen tablic za vozila kategorij L, O, T, C, in R, so pritrjene na prednji in
zadnji strani vozila. Tablice, ki so pritrjene na vozilo, ne smejo biti
upognjene ali kako drugače deformirane. Pritrjene morajo biti na način in na
mestu, ki ga je za ta namen predvidel proizvajalec vozila tako, da so
nezakrite, dobro vidne, lahko berljive in ne smejo biti dodatno prevlečene ali
prekrite s kakršnokoli snovjo. Tablice morajo biti čvrsto pritrjene na vozilo
ob upoštevanju zahtev iz četrtega odstavka 36. člena zakona.
34. člen
(zamenjava registrskih tablic)
(1) Lastnik vozila, ki pogreši
registrske tablice za registrirano vozilo, o tem obvesti registracijsko
organizacijo.
(2) V vlogi za izdajo novih
registrskih tablic namesto pogrešanih se navedejo okoliščine, v katerih so bile
registrske tablice izgubljene oziroma ukradene. Vlogi mora stranka priložiti
tudi tisto oziroma tiste registrske tablice, ki niso bile ukradene oziroma
izgubljene. Nove registrske tablice za registrirano vozilo namesto pogrešanih
izda registracijska organizacija.
(3) Namesto pogrešane, uničene,
poškodovane ali obrabljene registrske tablice se na zahtevo lastnika vozila
izda nova registrska tablica, ki ima registrsko oznako pogrešane, uničene,
poškodovane oziroma obrabljene registrske tablice.
(4) Uničene, poškodovane in obrabljene
registrske tablice iz prejšnjega odstavka mora lastnik vozila vrniti registracijski
organizaciji.
(5) Registracijska organizacija mora
vrnjene registrske tablice iz prejšnjega odstavka predati proizvajalcu
registrskih tablic, ki jih nadzorovano uniči.
35. člen
(registrske tablice z izbranim delom
oznake)
(1) Izbrani del oznake lahko vsebuje
najmanj tri in največ šest znakov. Ti znaki so lahko ali samo črke ali pa kombinacije
črk in številk. Izbrani del oznake lahko med znaki vsebuje največ en pomišljaj,
vendar ne na začetku ali koncu oznake. Izbere se lahko le taka kombinacija
znakov, ki jo omogoča prostor na tablici.
(2) Izbrani del oznake ne sme vsebovati
kratic državnih organov, določenih tujih predstavništev in mednarodnih organizacij
ter neprimernih vsebin ali izrazov.
(3) Ne glede na drugi odstavek 30.
člena tega pravilnika, sme izbrani del oznake registrske tablice vsebovati tudi
črke X, Y in W. Vsebuje lahko tudi črko O, vendar v tem primeru ne sme oznaka
vsebovati številke 0.
(4) Del oznake registrske tablice je
mogoče izbrati po lastni želji, če:
-       
izbrani del ni bil dodeljen ali rezerviran za drugega lastnika vozila;
-       
ne vsebuje kombinacije, ki je že uporabljena.
(5) Dela oznake registrske tablice ni
mogoče izbrati za vozila diplomatskih in drugih predstavništev iz 39. člena
tega pravilnika ter preskusnih tablic.
36. člen
(vloga za rezervacijo in naročilo
registrskih tablic z izbranim delom oznake)
Vloga za rezervacijo in naročilo izdelave
registrskih tablic z izbranim delom oznake mora vsebovati naslednje podatke:
-       
ime in priimek oziroma naziv lastnika oziroma uporabnika vozila;
-       
naslov prebivališča oziroma sedež lastnika oziroma uporabnika vozila;
-       
EMŠO oziroma matično številko lastnika vozila oziroma uporabnika;
-       
izbrani del oznake registrske tablice;
-       
število in obliko registrskih tablic;
-       
vrsto registrskih tablic;
-       
datum rezervacije.
37. člen
(rezervacija in naročilo registrskih
tablic z izbranim delom oznake)
(1) Po prejemu vloge iz prejšnjega
člena, registracijska organizacija preveri v računalniški evidenci, ali je
izbrana oznaka registrske tablice prosta. Če je izbrana oznaka registrske
tablice prosta, registracijska organizacija izvede rezervacijo izbranega dela
oznake registrske tablice.
(2) Če vložnik ne potrdi rezervacije z
dokazilom o plačilu stroškov izbire dela oznake registrske tablice v petih dneh
od dneva rezervacije, registracijska organizacija izbriše iz računalniške
evidence rezervacijo izbranega dela oznake registrske tablice.
(3) Izbrani del oznake registrske
tablice je rezerviran za osebo, ki ga je izbrala, pet let od dneva rezervacije.
Če v tem času oseba ne naroči izdelave registrskih tablic z izbranim delom
oznake, se rezervacijo briše iz računalniške evidence, naročnik pa nima pravice
do vračila vplačanih stroškov izbire dela oznake registrske tablice.
(4) Naročilo za izdelavo registrskih
tablic z izbranim delom oznake, posreduje registracijska organizacija v elektronski
obliki pooblaščenemu proizvajalcu registrskih tablic po plačilu stroškov
izdelave registrskih tablic.
38. člen
(registrska tablica vozila za izvoz)
(1) Registrska tablica za vozila,
registrirana določen čas, ki jih tujec po končanem bivanju odpelje iz Republike
Slovenije, vozila, kupljena v Republiki Sloveniji, ki bodo registrirana v drugi
državi, in vozila, ki bodo po končani predelavi oziroma dodelavi odpeljana iz
Republike Slovenije, je ne glede na določbe prvega odstavka 28. člena tega
pravilnika rumene barve, na njej pa je s predpisanimi črnimi znaki označena
registrska oznaka vozila.
(2) Na registrski tablici vozila za
izvoz sta za registrsko oznako, na črni nalepki, z rumenimi številkami,
označena mesec in leto, ko poteče veljavnost prometnega dovoljenja tako
registriranega vozila (risbe št. 5, 6, 7 in 8 Priloge VI tega pravilnika).
39. člen
(registrska tablica za vozila določenih
tujih predstavništev)
(1) Registrska tablica za vozila
diplomatskih in konzularnih predstavništev, razen konzularnih predstavništev,
ki jih vodijo častni konzularni funkcionarji, in predstavništev mednarodnih
organizacij v Republiki Sloveniji ter tujcev, zaposlenih v teh predstavništvih,
vsebuje:
-       
»evropski znak« z mednarodno oznako Republike Slovenije;
-       
na drugem mestu je oznaka dejavnosti predstavništva oziroma statusa oseb
v teh predstavništvih;
-       
na tretjem mestu je številčna oznaka države, iz katere je
predstavništvo, akreditirano v Republiki Sloveniji, ki jo določi agencija;
-       
na četrtem mestu je registrska številka vozila.
(2) Črkovne oznake dejavnosti
predstavništva oziroma statusa oseb v teh predstavništvih, ki so zelene barve,
so naslednje:
-       
»CMD« – za največ dve vozili v lasti diplomatskega predstavništva ali
predstavništva mednarodne organizacije v Republiki Sloveniji, ki ju uporablja
vodja diplomatskega predstavništva ali predstavništva mednarodne organizacije;
-       
»CD« – za ostala vozila v lasti diplomatskega predstavništva ali
predstavništva mednarodne organizacije v Republiki Sloveniji in njihovega
osebja, ki ima diplomatski status;
-       
»CC« – za vozila v lasti konzularnega predstavništva ali konzularnega
funkcionarja;
-       
»M« – za vozila, katerih lastniki so tujci, ki so zaposleni kot
administrativno tehnično osebje v diplomatskem ali konzularnem predstavništvu
oziroma predstavništvu mednarodne organizacije v Republiki Sloveniji.
(3) Oblika in vsebina registrskih
tablic iz prvega odstavka tega člena sta določeni na risbah št. 16, 17, 18 in
19 Priloge VI tega pravilnika. Osnovna barva registrskih tablic je bela,
črkovna oznaka dejavnosti predstavništva oziroma statusa oseb v teh
predstavništvih je zelena, številčna oznaka države, iz katere je
predstavništvo, in registrska oznaka vozila pa sta črni.
40. člen
(registrska tablica za starodobna vozila)
(1) Registrska tablica za starodobna
vozila vsebuje na levi strani modro polje z »evropskim znakom« in oznako
Republike Slovenije v beli barvi pod njim, nato sledi oznaka za starodobna
vozila »MV« in grb občine iz 28. člena tega pravilnika. Temu sledi registrska
oznaka, ki jo sestavlja običajna štiri- ali petmestna kombinacija črk in
številk. Ta kombinacija je lahko tudi izbirna.
(2) Oblika in vsebina registrskih
tablic iz prvega odstavka tega člena sta določeni na risbah št. 9, 10, 11 in 12
Priloge VI tega pravilnika. Ne glede na določbe prvega odstavka 28. člena je
osnovna barva registrskih tablic svetlo modra, črkovna oznaka »MV«, registrska
oznaka vozila in obroba tablice pa so bele.
41. člen
(preskusna tablica)
(1) Neregistrirana vozila so v
Republiki Sloveniji lahko v cestnem prometu označena s preskusnimi tablicami.
(2) Trajna preskusna tablica in
samolepilna preskusna tablica za vozila sta bele barve, na njih pa je za oznako
registracijskega območja napis »PR« (preskušnja) črne barve na rdečem polju in
registrska oznaka vozila. Črke in številke, iz katerih je sestavljena
registrska oznaka, so črne barve.
(3) Vsebina in oblika preskusne
tablice za vozila sta določeni na risbah št. 13, 14 in 15 Priloge VI tega
pravilnika.
42. člen
(vloga za izdajo dovoljenja za preskusno
vožnjo)
(1) Vlogi za izdajo dovoljenja za
preskusno vožnjo je treba na vpogled priložiti:
-       
dokazilo o izvoru oziroma lastništvu vozila,
-       
dokazilo o sklenjenem zavarovanju vozila,
-       
izjavo o sposobnosti vozila za varno udeležbo v cestnem prometu, če ne
gre za novo vozilo in
-       
dokazilo o istovetnosti stranke.
(2) Registracijska organizacija izda
dovoljenje za preskusno vožnjo na obrazcu iz Priloge VII tega pravilnika in
ustrezno število preskusnih tablic.
(3) Dovoljenje za preskusno vožnjo se
ne izda za vozilo, ki ni obvezno zavarovano.
(4) Vloge za preskusno vožnjo in
izdana dovoljenja hrani registracijska organizacija najmanj eno leto od izdaje.
Izdana dovoljenja se hranijo v elektronski obliki.
(5) Dovoljenja za preskusno vožnjo, ki
jih izdajo pravne osebe ali podjetniki, ki so registrirani za prodajo vozil in
so pooblaščeni samo za izdajo dovoljenj za preskusno vožnjo, hranijo vloge in
dokazila eno leto od izdaje v skladu s predpisom, ki ureja upravno poslovanje.
(6) Dokazovanje tehnične brezhibnosti
vozila zaradi izdaje dovoljenja za preskusno vožnjo po drugem odstavku 38.
člena zakona, se izvede z izjavo o sposobnosti vozila za varno udeležbo v
cestnem prometu iz prvega odstavka tega člena, ki je lahko potrdilo o tehnični
brezhibnosti vozila s tehničnega pregleda, izjava serviserja po popravilu
vozila ali pisna izjava stranke.
43. člen
(izdaja trajnih preskusnih tablic)
(1) Upravna enota izda pravni osebi
ali samostojnemu podjetniku posamezniku, dovoljenje za uporabo trajnih preskusnih
tablic, če sta registrirana za prodajo vozil in imata ustrezne poslovne
prostore.
(2) Trajne preskusne tablice se izdajo
za uporabo vozila na območju Republike Slovenije.
(3) Ne glede na določbo prvega
odstavka tega člena, lahko upravna enota izda trajne preskusne tablice
proizvajalcem vozil in proizvajalcem nadgradenj vozil ter organizacijam, ki
preskušajo vozila.
44. člen
(vloga za izdajo trajnih preskusnih
tablic)
(1) Vlogi za izdajo trajnih preskusnih
tablic je treba priložiti naslednja dokazila, v kolikor jih ni mogoče pridobiti
iz uradnih evidenc:
-       
izpis iz sodnega registra za pravne osebe oziroma priglasitveni list za
podjetnike, ki ne sme biti starejši od 30 dni;
-       
dokazilo o zaposlitvi delavcev, ki bodo pooblaščeni za izdajo dovoljenj
za preskusno vožnjo;
-       
uporabno dovoljenje za poslovne prostore;
-       
dokaz o sklenjenem zavarovanju avtomobilske odgovornosti najmanj za
obdobje veljavnosti dovoljenja.
(2) Upravna enota izda skupaj s
trajnimi preskusnimi tablicami dovoljenje za uporabo trajnih preskusnih tablic
na obrazcu iz Priloge VIII tega pravilnika, v katerem določi veljavnost, namen
uporabe in pooblaščence za izdajo dovoljenj za preskusno vožnjo. Istemu
vložniku se lahko izda več kompletov trajnih preskusnih tablic.
(3) Pooblaščenec pravne osebe ali
samostojnega podjetnika posameznika, ki ima pooblastilo upravne enote za uporabo
trajnih preskusnih tablic, izda vozniku skupaj s trajnimi preskusnimi tablicami
tudi dovoljenje za preskusno vožnjo na obrazcu iz Priloge VII tega pravilnika.
O izdanih dovoljenjih vodi evidenco, ki vsebuje podatke o vozilu, vozniku, datumu
in času izdaje dovoljenja. Kopije izdanih potrdil hrani pravna oseba ali
samostojni podjetnik posameznik najmanj eno leto od izdaje. Vsaka pravna oseba
ali samostojni podjetnik posameznik, ki ima pooblastilo upravne enote za
uporabo trajnih preskusnih tablic, vodi številčenje izdanih dovoljenj za
preskusno vožnjo samostojno.
(4) Dovoljenje za uporabo trajnih
preskusnih tablic se izda z veljavnostjo enega leta in z možnostjo ponovne
izdaje. Če imetnik dovoljenja pred iztekom veljavnosti dovoljenja za uporabo
trajnih preskusnih tablic ne poda vloge za ponovno izdajo dovoljenja, mora
trajne preskusne tablice takoj vrniti upravni enoti, ki jih je izdala.
(5) Vloga, dokazila in dovoljenje so
sestavni del zadeve, ki jo upravna enota hrani najmanj dve leti.
(6) V primeru izgube ali odtujitve
trajnih preskusnih tablic je imetnik dovoljenja za uporabo trajnih preskusnih
tablic dolžan o tem takoj obvestiti upravno enoto, ki jih je izdala. Pri tem je
dolžan predložiti še morebitno preostalo trajno preskusno tablico z isto
oznako. Upravna enota takoj prekliče veljavnost trajnih preskusnih tablic s to
oznako, vrnjeno preostalo preskusno tablico pa preda proizvajalcu registrskih
tablic, ki jo nadzorovano uniči.
VII. EVIDENCA IN DOKAZILA
45. člen
(vodenje evidenc)
Evidenca registriranih vozil se vodi v
skladu s predpisi o zbirkah podatkov o vozilih.
46. člen
(dokazila)
(1) Vsa dokazila, ki jih stranka
priloži k vlogi v postopkih registracije vozila, podaljšanja veljavnosti
prometnega dovoljenja, zamenjave prometnega dovoljenja, izdaje dvojnika
prometnega dovoljenja, spremembe podatkov o lastniku oziroma uporabniku ali
vozilu, odjave vozila, morajo biti priložena na vpogled v izvirniku, razen
dokazil, ki so registracijski organizaciji v času odločanja dostopna v elektronski
obliki.
(2) Dokazila o lastništvu vozila
(pogodbe, račune) registracijska organizacija fotokopira ali skenira ter
izvirnike vrne predlagatelju. Izvirnike dokazil o lastništvu je predlagatelj dolžan
hraniti 10 let. Po spremembi lastništva mora kupoprodajno pogodbo hraniti novi
lastnik vozila. Izvirniki slovenskih in tujih prometnih dovoljenj se hranijo v
arhivu registracijske organizacije za obdobje, kot je določeno v tretjem
odstavku tega člena.
(3) Registracijska organizacija hrani
vloge in priložena dokazila o registraciji vozila, urejena po kronološkem zaporedju,
za obdobje 5 let, za vse ostale postopke pa 3 leta. Dokumentacija se lahko
hrani tudi v elektronski obliki.
(4) Upravne enote lahko zadeve, ki so
starejše od 10 let, v zvezi z registracijo motornih in priklopnih vozil ter
kartoteke vozil, izločijo iz zbirke dokumentarnega gradiva.
(5) Ne glede na določbo prejšnjega
odstavka, upravne enote ne izločijo zadev oziroma dokumentacije motornih in
priklopnih vozil, za katere ocenijo, da jih je treba ohraniti iz zgodovinskih
razlogov.
47. člen
(pridobitev dokazil)
(1) Pristojni organ si po uradni
dolžnosti pridobi dokazilo o registraciji pravne osebe iz tretje alineje 22.
člena, četrte alineje prvega odstavka 42. člena v primeru pravne osebe, ter
dokazila iz prve alineje prvega odstavka 44. člena tega pravilnika.
(2) Določbe prejšnjega odstavka
veljajo samo za pravne osebe s sedežem v Republiki Sloveniji.
48. člen
(tuje prometno dovoljenje)
(1) Tuje prometno dovoljenje, izdano v
državi članici Evropske unije (v nadaljnjem besedilu: država članica), mora
biti priloženo v izvirniku. Če je to sestavljeno iz dveh delov (Del I in Del
II), morata biti priložena oba dela.
(2) Če je dokazilo iz prejšnjega
odstavka sestavljeno iz dveh delov, in če drugi del manjka, lahko
registracijska organizacija izjemoma registrira tako vozilo v Republiki
Sloveniji, ko pristojni organ države članice, kjer je bilo vozilo že
registrirano, pisno ali preko elektronskih medijev potrdi, da je predlagatelj
upravičen do registracije vozila.
49. člen
(registracija vozila, predhodno
registriranega v drugi državi)
(1) Registracijska organizacija, ki je
registrirala vozilo, pred tem registrirano v drugi državi članici in ki v tisti
državi članici ni bilo odjavljeno, mora o tem preko agencije obvestiti organ
države članice, kjer je bilo vozilo pred tem registrirano, najkasneje v dveh
mesecih od dneva registracije. Tuje registrske tablice se odvzamejo in uničijo,
razen registrskih tablic diplomatskih in konzularnih predstavništev in misij
tujih držav, ki jih registracijska organizacija pošlje ministrstvu, pristojnemu
za zunanje zadeve.
(2) Obvestilo iz prejšnjega odstavka
mora vsebovati naslednje podatke:
-       
kodo države, v kateri je bilo vozilo prej registrirano, povzeto iz
evidence registriranih vozil,
-       
staro registrsko oznako vozila;
-       
novo registrsko oznako vozila;
-       
datum registracije vozila v Republiki Sloveniji;
-       
identifikacijsko številko vozila (VIN);
-       
serijsko številko tujega prometnega dovoljenja;
-       
ugotovitev o postopku z registrskimi tablicami;
-       
posebne informacije.
(3) Obvestilo iz prvega odstavka tega
člena posreduje agencija organu druge države članice.
(4) Registracijska organizacija preko
agencije vrne odvzeto prometno dovoljenje državi članici, če ta v roku šestih
mesecev od dneva registracije vozila zahteva njegovo vrnitev, v kartoteko
vozila pa vloži kopijo izvirnika.
50. člen
(vozilo iz Republike Slovenije
registrirano v drugi državi)
(1) Agencija, ki prejme obvestilo
organa druge države članice o registraciji vozila v drugi državi članici, odjavi
vozilo iz prometa in v evidenco registriranih vozil vnese podatke o državi
članici, ki je vozilo registrirala, o novi registrski oznaki, datumu
registracije in podatke o vrnitvi oziroma uničenju registrskih tablic in lahko
najkasneje v šestih mesecih od dneva, ko prejme obvestilo, zahteva vrnitev
prometnega dovoljenja za vozilo, ki je bilo predhodno registrirano v Republiki
Sloveniji.
(2) Vrnjeno slovensko prometno
dovoljenje agencija uniči.
51. člen
(evidenca izdanih dovoljenj za preskusno
vožnjo)
V okviru evidence registriranih vozil se
vodi evidenca izdanih dovoljenj za preskusno vožnjo in izdanih preskusnih
tablic, ki vsebuje podatke:
-       
številka dovoljenja;
-       
oznaka in število izdanih preskusnih tablic;
-       
podatki o lastniku oziroma uporabniku (ime in priimek oziroma firma in
naslov oziroma sedež);
-       
podatki o vozilu (znamka, tip in identifikacijska številka vozila VIN);
-       
zavarovalnica in številka zavarovalne police;
-       
pooblaščenec, ki je izdal dovoljenje;
-       
obdobje veljavnosti.
52. člen
(evidenca izdanih dovoljenj za uporabo
trajnih preskusnih tablic)
V okviru evidence iz prejšnjega člena se
vodi posebna evidenca izdanih dovoljenj za uporabo trajnih preskusnih tablic in
izdanih trajnih preskusnih tablic, ki vsebuje podatke:
-       
številka dovoljenja;
-       
oznake in število izdanih preskusnih tablic;
-       
podatki o uporabniku (firma in naslov oziroma sedež);
-       
podatki o osebah, pooblaščenih za izdajo dovoljenj za posamezne
preskusne vožnje;
-       
namen izdaje;
-       
zavarovalnica in številka zavarovalne police;
-       
upravna enota, ki je izdala dovoljenje;
-       
obdobje veljavnosti.

Priloga
I: Postopki v zvez z registracijo vozil, ki jih izvajajo registracijske
organizacije
Priloga
II: Vzorec vloge za registracijo vozila
Priloga
III: Vzorec prometnega dovoljenja
Priloga
IV: Registracijska območja
Priloga
V: Mere registrskih tablic za posamezne kategorije vozil
Priloga
VI: Vzorci registrskih tablic
Priloga
VII: Vzorec dovoljenja za preskusno vožnjo
Priloga
VIII: Vzorec dovoljenja za uporabo trajnih preskusnih tablic
Priloga
IX: Vzorec soglasja uporabnika vozila

Pravilnik o registraciji motornih in
priklopnih vozil (Uradni list RS, št. 48/11)
vsebuje naslednje prehodne in končne določbe:
»VIII. PREHODNE IN KONČNE DOLOČBE
53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do 4. februarja 2013, in Priloge IV, ki določa
obrazec potrdila za preizkusno vožnjo in preizkusno tablico, ki se uporablja do
8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do
4. februarja 2013.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega
odstavka 27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o
izjavi o lokaciji vozila (Uradni list RS, št. 54/10) v delu, ki se nanaša na
izjavo o lokaciji vozila.
54. člen
(zapis na
registrskih tablicah)
Določbe iz 31. člena tega pravilnika se
začnejo uporabljati z dnem uveljavitve tehnične specifikacije za obliko zapisa
na registrskih tablicah.
55. člen
(registrske
tablice z izbranem delom oznake in za starodobna vozila)
Določbe 35. in 40. člena tega pravilnika se
začnejo uporabljati 4. februarja 2013. Rezervacije izbranih delov oznake
registrskih tablic, opravljene do uveljavitve tega pravilnika, ostanejo v
veljavi do poteka rezervacije.
56. člen
(evidenca
dovoljenj za uporabo trajnih preskusnih tablic)
Določbe iz 52. člena se začnejo uporabljati
z dnem vzpostavitve evidence izdanih dovoljenj za uporabo trajnih preskusnih
tablic.
57. člen
(zamenjava
registrskih tablic za starodobna vozila)
(1) Za vozila, ki so bila uvrščena med
starodobna vozila pred uveljavitvijo tega pravilnika, se lahko lastnik od
4. februarja 2013 kadarkoli sam odloči ali in kdaj bo zamenjal obstoječe
registrske tablice za registrske tablice iz 40. člena tega pravilnika.
(2) Pri ponovni registraciji
odjavljenega starodobnega vozila se izdajo nove registrske tablice po tem
pravilniku, ne glede na določbe četrtega odstavka 26. člena tega pravilnika.
58. člen
(nov obrazec
prometnega dovoljenja, dovoljenja za preskusno vožnjo in dovoljenja za uporabo
trajnih preskusnih tablic)
(1) Obrazec prometnega dovoljenja iz
Priloge III tega pravilnika se začne uporabljati 4. februarja 2013.
(2) Prometna dovoljenja, izdana na
obrazcih, ki so se uporabljali do začetka uporabe obrazca prometnega dovoljenja
iz tega pravilnika, ostanejo v veljavi do njihovega poteka.
(3) Obrazec dovoljenja za preskusno
vožnjo iz Priloge VII tega pravilnika se začne uporabljati 8. decembra
2011.
(4) Obrazec dovoljenja za uporabo
trajnih preskusnih tablic iz Priloge VIII tega pravilnika se začne uporabljati
7. junija 2012.
59. člen
(začetek
veljavnosti)
Ta pravilnik začne veljati 4. julija
2011.«.

Pravilnik o spremembah Pravilnika o
registraciji motornih in priklopnih vozil (Uradni list RS, št. 4/13) spreminja 53. člen pravilnika tako,
da se glasi:
»53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do 15. oktobra 2014, in Priloge IV, ki določa
obrazec potrdila za preizkusno vožnjo in preizkusno tablico, ki se uporablja do
8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do 15. oktobra
2014.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega
odstavka 27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o
izjavi o lokaciji vozila (Uradni list RS, št. 54/10) v delu, ki se nanaša na
izjavo o lokaciji vozila.«;
spreminja 55. člen pravilnika tako, da se
glasi:
»55. člen
(registrske
tablice z izbranem delom oznake in za starodobna vozila)
Določbe 35. in 40. člena tega pravilnika se
začnejo uporabljati 15. oktobra 2014. Rezervacije izbranih delov oznake
registrskih tablic, opravljene do uveljavitve tega pravilnika, ostanejo v
veljavi do poteka rezervacije.«;
spreminja 57. člen pravilnika tako, da se
glasi:
»57. člen
(zamenjava
registrskih tablic za starodobna vozila)
(1) Lastnik vozila, katerega vozilo bo med
starodobna vozila uvrščeno pred 15. oktobrom 2014, lahko po tem datumu
kadarkoli zamenja obstoječe registrske tablice za registrske tablice iz 40.
člena tega pravilnika.
(2) Pri ponovni registraciji odjavljenega
starodobnega vozila se ne glede na določbe četrtega odstavka 26. člena tega
pravilnika izdajo nove registrske tablice po tem pravilniku, razen v primeru,
ko se registrske tablice hranijo v skladu s šestim odstavkom 40. člena zakona.«;
spreminja 58. člen pravilnika tako, da se
glasi:
»58. člen
(nov obrazec
prometnega dovoljenja, dovoljenja za preskusno vožnjo in dovoljenja za uporabo
trajnih preskusnih tablic)
(1) Obrazec prometnega dovoljenja iz
Priloge III tega pravilnika se začne uporabljati 15. oktobra 2014.
(2) Prometna dovoljenja, izdana na
obrazcih, ki so se uporabljali do začetka uporabe obrazca prometnega dovoljenja
iz tega pravilnika, ostanejo v veljavi do njihovega poteka.
(3) Obrazec dovoljenja za preskusno
vožnjo iz Priloge VII tega pravilnika se začne uporabljati 8. decembra
2011.
(4) Obrazec dovoljenja za uporabo
trajnih preskusnih tablic iz Priloge VIII tega pravilnika se začne uporabljati
7. junija 2012.«;
ter vsebuje naslednjo končno določbo:
»3. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o registraciji motornih in priklopnih vozil (Uradni list RS, št. 20/14) spreminja 53. člen pravilnika
tako, da se glasi:
»53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do 19. maja 2014, in Priloge IV, ki določa obrazec
potrdila za preizkusno vožnjo in preizkusno tablico, ki se uporablja do
8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do
15. oktobra 2014.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega
odstavka 27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o
izjavi o lokaciji vozila (Uradni list RS, št. 54/10) v delu, ki se nanaša na
izjavo o lokaciji vozila.«;
spreminja 58. člen pravilnika tako, da se
glasi:
»58. člen
(nov obrazec
prometnega dovoljenja, dovoljenja za preskusno vožnjo in dovoljenja za uporabo
trajnih preskusnih tablic)
(1) Obrazec prometnega dovoljenja iz
Priloge III tega pravilnika se začne uporabljati 19. maja 2014.
(2) Prometna dovoljenja, izdana na
obrazcih, ki so se uporabljali do začetka uporabe obrazca prometnega dovoljenja
iz tega pravilnika, ostanejo v veljavi do njihovega poteka.
(3) Obrazec dovoljenja za preskusno
vožnjo iz Priloge VII tega pravilnika se začne uporabljati 8. decembra
2011.
(4) Obrazec dovoljenja za uporabo
trajnih preskusnih tablic iz Priloge VIII tega pravilnika se začne uporabljati
7. junija 2012.«;
ter vsebuje naslednjo končno določbo:
»4. člen
Ta pravilnik začne veljati petnajsti dan po
objavi v Uradnem listu
Republike Slovenije.«.

Pravilnik o spremembi Pravilnika o
registraciji motornih in priklopnih vozil (Uradni list RS, št. 31/14) spreminja 53. člen pravilnika
tako, da se glasi:
»53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do porabe zalog, vendar najpozneje do 15. oktobra
2014, in Priloge IV, ki določa obrazec potrdila za preizkusno vožnjo in
preizkusno tablico, ki se uporablja do 8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do
15. oktobra 2014.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega
odstavka 27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o izjavi
o lokaciji vozila (Uradni list RS, št. 54/10) v delu, ki se nanaša na izjavo o
lokaciji vozila.«;
ter vsebuje naslednjo končno določbo:
»2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah Pravilnika o
registraciji motornih in priklopnih vozil (Uradni list RS, št. 64/14) spreminja 53. člen pravilnika
tako, da se glasi:
»53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do porabe zalog, vendar najpozneje do 15. oktobra
2014, in Priloge IV, ki določa obrazec potrdila za preizkusno vožnjo in
preizkusno tablico, ki se uporablja do 8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do
19. oktobra 2016.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega odstavka
27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o
izjavi o lokaciji vozila (Uradni list RS, št. 54/10) v delu, ki se nanaša na
izjavo o lokaciji vozila.«;
spreminja 55. člen pravilnika tako, da se
glasi:
»55. člen
(registrske
tablice z izbranem delom oznake in za starodobna vozila)
Določbe 35. in 40. člena tega pravilnika se
začnejo uporabljati 19. oktobra 2016. Rezervacije izbranih delov oznake
registrskih tablic, opravljene do uveljavitve tega pravilnika, ostanejo v
veljavi do poteka rezervacije.«;
spreminja 57. člen pravilnika tako, da se
glasi:
»57. člen
(zamenjava
registrskih tablic za starodobna vozila)
(1) Lastnik vozila, katerega vozilo bo med
starodobna vozila uvrščeno pred 19. oktobrom 2016, lahko po tem datumu kadarkoli zamenja obstoječe registrske
tablice za registrske tablice iz 40. člena tega pravilnika.
(2) Pri ponovni registraciji odjavljenega
starodobnega vozila se ne glede na določbe četrtega odstavka 26. člena tega
pravilnika izdajo nove registrske tablice po tem pravilniku, razen v primeru,
ko se registrske tablice hranijo v skladu s šestim odstavkom 40. člena zakona.«;
ter vsebuje naslednjo končno določbo:
»2. člen
Ta pravilnik začne veljati naslednji dan po
objavi v Uradnem listu
Republike Slovenije.«.

Pravilnik o spremembah Pravilnika o
registraciji motornih in priklopnih vozil (Uradni list RS, št. 53/16) spreminja 53. člen pravilnika
tako, da se glasi:
»53. člen
(uporaba
razveljavljenih pravilnikov)
(1) Z dnem uveljavitve tega pravilnika
se prenehata uporabljati:
-       
Pravilnik o registraciji motornih in priklopnih vozil (Uradni list RS,
št. 66/05, 48/06 in 66/07), razen Priloge III, ki določa obrazec prometnega
dovoljenja, ki se uporablja do porabe zalog, vendar najpozneje do 15. oktobra
2014, in Priloge IV, ki določa obrazec potrdila za preizkusno vožnjo in
preizkusno tablico, ki se uporablja do 8. decembra 2011;
-       
Pravilnik o registrskih tablicah motornih in priklopnih vozil (Uradni
list RS, št. 83/06), razen 5. in 14. člena, ki se uporabljata do
19. oktobra 2018.
(2) Ne glede na prejšnji odstavek se
pravilnika iz prejšnjega odstavka uporabljata za vozila Policije in vozila
Slovenske varnostno-obveščevalne agencije do izdaje predpisov iz tretjega
odstavka 27. člena zakona.
(3) Z dnem uveljavitve tega pravilnika
se preneha uporabljati Pravilnik o potrdilu o uničenju motornega vozila in o
izjavi o lokaciji vozila (Uradni list RS, št. 54/10) v delu, ki se nanaša na
izjavo o lokaciji vozila.«;
spreminja 55. člen pravilnika tako, da se
glasi:
»55. člen
(registrske
tablice z izbranem delom oznake in za starodobna vozila)
Določbe 35. in 40. člena tega pravilnika se
začnejo uporabljati 19. oktobra 2018. Rezervacije izbranih delov oznake
registrskih tablic, opravljene do uveljavitve tega pravilnika, ostanejo v
veljavi do poteka rezervacije.«;
spreminja 57. člen pravilnika tako, da se
glasi:
»57. člen
(zamenjava
registrskih tablic za starodobna vozila)
(1) Lastnik vozila, katerega vozilo bo med
starodobna vozila uvrščeno pred 19. oktobrom 2018, lahko po tem datumu kadarkoli zamenja obstoječe registrske
tablice za registrske tablice iz 40. člena tega pravilnika.
(2) Pri ponovni registraciji odjavljenega
starodobnega vozila se ne glede na določbe četrtega odstavka 26. člena tega
pravilnika izdajo nove registrske tablice po tem pravilniku, razen v primeru,
ko se registrske tablice hranijo v skladu s šestim odstavkom 40. člena zakona.«;
ter vsebuje naslednjo končno določbo:
»2. člen
Ta pravilnik začne veljati petnajsti dan po objavi v Uradnem listu Republike Slovenije.«.

Pravilnik o spremembah in dopolnitvah Pravilnika
o registraciji motornih in priklopnih vozil (Uradni list RS, št. 9/17) vsebuje naslednji prehodni in
končno določbo:
»PREHODNI IN KONČNA DOLOČBA
4. člen
(1) Lastnik registriranega ali
odjavljenega mopeda, pri katerem trajna nazivna moč pogonskega motorja ne presega
4 kW in konstrukcijsko določena hitrost ne presega 25 km/h, mora obstoječe
registrske tablice zamenjati za registrske tablice, določene s tem pravilnikom
ob prvem poteku veljavnosti prometnega dovoljenja ali registraciji mopeda po
1. maju 2017. 
(2) Lastnik mopeda iz prejšnjega
odstavka lahko registrira moped v skladu s tem pravilnikom od 6. aprila
2017. 
5. člen
Ta pravilnik začne veljati naslednji dan po
objavi v Uradnem listu Republike Slovenije.«.