I. SPLOŠNE DOLOČBE
1. člen
(vsebina)
(1) Ta uredba v skladu z Direktivo
Sveta 1999/13/ES z dne 11. marca 1999 o omejevanju emisij hlapnih organskih
spojin zaradi uporabe organskih topil v nekaterih dejavnostih in obratih (UL L
št. 85 z dne 29. 3. 1999, str. 1), zadnjič spremenjeno z Direktivo
2010/75/EU Evropskega parlamenta in Sveta z dne 24. novembra 2010 o
industrijskih emisijah (celovito preprečevanje in nadzorovanje onesnaževanja)
(UL L št. 334 z dne 17. 12. 2010, str. 17), (v nadaljnjem besedilu:
Direktiva 1999/13/ES), določa posebne zahteve, povezane s preprečevanjem in
zmanjševanjem emisije hlapnih organskih spojin v okolje, predvsem v zrak, in
sicer:
-      
vrste dejavnosti in z njimi povezane naprave,
ki uporabljajo organska topila in za katere se uporabljajo določbe te uredbe,
-      
mejne vrednosti koncentracij hlapnih organskih
spojin v odpadnih plinih,
-      
mejne količine nezajetih in celotnih emisij
hlapnih organskih spojin,
-      
mejne vrednosti koncentracij rakotvornih,
mutagenih in za reprodukcijo strupenih hlapnih organskih spojin,
-      
merila za odobritev načrta zmanjševanja emisij
hlapnih organskih spojin,
-      
vrednotenje emisije hlapnih organskih snovi in
ugotavljanje čezmerne obremenitve,
-      
obseg obratovalnega monitoringa in
-      
posebne ukrepe v zvezi z zmanjšanjem tveganja
za zdravje ljudi, ki ga povzročajo emisije hlapnih organskih spojin v okolje.
(2) Za vprašanja o emisiji hlapnih
organskih spojin v zrak, ki niso posebej urejena s to uredbo, in vprašanja o
emisiji drugih snovi v zrak iz naprav, za katere se uporabljajo določbe te
uredbe, se uporabljajo predpis, ki ureja emisije snovi v zrak iz nepremičnih
virov onesnaževanja, za vprašanja obratovalnega monitoringa emisije snovi v
zrak pa predpis, ki ureja prve meritve in obratovalni monitoring emisije snovi
v zrak iz nepremičnih virov onesnaževanja.
2. člen
(obseg uporabe)
(1) Določbe te uredbe se uporabljajo
za obratovanje naprav, pri katerih je zaradi izvajanja posamezne dejavnosti iz
priloge 1, ki je sestavni del te uredbe, poraba hlapnih organskih spojin večja
od najmanjše letne porabe organskih topil, določene v I. delu priloge 2a, ki je
sestavni del te uredbe.
(2) Ne glede na določbe prejšnjega odstavka
se določbe te uredbe uporabljajo tudi za obratovanje naprav, pri katerih je
poraba hlapnih organskih spojin manjša od najmanjše letne porabe iz prejšnjega
odstavka, če je taka poraba posledica izvajanja potrjenih načrtov zmanjševanja
emisij na podlagi te uredbe.
(3) Če se na funkcionalno zaokroženem
območju, ki ga ima v posesti isti upravljavec, uporabljajo organska topila v
napravi, ki jo sestavlja več istovrstnih naprav, ali se posamezne faze
dejavnosti iz priloge 1 te uredbe izvajajo tudi z opremo, ki se uporablja samo
delno za izvajanje dejavnosti iz priloge 1 te uredbe ali kot dodatna oprema k
napravi, se za porabo organskih topil šteje celotna poraba organskih topil na
tem območju.
(4) Določbe te uredbe, razen določbe
glede mejnih vrednosti pod točko 3.1.1 iz II. dela priloge 2a, se ne
uporabljajo za naprave iz točk 2.1, 3.1 in 18.1 iz I. dela priloge 2a te uredbe, če se v njih uporabljajo organska topila z vsebnostjo halogeniranih
organskih spojin, ki je enaka ali večja od 1% celotne mase organskega topila.
3. člen
(izrazi)
Izrazi, uporabljeni v tej uredbi, imajo
naslednji pomen:
1.    
naprava so napeljave in oprema, ki so nepremična tehnična celota, v
kateri se izvaja ena ali več dejavnosti iz priloge 1 te uredbe ali katera koli
druga dejavnost, ki je z njimi tehnično povezana in lahko vpliva na emisije
hlapnih organskih spojin. Za eno napravo se šteje tudi več istovrstnih naprav
iz I. dela priloge 2a te uredbe na posameznem funkcionalno zaokroženem območju
v posesti istega upravljavca, vključno s pripadajočo ali z njimi povezano
infrastrukturo in tehnološkimi postopki, v katerih se uporabljajo organska
topila;
2.    
obstoječa naprava je naprava, ki je obratovala 24. maja 2002 ali je
bila tedaj v gradnji in je bilo zanjo pridobljeno enotno dovoljenje za poseg v
prostor ali gradbeno dovoljenje skladno s predpisi pred 24. majem 2002 ter
je začela poskusno obratovati najpozneje 30. aprila 2003;
3.    
majhna naprava je naprava:
-  
iz točk 1.1, 1.3, 2.1, 2.2, 4.1, 4.5, 8.1, 9.1,
10.1, 11.1, 14.1 in 16.1 iz I. dela priloge 2a te uredbe, ki obratuje v
spodnjem območju najmanjše letne porabe organskih topil iz II. dela priloge 2a
te uredbe, in
-  
iz vseh preostalih točk iz I. dela priloge 2a
te uredbe, ki niso navedene v prejšnji alinei, z letno porabo organskih topil,
ki je manjša od 10 t;
4.    
večja sprememba uporabe organskih topil je:
-  
vsaka gradnja ali rekonstrukcija naprave, za
katero je predpisana presoja vplivov na okolje,
-  
sprememba nazivne zmogljivosti pri majhni
napravi, ki povzroči več kot 25-odstotno povečanje emisij hlapnih organskih
spojin, ali kakršna koli sprememba, ki povzroči čezmerno obremenjenost
zunanjega zraka ali drugače škodljivo vpliva na zdravje ljudi ali okolje,
-  
sprememba nazivne zmogljivosti vseh drugih
naprav, ki pomeni več kot 10-odstotno povečanje emisij hlapnih organskih
spojin, ali kakršna koli sprememba, ki povzroči čezmerno obremenjenost
zunanjega zraka ali drugače škodljivo vpliva na zdravje ljudi ali okolje;
5.    
upravljavec naprave (v nadaljnjem besedilu: upravljavec) je pravna ali
fizična oseba, ki ima napravo v posesti. Upravljavec je tudi vlagatelj, ki
namerava graditi ali gradi napravo;
6.    
okoljevarstveno dovoljenje je okoljevarstveno dovoljenje v skladu s
predpisom, ki ureja emisijo snovi v zrak iz nepremičnih virov onesnaževanja;
7.    
prijava naprave je postopek, na podlagi katerega mora upravljavec
prijaviti uporabo organskih topil ministrstvu, pristojnemu za varstvo okolja (v
nadaljnjem besedilu: ministrstvo);
8.    
emisija je kakršenkoli izpust hlapnih organskih spojin iz naprave v
okolje;
9.    
nezajete emisije so emisije hlapnih organskih spojin v zrak, tla ali
vodo, ki niso zajete v odpadnih plinih, in če ni drugače določeno s to uredbo,
tudi topila v katerih koli izdelkih. Med nezajete emisije so vključene tudi
difuzne emisije, ki se izpuščajo v okolje skozi okna, vrata, zračnike in
podobne odprtine;
10.  odpadni
plini so s hlapnimi organskimi spojinami in drugimi snovmi onesnaženi plini, ki
se izpuščajo v zrak iz:
a)      
odvodnikov naprav za čiščenje odpadnih plinov (zajeti očiščeni odpadni
plini),
b)      
drugih odvodnikov odpadnih plinov brez predhodnega čiščenja (zajeti
neočiščeni odpadni plini).
Prostorninski pretok
odpadnih plinov se izraža v m3/h pri normnih pogojih;
11.  celotne
emisije so vsota nezajetih emisij in emisij v odpadnih plinih;
12.  mejna
vrednost emisij je masa hlapnih organskih spojin, izražena s posebnimi
parametri (v nadaljnjem besedilu: parametri emisije), kot je koncentracija,
odstotek vnosa topil ali emisijski faktor, izračunana pri normnih pogojih, ki v
enem ali več časovnih obdobjih ne sme biti presežena;
13.  snov
je katerikoli kemijski element ali njegova spojina, ki je v naravi ali je
industrijsko izdelana, v trdnem, tekočem ali plinastem stanju;
14.  zmes
je zmes ali raztopina, sestavljena iz dveh ali več snovi;
15.  organska
spojina je vsaka spojina, ki vsebuje vsaj element ogljik in enega ali več
naslednjih elementov: vodik, katerikoli halogen, kisik, žveplo, fosfor, silicij
ali dušik, razen ogljikovih oksidov ter anorganskih karbonatov in bikarbonatov;
16.  hlapna
organska spojina je katerakoli organska spojina s parnim tlakom, večjim od 0,01
kPa pri 293,15 K, ali spojina z enako hlapnostjo pri določenih pogojih uporabe.
Po tej uredbi se za hlapno organsko spojino šteje tudi frakcija kreozota,
katere parni tlak pri 293,15 K presega vrednost 0,01 kPa;
17.  organsko
topilo je katerakoli hlapna organska spojina, ki se uporablja sama ali skupaj z
drugimi snovmi, ne da bi se pri tem kemijsko spremenila, za raztapljanje
surovin, izdelkov ali odpadnih snovi ali se uporablja kot čistilno sredstvo za
raztapljanje nečistoč, kot sredstvo za raztapljanje, disperzni medij, sredstvo
za uravnavanje viskoznosti ali površinske napetosti, plastifikator ali kot
zaščitno sredstvo;
18.  halogenirano
organsko topilo je organsko topilo, ki vsebuje vsaj en atom broma, klora,
fluora ali joda v molekuli;
19.  premazno
sredstvo je katerakoli zmes skupaj z vsemi organskimi topili ali zmesmi, ki
vsebujejo organska topila zato, da se zagotovi njegova ustrezna uporaba in se
uporablja zato, da se z njim doseže okrasen, zaščiten ali kakšen drug uporaben
učinek na površini;
20.  lepilo
je katerakoli zmes skupaj z vsemi organskimi topili ali zmesmi, ki vsebujejo
organska topila, potrebna za njegovo ustrezno uporabo, ki se uporablja za
lepljenje posameznih delov izdelka;
21.  tiskarska
barva je zmes skupaj z vsemi organskimi topili ali zmesmi, ki vsebujejo
organska topila, potrebna za njeno ustrezno uporabo, ki se uporablja v
tiskarstvu za tiskanje besedila ali slik na površino;
22.  lak
je prozorno premazno sredstvo;
23.  poraba
je celoten vnos organskih topil v napravo v koledarskem letu ali kateremkoli
drugem 12-mesečnem obdobju brez upoštevanja vseh hlapnih organskih spojin, ki
se regenerirajo za ponovno uporabo;
24.  vnos
je količina organskih topil vključno z organskimi topili v zmeseh, ki se
uporabljajo pri izvajanju dejavnosti, in organskimi topili, ki se reciklirajo v
napravi ali zunaj nje, in se upošteva vsakokrat, ko se organska topila
uporabljajo v napravi;
25.  ponovna
uporaba organskih topil je uporaba organskih topil, regeneriranih iz naprav za
kakršnekoli tehnične ali komercialne namene, skupaj z uporabo kot gorivo,
vendar brez upoštevanja količine regeneriranega organskega topila, ki se
odstrani kot odpadek;
26.  masni
pretok je količina izpuščenih hlapnih organskih spojin, izražena v masnih
enotah na uro;
27.  nazivna
zmogljivost je največji masni vnos organskih topil v napravo, izražen kot
dnevno povprečje, če naprava deluje ob normalnem obratovanju ob projektiranem
obsegu proizvodnje;
28.  normalno
obratovanje je ves čas delovanja naprave ali izvajanja dejavnosti, razen zagona
in ustavitve ter vzdrževanja opreme;
29.  zaprti
pogoji so pogoji, v katerih naprava deluje tako, da se hlapne organske spojine,
ki se sproščajo pri izvajanju dejavnosti, zbirajo in odvajajo nadzorovano skozi
odvodnik odpadnih plinov ali iz naprave za čiščenje odpadnih plinov in tako
niso povsem nezajete;
30.  normni
pogoji so pogoji pri temperaturi 273,15 K in tlaku 101,3 kPa;
31.  dnevna
povprečna vrednost je aritmetična povprečna vrednost vseh veljavnih rezultatov
meritev, izmerjenih v obdobju 24 ur in preračunanih na normne pogoje;
32.  zagon
in ustavitev sta postopka, s katerima se dejavnost, oprema ali rezervoar požene
ali ustavi oziroma privede v prazni tek ali iz njega. Šteje se, da redna
nihanja pri delovanju naprave niso zagoni in ustavitve;
33.  R
40, R 45, R 46, R 49, R 60, R 61 in R 68 so opozorilni stavki za zdravju
škodljive, rakotvorne, mutagene in za reprodukcijo strupene hlapne organske
spojine v skladu s predpisi o kemikalijah;
34.  H
340, H 341, H 350, H 350i, H 351, H 360D in H 360F so stavki o nevarnosti
za mutagene, rakotvorne ali za reprodukcijo strupene hlapne organske spojine v
skladu s predpisi o kemikalijah.
II. IZPOLNJEVANJE ZAHTEV GLEDE MEJNIH VREDNOSTI
4. člen
(zahteve glede mejnih vrednosti)
Pri načrtovanju, gradnji ali rekonstrukciji
ter obratovanju naprav je treba zagotoviti, da koncentracija celotnega prahu v
odpadnih plinih ne presega mejne vrednosti, ki se v skladu s predpisom, ki
ureja emisije snovi v zrak iz nepremičnih virov onesnaževanja, uporablja za
nove naprave, in da so za posamezno napravo izpolnjene naslednje zahteve glede
mejnih vrednosti emisij hlapnih organskih spojin:
1.    
koncentracija hlapnih organskih spojin v odpadnih plinih ne sme presegati
mejnih vrednosti iz II. dela priloge 2a te uredbe,
2.    
količina celotnih emisij hlapnih organskih spojin, izražena v odstotkih
vnosa organskih topil ali kot emisijski faktor, ne sme presegati mejnih
vrednosti za celotne emisije, če so za posamezno vrsto naprav določene v II.
delu priloge 2a te uredbe,
3.    
količina nezajetih emisij hlapnih organskih spojin, izražena v odstotkih
vnosa organskih topil ali kot emisijski faktor, ne sme presegati mejnih
vrednosti za nezajete emisije, če so za posamezno vrsto naprav določene v II.
delu priloge 2a te uredbe,
4.    
koncentracije snovi z opozorilnimi stavki R 40, R 45, R 46, R 49, R 60,
R 61 ali R 68 ali s stavki o nevarnosti H 340, H 350, H 350i, H 360D ali H 360F v odpadnih plinih ne smejo presegati mejnih vrednosti iz 6. in 7. člena te uredbe in
5.    
v zvezi z emisijami hlapnih organskih spojin morajo biti za posamezne
naprave izpolnjene posebne zahteve iz II. dela priloge 2a te uredbe.
5. člen
(izjeme pri izpolnjevanju zahtev glede
mejnih vrednosti)
(1) Ne glede na določbo prejšnjega
člena je treba za obratovanje naprave, za katero je ministrstvo odobrilo načrt
zmanjševanja emisij hlapnih organskih spojin iz 10. člena te uredbe,
zagotoviti le izpolnjevanje zahtev iz 4. in 5. točke prejšnjega člena.
(2) Z načrtom zmanjševanja emisij
hlapnih organskih spojin iz prejšnjega odstavka je treba zagotoviti, da bo
letna emisija hlapnih organskih spojin v roku, ki je v 12. členu te uredbe
določen za dokončno izvedbo ukrepov načrta zmanjševanja emisij, enaka ali
manjša od letne emisije, ki bi jo povzročila naprava, če bi obratovala tako, da
bi bile izpolnjene zahteve glede mejnih vrednosti iz 1., 2. in 3. točke prejšnjega člena (v nadaljnjem besedilu: ciljna emisija).
(3) Ne glede na določbo prejšnjega
člena zahtev glede mejnih vrednosti emisij, ki veljajo za naprave za površinsko
zaščito kovinskih ali plastičnih površin iz točke 8.1 v II. delu priloge 2a te
uredbe, ni treba izpolnjevati pri premazovanju vozil, vodnih plovil ali drugih
predmetov večjih dimenzij, če ni mogoče zagotavljati zaprtih pogojev pri
uporabi organskih topil in če je ministrstvo odobrilo načrt zmanjševanja emisij
hlapnih organskih spojin iz prvega odstavka tega člena.
(4) Če uporaba načrta zmanjševanja
emisij hlapnih organskih spojin iz prejšnjega odstavka tehnično ni izvedljiva
ali je ekonomsko neupravičena, lahko ministrstvo na podlagi vloge upravljavca v
okoljevarstvenem dovoljenju za obratovanje naprave dovoli obratovanje naprave
za površinsko zaščito kovinskih ali plastičnih površin, če so izpolnjene
zahteve glede zmanjševanja emisij tako, da se uporabljajo najboljše
razpoložljive tehnike premazovanja. Upravljavec mora preverjati skladnost z
najboljšimi razpoložljivimi tehnikami premazovanja vsaka tri leta in jih po
potrebi prilagoditi novemu stanju tehnike. Ugotovitve tega preverjanja je treba
dokumentirati in dokumentacijo preverjanja shranjevati na kraju obratovanja do
roka za naslednje preverjanje in jo na zahtevo predložiti ministrstvu v
odobritev.
6. člen
(mejne vrednosti)
(1) Mejna koncentracija snovi z opozorilnimi
stavki R 45, R 46, R 49, R 60 ali R 61 ali stavki o nevarnosti H 340, H 350, H
350i, H 360D ali H 360F je pri emisiji hlapnih organskih spojin, ki je enaka
ali večja od masnega pretoka 10 g/h, enaka 2 mg/Nm3.
 (2) Če je v odpadnih plinih iz
posamezne naprave več hlapnih organskih spojin iz prejšnjega odstavka, veljata
masni pretok in mejna koncentracija za vsoto teh hlapnih organskih spojin.
7. člen
(mejne vrednosti halogeniranih organskih
spojin)
(1) Mejna koncentracija halogeniranih
hlapnih organskih spojin z opozorilnimi stavki R 40 ali R 68 je pri emisiji
hlapnih organskih spojin, ki je enaka ali večja od masnega pretoka 100 g/h,
enaka 20 mg/Nm3.
(2) Če je v odpadnih plinih iz
posamezne naprave več hlapnih organskih spojin iz prejšnjega odstavka, veljata
masni pretok in mejna koncentracija za vsoto teh hlapnih organskih spojin.
8. člen
(skupni odvodnik odpadnih plinov)
Če se izpuščajo odpadni plini iz več
raznovrstnih naprav, za katere so v II. delu priloge 2a te uredbe določene
mejne vrednosti emisij, skozi skupni odvodnik ali skozi odvodnik skupne naprave
za čiščenje odpadnih plinov, za mejne vrednosti emisij teh odpadnih plinov
velja naslednje:
1.    
mejna koncentracija hlapnih organskih spojin se določi na podlagi
izračuna:
pri čemer je:
Eskupna  mejna koncentracija
hlapnih organskih spojin v odpadnih plinih v skupnem odvodniku ali odvodniku
skupne naprave za čiščenje odpadnih plinov,
Ei      mejna koncentracija
hlapnih organskih spojin v odpadnih plinih posamezne naprave iz II. dela
priloge 2a te uredbe, pri čemer se upošteva, da je vrednost za Ei
enaka nič, če za posamezno vrsto naprav iz II. dela priloge 2a te uredbe ne
določa mejne vrednosti Ei, in
Vi      prostorninski pretok
odpadnih plinov posamezne naprave;
2.    
mejna vrednost količine nezajetih emisij in mejna vrednost količine
celotnih emisij hlapnih organskih spojin sta enaki vsoti mejnih vrednosti
količin za posamezne vrste naprav iz II. dela priloge 2a te uredbe, ki
obratujejo med ugotavljanjem skladnosti z zahtevami iz te uredbe;
3.    
mejne koncentracije rakotvornih, mutagenih in za reprodukcijo strupenih
hlapnih organskih spojin z opozorilnimi stavki R 45, R 46, R 49, R 60, R 61 ali
stavki o nevarnosti H 340, H 350, H 350i, H 360D ali H 360F so enake mejnim vrednostim iz 6. člena te uredbe;
4.    
mejna koncentracija halogeniranih hlapnih organskih spojin z
opozorilnimi stavki R 40 ali R 68 je enaka mejni vrednosti iz 7. člena te
uredbe.
9. člen
(drugi ukrepi v zvezi z mejnimi
vrednostmi)
(1) Če je na funkcionalno zaokroženem
območju, ki ga ima v posesti isti upravljavec, več vrst naprav iz I. dela
priloge 2a te uredbe, ki nimajo skupnega odvodnika, se ugotavlja izpolnjevanje
zahtev iz 3., 4. in 5. točke 4. člena te uredbe za vsako vrsto naprav
posebej, izpolnjevanje zahtev v zvezi z mejnimi vrednostmi emisije hlapnih
organskih spojin iz 1. in 2. točke 4. člena te uredbe pa se ugotavlja za
skupno emisijo hlapnih organskih spojin iz vseh teh naprav tako, da skupna
emisija ne sme presegati emisije, ki bi nastala, če bi za vsako posamezno vrsto
naprav bile izpolnjene zahteve v zvezi z mejnimi vrednostmi emisije hlapnih
organskih spojin, določenimi s to uredbo.
(2) Upravljavec mora najpozneje do
konca leta 2012, če je naprava vpisana v evidenco naprav iz 26. člena te
uredbe, oziroma v roku iz okoljevarstvenega dovoljenja, če mora v skladu s to
uredbo pridobiti za obratovanje naprave okoljevarstveno dovoljenje, snovi iz
6. člena te uredbe nadomestiti z manj škodljivimi snovmi, če je to
tehnično izvedljivo in se zaradi nadomestitve letni obratovalni stroški naprave
ne povečajo za več kot trikrat.
(3) Upravljavec mora poskrbeti za
varnostne ukrepe, ki zagotavljajo čim nižje emisije hlapnih organskih spojin
med zagonom in ustavitvijo naprave.
(4) Če upravljavec sam ugotovi ali mu
izvajalec občasnih ali trajnih meritev emisij hlapnih organskih spojin iz
19. člena te uredbe sporoči, da naprava ne izpolnjuje zahtev glede emisij
iz 4. do 8. člena te uredbe, mora o tem nemudoma obvestiti inšpektorja,
pristojnega za okolje.
(5) Inšpektor,
pristojen za okolje, mora prepovedati obratovanje naprave, če oceni, da lahko
zaradi neizpolnjevanja zahtev glede emisij iz 4. do 8. člena te uredbe v
zunanjem zraku v okolici naprave na območju, ki ga ima v posesti upravljavec,
ali zunaj njega koncentracija onesnaževal v zunanjem zraku preseže predpisane
ciljne vrednosti, v skladu s predpisi, ki urejajo koncentracijo onesnaževal v
zunanjem zraku.
III. NAČRT ZMANJŠEVANJA EMISIJ HLAPNIH ORGANSKIH SPOJIN
10. člen
(namen načrta zmanjševanja emisij)
Z načrtom zmanjševanja emisij hlapnih
organskih spojin mora upravljavec:
-      
prikazati, da so predvideni ukrepi zmanjševanja
uporabe hlapnih organskih spojin taki, da je po njihovi izvedbi letna emisija
manjša ali enaka emisiji naprave, ki izpolnjuje vse s to uredbo določene
zahteve glede mejnih vrednosti,
-      
izračunati in razložiti vrednost emisije, za
katero zagotavlja, da jo bo povzročala naprava po izvedenih ukrepih
zmanjševanja emisij,
-      
izračunati in razložiti vrednost letne emisije,
ki jo povzroča naprava na začetku izvajanja ukrepov zmanjševanja emisij, v
obliki bilance uporabljenih organskih topil na začetku izvajanja načrta
zmanjševanja emisij hlapnih organskih spojin in
-      
prikazati časovni potek zmanjševanja uporabe
hlapnih organskih spojin za vsako leto posebej za vse obdobje trajanja
izvajanja ukrepov zmanjševanja emisij hlapnih organskih spojin.
11. člen
(odobritev načrta zmanjševanja emisij)
(1) Ministrstvo odobri načrt zmanjševanja
emisij hlapnih organskih spojin ali njegovo spremembo z odločbo.
(2) Če gre za odobritev načrta
zmanjševanja emisij hlapnih organskih spojin ali njegove spremembe zaradi
spremembe obratovanja ali obnove naprave, je treba k vlogi za odobritev načrta
poleg načrta zmanjševanja emisij hlapnih organskih spojin priložiti tudi
bilanco uporabljenih organskih topil za obdobje zadnjih treh let.
12. člen
(pogoji za odobritev načrta zmanjševanja
emisij)
(1) Ministrstvo odobri načrt za
zmanjševanje emisij hlapnih organskih spojin, če iz izračunov in podatkov v
njem ter iz ugotovitev poročila o prvih meritvah oziroma obratovalnega
monitoringa izhaja, da:
-      
so predvideni ukrepi, ki zmanjšujejo vsebnost
hlapnih organskih spojin ali povečujejo uporabo snovi v premaznih sredstvih,
lepilih ali tiskarskih barvah, ki ostanejo trdne, potem ko voda ali hlapne
organske spojine izparijo, vendar to niso ukrepi čiščenja hlapnih organskih
spojin v odpadnih plinih ali zajemanja nezajetih emisij hlapnih organskih
spojin;
-      
načrt za zmanjševanje emisij hlapnih organskih
spojin vsebuje izračunano letno referenčno emisijo, ki jo povzroča naprava na
začetku izvajanja ukrepov, in da so predložena dokazila, s katerimi je mogoče
preveriti letno količino trdnih snovi v premaznih sredstvih, lepilih ali
tiskarskih barvah;
-      
načrt za zmanjševanje emisij hlapnih organskih
spojin vsebuje izračun in obrazložitev največje vrednosti letne emisije hlapnih
organskih spojin, ki jo bo povzročala naprava po izvedenih ukrepih zmanjševanja
emisij in katere vrednost je manjša od ciljne emisije;
-      
je v načrtu za zmanjševanje emisij hlapnih
organskih spojin predvideno zmanjšanje letne emisije hlapnih organskih spojin v
skladu z naslednjimi zahtevami:
-      
za nove ali rekonstruirane naprave največja
vrednost letne emisije hlapnih organskih spojin ne sme presegati ciljne
emisije,
-      
za obstoječe naprave največja vrednost letne
emisije hlapnih organskih spojin do 1. novembra 2007 ne sme presegati
ciljne vrednosti za več kot 50% ciljne vrednosti,
-       za obstoječe naprave največja vrednost
letne emisije hlapnih organskih spojin od 1. novembra 2007 dalje ne sme
presegati ciljne vrednosti.
(2) Če je načrt za zmanjševanje emisij
hlapnih organskih spojin pri nanašanju premaznih sredstev, lakov, lepil ali
tiskarskih barv izdelan po postopku iz 2. točke v prilogi 2b, ki je sestavni
del te uredbe, se referenčna in ciljna emisija izračunata po postopku iz točke
2.2 v tej prilogi.
(3) Ministrstvo odobri za obdobje
največ treh let za posamezno vrsto površinske obdelave načrt za zmanjševanje
emisij hlapnih organskih spojin brez zahteve po izpolnjevanju rokov iz prvega
odstavka tega člena, če iz strokovne ocene, ki jo upravljavec priloži k vlogi
za odobritev načrta za zmanjševanje emisij hlapnih organskih spojin, izhaja, da
na podlagi podatkov iz Referenčnega dokumenta o najboljših razpoložljivih
tehnikah površinske obdelave z uporabo organskih topil za namene Direktive
Sveta 96/61/ES o celovitem preprečevanju in nadzorovanju onesnaževanja okolja,
ki je dostopen preko spletne strani Agencije Republike Slovenije za okolje, in
druge dokumentacije o tej vrsti površinske obdelave nadomestna premazna
sredstva, lepila ali tiskarske barve brez ali z neznatno vsebnostjo organskih
topil upravljavcu še niso razpoložljiva ali so še v razvojni fazi.
(4) Ministrstvo v načrtu za
zmanjševanje emisij hlapnih organskih spojin odobri obratovanje obstoječih
naprav tako, da je izpolnjevanje zahtev glede zmanjševanja emisij pri
obratovanju obstoječe naprave zagotovljeno z:
-      
uporabo trenutno najboljših razpoložljivih
tehnik premazovanja,
-      
preverjanjem skladnosti z najboljšimi
razpoložljivimi tehnikami premazovanja najmanj vsakih 18 mesecev in
-      
sprotnem prilagajanjem obratovanja obstoječih
naprav novemu stanju tehnike.
(5) Upravljavec mora ugotovitve
preverjanja skladnosti z najboljšimi razpoložljivimi tehnikami premazovanja iz
prejšnjega odstavka dokumentirati in dokumentacijo preverjanja shranjevati na
kraju obratovanja obstoječe naprave do roka, ki je določen za naslednje
preverjanje v načrtu za zmanjševanje emisij hlapnih organskih spojin.
(6) Upravljavec mora zagotoviti, da
strokovno oceno iz tretjega odstavka tega člena in dokumentacijo preverjanja
skladnosti z najboljšimi razpoložljivimi tehnikami premazovanja iz prejšnjega
odstavka izdela raziskovalna organizacija, ki svojo strokovno usposobljenost na
področju tehnik premazovanja dokazuje z referencami v obliki izvedenih
razvojnih ali raziskovalnih projektov na tem področju.
13. člen
(poenostavljen način dokazovanja
zmanjševanja emisij)
Izpolnjevanje zahtev glede doseganja
največjih vrednosti letnih emisij hlapnih organskih spojin iz prejšnjega člena
se lahko dokazuje poenostavljeno, če gre za naprave in izpolnjevanje pogojev iz
3. točke priloge 2b te uredbe.
14. člen
(zavrnitev načrta zmanjševanja emisij)
(1) Ministrstvo
zavrne odobritev načrta zmanjševanja emisij, če ugotovi, da načrt zmanjševanja emisij hlapnih
organskih spojin ne vsebuje sprejemljivih ukrepov zmanjševanja emisij organskih
hlapnih spojin oziroma so ti ukrepi nezadostni za doseganje ciljne emisije, pri
čemer mora ministrstvo takšno odločitev utemeljiti.
(2) Ministrstvo
lahko od upravljavca zahteva dopolnitev vloge za odobritev
načrta zmanjševanja emisij z novim ali
spremenjenim načrtom zmanjševanja emisij hlapnih organskih spojin, z novimi
podatki ali dopolnitvami ukrepov zmanjševanja emisij ali s spremembami projekta
za gradnjo ali rekonstrukcijo naprave.
IV. VREDNOTENJE PARAMETROV EMISIJE
15. člen
(koncentracija hlapnih organskih spojin)
(1) Koncentracija hlapnih organskih
spojin se določa v masnih enotah, izraženih v g ali mg na enoto prostornine
suhega odpadnega plina, izražene v m3 pri normnih pogojih.
(2) Koncentracija hlapnih organskih
spojin se ugotavlja pri izpustu odpadnih plinov iz naprav v zajetih odpadnih
plinih, ki so razredčeni toliko, kot je to tehnično in obratovalno nujno.
(3) Količine zraka, ki se dovajajo v
napravo zaradi redčenja ali hlajenja zajetih odpadnih plinov, se ne upoštevajo
pri določanju koncentracije hlapnih organskih spojin v zajetem odpadnem plinu.
16. člen
(določanje koncentracij in količin hlapnih
organskih spojin)
(1) Koncentracija in količina hlapnih
organskih spojin se določata posebej kot vsota vseh spojin, ki imajo oznake iz
4. člena te uredbe, in posebej za preostale hlapne organske spojine.
Koncentracija in količina se določata pri polni obremenitvi naprav in na vseh
izpustih odpadnih plinov posamezne naprave na podlagi izmerjenih vrednosti.
(2) Iz izmerjenih vrednosti
koncentracij hlapnih organskih spojin in pretoka odpadnih plinov se izračunajo
urne in dnevne povprečne vrednosti meritev koncentracije in urne povprečne
vrednosti masnih pretokov hlapnih organskih spojin.
17. člen
(površinska zaščita)
(1) Pri površinski zaščiti vozil in
njihovih sestavnih delov v napravah iz točke 4.1 do 4.5 iz II. dela
priloge 2a te uredbe je mejna količina celotnih emisij hlapnih organskih
spojin izražena v gramih izpuščenega topila glede na površino školjke avtomobila
ali drugega sestavnega dela avtomobila, izraženo v m2. Količina
celotne emisije hlapnih organskih spojin je vsota količin vseh hlapnih
organskih spojin, izpuščenih pri vseh stopnjah postopka, izvedenih v istem
industrijskem obratu, in vključuje elektroforezni nanos ali kakršen koli drug
nanos, vosek in polirno sredstvo ter topilo, uporabljeno pri čiščenju opreme,
skupaj z lakirnimi kabinami in drugo pritrjeno opremo med obratovalnim časom in
zunaj njega.
(2) Površina vozila ali njegovega dela
se izračuna kot vsota površine elektroforeznega nanosa in površine vseh delov,
ki se lahko dodajo v nadaljnjih fazah površinske zaščite in se prekrijejo z
istimi premaznimi sredstvi.
(3) Površina
elektroforeznega nanosa se izračuna po naslednji enačbi:
(4) Izračun iz prejšnjega
odstavka se uporablja tudi za druge dele vozila iz pločevine. Za izračun
površine pločevine se lahko uporabi tudi računalniško podprt izračun ali katera
druga enakovredna metoda.
18. člen
(izračun vsebnosti hlapnih organskih
spojin)
(1) Vsebnost
hlapnih organskih spojin v premaznem sredstvu (v nadaljnjem besedilu: vrednost
VOC), izražena v g/l, se izračuna po naslednji enačbi:
(2) Vrednost VOC se določa
za premazno sredstvo, ki je pripravljeno za uporabo, vključno z razredčenji, ki
jih določa ali priporoča proizvajalec.
(3) Ne
glede na določbe prejšnjega odstavka se vrednost VOC pri premaznih sredstvih za
les, izražena v g/l, izračuna po naslednji enačbi:
pri čemer je:
ps:   gostota premaznega sredstva v g/l,
nfa: delež nehlapnih snovi, izražen v odstotkih
mase premaznega sredstva,
mw: delež vode, izražen v
odstotkih mase premaznega sredstva.
V. MERITVE EMISIJE HLAPNIH ORGANSKIH SPOJIN
19. člen
(obratovalni monitoring)
(1) Upravljavec mora skladno s
predpisom, ki ureja prve meritve in obratovalni monitoring emisije snovi v zrak
iz nepremičnih virov onesnaževanja, zagotavljati prve in občasne ali trajne
meritve emisij hlapnih organskih spojin.
(2) Trajne meritve so obvezne za
odpadne pline iz naprave, opremljene z napravo za čiščenje dimnih plinov, če na
njenem izpustu povprečna vrednost masnega pretoka emisije hlapnih organskih
spojin presega mejno vrednost masnega pretoka 10 kg/h, izraženo v kg celotnega
organskega ogljika.
(3) Za naprave, opremljene z napravo za
čiščenje dimnih plinov, katerih emisije hlapnih organskih spojin ne presegajo
mejne vrednosti masnega pretoka iz prejšnjega odstavka, in za naprave, ki niso
opremljene z napravo za čiščenje dimnih plinov, so obvezne občasne meritve, in
sicer:
-      
enkrat na leto, če vsota masnih pretokov
emisije hlapnih organskih spojin iz vseh naprav na funkcionalno zaokroženem
območju, ki ga ima v posesti isti upravljavec, presega vrednost masnega pretoka
2 kg/h, izraženo v kg celotnega organskega ogljika,
-      
vsako tretje leto, če vsota masnih pretokov
emisije hlapnih organskih spojin iz vseh naprav na funkcionalno zaokroženem
območju, ki ga ima v posesti isti upravljavec, presega mejni masni pretok
celotnih organskih snovi, določen s predpisom, ki ureja emisije snovi v zrak iz
nepremičnih virov onesnaževanja,
-      
vsako peto leto, če je vsota masnih pretokov
emisije hlapnih organskih spojin iz vseh naprav na funkcionalno zaokroženem
območju, ki ga ima v posesti isti upravljavec, manjša od mejnega masnega
pretoka celotnih organskih snovi, določenega s predpisom, ki ureja emisije
snovi v zrak iz nepremičnih virov onesnaževanja.
(4) Pri posamezni občasni meritvi je treba
izvesti najmanj tri enourna merjenja.
(5) Ne glede na določbe prvega in drugega
odstavka tega člena upravljavcu ni treba zagotavljati občasnih ali trajnih
meritev emisij hlapnih organskih spojin, če je za napravo pridobil potrditev
načrta zmanjševanja emisij hlapnih organskih spojin v skladu z določbami te
uredbe.
(6) Ne glede na določbe prvega do petega
odstavka tega člena se za naprave za kemično čiščenje, ki uporabljajo topila na
podlagi ogljikovodikov, glede obratovalnega monitoringa uporablja predpis, ki
ureja mejne vrednosti emisije halogeniranih hlapnih organskih spojin v zrak iz
naprav, v katerih se uporabljajo organska topila.
20. člen
(izjeme pri opravljanju meritev)
(1) Ministrstvo lahko v
okoljevarstvenem dovoljenju za obratovanje naprave dovoli opustitev občasnih
meritev, če so za uporabo organskih topil v posamezni napravi uporabljene
tehnologije, ki omogočajo doseganje za to napravo določenih mejnih vrednosti
brez uporabe čistilnih naprav za odpadne pline.
(2) Ministrstvo lahko v
okoljevarstvenem dovoljenju za obratovanje naprave dovoli tudi opustitev
trajnih meritev emisij hlapnih organskih spojin, če je z drugim trajnim
merjenjem parametrov delovanja same naprave ali naprave za čiščenje odpadnih
plinov zagotovljen enakovreden nadzor nad parametri emisij.
21. člen
(poročanje o bilanci uporabljenih
organskih topil)
(1) Upravljavec mora do 31. marca
tekočega leta predložiti ministrstvu v pisni in elektronski obliki bilanco
uporabljenih organskih topil za preteklo koledarsko leto in podatke iz
opravljenih meritev na obrazcu, ki ga ministrstvo objavi na svoji spletni
strani.
(2) Bilanca uporabljenih organskih
topil se pripravi v skladu s prilogo 3, ki je sestavni del te uredbe, in zajema
izračun:
-      
porabe topil,
-      
količine nezajetih emisij hlapnih organskih
spojin, izražene v t/leto in v odstotkih porabljene količine organskih topil,
in
-      
količine celotnih emisij hlapnih organskih
spojin, izražene v t/leto in odstotkih porabljene količine organskih topil ali
kot emisijski faktor.
(3) Če to zahteva načrt zmanjševanja
emisij hlapnih organskih spojin, mora biti v bilanci uporabljenih organskih
topil navedena tudi letna količina nanesene trdne snovi. Upravljavec mora
hraniti listine, na podlagi katerih je izdelana bilanca uporabljenih organskih
topil, najmanj 5 let in jih na njegovo zahtevo predložiti inšpektorju,
pristojnemu za okolje.
(4) Podatki iz opravljenih meritev
zajemajo:
-      
izmerjeno koncentracijo hlapnih organskih
spojin v odpadnih plinih kot maso skupnega organskega ogljika na m3;
-      
koncentracijo in količino zdravju škodljivih,
rakotvornih, mutagenih in za reprodukcijo strupenih hlapnih organskih spojin z
opozorilnimi stavki R 40, R 45, R 46, R 49, R 60, R 61, R 68 ali stavki o
nevarnosti H 340, H 350, H 350i, H 360D ali H 360F, če se take spojine uporabljajo v napravi.
VI. UGOTAVLJANJE ČEZMERNIH OBREMENITEV
22. člen
(čezmerno obremenjevanje okolja)
(1) Naprava povzroča čezmerno
obremenitev okolja z emisijo hlapnih organskih spojin, če:
1.    
pri trajnih meritvah:
-  
ena od dnevnih povprečnih vrednosti
koncentracij hlapnih organskih spojin v odpadnih plinih presega mejne vrednosti
in
-  
ena od urnih povprečnih vrednosti koncentracij
hlapnih organskih spojin v odpadnih plinih presega mejne vrednosti za več kot
50%;
2.    
pri občasnih meritvah:
-  
povprečje treh urnih povprečnih vrednosti
koncentracij hlapnih organskih spojin v odpadnih plinih presega mejne vrednosti
in
-  
ena od treh urnih povprečnih vrednosti
koncentracij hlapnih organskih spojin v odpadnih plinih presega mejne vrednosti
za več kot 50%;
3.    
je iz bilance uporabljenih organskih topil razvidno, da količina
nezajetih in količina celotnih emisij hlapnih organskih spojin presegata mejne
vrednosti, ki so za količino nezajetih in celotnih emisij hlapnih organskih
spojin za posamezno napravo določene v II. delu priloge 2a te uredbe.
(2) Če se čezmerna obremenitev okolja
ugotavlja za naprave za ličenje vozil iz točke 5.1 iz II. delu priloge 2a te
uredbe, se namesto urnih povprečnih vrednosti iz 1. in 2. točke prejšnjega odstavka uporablja 15-minutna povprečna vrednost koncentracij hlapnih
organskih spojin.
23. člen
(upoštevanje načrta zmanjševanja emisij hlapnih
organskih spojin)
Ne glede na določbe prejšnjega člena
naprava ne povzroča čezmernih emisij hlapnih organskih spojin, če:
-      
je ministrstvo upravljavcu zanjo odobrilo načrt
zmanjševanja emisij hlapnih organskih spojin in
-      
iz bilance uporabljenih organskih topil izhaja,
da letne emisije hlapnih organskih spojin ne presegajo vrednosti, ki so
določene v potrjenem načrtu zmanjševanja emisij hlapnih organskih spojin za
vsako leto posebej med izvajanjem načrta.
VII. OKOLJEVARSTVENO DOVOLJENJE
24. člen
(okoljevarstveno dovoljenje)
(1) Naprava iz prvega odstavka
2. člena te uredbe lahko obratuje oziroma jo lahko njen upravljavec
uporablja, če je naprava vpisana v evidenco naprav, v katerih se uporabljajo
organska topila (v nadaljnjem besedilu: evidenca naprav), ali, če je za njeno
obratovanje upravljavec pridobil okoljevarstveno dovoljenje.
(2) Upravljavec mora za obratovanje
naprave namesto potrdila o vpisu v evidenco naprav pridobiti okoljevarstveno
dovoljenje, če:
-      
zmogljivost vseh naprav, ki jih ima posamezen upravljavec
v posesti na istem funkcionalno zaokroženem območju, presega porabo hlapnih
organskih spojin 150 kg na uro ali 200 ton na leto, ali
-      
so pri obratovanju naprave uveljavljene izjeme
v zvezi z izvajanjem meritev organskih topil v odpadnih plinih iz 20. člena
te uredbe.
25. člen
(črtan)
VIII. EVIDENCA NAPRAV IN PRIJAVA SPREMEMBE NAPRAVE
26. člen
(vpis v evidenco naprav)
(1) Ministrstvo vpiše napravo iz
prvega odstavka 2. člena te uredbe v evidenco naprav na podlagi vloge
upravljavca za vpis v evidenco naprav.
(2) Če upravljavec ni pridobil za
obratovanje naprave odobritev načrta zmanjševanja emisij hlapnih organskih
spojin, mora k vlogi za vpis v evidenco naprav priložiti:
-      
poročilo o prvih meritvah, če gre za novo
napravo ali spremembo naprave, ali
-      
poročilo o občasnih meritvah, ki ga je izdelal
izvajalec obratovalnega monitoringa v skladu s predpisom, ki ureja prve meritve
in obratovalni monitoring emisije snovi v zrak iz nepremičnih virov
onesnaževanja, in ki ni starejše od 36 mesecev, ali
-      
poročilo o trajnih meritvah, izvedenih v
preteklem letu.
(3) Ministrstvo o vpisu v evidenco
naprav izda potrdilo v roku 60 dneh od prejema popolne vloge, če:
-      
je upravljavec pridobil za napravo odobritev
načrta zmanjševanja emisij hlapnih organskih spojin, ali
-      
ugotovi iz poročila o prvih meritvah, občasnih
meritvah ali trajnih meritvah in iz poročila o bilanci uporabljenih organskih
topil, da naprava izpolnjuje pogoje iz te uredbe.
(4) Ministrstvo vpiše napravo v
evidenco naprav za obdobje petih let ali za čas veljavnosti načrta zmanjševanja
emisij hlapnih organskih spojin, če vpiše napravo v evidenco naprav na podlagi
odobrenega načrta zmanjševanja emisij hlapnih organskih spojin.
(5) V evidenci naprav ministrstvo vodi
podatke o:
-      
firmi oziroma imenu in sedežu upravljavca
naprave ter o kraju naprave,
-      
gradnji naprave, začetku njenega obratovanja in
njenih rekonstrukcijah oziroma obnovah,
-      
vrsti naprave, njeni zmogljivosti in
tehnološkem postopku, zaradi katerega naprava onesnažuje okolje zaradi emisij
organskih spojin,
-      
letni količini in vrsti uporabljenih zmesi, ki
vsebujejo organska topila,
-      
letni emisiji organskih spojin in druge podatke
iz obratovalnega monitoringa,
-      
dnevu vpisa v evidenco naprav.
(6) Upravljavec naprave mora vlogo za
vpis v evidenco naprav vložiti na ministrstvo na obrazcu, objavljenem na
njegovi spletni strani.
(7) Vloga za vpis v evidenco naprav se
lahko vloži pisno ali elektronsko v skladu s predpisi o elektronskem
poslovanju.
(8) Rok veljavnosti potrdila o vpisu v
evidenco naprav se podaljša za pet let, če naprava po izteku veljavnosti
potrdila izpolnjuje pogoje, pod katerimi se lahko vpiše v evidenco naprav in je
upravljavec naprave vložil vlogo za podaljšanje vpisa v evidenci naprav
najpozneje 60 dni pred iztekom roka veljavnosti potrdila o vpisu v evidenco
naprav.
(9) Izdaja potrdila o vpisu v evidenco
naprav se zavrne, če je iz dokumentacije priložene vlogi razvidno, da naprava
ne izpolnjuje pogojev iz te uredbe.
27. člen
(prijava sprememb in prenehanja
obratovanja naprave)
(1) Upravljavec mora ministrstvu
prijaviti:
-      
namero prenehanja obratovanja naprave,
spremembe upravljavca in namero večje spremembe uporabe organskih topil zaradi
spremembe zmogljivosti naprave, in
-      
namero spremembe značilnosti in nevarnih
lastnosti uporabljenih hlapnih organskih spojin ali spremembe postopka čiščenja
odpadnih plinov ali zajemanja emisij.
(2) Prijava iz prejšnjega odstavka
vsebuje:
a)  splošne
podatke o upravljavcu:
-  ime in sedež gospodarske družbe, zavoda ali druge organizacije ali
samostojnega podjetnika posameznika, ki upravlja napravo,
-  naslov stavbe, v kateri je naprava,
-  ime in naslov osebe, ki zastopa upravljavca;
b)  podatke
o spremembi uporabe ali značilnostih organskih topil, in sicer o:
- 
dejavnosti upravljavca in vrsti naprave,
- 
hlapnih organskih topil, katerih količina porabe
ali značilnosti se spreminja,
- 
količini organskih topil, ki se je letno
porabila v napravi pred spremembo, in količini, ki se bo letno porabila po
spremembi, v obliki bilance uporabljenih organskih topil v skladu s prilogo 3
te uredbe.
(3) Ministrstvo podatke o spremembah
obratovanja naprave, spremembi upravljavca in o odobritvah sprememb in
dopolnitev načrta zmanjševanja emisij emisij hlapnih organskih spojin vpiše v
evidenco naprav in o spremembi vpisa v evidenco naprav izda potrdilo.
28. člen
(izbris iz evidence)
(1) Ministrstvo izbriše napravo iz
evidence naprav, če:
-      
poteče rok veljavnosti potrdila o vpisu v
evidenco, upravljavec pa v predpisanem roku ni zaprosil za njegovo podaljšanje,
ali
-      
je upravljavec prijavil namero prenehanja
obratovanja naprave ali
-      
naprava ne izpolnjuje zahtev te uredbe ali
-      
upravljavec ne zagotavlja izvajanja
obratovalnega monitoringa emisij organskih spojin v skladu s to uredbo ali
-      
upravljavec ne prijavi sprememb v obratovanju
naprave.
(2) Ministrstvo izbriše napravo iz
evidence naprav tudi na predlog pristojnega inšpektorja, če upravljavec v roku
ne izvrši pravnomočne odločbe o izvedbi ukrepov zaradi čezmernega
obremenjevanja okolja z emisijami organskih spojin.
(3) O izbrisu naprave iz evidence
naprav ministrstvo izda odločbo.
(4) Izbris naprave iz evidence naprav
učinkuje od dneva dokončnosti odločbe o izbrisu iz drugega odstavka tega člena.
IX. POROČANJE EVROPSKI KOMISIJI
29. člen
(obveščanje Evropske komisije)
(1) Ministrstvo mora najpozneje devet
mesecev po koncu vsakega triletnega obdobja Evropski komisiji poslati poročilo
o izvajanju Direktive Sveta 1999/13/ES. Poročilo se pošlje v obliki
izpolnjenega vprašalnika, ki ga Evropska komisija pošlje ministrstvu šest
mesecev pred začetkom vsakega triletnega obdobja.
(2) Ministrstvo mora zagotoviti, da je
poročilo iz prejšnjega odstavka dostopno tudi javnosti.
(3) Prvo poročevalsko obdobje je za
Republiko Slovenijo triletno obdobje od 2005 do 2007.
(4) V poročilu iz prvega odstavka tega
člena morajo biti poslani predvsem podatki, iz katerih je razvidno, da so
upoštevane zahteve v zvezi z mejnimi vrednostmi iz te uredbe in predpisa, ki
ureja mejne vrednosti emisije halogeniranih hlapnih organskih spojin v zrak iz
naprav, ki uporabljajo organska topila.
X. NADZORSTVO
30. člen
(nadzor)
Nadzor nad izvajanjem te uredbe opravljajo
inšpektorji, pristojni za varstvo okolja.
XI. KAZENSKE DOLOČBE
31. člen
(globe za prekrške)
(1) Z globo od 4.000 eurov do 40.000 eurov
se kaznuje pravna oseba, ki kot upravljavec stori prekršek, ko ravna v nasprotju
z določbami:
-      
drugega, tretjega in četrtega odstavka
9. člena,
-      
prvega odstavka 19. člena,
-      
prvega in tretjega odstavka 21. člena,
-      
prvega odstavka 24. člena,
-      
prvega odstavka 26. člena,
-      
27. člena,
-      
33. člena ali
-      
prvega odstavka 34. člena te uredbe.
(2) Z globo od 4.000 eurov do 40.000
eurov se kaznuje tudi samostojni podjetnik posameznik, ki kot upravljavec stori
prekršek iz prejšnjega odstavka.
(3) Z globo od 1.200 eurov do 4.000
eurov se za prekršek iz prvega odstavka tega člena kaznuje tudi odgovorna oseba
pravne osebe ali odgovorna oseba samostojnega podjetnika posameznika kot
upravljavca.

Priloga 1: Seznam dejavnosti
Priloga 2a: I. del – Seznam naprav in najmanjša letna
poraba organskih topil; II. del – Mejne vrednosti
Priloga 2b: Načrt zmanjševanja emisij hlapnih
organskih spojin
Priloga 3: Bilanca uporabljenih organskih topil

Uredba o mejnih vrednostih emisije hlapnih
organskih spojin v zrak iz naprav, v katerih se uporabljajo organska topila
(Uradni list RS, št. 112/05)
vsebuje naslednje prehodne in končne določbe:
»XII. PREHODNE IN KONČNE DOLOČBE
32. člen
(vodenje
evidenc)
(1) Podatki iz prijav gradnje,
rekonstrukcije, začetka obratovanja in obnove naprav ter podatki iz prijav
sprememb pri obratovanju naprav, ki so jih upravljavci poslali ministrstvu v
skladu z določbami Uredbe o emisiji hlapnih organskih snovi iz naprav, ki
uporabljajo organska topila (Uradni list RS, št. 46/02 in 41/04 – ZVO-1; v
nadaljnjem besedilu: Uredba) pred uveljavitvijo te uredbe, se vpišejo v
evidenco iz 28. člena te uredbe.
(2) V evidenco iz prejšnjega odstavka
se vpišejo tudi podatki iz prijav, ki so jih upravljavci obstoječih naprav
poslali ministrstvu pred uveljavitvijo te uredbe v skladu z določbami Uredbe,
ki se nanašajo na prijavo obstoječih naprav.
33. člen
(nadaljevanje
začetih postopkov za naprave, ki niso obstoječe naprave)
(1) Upravljavec naprave, ki ni
obstoječa naprava in je začela obratovati pred uveljavitvijo te uredbe na
podlagi uporabnega dovoljenja, izdanega v skladu s predpisi, ki urejajo
graditev objektov, mora za njeno obratovanje pridobiti okoljevarstveno
dovoljenje najpozneje v dvanajstih mesecih po uveljavitvi te uredbe.
(2) Če je bilo za napravo, ki ni
obstoječa naprava, pridobljeno gradbeno dovoljenje pred uveljavitvijo te
uredbe, zanjo pa uporabno dovoljenje v skladu s predpisi, ki urejajo graditev
objektov, še ni bilo izdano, mora upravljavec za njeno obratovanje pridobiti
okoljevarstveno dovoljenje, preden jo začne uporabljati.
(3) Če za napravo, ki ni obstoječa
naprava, poteka postopek za izdajo gradbenega dovoljenja v skladu s predpisi,
ki urejajo graditev objektov, mora upravljavec po pravnomočnosti gradbenega
dovoljenja in pred začetkom obratovanja naprave pridobiti okoljevarstveno
dovoljenje za obratovanje naprave, okoljevarstveno dovoljenje pa se izda, če so
vlogi za izdajo okoljevarstvenega dovoljenja priloženi rezultati prvih meritev
emisij hlapnih organskih spojin v zrak, izvedenih med poskusnim obratovanjem,
in so za napravo izpolnjeni vsi pogoji iz te uredbe za izdajo okoljevarstvenega
dovoljenja za njeno obratovanje.
34. člen
(prilagoditev
obstoječih naprav)
(1) Upravljavci obstoječih naprav
morajo prilagoditi emisije hlapnih organskih spojin zahtevam iz te uredbe in
pridobiti okoljevarstveno dovoljenje za obratovanje naprave najpozneje do
31. oktobra 2007.
(2) Določba prejšnjega odstavka, ki
določa rok za prilagoditev obstoječih naprav z zahtevami iz te uredbe, se ne
uporablja za obstoječo napravo, če:
-      
gre za rekonstrukcijo naprave, za katere
gradnjo in rekonstrukcijo je predpisan postopek presoje vplivov na okolje,
-      
rekonstrukcija povzroči večjo spremembo uporabe
organskih topil ali
-      
gre za rekonstrukcijo industrijskega obrata, v
katerem je naprava, za katerega gradnjo in rekonstrukcijo je predpisan postopek
presoje vplivov na okolje.
(3) Ne glede na določbo prejšnjega
odstavka se pri prvi rekonstrukciji obstoječe naprave:
-      
zahteva prilagoditev zahtevam te iz uredbe samo
za rekonstruiran del naprave ali
-      
zahteva prilagoditev zahtevam iz te uredbe do
roka iz prvega odstavka tega člena, če celotna emisija hlapnih organskih spojin
iz rekonstruirane obstoječe naprave ne presega celotne emisije hlapnih
organskih spojin, ki bi nastajale, če bi za rekonstruirani del obstoječe
naprave veljale zahteve iz te uredbe.
35. člen
(mejne
vrednosti za čiščenje odpadnih plinov obstoječih naprav)
Ne glede na določbe te uredbe o mejnih
vrednostih za koncentracijo hlapnih organskih spojin v zajetih očiščenih
odpadnih plinih se do 31. decembra 2013 za obstoječo napravo, ki je
opremljena z napravo za čiščenje odpadnih plinov, uporabljajo naslednje mejne
vrednosti:
-      
50 mg C/Nm3 pri sežiganju odpadnih
plinov,
-      
150 mg C/Nm3 pri drugih načinih
čiščenja odpadnih plinov.
36. člen
(nadaljevanje
začetih postopkov za obstoječe naprave)
(1) Začeti postopki za izdajo odločbe
o potrditvi načrta zmanjševanja emisij hlapnih organskih spojin, ki do
uveljavitve te uredbe niso pravnomočno končani, se končajo po določbah Uredbe.
(2) Upravljavec rekonstruirane
obstoječe naprave, ki je začela obratovati pred uveljavitvijo te uredbe na
podlagi pravnomočnega uporabnega dovoljenja, izdanega v skladu s predpisi, ki
urejajo graditev objektov, mora za njeno obratovanje pridobiti okoljevarstveno
dovoljenje najpozneje v dvanajstih mesecih po uveljavitvi te uredbe.
(3) Če je bilo za obstoječo napravo
pridobljeno gradbeno dovoljenje za rekonstrukcijo pred uveljavitvijo te uredbe,
zanjo pa uporabno dovoljenje v skladu s predpisi, ki urejajo graditev objektov,
še ni bilo izdano, mora upravljavec za njeno obratovanje pridobiti
okoljevarstveno dovoljenje, preden jo začne uporabljati.
(4) Če za obstoječo napravo poteka
postopek za izdajo gradbenega dovoljenja v skladu s predpisi, ki urejajo
graditev objektov, zaradi njene rekonstrukcije, mora upravljavec po
pravnomočnosti gradbenega dovoljenja za rekonstrukcijo obstoječe naprave in
pred začetkom njenega obratovanja, pridobiti okoljevarstveno dovoljenje za obratovanje
rekonstruirane obstoječe naprave, ki se izda, če so vlogi priloženi rezultati
prvih meritev emisij hlapnih organskih spojin v zrak, opravljenih med poskusnim
obratovanjem, in so izpolnjeni vsi pogoji iz te uredbe za izdajo
okoljevarstvenega dovoljenja za njeno obratovanje.
37. člen
(uporaba
predpisa, ki ureja emisije iz lakirnic)
Za naprave iz 33. člena te uredbe in
za obstoječe naprave se do izdaje okoljevarstvenega dovoljenja za njihovo
obratovanje, vendar najdlje do 31. oktobra 2007, uporabljajo določbe
Uredbe o emisiji snovi v zrak iz lakirnic (Uradni list RS, št. 73/94), ki se
nanašajo na naprave iz prvega odstavka 2. člena te uredbe, razen določb v
zvezi z emisijami skupnega prahu.
38. člen
(prenehanje
veljavnosti)
Z dnem uveljavitve te uredbe preneha
veljati Uredba o emisiji hlapnih organskih snovi iz naprav, ki uporabljajo
organska topila (Uradni list RS, št. 46/02 in 41/04 – ZVO-1).
39. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
mejnih vrednostih emisije hlapnih organskih spojin v zrak iz naprav, v katerih
se uporabljajo organska topila (Uradni list RS, št. 37/07) spreminja 32. člen uredbe tako, da
se glasi:
»32. člen
(vodenje
evidenc)
(1) Podatki iz prijav gradnje,
rekonstrukcije, začetka obratovanja in obnove naprav ter podatki iz prijav
sprememb pri obratovanju naprav, ki so jih upravljavci poslali ministrstvu v
skladu z določbami Uredbe o emisiji hlapnih organskih snovi iz naprav, ki
uporabljajo organska topila (Uradni list RS, št. 46/02 in 41/04 – ZVO-1; v
nadaljnjem besedilu: Uredba) pred uveljavitvijo te uredbe, se vpišejo v
evidenco iz 26. člena te uredbe.
(2) V evidenco iz prejšnjega odstavka
se vpišejo tudi podatki iz prijav, ki so jih upravljavci obstoječih naprav
poslali ministrstvu pred uveljavitvijo te uredbe v skladu z določbami Uredbe,
ki se nanašajo na prijavo obstoječih naprav.
(3) Ministrstvo na podlagi popolnih prijav
obstoječe naprave iz prvega in drugega odstavka tega člena vpiše v evidenco
naprav iz 26. člena te uredbe in o vpisu v evidenco naprav upravljavcem
naprav izda potrdilo najpozneje do 31. oktobra 2007, če obstoječe naprave
izpolnjujejo zahteve te uredbe.«;
ter vsebuje naslednje prehodne in končne
določbe:
»21. člen
(1) Upravljavec naprave, ki ni
obstoječa naprava in je začela obratovati pred uveljavitvijo te uredbe na
podlagi uporabnega dovoljenja, izdanega v skladu s predpisi, ki urejajo
graditev objektov, mora za njeno obratovanje pridobiti okoljevarstveno
dovoljenje, če ga je treba v skladu s to uredbo pridobiti ali vpisati napravo v
evidenco naprav najpozneje do 31. oktobra 2007.
(2) Če v skladu s to uredbo za obratovanje
naprave, ki ni obstoječa naprava, ni treba pridobiti okoljevarstvenega
dovoljenja, mora upravljavec naprave, za katero je bilo pridobljeno gradbeno
dovoljenje pred uveljavitvijo te uredbe, zanjo pa uporabno dovoljenje v skladu
s predpisi, ki urejajo graditev objektov, še ni bilo izdano, vpisati napravo v
evidenco naprav, preden jo začne uporabljati.
(3) Če v skladu s to uredbo za
obratovanje naprave, ki ni obstoječa naprava, ni treba pridobiti
okoljevarstvenega dovoljenja, zanjo pa že poteka postopek za izdajo gradbenega
dovoljenja v skladu s predpisi, ki urejajo graditev objektov, mora upravljavec
po pravnomočnosti gradbenega dovoljenja vpisati napravo v evidenco naprav. Vpis
v evidenco naprav se izvede, če so vlogi za vpis v evidenco naprav poleg splošnih
pogojev izpolnjevanja priloženi tudi rezultati prvih meritev emisij hlapnih
organskih spojin v zrak, izvedenih med poskusnim obratovanjem.
22. člen
Določbe 34. člena uredbe se
uporabljajo tudi za obstoječe naprave, za katere je treba v skladu s to uredbo
namesto pridobitve okoljevarstvenega dovoljenja zagotoviti vpis v evidenco
naprav.
23. člen
(1) Ne glede na določbe prvega
odstavka 36. člena uredbe se začeti postopki za izdajo odločbe o potrditvi
načrta zmanjševanja emisij hlapnih organskih spojin, ki do uveljavitve te
uredbe niso pravnomočno končani, končajo po določbah te uredbe.
(2) Ne glede na določbe drugega
odstavka 36. člena uredbe mora upravljavec rekonstruirane obstoječe
naprave, ki je začela obratovati pred uveljavitvijo te uredbe na podlagi
pravnomočnega uporabnega dovoljenja, izdanega v skladu s predpisi, ki urejajo
graditev objektov, za njeno obratovanje pridobiti okoljevarstveno dovoljenje,
če ga je treba v skladu s to uredbo pridobiti, oziroma vpisati napravo v
evidenco naprav najpozneje do 31. oktobra 2007.
(3) Če je bilo za obstoječo napravo,
za katero v skladu s to uredbo ni treba pridobiti okoljevarstvenega dovoljenja,
pridobljeno gradbeno dovoljenje za rekonstrukcijo pred uveljavitvijo te uredbe,
zanjo pa uporabno dovoljenje v skladu s predpisi, ki urejajo graditev objektov,
še ni bilo izdano, mora upravljavec za njeno obratovanje napravo vpisati v
evidenco naprav, preden jo začne uporabljati.
(4) Če za obstoječo napravo, za katero
v skladu s to uredbo ni treba pridobiti okoljevarstvenega dovoljenja, poteka
postopek za izdajo gradbenega dovoljenja v skladu s predpisi, ki urejajo
graditev objektov, zaradi njene rekonstrukcije, mora upravljavec po
pravnomočnosti gradbenega dovoljenja za rekonstrukcijo obstoječe naprave,
napravo vpisati v evidenco naprav, pri čemer se vpis v evidenco naprav izvede,
če so vlogi za vpis v evidenco naprav poleg splošnih pogojev izpolnjevanja
priloženi tudi rezultati prvih meritev emisij hlapnih organskih spojin v zrak,
opravljenih med poskusnim obratovanjem.
24. člen
Ne glede na določbe 37. člena uredbe
se v zvezi z emisijo snovi v zrak za naprave iz 33. člena uredbe in za
obstoječe naprave do izdaje okoljevarstvenega dovoljenja oziroma vpisa v
evidenco naprav uporabljajo določbe predpisa, ki ureja emisijo snovi v zrak iz
nepremičnih virov onesnaževanja.
25. člen
(1) Če za napravo v skladu s to uredbo
ni treba pridobititi okoljevarstvenega dovoljenja, se postopki v zvezi z izdajo
okoljevarstvenega dovoljenja za obratovanje naprav, ki so se začeli na podlagi
določb uredbe, ustavijo.
(2) Če je za napravo v skladu s to
uredbo treba pridobiti okoljevarstveno dovoljenje, se postopki v zvezi z izdajo
okoljevarstvenega dovoljenja za obratovanje naprav, ki so se začeli na podlagi
določb uredbe, nadaljujejo po določbah predpisa, ki ureja emisijo snovi v zrak
iz nepremičnih virov onesnaževanja.
(3) Okoljevarstvena dovoljenja za
obratovanje naprav, ki so bila pred uveljavitvijo te uredbe upravljavcem izdana
po določbah uredbe, se štejejo za potrdila o vpisu v evidenco naprav.
(4) Če je bilo v okoljevarstvenem
dovoljenju iz prejšnjega odstavka potrjen načrt za zmanjševanje emisij hlapnih
organskih topil, se to okoljevarstveno dovoljenje šteje tudi za odločbo o
odobritvi načrta za zmanjševanje emisij hlapnih organskih topil po uredbi.
(5) Okoljevarstvena dovoljenja za
obratovanje naprav, ki so bila pred uveljavitvijo te uredbe izdana za
obratovanje naprav, za katere je treba v skladu s to uredbo pridobiti
okoljevarstveno dovoljenje, se štejejo za okoljevarstvena dovoljenja, izdana za
obratovanje obstoječih naprav v skladu s predpisom, ki ureja emisijo snovi v
zrak iz nepremičnih virov onesnaževanja.
26. člen
Določbe 19. člena uredbe v zvezi z
izvajanjem občasnih meritev se začnejo uporabljati 1. januarja 2008, pri
čemer je treba za obstoječe naprave izvesti prvič meritve v letu 2008, če se
izvajajo vsako leto, v letu 2009, če se izvajajo vsako tretje leto, in v letu
2010, če se izvajajo vsako peto leto.
27. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
mejnih vrednostih emisije hlapnih organskih spojin v zrak iz naprav, v katerih
se uporabljajo organska topila (Uradni list RS, št. 88/09) vsebuje naslednjo končno določbo:
»7. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
mejnih vrednostih emisije hlapnih organskih spojin v zrak iz naprav, v katerih
se uporabljajo organska topila (Uradni list RS, št. 92/10) vsebuje naslednji prehodni in
končno določbo:
»PREHODNI IN KONČNA DOLOČBA
9. člen
Nova 34. točka 3. člena se začne
uporabljati 1. decembra 2010.
10. člen
Dosedanji prvi odstavek 6. člena Uredbe o
mejnih vrednostih emisije hlapnih organskih spojin v zrak iz naprav, v katerih
se uporabljajo organska topila (Uradni list RS, št. 112/05, 37/07 in 88/09), se
uporablja do 30. novembra 2010.
11. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
mejnih vrednostih emisije hlapnih organskih spojin v zrak iz naprav, v katerih
se uporabljajo organska topila (Uradni list RS, št. 51/11) vsebuje naslednjo končno določbo:
»11. člen
Ta uredba začne veljati naslednji dan po
objavi v Uradnem listu Republike Slovenije.«.