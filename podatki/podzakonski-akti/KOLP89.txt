I. SPLOŠNE DOLOČBE
1. člen
Krajevna veljavnost kolektivne pogodbe
Kolektivna pogodba velja za območje
Republike Slovenije.
2. člen
Stvarna veljavnost kolektivne pogodbe
Kolektivna pogodba velja za vse
delodajalce, ki opravljajo dejavnost tovornega prometa kot prevladujočo
dejavnost na podlagi razvrstitve po dejavnostih, ki jo je opravil Statistični
urad Republike Slovenije (standardna klasifikacija dejavnosti, razred 60.24 –
cestni tovorni promet).
3. člen
Osebna veljavnost
Kolektivna pogodba velja za vse delavce,
zaposlene pri delodajalcih iz 2. člena te pogodbe, ki imajo sedež na območju
Republike Slovenije, in za delavce pri delodajalcih, ki trajneje opravljajo
delo na območju Republike Slovenije. 
Za poslovodne delavce in delavce s
posebnimi pooblastili in odgovornostmi ta kolektivna pogodba ne velja. 
Kolektivna pogodba velja tudi za učence,
vajence, dijake in študente na praktičnem usposabljanju.
4. člen
Časovna veljavnost
Ta pogodba začne veljati dan po objavi v
Uradnem listu Republike Slovenije in velja do 31. 12. 2000, uporabljati se
zaćne z dnem sklenitve. 
Tarifna priloga je sestavni del te pogodbe
in se nanaša na uresničevanje določb o plačah, denarnih prejemkih in povračila
stroškov. Tarifna priloga se sklene najkasneje do 31.12. za naslednje leto. 
Če se tarifna priloga ne sklene v tem roku,
se podaljša za eno leto.
5. člen
Pomen izrazov v tej kolektivni pogodbi
Izraz “delodajalec” pomeni vsako tujo ali
domačo fizično in pravno osebo, ki zaposluje delavce. 
Izraz “delavec” pomeni delavca oziroma
delavko, ki je sklenil(a) delovno razmerje za določen ali nedoločen čas. 
Izraz “poslovodni organ” pomeni osebo
oziroma osebe, ki vodijo poslovanje pri delodajalcu in so kot takšne vpisane v
ustrezni register. 
Izraz “poslovodni delavec” pomeni delavca,
ki opravlja naloge poslovodnega organa. 
Izraz “delavec s posebnimi pooblastili in
odgovornostmi” pomeni delavca, ki ga delodajalec določi z aktom oziroma pogodbo
o ustanovitvi družbe, zadružnimi pravili ali statutom (v nadaljnjem besedilu:
vodilni delavec). 
Izraz “splošni akt” pomeni akt delodajalca,
ki na splošen način ureja posamezna vprašanja iz te pogodbe. 
Izraz “gospodarska dejavnost” je skupni
pojem predvsem za določena področja iz standardne klasifikacije dejavnosti. 
Gospodarsko dejavnost opravljajo tudi
gospodarske družbe in samostojni podjetniki, ki opravljajo dejavnosti iz drugih
področij standardne klasifikacije, če opravljajo dejavnost na pridobiten način.
“Sistemizacija delovnih mest” je splošni
akt (ali sestavni del drugega splošnega akta) delodajalca, ki določa delovna
mesta in posebne pogoje za zasedbo delovnih mest.
Izraz “sindikalni zaupnik” pomeni
sindikalnega poverjenika po zakonu o delovnih razmerjih. 
Pomen drugih izrazov, ki se nanašajo na
plače in druge osebne prejemke, je naveden v poglavju o plačah.
6. člen
Enotni minimalni standardi
Določila in zneski iz te pogodbe in tarifne
priloge so obvezni enotni minimalni standardi v kolektivnih pogodbah pri
delodajalcih, če te kolektivne pogodbe teh standardov ne urejajo.
II. PRAVICE IN OBVEZNOSTI DELODAJALCA IN DELAVCEV
7. člen
Razvrstitev del
Delovna mesta se razvrščajo v devet
tarifnih razredov glede, na zahtevano strokovno izobrazbo, določeno v aktu o
sistemizaciji delovnih mest, in sicer: 
I. tarifni razred: (enostavna dela) 
Delovna
mesta, za katera se ne zahteva priučevanje in za katera zadostuje nedokončana
osnovna šola 
II. tarifni razred: (manj zahtevna dela) 
Delovna
mesta, za katera se zahtevajo poleg osnovnošolske izobrazbe, še krajši eno- ali
večmesečni tečaji 
III. tarifni razred: (srednje zahtevna
dela) 
Delovna
mesta, za katera se zahteva do 2 leti javno priznanega poklicnega ali
strokovnega izobraževanja 
IV. tarifni razred: (zahtevna dela) 
Delovna
mesta, za katera se zahteva najmanj 2 leti in pol javno priznanega poklicnega
ali strokovnega izobraževanja 
V. tarifni razred: (bolj zahtevna dela) 
Delovna
mesta, za katera se zahtevajo 3 leta javno priznanega poklicnega ali strokovnega
izobraževanja in mojstrski, delovodski ali poslovodski izpit 
ali 
delovna
mesta, za katera se zahteva 4 ali 5 let javno priznanega strokovnega
izobraževanja 
VI. tarifni razred: (zelo zahtevna dela) 
Delovna mesta, za katera se zahteva višja
(univerzitetna) strokovna izobrazba 
ali 
delovna mesta, za katera se zahteva višja
(neuniverzitetna) strokovna izobrazba 
VII. tarifni razred: (visoko zahtevna
dela) 
Delovna mesta, za katera se zahteva visoka
(univerzitetna) strokovna izobrazba 
VIII. tarifni razred: (najbolj zahtevna
dela) 
Delovna
mesta, za katera se zahteva magisterij, specializacija ali državni izpit po
končanem visokem univerzitetnem izobraževanju 
IX. tarifni razred: (izjemno pomembna,
najbolj zahtevna dela) 
Delovna mesta, za katera se zahteva
doktorat znanosti. 
Razvrstitev delovnih mest v tarifne razrede
opravi delodajalec ali poslovodni organ v skladu z aktom o sistemizaciji
delovnih mest. V primeru dvoma pri razvrščanju delovnih mest v tarifne razrede
se uporabi veljavni šifrant poklicev. 
Tipična delovna mesta posameznega tarifnega
razreda se lahko v kolektivnih pogodbah razvrstijo v posamezne plačilne
razrede. Podlaga za razvrščanje v posamezne plačilne razrede so zahteve po
dodatnih znanjih, daljših delovnih izkušnjah, večji odgovornosti, z delom
povezani napori in težje delovne razmere. 
Delodajalec je dolžan pred sprejemom akta o
sistemizaciji delovnih mest pridobiti pisno mnenje sindikata.
8. člen
Prenos pooblastil
Poslovodni delavec lahko prenese
pooblastilo za odločanje o posamičnih pravicah in obveznostih ter odgovornostih
delavcev na vodilnega delavca pri delodajalcih z več kot 50 zaposlenimi delavci
v skladu s splošnim aktom.
9. člen
Pogodba o zaposlitvi
S pogodbo o zaposlitvi delavec in
delodajalec uredita naslednja vprašanja: 
-       
sklenitev, nastop in trajanje delovnega razmerja, 
-       
delovno mesto, za katerega se sklepa delovno razmerje, naziv delovnega
mesta ter tarifni razred, v katerega je delovno mesto razvrščeno, 
-       
poskusno delo (če se zahteva), 
-       
pripravništvo (če se delovno razmerje sklepa s pripravnikom), 
-       
kraj opravljanja dela, 
-       
delovni čas, 
-       
odmori in počitki v skladu z veljavno zakonodajo, 
-       
letni dopust, 
-       
ukrepe za posebno varstvo delavcev, 
-       
izobraževanje, 
-       
osnovna plača in dodatki, 
-       
način ugotavljanja delovne uspešnosti (norma, akord, premije,
ocenjevanje...), 
-       
način spremembe pogodbe, 
-       
druge pravice in obveznosti delodajalca in delavca. 
Pogodba o zaposlitvi lahko za delavce, ki
pri svojem delu pridobivajo tehnično-tehnološka znanja, poslovna znanja in
vzpostavljajo poslovne zveze, vsebuje konkurenčno klavzulo ter medsebojne
obveznosti delodajalca in delojemalca (odškodnina, odmena...). 
Delodajalec delavcu pred podpisom pogodbe o
zaposlitvi omogoči seznanitev z vsebino kolektivnih pogodb in splošnih aktov,
ki določajo njegove pravice in obveznosti. 
Delodajalec mora te pogodbe in splošne akte
hraniti na mestu, dostopnem vsem delavcem. 
Delavec in sindikalni zaupnik lahko
kadarkoli zahteva vpogled v vsebino kolektivnih pogodb, oziroma splošnih aktov,
ki urejajo delovnopravno področje, delodajalec pa mu tega ne sme odreči. 
Če so pravice in obveznosti delodajalca in
delavca, ki se urejajo s pogodbo o zaposlitvi, natančneje določene s kolektivno
pogodbo ali s splošnim aktom delodajalca, zadostuje, če se pogodba o zaposlitvi
v zvezi s temi pravicami in obveznostmi sklicuje na to pogodbo oziroma akte. V
primeru, če se spremenijo temeljni pogoji, na podlagi katerih je pogodba o
zaposlitvi sklenjena, se nova razmerja uredijo z aneksom k pogodbi o
zaposlitvi.
10. člen
Poskusno delo
Poskusno delo ne sme trajati dlje, kot je
določeno v objavi. 
Če delavec po svoji volji odpove delovno
razmerje v času poskusnega dela, se šteje za dan prenehanja delovnega razmerja
dan, ko delavec poda pisno odpoved. 
Trajanje poskusnega dela za posamezna dela
znaša: 
-       
za dela I. do III. skupine največ en mesec, 
-       
za dela IV. skupine največ dva meseca, 
-       
za dela V. skupine največ tri mesece, 
-       
za dela VI., VII., VIII. in IX. skupine največ šest mesecev. 
Način spremljanja in ocenjevanja poskusnega
dela določi delodajalec.
11. člen
Pripravništvo
Pripravništvo se določi za različno dolga
obdobja glede na stopnjo strokovne izobrazbe, če poseben zakon ne določa
drugače; 
-       
za dela IV. in V. stopnje strokovne izobrazbe največ 6 mesecev, 
-       
za dela VI. stopnje strokovne izobrazbe največ 9 mesecev, 
-       
za dela nad VI. stopnjo strokovne izobrazbe največ 12 mesecev. 
Pripravništvo se podaljša, če opravičena
odsotnost delavca, ki opravlja pripravništvo za dela IV. in V. stopnje
strokovne izobrazbe, traja najmanj 14 dni, za dela VI. stopnje najmanj 21 dni
in za dela nad VI. stopnjo najmanj 28 dni. Pripravništvo se podaljša za toliko
časa, kolikor traja opravičena odsotnost delavca. 
Delavcu – pripravniku, ki opravlja
pripravništvo tako, da dela s krajšim delovnim časom od polnega, se v
odvisnosti od dolžine delovnega časa, čas pripravništva podaljša največ za tri
mesece (IV. in V. stopnja), štiri mesece (VI. stopnja), oziroma največ šest
mesecev (nad VI. stopnjo). 
Pripravništvo poteka po programu, ki ga
pripravi mentor. Mentor mora imeti najmanj enako stopnjo strokovne izobrazbe
kot pripravnik in tri leta delovnih izkušenj. 
V pogodbi o zaposlitvi pripravnika se
določi način spremljanja in ocenjevanja pripravništva. 
Pripravniška doba se lahko na predlog
mentorja skrajša, vendar ne na manj kot polovico prvotno določenega trajanja
pripravništva. 
Pripravniški izpit vsebuje preizkus znanja
stroke in delovnega področja, za katerega se je pripravnik usposabljal.
Komisija za pripravniški izpit šteje najmanj tri člane, ki imajo najmanj enako
stopnjo strokovne izobrazbe kot pripravnik in tri leta delovnih izkušenj.
Mentor sodeluje pri delu komisije, vendar ni njen član. 
Pripravništva ni potrebno opravljati
delavcu, ki je v nadaljnjem izobraževanju v času trajanja delovnega razmerja
dosegel višjo stopnjo strokovne izobrazbe v okviru svojega poklica ali stroke. 
Delavcu, ki se je ob delu izobraževal v
drugi stroki ali za drug poklic in je že opravil pripravniški izpit, se
pripravniška doba sorazmerno skrajša. 
Pripravnik opravlja pripravniški izpit
najkasneje do izteka pripravniške dobe. Če pripravniškega izpita ne opravi, ga
ima pravico ponovno opravljati v roku, ki ne sme biti krajši od 15 dni in ne
daljši od 45 dni. Če pripravniškega izpita tudi drugič ne opravi, mu delovno
razmerje preneha z dnem, ko ga ni opravil. 
Pripravništvo ni obvezno za delavce, ki so
uspešno zaključili programe poklicnega izobraževanja, prilagojene za potrebe
obrti ter drobnega gospodarstva in delavce, ki so pridobili poklicno izobrazbo
v dualnem sistemu poklicnega izobraževanja.
12. člen
Postopek ugotavljanja znanja in zmožnosti
za opravljanje del in postopek ugotavljanja pričakovanih rezultatov dela
Poslovodni delavec lahko začne postopek
ugotavljanja znanja in zmožnosti ter postopek ugotavljanja pričakovanih
rezultatov dela le na podlagi predhodno zbrane dokumentacije, ki mora
izkazovati delavčevo uspešnost pri delu za obdobje najmanj 30 dni delavčeve
prisotnosti na delu. 
Poslovodni delavec opravi z delavcem
razgovor, v katerem se delavec izreče o njegovih ugotovitvah. O tem razgovoru
se vodi zapisnik. 
Delavcu je potrebno poslati vabilo na
razgovor z navedbo, da gre za postopek ugotavljanja znanja in zmožnosti za
opravljanje dela na delovnem mestu, na katerega je razporejen, oziroma za
postopek ugotavljanja pričakovanih delovnih rezultatov. 
O začetku postopka mora biti obveščen tudi
sindikat, katerega član je delavec. 
Delavec ima pravico do vpogleda v
dokumentacijo, na podlagi katere se je začel postopek. 
V času poskusnega dela in pripravništva,
postopkov po tem členu ni mogoče voditi.
13. člen
Razporejanje delavcev v izjemnih primerih
Delavec je dolžan začasno opravljati delo,
ki ne ustreza vrsti in stopnji njegove strokovne izobrazbe, znanja in zmožnosti
v primeru višje sile (naravnih ali drugih nesreč, pri katerih je ogroženo
življenje in zdravje ljudi ali premoženje), reševanja človeških življenj in
zdravja, nenadnega kvara surovin in materiala, ki povzroča popolni ali delni
zastoj delovnega procesa pri delodajalcu ter v primeru nenadne krajše
odsotnosti drugega delavca in v primeru okvare delovnih naprav ter obratov. 
Razporeditev zaradi primerov iz prejšnjega
odstavka lahko traja le toliko časa dokler trajajo navedene okoliščine. 
Delavec prejme v vseh primerih
razporeditev, ko je zaradi izjemnih okoliščin razporejen na dela in naloge, ki
ne ustrezajo vrsti in stopnji njegove strokovne izobrazbe, znanju in
zmožnostim, enako plačo kot jo prejema na svojem delovnem mestu oziroma plačo,
ki je zanj ugodnejša.
14. člen
Razporejanje delavcev iz kraja v kraj
Delavca ni mogoče razporediti iz kraja v
kraj brez njegove privolitve v naslednjih primerih: 
-       
če je delavec invalid, ki ne more neovirano uporabljati javnih prevoznih
sredstev, 
-       
če razporeditev lahko vpliva na bistveno poslabšanje delavčevega
zdravja, 
-       
če delavec neguje težje telesno ali duševno prizadetega člana družine, 
-       
če traja pot na delo in z dela v normalnih okoliščinah z javnimi
prevoznimi sredstvi več kot tri ure, matere delavke z otrokom do treh let
starosti pa, če pot traja več kot dve uri. 
V primerih, naštetih v četrti alinei
prejšnjega odstavka, je delodajalec dolžan delavcu povrniti celotne stroške
prevoza na delo in z dela z javnimi prevoznimi sredstvi. 
Če razporeditev delavca iz kraja v kraj
brez njegove privolitve zaradi oddaljenosti kraja dela zahteva spremembo
delavčevega prebivališča, mu je potrebno zagotoviti enakovredne bivalne pogoje
in možnosti šolanja otrok (osnovno šolstvo).
15. člen
Prevzem na delo k drugemu delodajalcu
Delavec je lahko prevzet na delo k drugemu
delodajalcu (15. člen zakona o temeljnih pravicah iz delovnega razmerja) pod
naslednjimi pogoji: 
-       
da se pri delodajalcu ukine določena dejavnost ali organizacijska enota
in iz tega razloga preneha potreba po delu vseh delavcev določene
organizacijske enote oziroma določenega poklicnega profila, 
-       
da drugi delodajalec vse prevzete delavce zaposli na delovnih mestih, ki
ustrezajo strokovni izobrazbi, znanju in zmožnostim prevzetih delavcev, razen
če posamezen delavec pisno soglaša, da je izvzet iz sporazuma o prevzemu; 
-       
da se delovna doba delavca, ki je prevzet na delo k drugemu delodajalcu
kot podlaga za uveljavljanje pravic iz delovnega razmerja upošteva, kot da
delavec ni spremenil zaposlitve. 
Sporazum o prevzemu delavcev na delo
skleneta pristojna organa pri obeh delodajalcih na podlagi predhodnega mnenja
sindikata, katerega član je delavec. Do tega mnenja se delodajalec pisno
opredeli. 
Delodajalec je dolžan delavcem na podlagi
sporazuma oziroma pogodbe o prevzemu izdati sklepe o prehodu k novemu
delodajalcu. Novi delodajalec z delavci sklene pogodbe o zaposlitvi, ki morajo
biti skladne z dokončnim sklepom o prehodu.
16. člen
Delo na domu
Pravice, obveznosti in pogoji opravljanja
dela na domu med delavcem in delodajalcem se uredijo s pogodbo o zaposlitvi. 
Delodajalec in delavec določita s pogodbo
nadomestilo za uporabo delavčevih sredstev najmanj v višini amortizacije
uporabljenih sredstev. 
Delodajalec je dolžan zagotavljati varne in
zdrave delovne razmere in varno delovno okolje, ter občasno nadzorovati varnost
in zdravje pri delu. 
V času trajanja delovnega razmerja delavca
brez njegove privolitve ni mogoče razporediti na delo na domu.
Določanje in reševanje presežnih
delavcev
17. člen
Delavci, ki so določeni kot začasni
presežek, morajo biti pisno obveščeni o tej odločitvi in o načinu reševanja
njihovega položaja najkasneje 3 dni pred uveljavitvijo tega ukrepa. 
V času čakanja na delo doma kot začasni
presežek je delavcev rednem delovnem razmerju z vsemi pravicami in obveznostmi,
ki izhajajo iz delovnega razmerja. 
Obvestilo, da se mora delavec, ki je kot
začasen presežek napoten na čakanje na delo doma, vrniti na delo, je treba
delavcu vročiti vsaj en dan pred nastopom na delo.
Trajno prenehanje potreb po delavcih
(trajni presežki)
18. člen
Pri določanju presežnih delavcev se v isto
kategorijo uvrstijo vsi delavci, ki delajo na takih delovnih mestih, da jih je
mogoče medsebojno prerazporejati v skladu z zakonom. 
Poleg primerov, ki jih določa zakon, ne
more prenehati delovno razmerje brez soglasja tudi delavcu, ki je starejši od
55 let, oziroma delavki, ki je starejša od 50 let in ima najmanj 15 let delovne
dobe pri delodajalcu oziroma 25 let skupne delovne dobe. 
Prvi kriterij za ohranitev zaposlitve je
doseganje delovnih rezultatov. Prednost pri ohranitvi zaposlitve imajo delavci,
ki dosegajo boljše delovne rezultate. 
Kriterije doseganja delovnih rezultatov je
mogoče uporabiti pri določanju presežnih delavcev le, če so vnaprej določena
merila za ugotavljanje delovnih rezultatov in so se uporabljala najmanj zadnjih
šest mesecev pred sprejemom programa razreševanja presežnih delavcev. 
V primeru enakega doseganja delovnih
rezultatov ali neizdelanih ali neuporabljenih meril za ugotavljanje delovnih
rezultatov je drugi kriterij za ohranitev zaposlitve upoštevanje strokovne
izobrazbe delavca oziroma usposobljenost za delo (v primeru enake delovne uspešnosti
delovno mesto obdrži tisti delavec, ki ima višjo izobrazbo oziroma
usposobljenost). 
Tretji kriterij je upoštevanje delovnih
izkušenj pri enakih ali sorodnih delih. Upošteva se v primeru enake delovne
uspešnosti in izobrazbe delavcev. Prednost pri ohranitvi zaposlitve imajo
delavci z daljšimi delovnimi izkušnjami (ob enaki delovni uspešnosti in
izobrazbi). 
Četrti kriterij je upoštevanje delovne dobe
pri delodajalcu, ki ugotavlja presežke. Prednost pri ohranitvi zaposlitve imajo
delavci z daljšo delovno dobo (ob enaki uspešnosti, izobrazbi in delovnih
izkušnjah). 
Peti kriterij je upoštevanje zdravstvenega
stanja delavca (ob enaki uspešnosti, izobrazbi, delovnih izkušnjah in delovni
dobi). Prednost pri ohranitvi zaposlitve imajo delavci s slabšim zdravstvenim
stanjem oziroma delavci, ki so zboleli za poklicno boleznijo, med temi pa
delavci, ki so utrpeli poškodbe pri delu pri delodajalcu. 
Šesti kriterij je upoštevanje socialnega
stanja. Prednost pri ohranitvi zaposlitve imajo delavci s slabšim socialnim
stanjem; pri ugotavljanju socialnega stanja se upošteva predvsem dohodek na
družinskega člana, število nepreskrbljenih otrok, zaposlenost družinskih
članov, premoženjsko stanje delavca in opravljanje pridobitne dejavnosti
(kmetijstvo, obrt, podjetništvo, lastništvo oziroma večinsko lastništvo družb)
delavca oziroma člana družine, če dohodek iz tega naslova presega letni znesek
zajamčene plače. 
Kriterije je mogoče uporabiti le po metodi
izključevanja, razen če ni s podjetniško kolektivno pogodbo določena možnost
uporabe tudi kumulativne metode. Če delodajalec uporabi za določanje presežnih
delavcev kumulativni način, ima največjo težo (ponder) kriterij uspešnosti,
praviloma 50%. Teža vsakega naslednjega kriterija po vrstnem redu iz tega člena
je manjša praviloma za polovico. Kriterija zdravstvenega stanja in socialnega
stanja sta enakovredna. 
Delodajalec mora delavce obveščati o vseh
aktivnostih, povezanih z nastankom in reševanjem presežkov delavcev, delavci pa
morajo biti osebno seznanjeni z možnimi načini reševanja svojega delovnega
položaja. 
S podjetniško kolektivno pogodbo ali
splošnim aktom, ki je v skladu s kolektivno pogodbo, se lahko podrobneje
določijo merila za uporabo posameznih kriterijev iz tega člena. 
Program reševanja presežnih delavcev mora
biti finančno ovrednoten. 
Odpravnine presežnim delavcem morajo biti
izplačane najkasneje do izteka odpovednega roka.
19. člen
Pomirjanje v postopku ugotavljanja
presežnih delavcev
Če delodajalec sprejme program razreševanja
presežnih delavcev in pri tem ne upošteva stališč, mnenj in predlogov
sindikata, lahko sindikat v osmih dneh od dneva, ko mu je bil vročen program
razreševanja presežnih delavcev, sproži postopek pomirjanja. 
Če sindikat v roku, določenem v prejšnjem
odstavku, ne sproži postopka pomirjanja, je program dokončen. 
Če je pomirjanje uspešno, je program
dokončen in nobena stran v postopku ne more sprožiti spora pred arbitražno
komisijo. 
Pomirjanje vodi oseba, ki jo z liste
kandidatov za vodenje pomirjanja določi komisija za pomirjanje soglasno. 
Listo kandidatov skupno določijo podpisniki
te kolektivne pogodbe izmed strokovnjakov, ki uživajo zaupanje vseh podpisnikov
in ki se pisno zavežejo, da bodo postopke pomirjanja vodili nepristransko in
strokovno. 
Komisijo za pomirjanje sestavljata dva
predstavnika delodajalcev in dva predstavnika sindikatov, podpisnikov te
kolektivne pogodbe. 
Listo kandidatov in komisijo za pomirjanje
imenujejo podpisniki te kolektivne pogodbe v roku enega meseca po njeni
sklenitvi.
20. člen
Delovni čas
Polni delovni čas traja največ 40 ur na
teden, vključno s plačanimi polurnimi odmori. 
O razporeditvi delovnega časa v podjetju
odloča poslovodni organ po predhodnem obvestilu sindikata, pri čemer mora
upoštevati potrebe delovnega procesa in zakonsko zagotovljene odmore in počitke
delavca. 
V primeru neenakomerne razporeditve
delovnega časa je poslovodni organ upoštevati, da v koledarskem letu delovni
tednik ne sme biti daljši od 40 ur. 
Delavcem invalidom II. kategorije in
delavcem, ki so na medicinski rehabilitaciji in ki imajo pravico delati s
krajšim delovnim časom od polnega, se delovni čas ne sme podaljšati v primeru
prerazporeditve delovnega časa.
21. člen
Delovni čas voznega osebja
Za voznike tovornih vozil se pri določanju
delovnega časa, počitkov, prekinitev voženj in ostalih posebnosti pri
opravljanju prevozov neposredno uporabljajo določila ratificiranih mednarodnih
sporazumov in določila zakona o varnosti v cestnem prometu (Uradni list RS, št.
30/98). 
Neenakomerna razporeditev delovnega časa,
počitkov in bivanja izven stalnega bivališča voznikov se upošteva kot poseben
pogoj dela pri določanju relativnega razmerja zahtevnosti dela pri tipičnem
delu voznika.
22. člen
Delovni čas, krajši od polnega delovnega
časa
Če delavec dela s krajšim delovnim časom od
polnega, ker to terjajo koristi otroka, se razporeditev delovnega časa določi z
dogovorom med delavcem in delodajalcem. 
Če eden izmed staršev z otrokom do
sedemnajstega meseca starosti dela polovico delovnega časa, se razporeditev
delovnega časa določi z dogovorom med delavcem in delodajalcem. 
Delovni čas krajši od polnega se lahko
določi v skladu z merili iz kolektivne pogodbe za dejavnost oziroma podjetniške
kolektivne pogodbe.
23. člen
Delo preko polnega delovnega časa
Delo preko polnega delovnega časa se ne sme
uvesti, če je delo mogoče opraviti z ustrezno organizacijo in delitvijo dela,
razporeditvijo delovnega časa, z uvajanjem novih izmen ali zaposlitvijo novih
delavcev. 
Delo preko polnega delovnega časa iz
prejšnjega člena lahko traja samo toliko časa, kolikor je to nujno potrebno,
vendar največ 8 ur na teden ali 20 ur na mesec ali 180 ur na leto. 
Izjemoma sme trajati delo preko polnega
delovnega časa v primerih naravne ali druge nesreče, pri kateri je ogroženo
življenje in zdravje ljudi ali premoženje, ki zadene organizacijo oziroma
delodajalca ali ko se ta nesreča neposredno pričakuje, vendar samo toliko časa,
dokler je nujno, da se rešijo človeška življenja, obvaruje zdravje ljudi ali
obvarujejo materialna sredstva pred nepopravljivo škodo. 
Delo preko polnega delovnega časa iz
prejšnjega odstavka se ne šteje kot posebni delovni pogoj. 
Delodajalec lahko odloči, da morajo delavci
delati preko polnega delovnega časa tudi: 
-       
ko je nujno, da se začeto delo nadaljuje, da bi se končal delovni
proces, katerega ustavitev ali prekinitev bi glede na naravo tehnologije in
organizacije dela povzročila precejšnjo materialno škodo ali spravila v
nevarnost življenje in zdravje ljudi, 
-       
v primeru, da se s podaljšanim delom prepreči kvarjenje surovin ali
materiala, odvrne okvara na delovnih sredstvih, ki bi povzročili prekinitev
dela, prepreči prekinitev dela, prepreči prekinitev dela v drugih
organizacijah, zagotovi varnost ljudi in premoženja, varnost prometa, vendar
samo, če nastane potreba po takem delu zaradi nepričakovane odsotnosti ali
pomanjkanja delavcev, da se prepreči motnje procesa proizvodnje oziroma
poslovanja, 
-       
ko je nujno, da se opravi delo, ki v določenem roku ni moglo biti
opravljeno, zaradi pomanjkanja energije, 
-       
če splošni interes in narava dejavnosti terjajo, da se brez prekinitve
opravijo določena dela oziroma naloge v skladu s pogoji, ki jih določajo
posebni zakoni, 
-       
v drugih izjemni, nujnih ali nepredvidenih primerih, določenih s
kolektivno pogodbo v družbi oziroma splošnim aktom. 
V primerih iz prejšnjega odstavka se delo
preko polnega delovnega časa šteje kot posebni delovni pogoj. 
Delavki, ki ima otroka starega od enega do
treh let, se sme naložiti, da dela več kot polni delovni čas oziroma ponoči,
samo po njenem predhodnem soglasju.
24. člen
Merila za nočno delo
Nočno delo se lahko uvede, če so poleg
pogojev, ki so določeni s predpisi, izpolnjeni še naslednji pogoji: 
-       
daljši letni dopust, 
-       
zagotovljen počitek, 
-       
periodični zdravstveni pregledi. 
Nočnega dela žensk, kljub izpolnjenim
kriterijem iz prvega odstavka, ni mogoče uvesti v primerih, ki jih določa zakon
ter v naslednjih primerih: 
-       
ko gre za težja fizična oziroma zdravju škodljiva dela, 
-       
ko je mogoče nočno delo opraviti z moško delovno silo, 
-       
če proizvodne zmogljivosti v dnevnem delovnem času niso polno
izkoriščene, oziroma če delo ni ustrezno organizirano. 
Sindikat ima kadarkoli pravico spremljati
izpolnjevanje in izvajanje pogojev o uvedbi nočnega dela. 
V primeru kršitev iz prvega in drugega
odstavka tega člena lahko sindikat zahteva od delodajalca takojšnjo ustavitev
nočnega dela, če pa njegova zahteva ni upoštevana, lahko zahteva ukrepanje
inšpekcije dela.
25. člen
Pravica do odsotnosti z dela z
nadomestilom in brez nadomestila plače
Delavec ima pravico do odsotnosti z dela z
nadomestilom plače do največ sedem delovnih dni v letu zaradi:
lastne poroke                                                                                                                        3
dni
poroke otroka                                                                                                                       1
dan
rojstva otroka                                                                                                                        2
dni
smrti zakonca ali otrok                                                                                                         3
dni
smrti staršev                                                                                                                         2
dni
smrti zakončevih staršev, starih staršev, bratov, sester                                                      1
dan
selitve družine iz kraja v kraj                                                                                                3
dni
selitve družine v istem kraju                                                                                                 2
dni
elementarne nesreče                                                                                                            3
dni
V primerih, naštetih v alineah predhodnega
odstavka, delavcu odsotnosti praviloma ni mogoče zavrniti. 
Odsotnost v zgornjih primerih je treba
koristiti ob nastopu dogodka. Dnevi odsotnosti zaradi selitve se ne seštevajo. 
Odsotnost delavca iz prvega odstavka je v
breme delodajalca. 
Delavcu se mora omogočiti odsotnost z dela
zaradi opravljanja državljanskih dolžnosti, odziva na vabilo sodišča ali
drugega državnega organa in opravljanja funkcije v predstavniških organih
republike in lokalnih skupnosti. 
Če v primerih odsotnosti iz prejšnjega
odstavka ni predpisana možnost povrnitve nadomestila, je taka odsotnost v breme
delavca. 
Delavec ima pravico do odsotnosti brez
nadomestila plače zlasti v naslednjih primerih: 
-       
neodložljivih osebnih opravkov, 
-       
zasebnega potovanja, 
-       
nege družinskega člana, ki ni medicinsko potrebna, 
-       
popravila hiše oziroma stanovanja, 
-       
zdravljenja na lastne stroške. 
Delodajalec lahko delavčevo zahtevo po neplačani
odsotnosti z dela zavrne, če zahteve delovnega procesa tega ne dopuščajo.
26. člen
Razporejanje delavca – invalida in delavca
z zmanjšano delovno zmožnostjo
Delodajalec mora razporediti delavca –
invalida oziroma delavca z zmanjšano delovno zmožnostjo na ustrezno delovno
mesto v petnajstih dneh po dokončnosti odločbe Zavoda za pokojninsko in
invalidsko zavarovanje, s katero je ugotovljena invalidnost oziroma zmanjšana
delovna zmožnost delavca. 
Dokler delodajalec ne zagotovi delavcu iz
prvega odstavka drugega ustreznega dela, mu mora izplačevati nadomestilo za čas
čakanja na drugo ustrezno delo v višini 80% osnovne plače.
27. člen
Letni dopust
Delavec ima v posameznem koledarskem letu
pravico do letnega dopusta, trajajočega najmanj 20 delovnih dni, ne glede na to
ali dela poln ali krajši delovni čas od polnega. Pri obračunu letnega dopusta
se upošteva dolžina delavnika posameznega podjetja. 
Proste sobote se ne vštevajo v letni
dopust. 
Delavec pridobi pravico do izrabe letnega
dopusta po 6 mesecih nepretrganega dela. Če delavec v koledarskem letu ne
izpolni tega pogoja ima pravico do letnega dopusta, sorazmerno času prebitem na
delu. 
Delavec ima pravico enkrat letno izrabiti 3
dni letnega dopusta izrabiti tiste dneve, ki jih sam določi, če o tem obvesti
nadrejenega vodjo 3 dni pred nastopom dopusta. 
Podjetje je delavcu dolžno omogočiti
koriščenje letnega dopusta.
28. člen
Merila za določitev višine letnega dopusta
Letni dopust se delavcem določa po
naslednjih merilih: 
-       
minimalni letni dopust, 
-       
skupna delovna doba, 
-       
pogoji dela, 
-       
zahtevnost in odgovornost dela, 
-       
socialne in zdravstvene razmere. 
a)     Minimalni letni dopust delavca znaša 20 dni 
b)     Skupna delovna doba:
od 5 do 10 let                                                                                                                        1
dan
od 11 do 15 let                                                                                                                      2
dni
od 16 do 20 let                                                                                                                      3
dni
od 21 do 25 let                                                                                                                      4
dni
od 26 do 30 let                                                                                                                      5
dni
nad 30 let                                                                                                                              6
dni
c)    
Pogoji dela 
Zaradi težjih pogojev dela pripada
delavcem 2 dni dopusta, v skladu z določili aktov podjetja. 
Glede na
izpostavljenost negativnim vplivom, telesnim obremenitvam in psihičnim
napetostim se delavce razvršča v 4 težavnostne stopnje:

I. 

občasne obremenitve (izpostavljenost
  posameznih obremenitev traja manj kot 25% delovnega časa)

0 dni


II. 

pogoste obremenitve
  (izpostavljenost obremenitvi traja do 60% delovnega časa)

1 dan


III. 

stalne obremenitve
  (izpostavljenost obremenitvi traja nad 60% delovnega časa)

3 dni


IV. 

stalne obremenitve
  (izpostavljenost obremenitvi nad 80% delovnega časa)

4 dni

Za ugotavljanje izpostavljenosti
obremenitvam delavcem se upoštevajo naslednji negativni vplivi, telesne
obremenitve in psihične napetosti: 
-       
izpostavljenost negativnim vplivom okolja kot so: dim, saje, vlaga,
nizke in visoke temperature, posebno močan hrup ali ropot, posebno bleščeča
umetna svetloba, sevanje, delo pod vplivom strupenih hlapov, 
-       
nošenje zaščitnih sredstev: zaščitne maske proti prahu in strupenim
hlapom, zaščitna očala, zaščitne rokavice, naprave za odvajanje izpušnih
plinov, 
-       
posebne nevarnosti pri delu: popravilo naloženih vozil, ki so naložena
po konvenciji ADR, prevoz vnetljivih snovi, prevoz po ADR konvenciji, prevoz
izrednih tovorov. 
Strokovne službe v podjetju na podlagi
navedenih kriterijev v sistemizaciji delovnih mest ocenijo delovna mesta in
opredelijo težavnostno stopnjo obremenitve delavcev. 
d)    
Zahtevnost in odgovornost dela

za delo do III. zahtevnostne stopnje 

1 dan


za delo IV. do IX zahtevnostne stopnje 

2 dni

e)    
Socialne in zdravstvene razmere

delavci mlajši od 18
  let (velja tudi za leto v katerem izpolnijo 18 let) 

7 dni


matere z otroki do 7
  let starosti in očetom samohranilcem, če otrok živi pri njih 

3 dni


za nego in varstvo
  težje telesno in duševno prizadete osebe, ki živi v skupnem gospodinjstvu

3 dni


delavcu, ki mu je
  priznana najmanj 60% telesna okvara ter delovnemu invalidu, ki ima pravico do
  skrajšanega delovnega časa 

3 dni


delavcem, ki so
  izpolnili 50 let starosti (za vsako leto nad 50 let starosti 1 dan) 

do 5 dni

Število dni letnega dopusta po posameznih
merilih od točke a) do točke e) se medsebojno seštevajo. 
Kot merilo za letni dopust se šteje
pokojninska doba, ki jo delavec doseže do konca koledarskega leta, v katerem
izrabi dopust.
29. člen
Oblike motivacije delavcev
O pravicah delavca, ki s svojim delom
izjemno prispeva k povečanju produktivnosti ali kako drugače prispeva k
povečanju dobička, odloči delodajalec.
30. člen
Disciplinski postopek
Disciplinsko komisijo imenuje poslovodni
organ, nadzorni svet oziroma skupščina v skladu s splošnim aktom delodajalca. 
Pri delodajalcih z manj kot 50 zaposlenimi
o disciplinski odgovornosti za hujše kršitve delovne obveznosti, za katere se
izreče ali lahko izreče ukrep prenehanja delovnega razmerja, odloča poslovodni
organ. 
Postopek, v katerem delodajalec odloča o
disciplinski odgovornosti delavca, je enak postopku pred disciplinsko komisijo
pri delodajalcu.
31. člen
Kršitev delovnih obveznosti
Kršitev delovnih obveznosti so. 
-       
lažje kršitve delovnih obveznosti, 
-       
hujše kršitve delovnih obveznosti. 
Lažje kršitve delovnih obveznosti so: 
-       
manjše in neponavljajoče zamujanje na delo, predčasna zapustitev
delovnega mesta in odhod z dela brez dovoljenja odgovorne oseb, 
-       
manjša in neponavljajoča se malomarnost pri opravljanju dela, če ta za
podjetje nima večjih negativnih posledic, 
-       
neprimeren odnos do sodelavcev, 
-       
opustitev dolžnosti obveščanja o napakah in okvarah na strojih, vozilih,
zaščitnih sredstvih in drugih napravah, 
-       
neupoštevanja odredb vzdrževanja reda v okviru družbe oziroma poslovnih
prostorov, 
-       
neopravičen izostanek z dela, ki ni daljši od enega dne, 
-       
širjenje netočnih informacij o poslovanju družbe. 
Hujše kršitve delovnih obveznosti so: 
-       
neizpolnjevanje ter nevestno, nepravočasno in malomarno izpolnjevanje
delovnih obveznosti, če je to vplivalo na potek delovnega in poslovnega procesa
tako, da je delovni in poslovni proces zaustavilo ali bistveno upočasnilo, 
-       
nezakonito razpolaganje s sredstvi, ki ima znake kaznivega dejanja, 
-       
nesmotrno ali neodgovorno uporabo sredstev podjetja, s čimer se povzroči
škoda, ki presega dvakratno poprečno plačo delavca v Republiki Sloveniji, 
-       
kršitev predpisov o varstvu pred požarom, eksplozijo, elementarnimi
nesrečami in škodljivim delovanjem strupenih ali drugih nevarnih materialov, če
nastane nevarnost za življenje in zdravje ljudi oziroma nevarnost za večjo
materialno škodo, oziroma, če je ta škoda že nastala, 
-       
zloraba položaja ali prekoračitev danega pooblastila, kolikor taka
prekoračitev ali zloraba povzročata škodo podjetju ali pa kršitev pravic
delavcev, 
-       
izdajanje poslovne, uradne ali druge tajnosti, ki jo določa zakon,
kolektivna pogodba ali splošni akt ter podajanje lažnih poslovnih informacij o
organizaciji, ki je dokazana s civilno tožbo, 
-       
kršitev predpisov in opustitev ukrepov za varstvo delavcev, delovnih
sredstev in življenjskega okolja, če je zaradi tega prišlo do onesnaževanja
okolja, večje materialne škode ali ogrožanja človeških življenj, 
-       
zloraba pravice do bolniškega dopusta, ki se kaže v tem, da delavec brez
opravičila podaljšuje bolniški dopust, 
-       
kršitev predpisov o obrambi in zaščiti države, 
-       
vožnja pod vplivom alkohola, mamil in drugih narkotičnih sredstev, 
-       
dejanje ali opustitev dejanja delavca, ki bistveno vpliva na izpolnjevanje
ali obveznosti drugih delavcev in s tem nastane škoda organizaciji, 
-       
opravljanje dela in sklepanje poslov za svoj ali tuj račun, ki sodijo v
dejavnost ali delovno področje organizacije, med trajanjem delovnega razmerja, 
-       
vožnja brez tahografskih vložkov ali posegi v tahograf z namenom
prikrivanja dejanske vožnje, 
-       
nedoseganje pričakovanih rezultatov dela po krivdi delavca najmanj tri
mesece zaporedoma, 
-       
nekorekten odnos do strank, katerega posledica je hujše okrnjen ugled
organizacije oziroma premoženjska škoda, 
-       
prekoračitev pooblastil, 
-       
večkratno neopravičeno zamujanje na delo in neopravičen izostanek z
dela, ki traja več kot en delovni dan, 
-       
neopravičena odklonitev dela pri pisni odredbi za uvedbo nadurnega dela,
-       
vsaka zloraba položaja, ne glede na to, ali je storjeno z namenom
pridobitve protipravne premoženjske koristi, ali ne, 
-       
protipravno prilaščanje lastnine podjetja oziroma sodelavcev, 
-       
ponareditev ali uničenje listin, dajanje krivih podatkov, 
-       
prihod na delo v vinjenem stanju, prinašanje alkoholnih pijač ali
uživanje alkoholnih pijač oziroma narkotikov med delom, 
-       
kršitev carinskih predpisov, 
-       
povzročanje nereda ali pretepa na delu v prostorih organizacije, 
-       
kršitev sklepov organov delodajalca in poslovnih predpisov ter pisnih
navodil, 
-       
kršitev, ki izhajajo iz te kolektivne pogodbe, kolektivne pogodbe
podjetja oziroma splošnega akta in zakona. 
Disciplinski ukrep prenehanja delovnega
razmerja se izreče za vse hujše kršitve delovnih obveznosti, ki jih določa
zakon o temeljnih pravicah iz delovnega razmerja in ta kolektivna pogodba.
32. člen
Organ, ki odloča o pravicah delavcev na
drugi stopnji
O pravicah delavcev odloča na drugi stopnji
organ, določen s splošnim aktom oziroma pogodbo o ustanovitvi, zadružnimi
pravili ali statutom delodajalca. 
Pri delodajalcih z manj kot 50 delavci
odloča na drugi stopnji isti organ, kot je odločal na prvi stopnji.
33. člen
Odškodnina
O odškodninski odgovornosti delavca odloča
organ, ki na prvi stopnji odloča o disciplinski odgovornosti za hujšo kršitev
delovne obveznosti. 
Kadar delavec pri delu ali v zvezi z delom
namenoma ali iz hude malomarnosti povzroči škodo, višine škode pa ni mogoče
natančno ugotoviti ali bi ugotavljanje povzročilo nesorazmerne stroške, se
odškodnina lahko odmeri v pavšalnem znesku. Pavšalna odškodnina znaša dve
osnovni plači delavca v mesecu, ko se odmerja. 
Odškodnina iz drugega odstavka tega člena
se lahko zmanjša oziroma se delavca lahko oprosti plačila odškodnine, če je
oprostitev primerna glede na njegovo prizadevanje za odpravo škode, njegov
odnos do dela in glede na njegovo gmotno stanje.
34. člen
Pogodbena kazen za nezakonito prenehanje
delovnega razmerja
V primeru nezakonitega prenehanja delovnega
razmerja, ki je ugotovljeno s pravnomočno odločbo, je delodajalec dolžan
delavcu poleg plače, ki bi jo prejel, če bi delal, izplačati najmanj tri
povprečne plače delavca v zadnjih treh mesecih dela.
35. člen
Dolžina odpovednega roka
Odpovedni rok znaša v primeru, da delavec
pisno izjavi, da želi, da mu preneha delovno razmerje: 
1.     
za delavce I., II. in III. skupine – en mesec, 
2.     
za delavce IV. in V. skupine – dva meseca, 
3.     
za delavce VI. skupine – tri mesece 
4.     
za delavce VII., VIII. in IX. skupine – štiri mesece. 
V skladu z zakonom ima delavec pravico do
odsotnosti zaradi iskanja nove zaposlitve, ki jo lahko izrabi v dogovoru z
delodajalcem.
36. člen
Varnost in zdravje pri delu
Zaradi zagotovitve minimalnih standardov za
varno delo, sta delodajalec in delavec poleg pravic in obveznosti, ki so
opredeljene v veljavni zakonodaji, dolžna spoštovati določila te kolektivne
pogodbe o varstvu in zdravju pri delu. 
Delodajalec ima predvsem naslednje
obveznosti s področja varstva pri delu: 
-       
prilagoditi mora delo posameznemu delavcu, posebno z ustreznim
oblikovanjem delovnega mesta, z izbiro sredstev za delo, z izbiro delovnih in
tehnoloških postopkov ter z odpravljanjem monotonosti dela, vsiljenega ritma in
zmanjšanjem škodljivih vplivov na zdravje delavca, 
-       
prilagajati mora delo tehničnemu napredku in spoznanjem stroke doma in v
svetu, 
-       
zamenjati mora nevarne z nenevarnimi ali manj nevarnimi oziroma manj
škodljivimi delovnimi (tehnološkimi) postopki, sredstvi za delo, materiali in
energetskimi viri, 
-       
razvijati mora usklajeno politiko varstva pri delu, vključno s
tehnologijo, organizacijo dela, socialnimi odnosi in vplivi delovnega okolja, 
-       
posvetovati se mora z reprezentativnim sindikatom o vprašanjih varnega
dela pri razvoju in uvajanju novih tehnologij. 
Vsi ukrepi, ki so v zvezi z varnostjo in
varovanjem zdravja delavcev pri delu, so strošek delodajalca. 
Vsak delavec je dolžan skrbeti za lastno
varnost in zdravje v skladu s svojo usposobljenostjo, pisnimi ter ustnimi
navodili delodajalca.
37. člen
Izobraževanje
Delavci imajo pravico, da se izobražujejo v
interesu delodajalca, delodajalec pa ima pravico, da delavce napoti na
izobraževanje. 
Delavec se je dolžan izobraževati, če ga
delodajalec napoti na izobraževanje in sklene z njim ustrezno pogodbo. 
Če je izobraževanje organizirano med
delovnim časom, se čas izobraževanja šteje v redni delovni čas, delavec pa ima
enake pravice kot bi delal. 
Če je izobraževanje organizirano izven
delovnega časa, o pravicah delavcev odloči delodajalec. 
Za izobraževanje v interesu delodajalca se
šteje tudi izobraževanje sindikalnih zaupnikov o kolektivnem dogovarjanju in
delovnopravni zakonodaji.
38. člen
Izpiti
Če je delavec napoten na izobraževanje,
oziroma če se delavec izobražuje v interesu delodajalca, mu pripada, če je
izobraževanje organizirano izven delovnega časa: 
-       
dva delovna dneva za vsak izpit na ravni izobraževanja do vključno V.
stopnje zahtevnosti, 
-       
trije delovni dnevi za vsak izpit na višji in visoki stopnji
izobraževanja (visoki strokovni šoli ali fakulteti) 
-       
sedem delovnih dni za maturo oziroma zaključni izpit na ravni
izobraževanja do vključno V. stopnje zahtevnosti, 
-       
deset delovnih dni za diplomo na višji ali visoki strokovni šoli oziroma
fakulteti, 
-       
pet delovnih dni za vsak izpit na podiplomskem študiju, 
-       
petnajst delovnih dni za zaključni magistrski izpit ali magistrsko
nalogo, za nalogo in izpit za pridobitev naziva magister oziroma specialist, 
-       
dvajset delovnih dni za doktorat. 
Poleg odsotnosti iz prejšnjega odstavka
delavcu pripada odsotnost tudi na dan, ko opravlja izpit. 
Do odsotnosti iz prejšnjih dveh odstavkov
je delavec upravičen samo, ko prvič opravlja izpit. 
Obseg delovnega časa, namenjenega za
izobraževanje, se določi glede na dolžino in vrsto izobraževanja s pogodbo med
delavcem in delodajalcem.
39. člen
Povračilo stroškov, povezanih z
izobraževanjem
Delavcu, ki se izobražuje v interesu
delodajalca, in delavcu, ki je na izobraževanje napoten, delodajalec krije
zlasti naslednje stroške, povezane z izobraževanjem: 
-       
prevoz, 
-       
kotizacija, šolnina, 
-       
stroški prehrane, 
-       
stroški bivanja. 
Delavcu povračilo vseh teh stroškov ne
pripada, če delodajalec sam krije stroške, povezane z izobraževanjem.
40. člen
Razporeditev in obveznosti
Delodajalec mora delavce, ki se
izobražujejo v interesu delodajalca ali jih je napotil na izobraževanje,
razporediti v skladu s pridobljeno izobrazbo v času, določenem s pogodbo. 
Če delodajalec ne izpolni obveznosti iz
pogodbe o izobraževanju, je delavec prost svojih obveznosti iz te pogodbe. Če
delavec ne izpolni svojih obveznosti iz pogodbe, je dolžan delodajalcu povrniti
vse stroške, povezane z izobraževanjem.
41. člen
Vajenci
Vajencem, ki so sklenili učno pogodbo z
delodajalcem, gredo najmanj pravice, določene z zakonom in to kolektivno
pogodbo. 
Delodajalec je dolžan pooblaščenemu
predstavniku sindikata na podlagi vnaprejšnjega obvestila omogočiti pregled
sklenjenih učnih pogodb z vajenci ter izvajanje določb zakona o vajeniškem
razmerju.
42. člen
Mentorji praktičnega pouka
Delodajalec, ki izvaja praktični pouk v
dualnem sistemu poklicnega izobraževanja, zagotavlja delavcu – mentorju
praktičnega pouka: 
-       
dodatno strokovno in andragoško-pedagoško usposabljanje za opravljanje
nalog mentorja, 
-       
delno oprostitev delovnih obveznosti na delovnem mestu, tako da skupaj z
mentorstvom njegova polna delovna obveznost ne bo presegala polnega delovnega
časa.
43. člen
Učenci in študenti na praksi
Delodajalec zagotavlja učencem in študentom
na praksi (obvezni, počitniški): 
-       
plačilo za opravljeno delo v skladu z določili te kolektivne pogodbe
(55. člen), 
-       
seznanitev z nevarnostmi, povezanimi z delom, in ustrezna zaščitna
sredstva, 
-       
zavarovanje za primer poklicne bolezni in poškodbe na delu, 
-       
ustrezno mentorstvo in uvajanje v delo, 
-       
prehrano med delom, 
-       
povračilo stroškov prevoza na delo za obvezno prakso.
44. člen
Obveščanje delavcev
Poslovodni organ oziroma delodajalec je
dolžan na zahtevo reprezentativnega sindikata kolektivno obveščati delavce: 
-       
o letnih in večletnih planih delodajalca, 
-       
v primeru poslabšanja poslovnih rezultatov, morebitnih motenj v
poslovanju ali likvidnostnih težav, 
-       
o doseženih letnih poslovnih rezultatih, 
-       
o predlogih splošnih aktov in sklepov, s katerimi se v skladu s
kolektivno pogodbo na splošno urejajo določena vprašanja s področja delovnih
razmerij in plač. 
Dolžnosti obveščanja ni, če gre za poslovno
tajnost.
45. člen
Pogoji za delovanje sindikata
S kolektivno pogodbo se ne posega v
svobodno ustanavljanje in delovanje sindikatov pri delodajalcih ter v pravice
sindikata, da v skladu s svojo vlogo in nalogami daje pobude, predloge,
stališča in zahteve pristojnim organom. 
Delodajalec je dolžan v skladu z zakonom
zagotoviti sindikatom sodelovanje v vseh postopkih odločanja o pravicah,
obveznostih in odgovornostih delavcev iz delovnega razmerja. 
Reprezentativnim sindikatom pri delodajalcu
se vročajo gradiva za seje organov delodajalca, kadar obravnavajo vprašanja iz
44. člena. Ta obveznost ne velja za seje uprave oziroma poslovodstva. 
Delodajalec zagotavlja sindikatu,
organiziranem pri delodajalcu: 
-       
prost dostop zunanjih sindikalnih predstavnikov k delodajalcu na podlagi
vnaprejšnjega obvestila, 
-       
svobodo sindikalnega obveščanja in širjenja sindikalnega tiska.
46. člen
Materialni pogoji za sindikalno delo
S kolektivno pogodbo pri delodajalcu,
oziroma s pogodbo o zagotavljanju pogojev za sindikalno delo med sindikati in
delodajalcem se določijo materialni pogoji za delo sindikata. 
Če s pogodbo iz prejšnjega odstavka ni
drugače določeno, je za delo sindikatov zagotovljeno: 
-       
ena plačana ura letno na vsakega člana sindikata pri delodajalcu, vendar
ne manj kot 30 ur letno, če je do 20 zaposlenih in ne manj kot 60 ur, če je več
kot 20 zaposlenih, ter pol ure za vsakega od preostalih zaposlenih delavcev, za
opravljanje sindikalnih funkcij. V tako določeno število ur se ne všteva
sodelovanje sindikalnih zaupnikov v organih sindikalnih central in v organih
sindikatov dejavnosti – na višjih nivojih. O okvirnem režimu izrabe določenega
števila ur za delo sindikalnih zaupnikov se dogovorijo sindikati in poslovodni
organ. Pri tem upoštevajo potrebe in interese članov sindikatov in zahteve
delovnega procesa, 
-       
prostorski pogoji za delo sindikatov, njihovih organov in sindikalnih
zaupnikov, 
-       
tehnična izvedba obračuna in plačevanje članarine sindikatom za člane
sindikata, 
-       
3 plačani delovni dnevi letno za usposabljanje sindikalnih zaupnikov,
vendar skupno število teh ur ne more presegati tretjine ur iz prve alinee. 
Število sindikalnih zaupnikov pri
delodajalcu določi sindikat v skladu s svojim statutom oziroma pravili ter
pogodbo iz prvega odstavka tega člena. 
S pogodbo iz prvega odstavka tega člena se
lahko predvidi sklicevanje članskih sestankov največ dvakrat letno med delovnim
časom. 
Ne glede na zagotovljene materialne pogoje
za delo sindikata po tem členu, se delodajalec in reprezentativni sindikat pri
delodajalcu lahko dogovorita, da za čas opravljanja profesionalne funkcije
pripada sindikalnemu zaupniku plača najmanj v višini, kot jo je prejemal pred
začetkom opravljanja te funkcije.
47. člen
Imuniteta sindikalnega zaupnika
Sindikalni zaupnik zaradi sindikalne
dejavnosti uživa imuniteto. 
Sindikalnega zaupnika zaradi njegove
sindikalne aktivnosti, če ravna v skladu z veljavnimi zakoni, kolektivno
pogodbo in splošnimi akti, ni mogoče brez soglasja sindikata prerazporediti na
drugo delovno mesto ali k drugemu delodajalcu oziroma uvrstiti med presežke. 
Sindikalnemu zaupniku pod pogoji iz drugega
odstavka ni mogoče znižati plače brez soglasja sindikata ali začeti zoper njega
disciplinski ali odškodninski postopek ali ga kako drugače postavljati v manj
ugoden oziroma podrejen položaj. 
Rok, v katerem je sindikat dolžan dati
soglasje, je 8 dni. Če se v tem roku ne opredeli, velja, da je dal soglasje. 
Če sindikat ni dal soglasja, lahko
delodajalec sproži postopek pomirjanja. Dokazno breme je na delodajalcu. 
Pomirjanje lahko sproži sindikat tudi v
primeru, če meni, da je sindikalni zaupnik šikaniran zaradi sindikalne
dejavnosti. 
Glede pomirjanja se smiselno uporabljajo
določbe 29. člena te kolektivne pogodbe o pomirjanju v postopku ugotavljanja
presežnih delavcev pri delodajalcu. 
Imuniteta sindikalnega zaupnika iz tega
člena traja še 9 mesecev po prenehanju funkcije sindikalnega zaupnika. 
Za sindikalne zaupnike po tem členu se
štejejo tudi funkcionarji sindikatov – sindikalnih central (predsedniki
območnih in republiških odborov sindikatov, predsedniki območnih sindikatov),
ki so zaposleni pri delodajalcu, svojo funkcijo pa opravljajo neprofesionalno.
III. SPLOŠNE DOLOČBE O PLAČAH IN DRUGIH OSEBNIH PREJEMKIH
48. člen
Vsi zneski v tej kolektivni pogodbi, ki se
nanašajo na plače in nadomestila, so v bruto zneskih. Osebni prejemki in
povračila stroškov v zvezi z delom so v zneskih, od katerih se plača davek od
osebnih prejemkov, če je predpisan. 
Plače se izplačujejo najmanj enkrat
mesečno, in sicer najkasneje do 18. dne v mesecu za pretekli mesec. 
Plače se izplačujejo v denarju ali se
nakazujejo na tekoči račun ali hranilno knjižico. 
Delavcem, ki delajo z delovnim časom,
krajšim od polnega, pripadajo povračila stroškov in regres za letni dopust v
celoti, drugi osebni prejemki v zvezi z delom pa v sorazmerju s časom, prebitim
na delu. 
Če delavec dela pri več delodajalcih,
uveljavlja navedene pravice pri posameznem delodajalcu v skladu z dogovorom med
delodajalcema. 
Delodajalec je dolžan pri spremembi metode
za vrednotenje delovnih mest pisno seznaniti sindikate. 
Pri uveljavljanju pravice na podlagi
delovne dobe pri zadnjem delodajalcu se za delovno dobo pri zadnjem delodajalcu
šteje tudi delovna doba pri delodajalcih, ki so pravni predniki zadnjega
delodajalca, in pri delodajalcih, ki so kapitalsko povezani z večinskim
deležem.
49. člen
Plače
Plačo delavca sestavlja: osnovna plača,
dodatki, del plače na podlagi doseganja delovne uspešnosti ter del plače iz
naslova uspešnosti poslovanja. 
V pogodbi o zaposlitvi delavec in
delodajalec določita znesek osnovne plače delavca v tolarjih in dodatno v obliki,
ki omogoča preračun v vsakokratno tolarsko vrednost. 
Osnovna plača delavca za poln delovni čas,
vnaprej določene delovne rezultate in normalne delovne pogoje, s katerimi je
bil delavec seznanjen pred sklenitvijo delovnega razmerja oziroma pred razporeditvijo,
ne more biti nižja od izhodiščne plače, določene v tarifni prilogi te pogodbe. 
Za vnaprej določene (predvidene 100%)
delovne rezultate se štejejo delovni rezultati, merjeni po vnaprej določenih
kriterijih, individualno ali skupinsko. Norma ali drugo podobno merilo za
merjenje delovnih rezultatov je ustrezna, če jo dosega vsaj 90% delavcev, ki
delajo po teh kriterijih. 
Če delavec ne doseže vnaprej določenih
delovnih rezultatov iz razlogov, ki niso na strani delavca, je upravičen do
100% osnovne plače. 
Za normalne delovne pogoje se štejejo
pogoji, v katerih se delo pretežno opravlja. Ti pogoji so sestavina zahtevnosti
delovnega mesta in so vključeni v osnovno plačo. 
Izhodiščna plača za določen tarifni razred,
kot je opredeljena v tarifni prilogi te kolektivne pogodbe, je najnižja osnovna
plača, ki jo ima delavec pravico prejeti za delo v polnem delovnem času in
vnaprej določene delovne rezultate ter normalne delovne pogoje. 
V kolektivnih pogodbah v družbi se lahko
določi poleg izhodiščnih plač po tarifnih razredih tudi izhodiščne plače za
tipična dela. Izhodiščna plača za tipična dela vsebuje vse sestavine
zahtevnosti tipičnih del in temelji na dogovorjenih metodah za njihovo
vrednotenje. 
Delavec, ki je začasno razporejen na
delovno mesto k drugemu delodajalcu za čas do 6 mesecev, ne more prejemati
nižje osnovne plače, kot jo je prejemal pred prerazporeditvijo.
50. člen
Tarifna priloga
Tarifna priloga kolektivne pogodbe določa
zneske izhodiščnih plač, eskalacijsko lestvico, zneske povračil materialnih
stroškov in znesek regresa za letni dopust.
51. člen
Plače na podlagi delovne uspešnosti
Osnove za določanje delovne uspešnosti so
količina, kvaliteta, gospodarnost dela, inventivnost in inovativnost. Delovna
uspešnost se meri oziroma ocenjuje za posameznika ali skupinsko, po vnaprej
določenih merilih, ki so delavcem znana pred začetkom opravljanja dela. 
Pri določanju meril se mora upoštevati
načelo, da delavec z ustrezno delovno usposobljenostjo in normalnim delovnim
naprezanjem dosega osnovno plačo, določeno s pogodbo o zaposlitvi.
52. člen
Dodatki
Delavcem pripadajo dodatki za posebne
obremenitve pri delu, neugodne vplive okolja, nevarnost pri delu in delo v
delovnem času, ki je za delavce manj ugoden. 
Dodatki se obračunavajo le za čas, ko je
delavec delal v pogojih, zaradi katerih mu dodatek pripada. 
Osnova za izračun dodatkov je osnovna plača
delavca za polni delovni čas, oziroma ustrezna urna postavka. 
Ne glede na določilo tega člena se dodatki
za delo v deljenem delovnem času, ki je za delavce manj ugoden, iz 2. točke
tega člena, razen dodatka za delo na dan državnih praznikov in po zakonu dela
prostih dni, na delovnih mestih upravljanja z vozilom (voznik), ne obračunavajo
kot poseben dodatek, ker so ti dodatki že upoštevani v vrednotenju in zajeti v
osnovni plači teh tipičnih delovnih mest. 
1.     
Dodatki za neugodne vplive okolja, nevarnost pri delu 
Delodajalec v podjetniški kolektivni
pogodbi, splošnem aktu ali pogodbi o zaposlitvi na podlagi akta o sistemizaciji
delovnih mest določi poleg delovnih mest voznikov tudi druga delovna mesta s
povečano nevarnostjo za zdravje in življenje, na katera so vezani naslednji
dodatki: 
a)     dodatek za težko delo (stalna izpostavljenost delavca dimu, sajam,
vročemu pepelu, prahu, vlagi, visokim temperaturam, posebno močnemu ropotu ali
posebno bleščeči svetlobi, obremenilni barvni svetlobi), ki znaša najmanj 10%
izhodiščne plače tarifnega razreda, v katerega je razvrščeno delovno mesto; 
b)     dodatek pri delih, kjer delavec v skladu s predpisi stalno
uporablja zaščitna sredstva (kot so: zaščitna čelada, plinska maska, maska
proti prahu, naprave za dovajanje svežega zraka), ki znaša najmanj 5%
izhodiščne plače tarifnega razreda, v katerega je razvrščeno delovno mesto; 
c)     dodatek pri delih, pri katerih je delavec izpostavljen posebnim
nevarnostim (kot so: nevarnost požara, vodnega zalitja, eksplozije), ki znaša
najmanj 10% izhodiščne plače tarifnega razreda, v katerega je razvrščeno
delovno mesto. 
2.     
Dodatki za delovni čas, ki je za delavca manj ugoden 
Kadar delavec
dela v času, ki je zanj manj ugoden, mu pripada dodatek v odstotku od osnovne
urne postavke delavca, in sicer za:

Delo preko polnega
  delovnega časa (nadurno delo) 

40%


Delo v nočnem času, to
  je med 23. in 6. uro naslednjega dne ter delo v nočni izmeni med 22. in 7.
  uro naslednjega dne 

50%


Delo ob nedeljah 

50%


Redno izmensko delo v
  popoldanski in nočni izmeni 

10%


Delo v deljenem
  delovnem času 

15%


a) za prekinitev dela
  eno uro in več 

15%


b) za prekinitev dela
  dve uri in več 

20%


Dežurstvo 

20%

Dodatki iz 2. točke tega člena se
medsebojno ne izključujejo, razen dodatka za delo v nedeljo in delo ob
praznikih. Dodatki iz te točke, razen dodatka za delo na dan državnih praznikov
se ne uporabljajo za voznike, ker so vključeni v zahtevnost delovnega mesta
voznika. 
Za delo na dela prosti dan in državni
praznik pripada delavcu poleg plače še dodatek v višini 150% za vsako
opravljeno uro, če mu ni mogoče zagotoviti prostega dne. Če je delavcu
zagotovljeno koriščenje ur na drug dan, mu pripada dodatek v višini 50% od osnove.
53. člen
Dodatek za delovno dobo in stalnost
Delavcu pripada dodatek za delovno dobo
najmanj v višini 0,5% od osnovne plače za vsako izpolnjeno leto delovne dobe. 
Pri uveljavljanju pravice iz prejšnjega
odstavka, se v delovno dobo vštevajo izpolnjena leta delovne dobe, ki jih je
delavec prebil na delu, ali v delovnem razmerju doma oziroma v tujini, ali pri
opravljanju samostojne dejavnosti, ki so ustrezno potrjena z vpisom v delovno
knjižico. Dokupljena, beneficirana in posebne zavarovalne dobe ne štejejo kot
dobe pri uveljavljanju dodatka za delovno dobo. 
Dodatek za stalnost se lahko opredeli z
internimi akti v družbi.
54. člen
Nadomestila plače
Delavcu pripada nadomestilo plače za čas
odsotnosti z dela v naslednjih primerih: 
-       
bolezni, 
-       
poklicne bolezni in nesreče pri delu, 
-       
letnega dopusta, 
-       
na dela prost dan po zakonu, 
-       
odsotnosti z dela, če je delavec napoten na izobraževanje, oziroma če se
izobražuje v interesu delodajalca, 
-       
v drugih primerih, določenih z zakonom, kolektivno pogodbo ali aktom
podjetja. 
V vseh navedenih primerih, razen v primeru
prve alinee, pripada delavcu nadomestilo v višini 100% osnove. V primeru iz
prve alinee pripada delavcu nadomestilo v višini 80% osnove za dneve odsotnosti
z dela. 
Delodajalec lahko zadrži izplačilo nadomestila
delavcu: 
-       
če opravlja v času bolniške pridobitno delo, 
-       
če v 2 dneh po začetku odsotnosti neupravičeno ne obvesti delodajalca,
da je zbolel, 
-       
če se brez opravičenega vzroka ne odzove vabilu na zdravniški pregled
ali zdravniško komisijo, 
-       
če pooblaščeni zdravnik, komisija ali nadzorni organ ugotovi, da se ne
ravna po navodilu zdravnika. 
Nadomestilo ne more presegati višine plače,
ki bi jo delavec prejel, če bi delal. 
Delodajalec ima pravico določiti način
spremljanja in kontrole bolniške odsotnosti delavcev. 
Osnova za izračun nadomestila je plača
delavca v preteklem mesecu za poln delovni čas. V osnovo za izračun nadomestila
se ne všteva del plače iz nadur in na podlagi uspešnosti poslovanja. 
Delavec, ki se je kot presežni delavec
dolžan prekvalificirati ali dokvalificirati, ima za ta čas pravico do
nadomestila plače v višini osnovne plače, povečane za dodatek za delovno dobo. 
Delavcu za čas čakanja na delo doma pripada
nadomestilo plače v višini 70% osnovne plače, povečane za dodatek za delovno
dobo. 
Delavcem, katerim ni mogoče trajno
zagotoviti dela pri delodajalcu, v času 6-mesečnega odpovednega roka pripada
nadomestilo plače v višini 70% osnovne plače tekočega meseca, povečane za
dodatek za delovno dobo. 
Za čas stavke so delavci upravičeni do nadomestila
v višini 70% osnovne plače za največ 4 delovne dneve, v primeru kršenja
imunitete sindikalnih zaupnikov pa 2 delovna dneva, pod naslednjimi pogoji, ki
se upoštevajo skupaj: 
-       
da stavkajo zaradi kršitev kolektivne pogodbe glede plač, regresa ali imunitete
sindikalnih zaupnikov, 
-       
je stavka organizirana v skladu z zakonom in po stavkovnih pravilih. 
Nadomestilo plače se izplača v breme
delodajalca.
55. člen
Del plače na podlagi uspešnosti poslovanja
Kriterije za določitev dela plače na
podlagi uspešnosti poslovanja določita delodajalec in reprezentativni sindikat
pri delodajalcu ob sprejemu poslovnega načrta. Ob sprejemu odločitve o višini
sredstev za izplačilo plače na tej podlagi se delodajalec in reprezentativni
sindikat pri delodajalcu dogovorita tudi o tem, ali se ta del plače izplača v
denarju, delnicah, in o odložitvi njenega izplačila. 
Delavcu, ki ni delal vse leto, pripada del
plače iz prejšnjega odstavka sorazmerno obračunanim plačam za efektivni delovni
čas.
56. člen
Obračun plače
Vsakemu delavcu mora biti pri izplačilu
plače vročen pisni obračun, ki vsebuje zlasti naslednje podatke: 
-       
osnovno plačo delavca, 
-       
dodatke po posameznih vrstah, ki izhajajo iz kolektivne pogodbe oziroma
pogodbe o zaposlitvi, 
-       
plačo iz naslova uspešnosti (stimulativni del), 
-       
nadomestila plače po posameznih vrstah, 
-       
bruto plačo, 
-       
zneske prispevkov za socialno varnost, 
-       
neto plačo, 
-       
davek od osebnih prejemkov, 
-       
neto izplačilo plače. 
Ob obračunu plače delodajalec lahko na
istem obračunskem listu obračuna tudi druge osebne prejemke, povračila stroškov
v zvezi z delom in odtegljaje od plače (neto izplačilo). 
Delodajalec mora v navzočnosti delavca
opraviti pregled pisnega obračuna plač in nadomestil ter obrazložiti vse
okoliščine v zvezi z izračunom, če to zahteva delavec ali sindikalni zaupnik na
njegov predlog.
57. člen
Drugi osebni prejemki
1.     
Regres za letni dopust 
Regres za letni dopust pripada delavcu
enkrat letno in se izplača do konca julija tekočega leta oziroma v nelikvidnih
organizacijah najkasneje do konca novembra tekočega leta. Regres se lahko
izplača v dveh delih. Višina regresa se določi v tarifni prilogi te pogodbe. 
Pravica do izplačila regresa za letni
dopust je vezana na pravico do izrabe letnega dopusta. 
Delavcem, ki delajo z delovnim časom,
krajšim od polovice polnega delovnega časa, pripada regres za letni dopust
sorazmerno času, prebitem na delu. 
Neodvisno od izrabe letnega dopusta regres
(odškodnina) za letni dopust pripada delavcem, ki ga niso mogli izrabiti iz
razlogov na strani delodajalca. 
2.     
Jubilejne nagrade 
Delavcu pripada jubilejna nagrada v višini:
-       
za 10 let delovne dobe pri zadnjem delodajalcu v višini ene izhodiščne
plače I. tarifnega razreda 
-       
za 20 let delovne dobe pri zadnjem delodajalcu v višini ene in pol
izhodiščne plače I. tarifnega razreda 
-       
za 30 let delovne dobe pri zadnjem delodajalcu v višini dveh izhodiščnih
plač I. tarifnega razreda. 
Zadnji delodajalec je tisti, ki je
izplačevalec jubilejne nagrade. 
Jubilejna nagrada se izplača v roku enega
meseca po dopolnitvi pogojev iz te točke. 
3.     
Odpravnina ob upokojitvi 
Ob upokojitvi pripada delavcu odpravnina v
višini treh povprečnih plač, izplačanih v gospodarstvu Republike Slovenije za
pretekle tri mesece oziroma v višini treh povprečnih mesečnih plač delavca za
pretekle tri mesece, če je to za delavca ugodneje. 
Nagrada ob upokojitvi se mora izplačati
najkasneje ob izplačilu zadnje plače. 
V primeru smrti delavca se odpravnina, ki
bi v skladu z določilom prvega odstavka tega člena pripadala delavcu, če bi se
tedaj upokojil, izplača najožjemu družinskemu članu. Ta odpravnina se mora
izplačati najkasneje v roku treh dni po pridobitvi uradnega dokumenta o smrti
delavca. 
Delavec ni upravičen do odpravnine, če je
organizacija oziroma delodajalec zanj financiral dokup delovne dobe. Delavec je
upravičen do izplačila razlike, če je znesek za dokup delovne dobe nižji od
zneska odpravnine. 
4.     
Solidarnostne pomoči 
Delavec oziroma njegova družina ima pravico
do solidarnostne pomoči v višini plače v gospodarstvu Republike Slovenije za
pretekle tri mesece, in sicer v naslednjih primerih: 
-       
smrt delavca – tri povprečne plače, 
-       
smrt ožjega družinskega člana (zakonec, otroci) – ena plača. 
V kolektivni pogodbi podjetja oziroma
splošnem aktu podjetja se lahko določijo še drugi primeri, za katere delavcu
pripada solidarnostna pomoč.
58. člen
Povračila stroškov v zvezi z delom
Prehrana med delom 
Delavcem se zagotovi povračilo stroškov za
prehrano med delom za dneve prisotnosti na delu. Do povračila stroškov prehrane
med delom so upravičeni tudi delavci, ki delajo najmanj s polovičnim delovnim
časom, učenci, vajenci in študentje na praksi. 
Znesek povračila stroškov prehrane med
delom se določi na dan in se usklajuje skladno s porastom življenjskih
stroškov. 
Prevoz na delo in z dela 
Delavcu pripada povračilo stroškov za
prevoz na delo in z dela v višini zgornjega zneska, določenega z uredbo Vlade
RS o višini povračil stroškov z delom in drugih osebnih prejemkov, ki se pri
ugotavljanju davčne osnove priznavajo kot odhodek. 
Službena potovanja 
Za povračilo stroškov, ki so jih imeli
delavci pri opravljanju določenih del in nalog na službenem potovanju, se šteje
dnevnica (povračilo stroškov za prehrano), povračilo stroškov za prenočišče in
povračilo stroškov za prevoz. 
Do povračila stroškov na službenem
potovanju so upravičeni delavci, ki so napoteni na službeno potovanje, in sicer
pod enakimi pogoji in v višini, ki je določena v tarifni prilogi. 
Delavcu se na službenem potovanju v tujino
povrnejo dejanski stroški v skladu s predpisi, ki veljajo za državne organe. 
Podjetniške kolektivne pogodbe oziroma
splošni akti, ki določajo višino in način izplačila domačih in inozemskih
dnevnic nad zneski iz tarifne priloge na dan podpisa tarifne priloge, ohranijo
svojo veljavnost. 
Dnevnice in povračilo stroškov za prehrano
se izključujeta. 
Povračilo stroškov za ločeno življenje 
Povračilo stroškov za ločeno življenje
pripada delavcu v primeru, ko se delavca razporedi na opravljanje del in nalog
in je posledica tega ločitev od družine, če je tako dogovorjeno v pogodbi o
zaposlitvi. 
Stroški za stanovanja in prehrano, ki jih
ima delavec v kraju, kjer dela in jih plačuje zaradi ločenega bivanja, se mu
povrnejo v višini, ki jo določa uredba Vlade Republike Slovenije. 
Delavec ni upravičen do povračila stroškov
za ločeno življenje, če odkloni dodeljeno primerno družinsko stanovanje v kraju
zaposlitve, ali če se je preselil v dodeljeno družinsko stanovanje, družine pa
ni preselil. 
Podjetje lahko prizna delavcu poleg
povračila stroškov za ločeno življenje tudi povračilo stroškov za občasno
potovanje k njegovi družini, če se tako dogovorita. 
Povračilo stroškov na službeni poti in
dodatek za ločeno življenje se med sabo izključuje.
59. člen
Inovacije
Delavcu pripada za inovacije najmanj 3%
letne čiste gospodarske koristi. Nadomestilo za inovacijo se določi s pogodbo
med inovatorjem in organizacijo oziroma delodajalcem.
60. člen
Prejemki pripravnikov
Delavcu – pripravniku pripadajo pripadajoči
dodatki plače v višini 70% izhodiščne plače, določene za ustrezni tarifni
razred, ter povračilo stroškov v zvezi z delom in drugi osebni prejemki.
61. člen
Prejemki učencev, vajencev in študentov na
praksi
Učencem in študentom na praksi se za polni
delovni čas obvezne prakse izplača plačilo najmanj v višini 15% povprečne plače
v Republiki Sloveniji za pretekli mesec. 
Učenci, vajenci in študenti na praksi imajo
pravico do vseh dodatkov za opravljeno delo. 
Učenci, vajenci in študentje imajo pravico
do plačila tudi, če prejemajo štipendijo. 
Vajencem pripadajo izplačila skladno z
zakonom in učno pogodbo.
62. člen
Prejemki mentorjev
Delavcu – mentorju pripravnika, mentorju
praktičnega pouka in mentorju usposabljanja brezposelnih oseb pri delodajalcu
pripada dodatek za mentorstvo. Višino in pogoje izplačila določi delodajalec.
IV. PRAVICE IN OBVEZNOSTI STRANK TER NAČIN REŠEVANJA SPOROV
63. člen
Pozitivna izvedbena dolžnost
Stranki kolektivne pogodbe si morata z
vsemi sredstvi, ki so jima na voljo, prizadevati za pravilno izvrševanje te
kolektivne pogodbe in spoštovanje njenih določb.
64. člen
Negativna izvedbena dolžnost
Stranki sta dolžni opustiti vsako dejanje,
ki bi nasprotovalo izvrševanju te kolektivne pogodbe.
65. člen
Sprememba oziroma dopolnitev kolektivne
pogodbe
Vsaka pogodbena stranka lahko kadarkoli
predlaga spremembo oziroma dopolnitev kolektivne pogodbe. 
Pogodbena stranka, ki želi spremembo
oziroma dopolnitev kolektivne pogodbe, predloži drugi stranki predlog sprememb
in dopolnitev, z obrazložitvijo razlogov in ciljev, s priporočenim pismom. 
Druga stranka se je dolžna do predloga
opredeliti v 30 dneh. 
Če druga stranka ne sprejme predloga za
spremembo ali dopolnitev kolektivne pogodbe oziroma se do predloga ne opredeli
v 30 dneh, stranka – predlagateljica začne postopek pomirjanja.
66. člen
Sklenitev nove kolektivne pogodbe
Postopek za sklenitev nove kolektivne
pogodbe se začne na obrazloženo pobudo katerekoli od strank vsaj tri mesece
pred prenehanjem veljavnosti kolektivne pogodbe, če je le-ta odpovedana. 
Na podlagi pisne pobude za sklenitev nove
kolektivne pogodbe se je druga stranka v 30 dneh dolžna opredeliti do te
pobude. 
V primeru, da druga stranka ne sprejme
pobude za sklenitev nove kolektivne pogodbe oziroma se do nje v 30 dneh ne
opredeli, se s tem postopek za sklenitev nove kolektivne pogodbe ustavi. 
Pogajanja se lahko začnejo, ko ena od
strank predloži predlog nove kolektivne pogodbe.
67. člen
Reševanje kolektivnih sporov
Spore med strankama kolektivne pogodbe, ki
jih ni bilo mogoče rešiti z medsebojnimi pogajanji, rešujeta komisija za
pomirjanje in arbitraža.
68. člen
Postopek pomirjanja
Postopek pomirjanja se začne s predlogom,
najkasneje v roku 30 dni od nastanka spora, odkar je stranka zanj izvedela. 
Predlagatelj pomirjanja v predlogu navede
vsebino spornega razmerja in imenuje dva člana v komisijo za pomirjanje. 
Druga stranka odgovori na predlog in
imenuje dva člana v komisijo za pomirjanje v nadaljnjih 30 dneh. 
Člani komisije sporazumno imenujejo
predsednika komisije kot petega člana iz vrst uglednih znanstvenih, strokovnih
oziroma javnih delavcev. 
V primeru, da druga stranka ne odgovori na
predlog, ne imenuje članov v komisijo za pomirjanje, če člani komisije ne
imenujejo predsednika komisije za pomirjanje ali v primeru, da stranki
kolektivne pogodbe ne sprejmeta predloga za rešitev spora komisije za
pomirjanje, se postopek ustavi.
69. člen
Pisni sporazum
Sporazum, ki je dosežen v postopku
pomirjanja, mora biti v pisni obliki.
70. člen
Arbitražni postopek
V primeru ustavitve postopka pomirjanja
lahko katerakoli stranka sproži postopek pred arbitražo, v roku 30 dni od dneva
ustavitve postopka pomirjanja. 
Arbitraža odloča v sestavi tričlanskega
senata. Po enega člana ter njegovega namestnika določita pogodbeni stranki.
Pogodbeni stranki sporazumno določita predsednika in njegovega namestnika iz
vrst priznanih strokovnjakov s področja delovnega prava. 
Glede rokov se v postopku pred arbitražo
smiselno uporabljajo določbe o rokih, ki veljajo za postopek pomirjanja.
71. člen
Objava
Sporazum strank v postopku pomirjanja in
odločitev arbitraže se sporoči organu, pristojnemu za registracijo kolektivnih
pogodb, in objavi v Uradnem listu Republike Slovenije.
72. člen
Komisija za razlago kolektivne pogodbe
Stranki kolektivne pogodbe imenujeta
tričlansko komisijo za razlago kolektivne pogodbe, v katerega imenuje vsaka po
enega člana, tretjega člana, ki je tudi njen predsednik, pa imenujeta
sporazumno. 
Komisija za razlago sprejema razlage in
priporočila. Razlage stranki kolektivne pogodbe objavita na enak način, kot je
bila objavljena kolektivna pogodba. 
Razlage komisije pomenijo obvezen način
uporabe določb kolektivne pogodbe za delodajalca in delojemalca ter obvezno
podlago za odločanje v sporih o pravicah delavcev in obveznostih delodajalcev,
ki izvirajo iz te pogodbe. 
Priporočilo je strokovni predlog strankama
kolektivne pogodbe za ureditev določenega vprašanja.
73. člen
Odpoved kolektivne pogodbe
Kolektivna pogodba se lahko odpove tri
mesece pred potekom njene veljavnosti s priporočenim pismom. Odpoved te pogodbe
se registrira in objavi v Uradnem listu Republike Slovenije. 
Če kolektivna pogodba v tem roku ni
odpovedana, se podaljša vsako leto še za eno leto. 
Po prenehanju kolektivne pogodbe se do
sklenitve nove, vendar najdalj 6 mesecev, uporabljajo določbe normativnega
delata te pogodbe. 
Po odpovedi pogodbe lahko vsaka stranka
predlaga sklenitev nove kolektivne pogodbe.
V. PREHODNA IN KONČNA DOLOČBA
74. člen
Začetek uporabe
Ta kolektivna pogodba začne veljati z dnem
po objavi v Uradnem listu RS in se uporablja od dneva sklenitve. Pogodba se
registrira pri pristojnem ministrstvu.
Ljubljana,
dne 1. julija 1999.
Podpisniki: 
Zveza Svobodnih sindikatov Slovenije 
Sindikat delavcev prometa in zvez 
Slovenije 
Jože Gaube l. r. 
Predsednik 
 
Gospodarska zbornica Slovenije 
Združenje za promet in zveze 
Sekcija za prevoz blaga v cestnem prometu Slovenije 
Vinko Može l. r. 
Predsednik 
 
Gospodarska zbornica Slovenije 
Združenje delodajalcev Slovenije 
Sekcija za promet in zveze 
Peter Marn l. r. 
Predsednik 
Ta kolektivna pogodba je bila s sklepom o
registraciji kolektivne pogodbe, ki ga je izdalo Ministrstvo za delo, družino
in socialne zadeve vpisana v register kolektivnih pogodb z datumom 21. 7. 1999
pod zap. št. 29/1 in št. spisa 104-01-001/99-02.

Priloga: Tarifna
priloga h Kolektivni pogodbi za dejavnost prevoza blaga v cestnem prometu