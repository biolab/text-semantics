SPLOŠNI OKVIR
1. Uvod
Resolucija o nacionalnem programu za enake možnosti žensk in
moških je strateški dokument, ki določa cilje in ukrepe ter ključne nosilce
politik za uresničevanje enakosti spolov na posameznih področjih življenja
žensk in moških v Republiki Sloveniji za obdobje od leta 2005 do leta 2013.
Temeljni namen je izboljšati položaj žensk oziroma zagotavljati trajnostni
razvoj pri uveljavitvi enakosti spolov. Konkretne naloge in aktivnosti za
doseganje ciljev in izvajanje ukrepov bodo opredeljene v periodičnih načrtih,
ki se pripravljajo vsaki dve leti in tudi natančneje določajo časovni rok ter
način izvedbe posameznih nalog in aktivnosti. 
Načelo enakosti spolov je v različnih mednarodnih dokumentih
opredeljeno kot temeljno načelo, ki so ga dolžne spoštovati vse države članice
medvladnih in mednarodnih organizacij, kot so Evropska unija, Združeni narodi
in Svet Evrope. Ti dokumenti poudarjajo, da enakosti spolov ne smemo razumeti
kot istosti ali podobnosti žensk in moških, temveč kot sprejemanje razlik
oziroma drugačnosti med ženskami in moškimi ter enako vrednotenje teh razlik in
različnih družbenih vlog. To pomeni, da se politika enakosti spolov zavzema za
resnično partnerstvo med ženskami in moškimi ter delitev odgovornosti pri
odpravljanju neravnovesij v javnem in zasebnem življenju. Glavno vodilo
nacionalnega programa je tako enaka prepoznavnost, enak položaj žensk in moških
v družbi ter enako uživanje rezultatov družbenega razvoja. 
Slovenija se je k sprejemu nacionalnega programa za zagotavljanje
enakih možnosti spolov zavezala že s pekinškimi Izhodišči za ukrepanje
(Pekinška deklaracija in Izhodišča za ukrepanje; V: Akcija za enakost, razvoj
in mir: Poročilo o četrti svetovni konferenci o ženskah, Peking, 4.–15.
september 1995; Urad za žensko politiko; 1996), ki veljajo za najpomembnejši
strateški dokument Združenih narodov, sprejet na Četrti svetovni konferenci o
ženskah leta 1995 v Pekingu. S sprejemom tega besedila so se njegove podpisnice
(med njimi tudi Vlada Republike Slovenije) zavezale, da bodo spoštovale njegova
izhodišča in priporočila ter da bodo pri oblikovanju lastnih nacionalnih
strategij ravnale v skladu z njegovimi osnovnimi načeli. Izhodišča za ukrepanje
predvidevajo razvijanje posebnih strategij ali načrtov ukrepanja za izboljšanje
položaja žensk. 
Neposredno podlago za sprejem Resolucije o nacionalnem
programu za enake možnosti žensk in moških je Slovenija dobila z Zakonom o
enakih možnostih žensk in moških (ZEMŽM; Uradni list RS, št. 59/02). Zakon
definira enakost spolov in enako obravnavanje spolov kot vladno politiko ter
uvaja integracijo načela enakosti spolov kot strategijo za doseganje enakosti
spolov. Integracija načela enakosti spolov prelamlja s tradicionalnim načinom
dela: politike enakosti spolov tako niso več zgolj v domeni oziroma
pristojnosti posebnih institucij, ki se ukvarjajo s to problematiko (v
Sloveniji Urad za enake možnosti), ampak sestavni del posameznih področnih
politik oziroma delokroga ministrstev in vladnih služb. Omenjena strategija
uvaja multidisciplinarni proces, s katerim posamezni nosilci odgovornosti za
oblikovanje posameznih politik trajno vključujejo načelo enakosti spolov v
načrtovanje, oblikovanje, izvajanje, spremljanje in ocenjevanje politik. Za
Slovenijo kot članico Evropske unije je v zvezi s tem pomembna Amsterdamska
pogodba, podpisana v Amsterdamu 1997 (Official Journal C 340, 10. 11. 1997), ki
uvaja pristop integracije načela enakosti spolov v vse politike EU.
2. Pravne podlage
Ustava Republike Slovenije opredeljuje Republiko Slovenijo
kot demokratično, pravno in socialno državo, ki zagotavlja uživanje in
uresničevanje človekovih pravic in temeljnih svoboščin vsem, ne glede na
narodnost, raso, spol, vero, politično in drugo prepričanje, gmotno stanje,
rojstvo, izobrazbo, družbeni položaj ali katero koli drugo osebno okoliščino.
Temeljna načela Ustave Republike Slovenije ne dopuščajo nobene oblike
diskriminacije, ustava pa zagotavlja tudi mehanizme za odpravo posledic kršitev
človekovih pravic in temeljnih svoboščin. S prepovedjo spolne diskriminacije je
enakost žensk in moških priznana kot osnovno načelo demokracije in spoštovanja
človekovih pravic in kot taka pogoj za socialno pravično in pravno državo. 
Z Zakonom o enakih možnostih žensk in moških, sprejetim leta
2002, je slovenski pravni red dobil tudi krovni zakon, ki določa skupne
smernice oziroma temelje za izboljšanje položaja žensk in ustvarjanje enakih
možnosti spolov na posameznih področjih družbenega življenja. Zakon o
uresničevanju načela enakega obravnavanja (ZUNEO; Uradni list RS, št. 50/04),
sprejet maja 2004, je še nadgradil pravno podlago za zagotavljanje enakega
obravnavanja oseb na vseh področjih družbenega življenja, ne glede na osebne
okoliščine, vključno s spolom. 
Enako obravnavanje in enake možnosti spolov sta tudi temeljni
pravni načeli politike Evropske unije, opredeljeni tako v Amsterdamski pogodbi,
ki je temeljna pogodba EU, kot v mnogih direktivah, ki so uveljavljene v
nacionalnih zakonodajah držav članic. Z Amsterdamsko pogodbo se je Evropska
skupnost zavezala, da bo v vseh svojih politikah in aktivnostih spodbujala
enakost žensk in moških ter si prizadevala odpraviti vse neenakosti zaradi
spola (2. in 3. člen). Poleg uveljavljanja integracije načela enakosti spolov
(t. i. gender mainstreaming) pa pogodba daje tudi osnovo za sprejem posebnih
ukrepov za boj proti diskriminaciji zaradi spola, rasnega ali etničnega
porekla, vere ali prepričanja, invalidnosti, starosti ali spolne usmerjenosti
(13. člen). Najpomembnejše določilo z vidika zagotavljanja enakosti spolov v
praksi je 141. člen Amsterdamske pogodbe, ki na področju trga dela uvaja načelo
enakega plačila za enako delo in delo enake vrednosti, uvaja pristop
integracije načela enakosti spolov in daje pravno podlago za uvedbo pozitivnih
ukrepov. Državam članicam dopušča, da za zagotavljanje dejanske enakosti žensk
in moških na trgu dela, lahko uporabijo ukrepe, ki dajejo specifične ugodnosti
podzastopanemu spolu pri zaposlovanju in poklicnem usposabljanju. Na podlagi
tega in nekaterih drugih členov pogodbe je bila sprejeta sekundarna zakonodaja,
ki od držav članic zahteva sprejem ukrepov za zagotavljanje enakih možnosti in
enakega obravnavanja žensk in moških na posameznih področjih. Do leta 2004 je
bilo tako sprejetih osem direktiv in ena dopolnitev direktive o enakem
obravnavanju žensk in moških, ki urejajo področje zaposlovanja in socialne
varnosti: 
-       
Direktiva 75/117/EGS o približevanju zakonodaje držav članic v zvezi z
uporabo načela enakega plačila za moške in ženske; 
-       
Direktiva 76/207/EGS o izvrševanju načela enakega obravnavanja moških in
žensk v zvezi z dostopom do zaposlitve, poklicnega usposabljanja in
napredovanja ter delovnih pogojev; 
-       
Direktiva 2002/73/ES o spremembi direktive 76/207/EGS; 
-       
Direktiva 79/7/EGS o postopnem izvrševanju načela enakega obravnavanja
moških in žensk v zadevah socialne varnosti; 
-       
Direktiva 86/378/EGS o izvajanju načela enakega obravnavanja moških in
žensk v poklicnih sistemih socialne varnosti; 
-       
Direktiva 86/613/EGS o uporabi načela enakega obravnavanja moških in
žensk, ki se ukvarjajo z dejavnostjo, vključno s kmetijstvom, ali pa so
samozaposleni, ter o varstvu samozaposlenih žensk med nosečnostjo in
materinstvom; 
-       
Direktiva 92/85/EGS o uvedbi ukrepov za spodbujanje izboljšav na
področju varnosti in zdravja pri delu nosečih delavk in delavk, ki so pred
kratkim rodile ali dojijo; 
-       
Direktiva 96/34/ES o okvirnem sporazumu o starševskem dopustu,
sklenjenem med UNICE, CEEP in ETUC; 
-       
Direktiva 97/80/ES o dokaznem bremenu v primerih diskriminacije zaradi
spola. 
Prva direktiva, ki bo posegla tudi na druga področja
družbenega življenja, poleg zaposlovanja in socialne varnosti, je Direktiva
Sveta 2004/113/ES o izvajanju načela enakega obravnavanja moških in žensk pri
dostopu do blaga in storitev ter oskrbi z njimi. Direktiva bo začela veljati v
letu 2006. 
Poleg pravnih zavez za zagotavljanje enakosti spolov je EU
oblikovala Program v zvezi z okvirno strategijo Skupnosti za enakost spolov
(2001-2005) (Programme relating to the Community framework strategy on gender
equality (2001-2005; Brussels: Commission of the European Communities; 2000),
ki kombinira posebne ukrepe za doseganje enakosti z integracijo načela enakosti
spolov. Glavni cilji programa so: 
a)    
uveljavljanje in razširjanje vrednot in praks, ki so podlaga za enakost
spolov; 
b)    
boljše razumevanje problemov, povezanih z enakostjo spolov, vključno z
neposredno in posredno diskriminacijo zaradi spola ter hkratno raznovrstno
diskriminacijo žensk, z ovrednotenjem učinkovitosti politik in praks na podlagi
predhodnih analiz, s spremljanjem izvajanja in ocenjevanjem učinkov; 
c)    
razvijanje usposobljenosti akterjev za učinkovito uveljavljanje enakosti
spolov, zlasti s podpiranjem izmenjave informacij in dobre prakse ter s
povezovanjem v mreže na ravni Skupnosti. 
Strategija je usmerjena na naslednja področja: ekonomsko,
udeležba in zastopanost v procesih odločanja, socialne in državljanske pravice
ter sprememba spolnih vlog in stereotipov. Kot takšna se bo strategija
predvidoma nadaljevala tudi v letu 2006, v naslednjem proračunskem obdobju
2007-2013 pa je predviden nov program PROGRESS.
3. Mednarodne obveznosti
Republika Slovenija je ratificirala ali pristopila k
številnim mednarodnim sporazumom s področja varstva pravic žensk in enakega
obravnavanja spolov ter se s tem zavezala k njihovemu uresničevanju. Pri
pripravi Resolucije o nacionalnem programu za enake možnosti žensk in moških so
upoštevani standardi in priporočila Združenih narodov, Mednarodne organizacije
dela, Sveta Evrope in Evropske unije. 
Konvencija o odpravi vseh oblik diskriminacije žensk
(Generalna skupščina Združenih narodov, resolucija št. 34/180, sprejeta 18.
decembra 1979, Uradni list SFRJ-MP, št. 11/81) je osrednji pravno zavezujoči
instrument za varstvo pravic žensk, ki posega na vsa področja javnega in
zasebnega življenja. Konvencija obvezuje Slovenijo, da sprejme vse potrebne
ukrepe, vključno s pozitivnimi ukrepi, da se odpravi diskriminacija in zagotovi
polna enakopravnost spolov na vseh področjih, zlasti političnem, družbenem,
ekonomskem in kulturnem. Na podlagi zadnjega poročila o uresničevanju
konvencije je bil v Sloveniji, po ugotovitvah Odbora za odpravo diskriminacije
žensk, dosežen določen napredek pri doseganju enakosti spolov, predvsem s
sprejetjem ustrezne zakonodaje, vendar je preprečevanje in odpravljanje
dejanske diskriminacije žensk še vedno premalo učinkovito in počasno (Poročilo
Odbora za odpravo diskriminacije žensk o obravnavi drugega in tretjega
periodičnega poročila Republike Slovenije na 29. zasedanju (New York, 20.
junij–18. julij 2003) (CEDAW/C/SR.620 in 621)). 
Odbor za odpravo diskriminacije žensk je kot ključne
izpostavil naslednje probleme: 
-       
pogosto pojavnost nasilja nad ženskami, vključno z nasiljem v družini,
ter v povezavi s tem pomanjkanje sistematičnega zbiranja podatkov in
raziskovanja nasilja nad ženskami in blage kazni za kazniva dejanja nasilja nad
ženskami; 
-       
trgovino z ženskami in dekleti v Sloveniji ter pomanjkanje podatkov o
pojavu in celovite strategije za boj proti trgovini z ženskami in dekleti; 
-       
nizko zastopanost žensk na voljenih in imenovanih položajih, vključno v
državnem zboru, vladi in lokalnih predstavniških in izvršnih organih; 
-       
vertikalno in horizontalno segregacijo na trgu dela in naraščajočim
deležem brezposelnih mladih iskalk prve zaposlitve; 
-       
razlike v plačah žensk in moških, predvsem v gospodarskih družbah in
podjetjih; 
-       
visoko stopnjo maternalne umrljivosti; 
-       
ohranjanje tradicionalnih predsodkov glede vloge in odgovornosti žensk
in moških v družini in družbi; 
-       
slabši položaj starejših žensk, predvsem podeželskih, in pripadnic manjšinskih
skupin, predvsem Rominj, ter pomanjkanje podatkov o položaju teh ranljivih
skupin žensk. 
Pomembni univerzalni instrumenti za varstvo pravic žensk so
tudi Mednarodni pakt o državljanskih in političnih pravicah (Generalna
skupščina Združenih narodov, resolucija št. 2200 A(XXI), sprejet 16. decembra
1966, Uradni list SFRJ-MP, št. 7/71, in Mednarodni pakt o ekonomskih, socialnih
in kulturnih pravicah (Generalna skupščina Združenih narodov, resolucija št.
2200 A(XXI), sprejet 16. decembra 1966, Uradni list SFRJ-MP, št. 7/71), ki
zavezujeta države pogodbenice, da bodo zagotovile moškim in ženskam enakopravno
uživanje vseh pravic in svoboščin, zagotovljenih z obema paktoma, ter
konvencije Mednarodne organizacije dela, ki se nanašajo na enako plačilo za enako
delo, odpravo diskriminacije pri zaposlovanju in poklicih, enako obravnavanje
delavcev in delavk z družinskimi obveznostmi ter na zaščitne ukrepe. 
V okviru Sveta Evrope sta za varstvo pravic žensk
najpomembnejši Evropska konvencija o varstvu človekovih pravic in temeljnih
svoboščin (ETS št. 5, sprejeta 4. novembra 1950, Uradni list RS-MP, št. 7/94)
ter Evropska socialna listina (spremenjena) (ETS št. 163, sprejeta 3. maja
1996, Uradni list RS-MP, št. 7/99), ki zagotavljata nediskriminatorno uživanje pravic
in svoboščin, zagotovljenih s Konvencijo oziroma Listino, ne glede na spol,
raso, barvo, jezik, vero, politično ali drugo prepričanje, narodno ali socialno
poreklo, pripadnost narodni manjšini, premoženje, rojstvo ali drugo okoliščino.
Poleg tega Listina posebej varuje tudi pravico zaposlenih
žensk do porodniškega varstva ter pravico do enakih možnosti in enakega
obravnavanja v zadevah v zvezi z zaposlitvijo in poklicem brez razlikovanja na
podlagi spola. Slovenija se je zavezala, da bo zagotavljala varstvo pred
odpuščanjem žensk, še posebej v času nosečnosti in porodniškega dopusta, in da
bo spodbujala enake možnosti za zaposlitev ter ponovno vključevanje v poklic.
Prav tako je treba zagotavljati enake možnosti pri poklicnem usmerjanju,
usposabljanju, prekvalifikaciji in rehabilitaciji, ustvarjati enake pogoje za
zaposlitev in delovne pogoje, vključno s plačilom, ter omogočati vsestranski
poklicni razvoj žensk in moških.
4. Namen in cilji nacionalnega programa
Temeljni namen Resolucije o nacionalnem programu za enake
možnosti žensk in moških je določiti splošne prioritete za izboljšanje položaja
žensk oziroma za zagotavljanje trajnostnega razvoja enakosti spolov. Na podlagi
analize stanja opredeljuje Resolucija o nacionalnem programu za enake možnosti
žensk in moških glavne usmeritve politike enakih možnosti spolov na vseh
pomembnih področjih družbenega življenja. Ta področja obsegajo integracijo
načela enakosti spolov, delo, znanje, družbeno blaginjo, odnose med spoloma in
procese odločanja. 
Strateški cilji politike enakosti spolov na opredeljenih
področjih so: 
1.     
ustrezna organizacijska struktura in sposobnost kadrov za učinkovito
izvajanje integracije načela enakosti spolov, 
2.     
enake možnosti žensk in moških pri zaposlovanju in delu, 
3.     
kakovostno delovno okolje brez vseh oblik nadlegovanj, 
4.     
usklajenost poklicnega in zasebnega življenja ter družinskih obveznosti
zaposlenih žensk in moških, 
5.     
vzgoja za enakost spolov ter spodbujanje enakih možnosti žensk in moških
v vzgoji in izobraževanju, 
6.     
enake možnosti žensk in moških v športu, 
7.     
enake možnosti žensk in moških v znanosti in raziskovanju, 
8.     
enake možnosti žensk in moških v kulturi in medijih, 
9.     
kakovostno zdravstveno varstvo prilagojeno potrebam žensk in moških, 
10.  
izboljšanje reproduktivnega zdravja žensk in moških, 
11.  
varstvo duševnega zdravja, prilagojeno potrebam žensk in moških, 
12.  
socialna vključenost in zmanjšanje revščine žensk in moških, 
13.  
enakovredna delitev družinskega dela med ženskami in moškimi ter
odgovorno partnerstvo in starševstvo, 
14.  
sistemska ureditev preprečevanja nasilja nad ženskami, 
15.  
ničelna strpnost do nasilja nad ženskami, 
16.  
sistemska ureditev preprečevanja trgovine z ljudmi in spolnega
izkoriščanja zaradi prostitucije in pornografije, 
17.  
sistemska ureditev preprečevanja spolnega nasilja in ničelna strpnost do
spolnega nasilja, 
18.  
uravnotežena zastopanost in udeležba žensk in moških v političnem
odločanju, 
19.  
uravnotežena zastopanost žensk in moških na imenovanih položajih v javni
upravi in pravosodju, 
20.  
uravnotežena zastopanost žensk in moških na položajih odločanja na
družbeno-ekonomskem področju. 
V skladu z Zakonom o enakih možnostih žensk in moških so v
Resoluciji o nacionalnem programu za enake možnosti žensk in moških opredeljeni
cilji in ukrepi, odgovornost za izvajanje ukrepov, podatki, ki se bodo zbirali,
obdelovali in analizirali ločeno po spolu, način spremljanja in poročanja o
izvajanju nacionalnega programa ter okvirni obseg sredstev za izvedbo ukrepov
in način njihovega zagotavljanja. 
Razvoj pristopa, ki ga opredeljuje Resolucija o nacionalnem
programu za enake možnosti žensk in moških, temelji na prepoznanju, da je
horizontalno sodelovanje med Uradom za enake možnosti, ministrstvi in drugimi
vladnimi službami temeljnega pomena za uspešno izvajanje politike enakih
možnosti spolov. Namen resolucije je določiti splošne cilje in ukrepe Vlade RS
za doseganje enakosti spolov na posameznih področjih. Cilji in ukrepi
nacionalnega programa so opredeljeni kot smernice ministrstvom in drugim
vladnim organom, da te ukrepe vključijo v načrtovanje in izvajanje svojih
področnih politik in programov, ter bodo podrobneje razdelani in konkretizirani
v periodičnih načrtih. 
Pri izvajanju ciljev in ukrepov, ki bodo prispevali k
zagotavljanju dejanske enakosti spolov v vsakdanjem življenju žensk in moških,
pa je treba graditi in krepiti partnerstvo s samoupravnimi lokalnimi
skupnostmi, nevladnimi organizacijami, univerzami in raziskovalnimi
institucijami, posamezniki in posameznicami, zasebnim sektorjem, sindikati,
organizacijami delodajalcev ter drugimi organizacijami civilne družbe.
5. Strategija politike enakosti spolov
Razvoj in napredek pri odpravljanju neenakosti žensk in
moških ni bil tako hiter in obsežen, kot se je pričakovalo, zato je mednarodna
skupnost (ki je že pred skoraj pol stoletja začela na področju zagotavljanja
človekovih pravic posebno pozornost posvečati pravicam žensk) začela preverjati
in ocenjevati učinkovitost veljavnih pravnih norm na tem področju. Rezultat teh
prizadevanj je bila uvedba novih pravnih instrumentov, strategij in metod za doseganje
dejanske oziroma stvarne enakosti spolov. Med pravnimi instrumenti so najbolj
poznani in v mnogih državah že uspešno preizkušeni tako imenovani posebni
ukrepi, ki se uvajajo in izvajajo na področjih, kjer so moški in ženske
neuravnoteženo zastopani ali pa sta spola v neenakem položaju. Kot ključno
metodo dela in strategijo pa mednarodna skupnost in posamične države razvijajo
in izvajajo tako imenovano integracijo načela enakosti spolov v vse politike in
programe (gender mainstreaming). Oba pristopa sta nadgrajena z nadzorom in
obveznim poročanjem o izvajanju politike enakosti spolov in doseganju
načrtovanih ciljev. Državne institucije za spodbujanje enakosti spolov imajo
zato tudi pooblastila in naloge za nadzor, mednarodne organizacije pa za države
uveljavljajo posebne sisteme poročanja o izvajanju politike enakosti spolov. 
Strategija spodbujanja enakosti spolov izhaja iz pristopov,
opredeljenih v Zakonu o enakih možnostih žensk in moških, ter sledi okvirni
strategiji in praksi politike enakosti spolov, h kateri so se zavezale članice
Evropske unije. Strategija tako na eni strani uvaja pristop spodbujanja
sprememb, ki izhaja iz prepoznavanja specifičnih razlik oziroma potreb žensk in
moških ter vplivov politik na njihova življenja. Na osnovi prepoznavanja teh
razlik spodbuja izvajanje posebnih ukrepov za doseganje enakosti spolov. Na
drugi strani pa strategija uvaja integracijo načela enakosti spolov, pri kateri
akterji oziroma akterke politike v vseh fazah političnega procesa upoštevajo
vidik spolov. Izvajanje integracije načela enakosti spolov je zakonsko
zavezujoče za Vlado Republike Slovenije, ministrstva in samoupravne lokalne
skupnosti.
Spodbujanje sprememb
Oba pristopa sta zelo tesno povezana. Strokovno znanje in
izkušnje, pridobljene z enim pristopom, so ključni dejavnik za strategijo, ki
se uporablja pri drugem pristopu. Z namenom okrepitve pristopa, ki spodbuja
spremembe na področju enakih možnosti žensk in moških, mora vlada uporabljati
številne mehanizme, med katerimi so najpomembnejši: 
1. Ocena vpliva spola 
Z oceno vpliva spola se že med procesom oblikovanja politike
ugotavljajo prikrite oziroma nevidne posledice za en ali drugi spol. Da bi
ugotovili, ali je ocena vpliva spola relevantna in na kateri stopnji mora biti
vključena v načrtovanje, je najprimernejše orodje uporaba vprašalnika za
preverjanje. 
Oceno vpliva spola mora vlada uporabljati pri svojem delu v
vseh resorjih in na vseh ravneh oblikovanja politike. Za uspešno uporabo tega
mehanizma je potreben enoten sistem, za izvajanje katerega so usposobljeni vsi,
ki so vključeni v oblikovanje politik. 
2. Spremljanje in raziskave 
Položaj žensk in moških v družbi se spremlja na ključnih
področjih družbenega življenja, kot so trg dela in zaposlovanje, socialna
politika, vzgoja in izobraževanje ter politično življenje. Spremljanje pa je
hkrati tudi element sprememb. Izboljševanje obstoječih statistik vodi do
zagotavljanja ustreznih podatkov za spremljanje in delno lahko spodbuja nove in
dodatne raziskave za izboljšanje informiranosti o določenih področjih ter za
razvoj novih ukrepov. Spremljanje in raziskave so tudi pomembno orodje za
izboljšanje vpogleda v posledice določene politike ter preverljivosti teh
vplivov, ne zgolj z merjenjem kvantitativnih sprememb, temveč tudi s sledenjem
sprememb v javnem mnenju in pogledih na enakost spolov. 
Poleg posebnih raziskav o enakosti in enakih možnosti spolov
je pomembno tudi, da je v vseh relevantnih raziskavah vključen vidik spolov,
bodisi pri zbiranju podatkov ali pri njihovi analizi. 
3. Posebni ukrepi 
Posebni ukrepi so specifično orodje za pospeševanje procesa,
ki vodi k doseganju dejanske enakosti spolov in k odpravljanju prikrite
diskriminacije zaradi spola. Posebni ukrepi so lahko ukrepi začasne narave in
prenehajo veljati, ko je dosežen zastavljeni cilj. Ti začasni ukrepi na
področju enakih možnosti žensk in moških lahko osebam določenega spola
zagotavljajo določene ugodnosti na področjih, kjer je to potrebno, vendar zgolj
z namenom odprave diskriminacije in doseganja enakosti spolov. Praksa pa pozna
tudi posebne ukrepe trajne narave, ki določenim skupinam žensk in moških
zagotavljajo poseben status, s katerim se zagotavlja enakost spolov v družbi,
na primer varstvo žensk v času nosečnosti in materinstva. 
4. Izobraževanje in ozaveščanje 
Pomembno orodje za doseganje družbenih sprememb in sprememb
pojmovanja družbenih vlog spolov ter za preseganje spolnih stereotipov je
izobraževanje oziroma ozaveščanje. Eden bistvenih procesov ozaveščanja je
informiranje o obstoječih in novih pravnih določbah za zagotavljanje enakega
obravnavanja žensk in moških, na primer o določbah, ki izboljšujejo
usklajevanje poklicnega in družinskega življenja. 
Vendar pa zgolj razširjeno znanje ne vodi samodejno k
spremembam ravnanj. Za dosego tega so namreč ključne spremembe zavesti. Pri tem
je tudi pomembno, da se izpostavijo dosežki izobraževanja in ozaveščanja ter
primeri dobre prakse.
Integracija načela enakosti spolov v redne politike
Integracija načela enakosti spolov se je razvila iz
spoznanja, da s posameznimi ukrepi za podporo ženskam neposredno sicer veliko
dosežemo, vendar pa ti ukrepi ne morejo veliko prispevati k dolgoročnim
strukturnim spremembam, če se hkrati ne upoštevajo oziroma odpravljajo
strukturne neenakosti med ženskami in moškimi. 
Integracija načela enakosti spolov je, po definiciji Sveta
Evrope, opredeljena kot »(re)organizacija, napredek, razvoj in vrednotenje
političnih procesov tako, da akterji, ki se običajno ukvarjajo s sprejemanjem
političnih odločitev, integrirajo vidik enakosti spolov v vse politike na vseh
ravneh in v vseh fazah.« (V: Kozmik, V. (ur) Integracija načela enakosti
spolov; Ljubljana: Vlada RS, Urad za žensko politiko; 1998). Enakost spolov
tako postane del vsakdanje politike, saj se pri pripravljanju in načrtovanju,
odločanju, izvajanju in ovrednotenju političnih usmeritev in ukrepov upošteva
specifični položaj obeh spolov. Pomeni, da je treba vse politike in ukrepe
oblikovati tako, da odpravljajo neenakosti in prispevajo k vzpodbujanju
enakosti spolov. Pomembno je, da že vnaprej preverimo, kakšne možne različne
posledice imajo lahko določeni ukrepi za ženske in moške, ter na ta način
ugotovimo, ali in kako nastajajo in se ponavljajo spolno specifične neenakosti.
Za izvajanje integracije načela enakosti spolov so pristojni
vsi akterji oziroma akterke politike, in sicer na vseh ravneh razvoja politike,
od oblikovanja do ocenjevanja njenega izvajanja. Takšen pristop je pomemben,
ker izpostavlja problem konvencionalnih (spolno nevtralnih) pristopov v
politikah, upošteva vplive politik na določene družbene skupine in posledično
izboljšuje kakovost in učinkovitost teh politik. 
S pomočjo mehanizmov, ki se uporabljajo za doseganje
sprememb, se oblikuje in nadgrajuje tudi integracija načela enakosti spolov.
Tisti, ki oblikujejo politike, morajo pozornost namenjati predvsem naslednjim
mehanizmom: 
1. Finančna sredstva za politiko enakosti spolov 
Ministrstva so odgovorna za politiko enakosti spolov na
področjih v njihovi pristojnosti. Ta odgovornost se najbolj izraža v
politično-programskih dokumentih in proračunih ministrstev, kjer so cilji
politike enakosti spolov in ustrezni izdatki zanje najbolj eksplicitno
izraženi. Da bi ugotovili, v kolikšni meri je politika enakosti spolov del
politike posameznega ministrstva, je potrebna analiza proračunov. Za analizo
tega, ali je nek izdatek relevanten za spodbujanje enakosti spolov, pa mora
obstajati ustrezna metoda oziroma natančni kriteriji. 
2. Medresorska skupina 
Za uspešnost integracije načela enakosti spolov je pomembno,
da so ministrstva sama odgovorna za vključevanje vidika spolov v svoja področja
dela. Vsako ministrstvo ima koordinatorico oziroma koordinatorja za enake
možnosti žensk in moških, ki skrbi za izvajanje nalog, ki jih ima ministrstvo
na podlagi Zakona o enakih možnostih žensk in moških. Koordinatorice in
koordinatorji pri svojem delu sodelujejo z Uradom za enake možnosti. 
Glavne aktivnosti koordinatoric oziroma koordinatorjev so: 
-       
nadzor upoštevanja načela enakosti spolov pri pripravi predpisov in
ukrepov; 
-       
predlaganje politik in ukrepov za spodbujanje enakosti spolov na
ministrstvih; 
-       
sodelovanje pri pripravi nacionalnega programa in periodičnih načrtov; 
3. Strateške zveze 
Za hitrejše vključevanje načela enakosti spolov v redno
politiko so temeljnega pomena strateške zveze z družbenimi partnerji, z
organizacijami delodajalcev, sindikati, trgovino in gospodarstvom, ostalimi
vladnimi akterji ter nevladnimi organizacijami, ki delujejo na področju enakih
možnosti spolov. Pomembno je, da vlada skupaj z njimi opredeli način zagotavljanja
produktivne vloge pri oblikovanju in izvajanju politike enakosti spolov. 
Integracija načela enakosti spolov je dopolnitev obstoječe
»tradicionalne« politike, ki se običajno omejuje na specifične probleme,
povezane z neenakostjo spolov, in jo izvajajo mehanizmi politike enakosti
spolov (npr. uradi ali oddelki za enakost spolov). Zato vključitev načela
enakosti spolov ne pomeni zamenjave tradicionalnih politik z novo, temveč
njihovo dopolnitev. Pomeni, da akterji politike v vseh fazah političnega procesa
upoštevajo tudi vidik spolov, pri čemer so jim v podporo in pomoč obstoječi
mehanizmi politike enakosti spolov in njihovi akterji s svojim znanjem in
izkušnjami.
6. Izvajanje nacionalnega programa
6.1 Periodični načrti
Nacionalni program določa cilje in ukrepe za izvajanje
strateških usmeritev za zagotavljanje enakih možnosti žensk in moških v obdobju
od leta 2005 do 2013. Da cilji in ukrepi, načrtovani za celotno osemletno
obdobje, ne bi ostali le neuresničene programske usmeritve, Zakon o enakih
možnostih žensk in moških natančno določa, da se vsaki dve leti pripravi
periodični načrt, ki opredeli aktivnosti za naslednji dve leti. Periodični
načrti so torej izvedbeni akti nacionalnega programa, s katerimi se določijo
prioritetne naloge in aktivnosti za izvajanje ciljev in ukrepov na posameznih
področjih. 
Vsakokratni periodični načrt je pripravljen na podlagi
poročil o izvedenih aktivnostih v preteklem dveletnem obdobju in dodatnih
predlogov usmeritev in nalog posameznih ministrstev. Na osnovi tega pa Urad za
enake možnosti pripravi nov periodični načrt in ga predloži v sprejem vladi. 
Periodični načrti natančneje opredeljujejo tudi potrebna
sredstva za izvedbo aktivnosti ter dodano vrednost ukrepov za dosego ciljev
nacionalnega programa. Hkrati sta v periodičnih načrtih natančneje določena
časovni rok ter način izvedbe posameznih aktivnosti, ki tudi opredeli nosilce
oziroma izvajalce aktivnosti.
6.2 Podatki in kazalci
Z namenom opazovanja napredka ter oblikovanja novih in
ustreznih ukrepov za zagotavljanje enakih možnosti spolov je potrebno, da se
položaj žensk in moških v družbenem in zasebnem življenju sistematično
spremlja. Različne institucije, pristojne za spremljanje statističnih podatkov
(tj. podatkov, ki se kontinuirano zbirajo v okviru resornih ministrstev in
vladnih služb ter drugih ustanov), te vedno bolj vodijo ločeno tudi po spolu,
kar omogoča stalen pregled nad specifičnimi razlikami med ženskami in moškimi.
Usklajeni in primerljivi mednarodni podatki so tudi eden od ciljev politike
enakosti spolov Evropske unije. Enotni kazalci spremljanja po spolu so na
nekaterih področjih že sprejeti, na primer za spremljane položaja žensk in
moških na trgu dela, pri usklajevanju poklicnega in družinskega življenja, v
procesih odločanja, na področju nasilja nad ženskami. Na ostalih področjih pa
se enotno spremljanje podatkov, relevantnih za politiko enakosti spolov, na
ravni EU še razvija. 
Poleg kazalcev pa so pomembno sredstvo za spremljanje
položaja in napredka tudi analize in raziskave. Namen strategije spodbujanja
enakosti spolov je, da se poleg specifičnih analiz in raziskav o položaju žensk
in moških na različnih področjih vidik spolov vključi tudi v vse ostale
relevantne analize in raziskave. 
V nacionalnem programu so določeni kvantitativni in
kvalitativni kazalci, s katerimi se bosta spremljala položaj žensk in moških po
posameznih področjih ter izvajanje politike enakih možnosti spolov v Sloveniji.
Kazalci izhajajo iz obstoječih baz podatkov, ki se vodijo v Sloveniji, ter iz
sprejetih kazalcev Evropske unije, katerim se te baze prilagajajo. Zbiranje
podatkov, ločenih po spolu, in spremljanje kazalcev sta v pristojnosti resornih
ministrstev in vladnih služb, ki podatke posredujejo Uradu za enake možnosti.
Na podlagi tega Urad za enake možnosti vodi skupno bazo podatkov po kazalcih,
določenih v nacionalnem programu. 
Poleg kazalcev nacionalni program predvideva tudi
vzpostavitev drugih mehanizmov spremljanja, predvsem različnih raziskav in
analiz o položaju žensk in moških na posameznih področjih družbenega življenja,
kjer je opazno pomanjkanje podatkov. Prioritetne teme na določenih področjih
bodo natančnejše opredelili periodični načrti.
6.3 Spremljanje, poročanje in informiranje
Urad za enake možnosti je odgovoren za spremljanje izvajanja
nacionalnega programa ter o tem redno poroča. Izvajanje nacionalnega programa
se spremlja na podlagi izvedenih aktivnosti v okviru dveletnih periodičnih
načrtov. Po Zakonu o enakih možnostih žensk in moških ministrstva in vladne
službe o izvajanju aktivnosti v njihovi pristojnosti poročajo Uradu za enake
možnosti dva meseca pred iztekom vsakokratnega periodičnega načrta. Na podlagi
tega Urad za enake možnosti pripravi poročilo o izvajanju nacionalnega
programa, v katerem navede izvedene ukrepe in aktivnosti. Vsaki dve leti vlada
o tem poroča državnemu zboru. 
Izvajanje nacionalnega programa bo spremljalo tudi celostno
informiranje javnosti preko spletne strani Urada za enake možnosti. Objavljene
bodo informacije o različnih aktivnostih, ki potekajo na posameznih področjih, ter
o novih pobudah vseh zainteresiranih akterjev oziroma akterk.
6.4 Sredstva
Predlagani ukrepi za doseganje ciljev nacionalnega programa
so načrtovani večinoma kot sestavni del oblikovanja in izvajanja politik na
zadevnih družbenih področjih, ki so v pristojnosti posameznih ministrstev in
vladnih služb ter samoupravnih lokalnih skupnosti. Za aktivnosti, s katerimi se
bodo ukrepi izvajali, je značilno, da zahtevajo preusmeritev pozornosti oziroma
učinkovitejše in pospešeno vključevanje načela enakosti spolov v procese, ki že
potekajo. Ministrstva bodo zato ukrepe izvajala predvsem z integracijo načela
enakosti spolov v vse relevantne programe in aktivnosti v okviru njihovih
pristojnosti. Na nekaterih področjih pa bo za izvajanje ukrepov potrebno
predvideti posebne aktivnosti, za katere bodo ministrstva v okviru svojih
proračunov namenila posebna sredstva. 
V predvidenih sredstvih niso vključeni stroški plač in
stroški zaposlenih v ministrstvih in vladnih službah, saj so ukrepi
nacionalnega programa načrtovani kot sestavni del rednega izvajanj politik in
programov pristojnih ministrstev.
Integracija
načela enakosti spolov
Sredstva, s katerimi se bodo izvajali ukrepi nacionalnega
programa, se bodo zagotavljala iz državnega proračuna in iz nepovratnih
sredstev EU. Za pristop integracije načela enakosti spolov, ki se bo izvajal na
posameznih področjih resornih ministrstev, sredstev ni mogoče natančno
opredeliti, ker poteka kot del rednega dela in programov ministrstev. 
Na področju trga dela in zaposlovanja se bo integracija
načela enakosti spolov izvajala v okviru programov Aktivne politike
zaposlovanja. Sredstva za izvajanje se bodo do leta 2008 zagotavljala iz
sredstev Evropskega socialnega sklada za izvedbo prednostne naloge »Znanje,
razvoj človeških virov in zaposlovanje«, ki uvaja horizontalen pristop enakih
možnosti. Horizontalen pristop pomeni, da je v vse aktivnosti vključenih
najmanj 50% žensk. 
Na področju usklajevanja poklicnega in zasebnega življenja
ter odnosov med spoloma se bodo ukrepi financirali iz sredstev dopolnilnih
programov socialnega varstva, katerih del je posebej namenjen področju nasilja.
Poleg tega se bodo sredstva zagotavljala tudi iz programov v podporo družini in
sredstev za sofinanciranje nevladnih organizacij za preventivne in kurativne
programe na področju socialnih zadev in družine. Posebno pozornost
preprečevanju in obravnavi vseh oblik nasilja nad ženskami bodo pristojna
ministrstva namenjala tudi v okviru svojega dela in aktivnosti, za katera redno
zagotavljajo letna sredstva. 
Integracija načela enakosti spolov se bo izvajala tudi v
okviru politik, programov in ukrepov na področju vzgoje in izobraževanja ter
znanosti in raziskovanja. Posebna pozornost vidiku enakosti spolov na področju
kulture in medijev bo namenjena tudi v okviru programov in projektov, ki jih
izvaja in podpira pristojno ministrstvo. 
Na področju zdravja se bodo ukrepi iz nacionalnega programa,
kjer je v obstoječe politike in programe potrebno vključevati načelo enakosti
spolov, izvajali v okviru sredstev za izvajanje organiziranega zdravstvenega
varstva. Pozornost ukrepom na področju enakosti spolov bo namenjena tudi v
okviru programov socialne vključenosti.
Posebni
ukrepi
Pomembno je, da se načelo enakosti spolov vključuje v vse
politike in programe, ki potekajo v okviru rednega dela ministrstev in vladnih
služb. Vendar pa je na nekaterih področjih potrebno aktivnejše delovanje
zagotavljanja enakih možnosti spolov in sprejetje ter izvajanje določenih
ukrepov, za katere je potrebno predvideti posebna sredstva. 
Za celotno obdobje veljavnosti resolucije o nacionalnem
programu je oceno okvirnih sredstev za izvajanje posebnih ukrepov mogoče
opredeliti na osnovi že predvidenih sredstev, s katerimi se izvajajo oziroma se
bodo izvajali določeni programi in ukrepi na posameznih področjih. Sredstva za
ukrepe, ki se bodo izvajali iz sredstev evropskih skladov je mogoče načrtovati
zgolj do zaključka proračunskega obdobja EU, torej do konca leta 2007. Za
preostalo obdobje nacionalnega programa se bodo aktivnosti in sredstva za njihovo
izvedbo načrtovali v okviru periodičnih načrtov. 
Posebni programi preprečevanja diskriminacije na trgu dela se
bodo do konca leta 2007 financirali iz sredstev Evropskega socialnega sklada in
državnega proračuna v okviru programa EQUAL. Programom za zmanjševanje razlik
med spoloma na delovnem mestu je namenjenih 296 MIO tolarjev. Za izvajanje
posebnih ukrepov na področju usklajevanja poklicnega in zasebnega življenja ter
promocijo enakovredne delitve družinskega dela med ženskami in moškimi pristojna
ministrstva in vladni urad načrtujejo 24 MIO tolarjev. 
V okviru Ciljno-raziskovalnih programov se bodo spodbujale
raziskave na področju študij spolov in raziskave, ki posebno pozornost
namenjajo vidiku enakosti spolov. Zanje bo v celotnem obdobju izvajanja
nacionalnega programa namenjenih okvirno 16 MIO tolarjev. Ukrepi za
zagotavljanje enakosti spolov na področju vzgoje in izobraževanja se bodo
izvajali tudi v okviru sredstev letnih delovnih načrtov vzgoje in izobraževanja
(12 MIO tolarjev) ter stalnega strokovnega izpopolnjevanja (8 MIO tolarjev). V
okviru projektov Skritega sklada, aktivnosti za spremljanje šolskega kurikula
ter sredstev Zavoda za šport bo posebnim projektom in aktivnostim za
spodbujanje enakih možnosti spolov na področju vzgoje in izobraževanja ter
športa namenjenih 13 MIO tolarjev. 
Za programe varovanja in krepitve zdravja, kjer je upoštevan
tudi kriterij zmanjševanja razlik med spoloma, bo namenjenih 14 MIO tolarjev.
Posebna sredstva pa se bodo tudi v prihodnje zagotavljala za programe krepitve
reproduktivnega zdravja. Za vodenje programa ZORA in programa organiziranega
presejanja raka dojk je predvidenih 10 MIO tolarjev. Za pripravo zakonodaje in
nacionalnega programa na področju duševnega zdravja pa je v prihodnjih letih
predvidenih 4 MIO tolarjev. 
Za nadgradnjo usposabljanja strokovnih kadrov na področju
obravnave in preprečevanja nasilja nad ženskami je predvidenih 6,8 MIO
tolarjev, za ozaveščanje in informiranje širše javnosti o tej problematiki pa
4,5 MIO tolarjev. 
Izvajanje posebnih ukrepov je načrtovano tudi na področju
spodbujanja uravnotežene zastopanosti v procesih odločanja, za katere bodo
namenjena sredstva v višini 3 MIO tolarjev. 
Sofinanciranje projektov oziroma dejavnosti nevladnih
organizacij, ki delujejo na področju enakih možnosti spolov, spada med redne
naloge pristojnega urada, ki bo zanj v celotnem obdobju namenil okvirno 32 MIO
tolarjev. 
Republika Slovenija je upravičena tudi do črpanja sredstev iz
Programa v zvezi z okvirno strategijo Skupnosti za enakost spolov, iz katerega
načrtuje v celotnem obdobju za izvajanje aktivnosti nameniti 50 MIO tolarjev. 
Natančen načrt izvajanja aktivnosti za doseganje ciljev
nacionalnega programa ter natančno opredelitev sredstev za izvedbo teh
aktivnosti bodo določili periodični načrti, sprejeti za vsakokratno dveletno
obdobje izvajanja nacionalnega programa.
Viri sredstev za posebne ukrepe po področjih, v MIO tolarjev,
za obdobje 2005–2013
6.5 Krepitev partnerstev
Izkušnje z izvajanjem preteklih politik in ukrepov za zagotavljanje
enakih možnosti žensk in moških so pokazale, da zaveza in udeležba zgolj
posebnih institucij, ki se ukvarjajo s to problematiko, ni dovolj za doseganje
enakosti spolov. Ključnega pomena je, da so udeležene različne akterke in
akterji iz ekonomskega, socialnega in političnega življenja ter da se med njimi
krepi vidik partnerstev. 
Stalno sodelovanje in partnerstvo pri pripravi, načrtovanju
in izvedbi politik in ukrepov, pomembnih z vidika enakih možnosti spolov, je
potrebno krepiti med vsemi pristojnimi ministrstvi in vladnimi službami ter
samoupravnimi lokalnimi skupnostmi. Sodelovanje poteka na ravni koordinatoric
in koordinatorjev za enake možnosti žensk in moških ter na ravni posebnih
medresorskih delovnih skupin za pripravo in izvedbo določenih politik in
ukrepov. Med ministrstvi, vladnimi službami in samoupravnimi lokalnimi
skupnostmi pa mora biti zagotovljen stalen pretok informacij ter ozaveščanje o
politiki enakosti spolov. 
Pomembno vlogo, odgovornost in moč v socialnem dialogu imajo
socialni partnerji. Socialni sporazum med vlado, delodajalci in sindikati vse
akterje zavezuje k razvijanju in uveljavljanju politike enakosti spolov na trgu
dela. Za doseganje tega cilja pa je pomembno stalno sodelovanje med vsemi
partnerji, informiranje in ozaveščanje o problemih in ukrepih za zagotavljanje
enakih možnosti spolov na trgu dela ter skupno razvijanje politik in ukrepov. 
Nevladne organizacije so pomemben del civilne družbe in eden
glavnih akterjev za spodbujanje enakosti spolov. Krepitev oblik sodelovanja in
partnerstva med vlado in nevladnimi organizacijami je osnova za širjenje
dialoga in izboljšanje vzajemnega informiranja ter izmenjave dobrih praks
politik in aktivnosti na področju enakosti spolov. Pomembno pa je tudi
spodbujati nevladne organizacije, ki niso specializirane za področje enakosti
spolov, da v svoje aktivnosti vključijo vidik spolov. 
Sodelovanje in partnerstvo v medvladnih in mednarodnih
institucijah, na primer v Evropski komisiji, Združenih narodih, Svetu Evrope,
je pomembno zaradi krepitve strokovnega znanja in izkušenj ter zaradi
oblikovanja enotnih usmeritev in politik za doseganje enakosti spolov na
mednarodni ravni. 
Vse omenjene mednarodne organizacije posebej izpostavljajo
pomen ozaveščanja za spreminjanje stereotipnih kulturnih vzorcev, povezanih z
vlogami spolov, in sicer na vseh področjih družbenega in zasebnega življenja.
Resolucija o nacionalnem programu za enake možnosti žensk in moških zato na
posameznih področjih opredeljuje nekatere najpomembnejše ukrepe, katerih namen
je doseči boljšo ozaveščenost različnih skupin javnosti o problemih in ukrepih
za zagotavljanje enakih možnosti.
CILJI IN UKREPI POLITIKE ENAKIH MOŽNOSTI ŽENSK IN MOŠKIH
1. Integracija načela enakosti spolov
Politika enakih možnosti spolov v Sloveniji je oblikovana
tako, da na eni strani uvaja horizontalen pristop integracije načela enakosti
spolov v vse politike, na drugi strani pa izvaja konkretne ukrepe in aktivnosti
za izboljšanje položaja žensk in moških na tistih področjih, kjer so v neenakem
položaju v primerjavi z drugim spolom. Integracija načela enakosti spolov je
ključnega pomena za zagotavljanje enakosti spolov, saj se že pri pripravi
predpisov in drugih ukrepov, ki posegajo na področja, pomembna za ustvarjanje
enakih možnosti, upošteva specifični položaj žensk in moških ter vpliv politik
na oba spola.
Izzivi in usmeritve
Slovenija je na vladni ravni začela z aktivnostmi za
integracijo načela enakosti spolov pred osmimi leti s pilotskim projektom, v
katerega so bila vključena nekatera ministrstva. V okviru tega projekta je
potekalo izobraževanje državnih uslužbenk in uslužbencev o politiki enakosti
spolov ter usposabljanje za večje razumevanje in prepoznavanje nujnosti
vključevanja načela enakosti spolov v vse politike. Kasneje je podobno izobraževanje
potekalo tudi za funkcionarje in funkcionarke. 
Zavezo za izvajanje integracije načela enakosti spolov je
Slovenija sprejela z Zakonom o enakih možnostih žensk in moških ter s pristopom
k izvajanju politike enakosti spolov na ravni Evropske unije in drugih
mednarodnih organizacij. 
Integracija načela enakosti spolov je horizontalen pristop,
ki na vseh družbenih področjih pozornost namenja različnim izhodiščnim
položajem in potrebam žensk in moških. Na podlagi tega resorna ministrstva in
vladne službe ter samoupravne lokalne skupnosti oblikujejo politike in ukrepe,
ki prispevajo k ustvarjanju enakih možnosti spolov. Pogoje in usposobljenost za
integracijo načela enakosti spolov je zato potrebno krepiti znotraj posameznih
organov. 
Z imenovanjem koordinatoric in koordinatorjev za enake
možnosti, ki delujejo na vseh ministrstvih ter v nekaterih samoupravnih
lokalnih skupnostih, smo ustvarili začetni pogoj za integracijo načela enakosti
spolov v vse politike, na vseh ravneh. Seveda pa je za celovito in sistematično
izvajanje integracije načela enakost spolov potrebno zagotoviti, da so ustrezno
usposobljeni vsi akterji in akterke, ki so vključeni v procese oblikovanja,
načrtovanja, izvajanja, spremljanja in nadzora politik ter programov. Zato je
potrebno zagotoviti razvoj in dostopnost orodij in metod ter usposobljenost za
njihovo učinkovito uporabo na vseh ravneh oblikovanja politik in na vseh
področjih, pomembnih za spodbujanje enakosti spolov. 
Za koordinacijo in podporo pri uvajanju in izvajanju
integracije načela enakosti spolov ter za spremljanje izvajanja politike
enakosti spolov je pristojen Urad za enake možnosti.
Cilji in ukrepi
I. USTREZNA
ORGANIZACIJSKA STRUKTURA IN SPOSOBNOST KADROV ZA UČINKOVITO IZVAJANJE
INTEGRACIJE NAČELA ENAKOSTI SPOLOV
Posebni cilj:
Večja
institucionalna sposobnost za izvajanje integracije načela enakosti spolov
Ukrepi: 
-       
Uvedba sistema izobraževanja, usposabljanja in strokovnega
izpopolnjevanja kadrov v ministrstvih, uradih in drugih vladnih službah ter v
samoupravnih lokalnih skupnostih o integraciji načela enakosti spolov 
-       
Vzpostavitev metod in orodij za integracijo načela enakosti spolov v vse
politike 
-       
Krepitev koordinacije in sodelovanja na področju integracije načela
enakosti spolov med vladno in lokalno ravnijo ter civilno družbo 
  
Nosilci: 
– UEM 
– VSA MINISTRSTVA IN OSTALE VLADNE SLUŽBE 
– SAMOUPRAVNE LOKALNE SKUPNOSTI 
  
Kazalci: 
– Število in obseg programov izobraževanja, usposabljanja in
strokovnega izpopolnjevanja kadrov v ministrstvih, uradih in drugih vladnih službah
ter v samoupravnih lokalnih skupnostih 
– Uporaba metod in orodij za integracijo načela enakosti
spolov 
– Obseg koordinacije in sodelovanja na področju integracije
načela enakosti spolov
2. Delo
Zaposlenost žensk in moških poleg zagotavljanja ekonomske
neodvisnosti krepi tudi temelje za socialno varnost. Poleg plačanega dela
ženske in moški opravijo tudi veliko neplačanega dela, kamor se uvršča predvsem
domače delo, od skrbi za gospodinjstvo do varstva in vzgoje otrok. Vse oblike
dela se močno razlikujejo z vidika spola, torej po tem, koliko in katero delo
opravljajo pretežno ženske oziroma moški. Politika enakih možnosti žensk in
moških na področju dela je torej usmerjena v odpravo vseh ovir za doseganje
enakosti žensk in moških pri polni udeleženosti na trgu dela ter pri
usklajevanju poklicnega, družinskega in zasebnega življenja.
2.1 Trg dela in zaposlovanje
Izzivi in usmeritve
Ženske v Sloveniji predstavljajo skoraj polovico vseh
zaposlenih in prav tako kot moški večinoma delajo polni delovni čas. Kljub
povprečno višji izobrazbi ženske teže najdejo zaposlitev, se redkeje
samozaposlujejo, zasedajo nižja delovna mesta in imajo pogosto manjše karierne
možnosti kot moški ter so glede na stopnjo strokovne usposobljenosti slabše
plačane. Razlika med stopnjo delovne aktivnosti in brezposelnostjo žensk in
moških se je v zadnjih letih povečala. Največji razkorak v stopnji
brezposelnosti žensk in moških je med mladimi in iskalkami oziroma iskalci prve
zaposlitve z visoko izobrazbo. V primerjavi z moškimi se zvišuje tudi delež
žensk, ki so zaposlene za določen čas. Razlike med ženskami in moškimi
obstajajo tudi pri odsotnosti z dela, kjer so moški v povprečju več odsotni
zaradi različnih poškodb na delu in izven dela, ženske pa zaradi nege družinske
članice oziroma člana. Delavke in delavci so tudi žrtve spolnega nadlegovanja
in kaznivih dejanj zoper kršitev spolne nedotakljivosti z zlorabo položaja. Med
žrtvami prevladujejo ženske. 
Zakonodaja s področja trga dela je z vidika enake obravnave
žensk in moških zgleden primer zakonske ureditve vključitve načela enakosti
spolov v področno zakonodajo. V prihodnje bo poudarek na njenem uresničevanju. 
Razlike med spoloma v stopnji zaposlenosti, brezposelnosti in
samozaposlenosti, plačah za enako delo ali delo enake vrednosti, zaposlitvah za
določen čas ter horizontalna in vertikalna segregacija so kazalci
diskriminacije na podlagi spola, zato jih je z uvedbo in izvajanjem različnih
mehanizmov, programov in projektov potrebno odpraviti. Potrebni so tudi ukrepi
izobraževanja in spodbujanja vključevanja v netipične »ženske« in »moške«
poklice, s katerimi se zmanjšuje tako horizontalna kot vertikalna segregacija,
ter osredotočenje na nadzor nad izvajanjem zakonskih določil. 
Kakovostno delovno okolje, ki zagotavlja varnost žensk in
moških na delovnem mestu, ter odsotnost spolnega in drugega nadlegovanja,
povečujeta možnosti za napredovanje, osebni razvoj in avtonomijo ter prispevata
k večji produktivnosti. Za zagotavljanje takšnega delovnega okolja je potrebno
ozaveščanje delavk in delavcev ter delodajalk in delodajalcev in spremljanje
ter odpravljanje pojavov, ki so ovira za kakovostno delovno okolje.
Cilji in ukrepi 
  
I. ENAKE MOŽNOSTI ŽENSK IN MOŠKIH PRI ZAPOSLOVANJU IN DELU 
  
1. posebni cilj: 
Zmanjšanje pojavnosti diskriminacije zaradi spola pri zaposlovanju in delu
Ukrepi: 
– Izvajanje posebnih programov, namenjenih boju proti vsem
oblikam diskriminacije in odpravljanju neenakosti med spoloma na trgu dela
(npr. EQUAL) 
– Osredotočenje inšpekcijskega sistema na različne oblike
diskriminacije, metode njihovega spremljanja in obvladovanja 
– Analiziranje in raziskovanje pojavnosti diskriminacije
zaradi spola pri zaposlovanju in delu ter ozaveščanje o mehanizmih njenega
preprečevanja 
  
Nosilca: 
– MDDSZ 
– UEM 
  
Kazalca: 
– Število in obseg programov, namenjenih boju proti
diskriminaciji in odpravljanju neenakosti med spoloma 
– Število inšpekcijskih pregledov, osredotočenih na različne
oblike diskriminacije
2. posebni cilj: 
Zmanjšanje razlik v stopnji zaposlenosti in brezposelnosti žensk in moških
Ukrepa: 
– Izvajanje horizontalne politike enakih možnosti spolov v
okviru aktivne politike zaposlovanja 
– Izvajanje posebnih programov za spodbujanje zaposlovanja in
delovne aktivnosti žensk v okviru aktivne politike zaposlovanja 
  
Nosilec: 
– MDDSZ 
  
Kazalci: 
– Število in obseg programov aktivne politike zaposlovanja, v
katere je vključena najmanj polovica žensk 
– Število in obseg posebnih programov za spodbujanje
zaposlovanja in delovne aktivnosti žensk v okviru aktivne politike zaposlovanja
– Statistični podatki
3. posebni cilj: 
Povečanje samozaposlenosti žensk in ženskega podjetništva
Ukrep: 
– Izvajanje in podpora posebnim programom, ki spodbujajo
samozaposlovanje žensk in žensko podjetništvo 
  
Nosilca: 
– MDDSZ 
– MG 
  
Kazalca: 
– Število in obseg posebnih programov, ki spodbujajo
samozaposlovanje žensk in žensko podjetništvo 
– Statistični podatki
4. posebni cilj 
Zmanjšanje vertikalne in horizontalne segregacije ter razlik v plačah žensk in
moških
Ukrepi: 
– Izvajanje horizontalne politike enakih možnosti spolov v
okviru aktivne politike zaposlovanja 
– Spodbujanje žensk in moških za izobraževanje in
zaposlovanje na tistih področjih, kjer so ženske oziroma moški manjšinsko
zastopani 
– Izvajanje in podpora posebnim programom za pospeševanje
poklicnega napredovanja žensk in njihove zastopanosti na vodilnih položajih 
– Analiziranje vzrokov za razlike v plačah ter uvedba
mehanizmov za njihovo odpravljanje 
  
Nosilci: 
– MDDSZ 
– MVZT 
– MŠŠ 
  
Kazalci: 
– Število in obseg programov aktivne politike zaposlovanja, v
katere je vključena najmanj polovica žensk 
– Število in obseg posebnih programov za spodbujanje žensk in
v okviru aktivne politike zaposlovanja 
– Statistični podatki
II. KAKOVOSTNO DELOVNO OKOLJE BREZ VSEH OBLIK NADLEGOVANJ 
Posebni cilj 
Boljše preprečevanje in obravnava spolnega in drugega nadlegovanja v delovnem
okolju
Ukrepi: 
– Strokovna podpora delodajalkam oziroma delodajalcem pri
oblikovanju politik proti spolnemu in drugemu nadlegovanju ter spodbujanje k
sprejemu teh politik 
– Informiranje in ozaveščanje strokovne in širše javnosti o
spolnem in drugem nadlegovanju na delovnem mestu ter možnih postopkih v
primerih nadlegovanja 
– Vzpostavitev in spremljanje kazalcev EU o spolnem
nadlegovanju na delovnem mestu 
– Analiziranje in raziskovanje pojavnosti in oblik
nadlegovanja na delovnem mestu ter sprejetje mehanizmov za njihovo odpravljanje
– Osredotočenje inšpekcijskega sistema na različne oblike
nadlegovanj, metode njihovega spremljanja in obvladovanja 
  
Nosilca: 
– MDDSZ 
– UEM 
  
Kazalci: 
– Število in oblike podpor delodajalkam oziroma delodajalcem
pri oblikovanju politik proti spolnemu in drugemu nadlegovanju 
– Število objavljenih prispevkov v medijih o primerih
nadlegovanj in možnih postopkih obravnave nadlegovanj 
– Raven vzpostavitve in spremljanja kazalcev EU o spolnem
nadlegovanju na delovnem mestu 
– Število inšpekcijskih pregledov, osredotočenih na
nadlegovanje
2.2 Usklajevanje poklicnega in zasebnega življenja
Izzivi in usmeritve
Usklajevanje zasebnega in poklicnega življenja je eden
najpomembnejših pogojev za uveljavljanje enakih možnosti spolov v družbi, še
posebej pri zaposlovanju in na trgu dela. Problem usklajevanja zasebnih in
poklicnih obveznosti se kaže pri porabi in delitvi časa, upoštevanju zasebnih
potreb v poklicni sferi in pri usklajevanju potreb zasebnega oziroma
družinskega življenja s poklicnimi aktivnostmi žensk in moških. V Sloveniji
kljub povečanju časa, ki ga moški namenjajo gospodinjskim opravilom in skrbi za
družino, ženske namenijo tem opravilom skoraj dvakrat toliko časa kot moški. Da
je skrb za otroka še vedno predvsem naloga žensk, odražajo tudi podatki o
koriščenju dopusta za nego in varstvo otrok, delu s krajšim delovnim časom do
tretjega leta starosti otrok in odsotnosti z dela zaradi nege družinskega člana
oziroma članice. Razveseljiv pa je podatek, da je v letu 2003, ko je začela
veljati pravica do 15 dni očetovskega dopusta, ki jo lahko očetje izrabijo v
času trajanja porodniškega dopusta, to možnost izkoristilo 10.917 očetov, v
povprečnem trajanju osem dni. 
Za zagotavljanje enakih možnosti spolov je temeljnega pomena
ustvarjanje pogojev za lažje in kakovostnejše usklajevanje družinskih in
poklicnih obveznosti mater in očetov ter tistih, ki skrbijo za starejše in
druge pomoči potrebne družinske članice in člane. Pomembna so zakonska
določila, ki določajo enake pravice za oba starša oziroma vzpodbujajo k
odpravljanju posredne diskriminacije ter mehanizmi, ki omogočajo usklajevanje
družinskih in poklicnih obveznosti. Mehanizmi morajo biti vzpostavljeni na
ravni delodajalk in delodajalcev ter na ravni javnih servisnih storitev, med
katerimi mora obstajati prilagodljivost, predvsem v smislu delovnega časa
institucij, ki nudijo servisne storitve na področju družinskega dela. Hkrati pa
morajo tudi delodajalke in delodajalci upoštevati potrebe po zasebnem življenju
svojih delavk in delavcev.
Cilji in ukrepi 
  
I. USKLAJENOST POKLICNEGA IN ZASEBNEGA ŽIVLJENJA TER DRUŽINSKIH OBVEZNOSTI
ZAPOSLENIH ŽENSK IN MOŠKIH 
  
1. posebni cilj: 
Lažje usklajevanje poklicnega in zasebnega življenja
Ukrepi: 
– Izvajanje in podpora posebnim programom, namenjenih
usklajevanju poklicnega in zasebnega življenja 
– Spodbujanje delodajalk oziroma delodajalcev k omogočanju
usklajevanja poklicnih in zasebnih oziroma družinskih obveznosti zaposlenih, in
sicer, z bolj fleksibilnimi oblikami dela, s prilagojenim urnikom dela in
dodatnimi usposabljanji, za oba spola 
– Izvajanje in podpora raziskavam o usklajevanju poklicnega
in zasebnega življenja žensk in moških ter o pomembnosti in dodani vrednosti
takšnega delovnega okolja 
– Uvedba tekmovanja za družini prijazno podjetje 
– Vzpostavitev in spremljanje kazalcev EU o usklajevanju
poklicnega in zasebnega življenja 
  
Nosilca: 
– MDDSZ 
– UEM 
  
Kazalci: 
– Število in obseg posebnih programov, namenjenih
usklajevanju poklicnega in zasebnega življenja 
– Število in oblike spodbud delodajalkam oziroma delodajalcem
k omogočanju usklajevanja poklicnih in zasebnih oziroma družinskih obveznosti
zaposlenih 
– Število raziskav o usklajevanju poklicnega in zasebnega
življenja žensk in moških ter o pomembnosti in dodani vrednosti takšnega
delovnega okolja 
– Izvedba tekmovanj za družini prijazno podjetje 
– Raven vzpostavitve in spremljanja kazalcev EU o
usklajevanju poklicnega in zasebnega življenja
2. posebni cilj 
Izboljšanje javnih in podpornih storitev za zagotavljanje usklajevanja
poklicnega in družinskega življenja
Ukrepa: 
– Razvijanje obstoječih in uvajanje novih programov ter
storitev varstva otrok, prilagojenih različnim potrebam staršev in otrok 
– Razvijanje obstoječih in uvajanje novih programov ter
storitev za skrb starejših in drugih pomoči potrebnih družinskih članic in
članov 
  
Nosilca: 
– MDDSZ 
– MŠŠ 
  
Kazalci: 
– Število in obseg posebnih programov in storitev varstva
otrok, prilagojenih različnim potrebam staršev in otrok 
– Število in obseg posebnih programov in storitev za skrb
starejših in drugih pomoči potrebnih družinskih članic in članov 
– Statistični podatki
3. Družba znanja
Družbeni vzorci močno determinirajo spolne vloge posameznic
in posameznikov v družbi, zato je pomembno, da socializacijsko okolje daje
zgled za zagotavljanje enakosti spolov. Pomembno vlogo pri preseganju
stereotipnih podob spolov ima vzgojno-izobraževalni sistem, prezreti pa ne
smemo vloge medijev, od otroških knjig do radia in televizije ter tiskanih
medijev, ki vsakodnevno soustvarjajo naše mnenje in pogled na družbo. Z
razvojem informacijsko komunikacijskih tehnologij se pretok informacij in znanja
še stopnjuje, zato je pomembno, da je takšno znanje brez predsodkov in
stereotipov o vlogi žensk in moških v sodobni družbi ter da spodbuja enake
možnosti obeh spolov.
3.1 Vzgoja, izobraževanje in šport
Izzivi in usmeritve
Vzgoja za enakost spolov, ki poteka že od najzgodnejšega
otroštva in skozi celoten sistem institucionalne vzgoje in izobraževanja,
zagotavlja uveljavljanje dejanskih enakih možnosti žensk in moških, ki se
izražajo na različnih področjih družbenega življenja. Sistem vzgoje in izobraževanja
pogosto reproducira stereotipne družbene vloge žensk in moških, ki se odražajo
tako v izobraževalnih vsebinah in programih, kot v poklicnih in študijskih
usmeritvah. Socializacija za tradicionalne družbene vloge spolov se kaže tudi v
poklicnih in študijskih usmeritvah. Na srednješolski stopnji se dekleta
pogosteje odločajo za splošno-izobraževalne programe in programe, ki
izobražujejo za tako imenovane »ženske« poklice, fantje pa za tehnične poklice.
Na višješolski in visokošolski stopnji se študentke bolj pogosto izobražujejo
za socialno, zdravstveno, pedagoško ter družboslovno področje, študenti pa
prevladujejo v tehničnih smereh, predvsem v strojništvu, gradbeništvu in
računalništvu ter elektrotehniki. Obstaja tudi velika strukturna neenakost znotraj
učiteljskega poklica. V slovenskih vrtcih in osnovnih šolah med strokovnim
osebjem prevladujejo ženske, vendar pa se z višanjem stopnje izobraževanja
povečuje delež moških. 
Enake možnosti vzgoje in izobraževanja glede na spol so eno
od načel sistemske in kurikularne prenove v Sloveniji. Za njegovo učinkovitejše
uresničevanje v praksi so potrebni oblikovanje priporočil, smernic in navodil
za vzgojitelje in vzgojiteljice ter učitelje in učiteljice, kako vključiti
vzgojo za enakost spolov pri vseh predmetih, vzpostavitev standardiziranega
postopka za preverjanje učbenikov in vsebin z vidika enakosti spolov ter
predlog sprememb obstoječih učbenikov in vsebin, ki ne ustrezajo tem
standardom. 
Z izobraževalnimi vsebinami, programi in načinom podajanja
ter neposredno z odnosi med spoloma pri pouku in obšolskih dejavnostih se
oblikujejo podobe in spolne vloge ljudi. Zato je pomembno, da celoten sistem
vzgoje in izobraževanja temelji na zagotavljanju enakih možnosti žensk in
moških ter uvaja določene posebne ukrepe, ki bodo odpravljali neenakosti in
presegali stereotipne družbene vloge spolov na različnih področjih, od
usmeritev v izobraževalne programe do spodbujanja za različne športne
dejavnosti. Temeljnega pomena pa sta izobraževanje in usposobljenost pedagoškega
in svetovalnega kadra za enakost spolov in podajanje vsebin s tega področja. 
Poleg vzgoje za enakost spolov, ki zmanjšuje stroge ločnice
med »ženskimi« in »moškimi« poklici, so pomembne tudi posebne spodbude, ki bodo
dekleta in fante oziroma študentke in študente usmerjale v netipične »ženske«
ali »moške« študije in poklice, s čimer se bo tudi zmanjševala segregacija
zaradi spola na trgu dela.
Cilji in ukrepi 
  
I. VZGOJA ZA ENAKOST SPOLOV TER SPODBUJANJE ENAKIH MOŽNOSTI ŽENSK IN MOŠKIH V
VZGOJI IN IZOBRAŽEVANJU 
  
1. posebni cilj 
Zmanjšanje neenakosti in preseganje stereotipnih družbenih vlog v izobraževanju
s sistematično vključitvijo vidika enakost spolov v načrtovani in izvedbeni
kurikulum, v učna gradiva ter v programe stalnega strokovnega izpopolnjevanja
na področju vzgoje in izobraževanja
Ukrepi: 
– Oblikovanje priporočil, smernic in navodil za vzgojiteljice
in vzgojitelje ter učiteljice in učitelje, kako vključiti vzgojo za enakost
spolov pri vseh predmetih 
– Vzpostavitev standardiziranega postopka za preverjanje
učnih gradiv z vidika enakosti spolov ter predlog sprememb obstoječih učnih
gradiv, ki ne ustrezajo tem standardom 
– Dopolnitev meril za potrjevanje učbenikov ter kontinuirano
spremljanje učbenikov in drugih učnih gradiv z vidika enakosti spolov 
– Uvedba sistematičnega izobraževanja in nadaljnjega
usposabljanja pedagoškega in svetovalnega kadra za enakost spolov 
  
Nosilci: 
– MŠŠ 
– MVZT 
– UEM 
  
Kazalci: 
– Sprejem priporočil, smernic in navodil za vzgojitelje in
vzgojiteljice ter učiteljice in učitelje, kako vključiti vzgojo za enakost
spolov pri vseh predmetih 
– Raven vzpostavitve standardiziranega postopka za
preverjanje učnih gradiv z vidika enakosti spolov 
– Raven dopolnitve meril za potrjevanje učbenikov z vidika
enakosti spolov 
– Vključitev vidika enakosti spolov v sistematično
izobraževanje in nadaljnje usposabljanje pedagoškega in svetovalnega kadra
2. posebni cilj 
Zmanjšanje segregacije zaradi spola v vzgojno-izobraževalnih programih na
srednješolski in visokošolski stopnji ter v različnih šolskih in obšolskih
dejavnostih
Ukrepa: 
– Spodbujanje štipendiranja dijakinj in študentk v
vzgojno-izobraževalnih programih, kjer prevladujejo moški, ter dijakov in
študentov v programih, kjer prevladujejo ženske 
– Izvajanje programov za usmerjanje učenk in učencev ter
dijakinj in dijakov v vzgojno-izobraževalne programe ter šolske in obšolske
dejavnosti, kjer je pretežno zastopan ženski oziroma moški spol 
  
Nosilci: 
– MŠŠ 
– MVZT 
– MDDSZ 
  
Kazalci: 
– Število dodeljenih štipendij dijakinjam in študentkam v
vzgojno-izobraževalnih programih, kjer prevladujejo moški, ter dijakov in
študentov v programih, kjer prevladujejo ženske 
– Število programov za usmerjanje učenk in učencev ter
dijakinj in dijakov v vzgojno-izobraževalne programe ter šolske in obšolske
dejavnosti, kjer je pretežno zastopan ženski oziroma moški spol 
– Statistični podatki
II. ENAKE MOŽNOSTI ŽENSK IN MOŠKIH V ŠPORTU 
  
Posebni cilj 
Zmanjšanje neenakosti v športu ter izboljšanje dostopa žensk in moških do športnih
aktivnosti
Ukrepa: 
– Spremljanje položaja in pogojev udejstvovanja žensk in
moških v športu 
– Spodbujanje enakih možnosti žensk in moških v športu,
vključno z uvajanjem posebnih ukrepov in programov 
  
Nosilec: 
– MŠŠ 
  
Kazalca: 
– Število in obseg posebnih programov za spodbujanje enakih
možnosti žensk in moških v športu 
– Statistični podatki
3.2 Znanost in raziskovanje
Izzivi in usmeritve
Na visokošolski stopnji dodiplomski študij uspešno zaključi
več študentk kot študentov, na podiplomskem študiju pa se delež žensk zniža,
najbolj očitno na doktorski stopnji. Posledično je delež žensk, zaposlenih v
znanstveno-raziskovalni sferi, precej nižji od deleža moških. Poleg segregacije
zaradi spola po znanstvenih področjih, kjer ženske prevladujejo v medicinskih
in družboslovnih znanostih, moški pa v naravoslovnih in tehničnih, obstaja tudi
vertikalna segregacija zaradi spola, kar dokazuje izredno nizek delež žensk na
najvišjih položajih v znanosti in raziskovanju. Pri svojem poklicu se
znanstvenice in raziskovalke srečujejo z različnimi, pogosto prikritimi
ovirami, ki jim otežujejo delo in napredovanje. 
Proučevanje spolov se v Sloveniji izvaja v okviru nekaterih
družboslovnih in humanističnih fakultet in raziskovalnih centrov, vključenost
vidika spolov v raziskave in sodelovanje na ostalih znanstvenih področjih pa je
redka. 
Uravnotežena vloga in udeležba žensk in moških v znanosti in
raziskovanju sta pomembni za razvoj in delovanje družbe, ki temelji na enakosti
spolov in upošteva potrebe različnih družbenih skupin. Ključnega pomena je, da
vidik enakosti spolov dobi svoje mesto v vseh relevantnih raziskovalnih
področjih in znanstvenih disciplinah ter da je načelo enakosti spolov
integrirano v vse politike in programe ter v organizacije znanosti in raziskovanja.
S prepoznavanjem in odpravljanjem različnih objektivnih ovir, ki so razlog za
neenak položaj žensk in moških v znanosti in raziskovanju, pa bodo ženskam in
moškim omogočeni enako obravnavanje in enake možnosti pri delu in napredovanju.
Cilji in ukrepi 
  
I. ENAKE MOŽNOSTI ŽENSK IN MOŠKIH V ZNANOSTI IN RAZISKOVANJU 
  
Posebni cilj 
Zmanjšanje neenakosti žensk in moških v znanosti in raziskovanju
Ukrepi: 
– Izvajanje in podpora programom in projektom za spodbujanje
udeležbe žensk v znanosti in raziskovanju 
– Spodbujanje in podpora raziskavam in sodelovanju na
področju študij spolov ter integracija načela enakosti spolov v programe,
politike in organizacije znanosti in raziskovanja 
– Vzpostavitev in spremljanje kazalcev EU o zagotavljanju
enakih možnosti žensk in moških na področju znanosti in raziskovanja 
– Analiziranje in odpravljanje ovir, s katerimi se
znanstvenice soočajo pri delu in napredovanju 
  
Nosilca: 
– MVZT 
– UEM 
  
Kazalci: 
– Povečanje deleža žensk v znanosti in raziskovanju 
– Število raziskav s področja študij spolov oziroma raziskav,
ki vključujejo vidik spolov 
– Raven vzpostavitve in spremljanja kazalcev EU o položaju
žensk in moških v znanosti in raziskovanju 
– Število aktivnosti za odpravo ovir v akademski karieri
znanstvenic
3.3 Kultura, mediji in oglaševanje
Izzivi in usmeritve
Delež žensk, (samo)zaposlenih v kulturnem sektorju, je
relativno uravnotežen z deležem moških, vendar pa v Sloveniji nimamo
podrobnejših analiz, v katerih kulturnih poklicih (umetniških ali neumetniških)
in na katerih področjih delajo. Ravno tako ni natančnejših podatkov o javnih
sredstvih, dodeljenih kulturnim ustvarjalkam in ustvarjalcem ter projektom in
programom, ki prispevajo k spodbujanju enakosti spolov. Vendar pa nekatere
organizacije in ustvarjalke opozarjajo, da je delež žensk med prejemniki
oziroma prejemnicami sredstev za kulturno ustvarjanje nižji ter da so višja
sredstva namenjena področjem, kjer prevladujejo moški ustvarjalci. 
Kultura kot kategorija razvoja ima številne učinke na najrazličnejše
ravni družbenega življenja, zato je pomembno, da so v kulturi uravnoteženo
zastopani interesi različnih družbenih skupin in da so vsem omogočene enake
možnosti razvoja in izražanja svoje ustvarjalnosti, znanj, talentov in
sposobnosti. Pri tem pa je pomembno, da je vidik enakosti spolov vključen v vse
politike in programe na področju kulture ter da se hkrati posebna pozornost
nameni podpori projektov, ki spodbujajo enake možnosti žensk in moških v
kulturnem ustvarjanju. Za spremljanje položaja žensk in moških v kulturnem
sektorju ter načrtovanje ukrepov za zagotavljanje enakosti spolov je pomembno
natančneje analizirati in raziskati položaj žensk in moških na področju kulture
in umetnosti ter sprejeti kazalce, ki bodo omogočali primerjave tudi na mednarodni
ravni. 
Pomemben sektor kulture so tudi mediji, ki imajo odločujočo
vlogo pri ustvarjanju podobe sodobnega človeka in oblikovanju stališč o
družbenih vlogah žensk in moških. Ravno medijske in oglasne vsebine pa pogosto
utrjujejo predsodke in stereotipne podobe žensk in moških v družbi, saj ženske
oziroma moške upodabljajo v njihovih tradicionalnih vlogah. 
Za spodbujanje medijskih in oglaševalskih politik, ki bodo
zagotavljale enake možnosti spolov ter odpravljale stereotipne podobe o vlogi
žensk in moških v družbi, je potrebno sprejeti ukrepe, ki bodo spodbujali
oblikovanje takšnih vsebin, ki bodo spreminjale družbene vrednote in vzorce o
podobi in vlogi žensk in moških. Zato je pomembno, da so mediji obveščeni o
položaju žensk in moških ter o nacionalnih in mednarodnih politikah in
programih za spodbujanje enakosti spolov.
Cilji in ukrepi 
  
I. ENAKE MOŽNOSTI ŽENSK IN MOŠKIH V KULTURI IN MEDIJIH 
  
1. posebni cilj 
Večja vključitev vidika enakosti spolov v kulturno politiko
Ukrep: 
– Razvijanje in vzpostavljanje mehanizmov za spremljanje in
spodbujanje enakih možnosti spolov v kulturi 
  
Nosilca: 
– MK 
– UEM 
  
Kazalca: 
– Predlog in izvajanje mehanizmov za spremljanje in
spodbujanje enakih možnosti spolov v kulturi 
– Statistični podatki
2. posebni cilj 
Zmanjšanje stereotipnega prikazovanja vlog žensk in moških v medijih in
oglaševanju
Ukrepa: 
– Podpora programom in projektom za spodbujanje medijev in
oglaševalskih organizacij, da delujejo v smeri odpravljanja stereotipov in
spreminjanja vzorcev glede vlog žensk in moških ter njihovih podob in vrednot 
– Večja pozornost državnih organov in organov samoupravnih
lokalnih skupnosti, da v informiranje in ozaveščanje javnosti, kjer je to
relevantno, vključijo tudi načelo enakosti spolov 
  
Nosilci: 
– MK 
– UEM 
– OSTALA MINISTRSTVA IN VLADNE SLUŽBE 
– SAMOUPRAVNE LOKALNE SKUPNOSTI 
  
Kazalca: 
– Število in obseg programov in projektov za spodbujanje
enakosti spolov v medijih in oglaševanju 
– Število objavljenih prispevkov v medijih, v katerih so
državni organi in organi samoupravnih lokalnih skupnosti pri informiranju in
ozaveščanju javnosti pozornost namenili načelu enakosti spolov
4. Družbena blaginja žensk in moških
Skrb za razvoj in družbeno blaginjo prebivalstva vključuje
skrb za kakovost življenja ljudi ter celosten pristop k telesnemu, duševnemu in
socialnemu zdravju ter varstvu ljudi. Zdravstveni in socialni sistem pogosto
delujeta tako, da niso v zadostni meri prepoznani načini, kako družbene,
ekonomske, kulturne in politične okoliščine vplivajo na življenje žensk in
moških ter na njihovo zdravje. Politike zdravstvenega in socialnega varstva
morajo biti zato oblikovane glede na specifične razlike med ljudmi, na primer
glede na spol, socialni status, regionalne razlike, življenjski slog, kar
posledično vodi k večji pozornosti določenim problemom, ki so izrazito ženski
ali moški problemi.
4.1 Zdravje
Izzivi in usmeritve
Kakovostno in trajnostno zdravstveno varstvo temelji na
stalnem prepoznavanju problemov in oblikovanju programov skrbi za zdravje
ljudi, pri tem pa ima kategorija spola ključno vlogo.
Zdravstveno varstvo
Politike zdravja in zdravstvenega varstva so pogosto
oblikovane tako, da ne upoštevajo vidika spola, saj se pri raziskovanju bolezni
največkrat predpostavljala enakost bioloških struktur pri ženskah in moških.
Poleg bioloških značilnosti žensk in moških njihovo zdravje določa tudi njihov
način življenja, kar se odraža v razlikah v obolevnosti in umrljivosti
prebivalk in prebivalcev. Zaskrbljujoči sta predvsem trikrat višja umrljivost
(mladih) moških kot žensk zaradi različnih vrst poškodb in zastrupitev ter
štirikrat višja stopnja samomorilnosti moških. To se odraža tudi v razliki v
pričakovanem trajanju življenja, ki je pri ženskah za osem let daljše kot pri
moških. 
Zdravje žensk in moških je potrebno spremljati in obravnavati
ločeno glede na spol in ne v neposredni medsebojni primerjavi, kajti zaradi
različnih bioloških značilnosti, reproduktivnih funkcij ter različnega načina
življenja in izpostavljenosti dejavnikom tveganja zaradi različnih spolnih vlog
imajo ženske in moški različne vzorce bolezni. Za zagotavljanje učinkovite in
celostne skrbi za zdravje prebivalk in prebivalcev ter za odpravljanje vzrokov
in zmanjševanje razlik glede na spol morajo biti programi in storitve varovanja
in krepitve zdravja prilagojeni specifičnim potrebam žensk in moški.
Reproduktivno zdravje
Kljub zmanjševanju imamo v Sloveniji še vedno visoko stopnjo
maternalne umrljivosti. Ravno tako se uvrščamo med razvite države z najvišjo
incidenco raka materničnega vratu in raka dojke, v zadnjih desetih letih pa se
je precej povišala tudi incidenca raka prostate. Relativno visoka je tudi
stopnja splavnosti, ki je višja pri starejših ženskah z otroki, ki ne
uporabljajo kontracepcije. Kontracepcija je bila v Sloveniji brezplačna, vendar
pa v zadnjih letih nobena od novo registriranih vrst kontracepcije ni bila
uvrščena na listo brezplačnih zdravil. 
Varstvo reproduktivnih pravic žensk in moških je temelj
politike varovanja reproduktivnega zdravja celotne populacije. Spremljanje in
preučevanje reproduktivnega zdravja žensk in moških ter sodelovanje različnih
strok je temeljnega pomena za oblikovanje politik varovanja in izboljšanja
reproduktivnega zdravja prebivalstva, s poudarkom na tistih področjih, kjer je
zdravje žensk in moških še posebej ogroženo. Poleg tega pa se morajo
reproduktivne pravice zagotavljati tudi z dostopnostjo ter možnostjo izbire
različnih oblik storitev, s poudarkom na brezplačni kontracepciji ter izbiri
storitev v času nosečnosti, poroda in poporodnega obdobja. Za zagotavljanje
takšnih storitev pa je pomembno, da so stroki na voljo smernice in navodila o
svetovanju in obravnavi. Informiranje, ozaveščanje in svetovanje v vseh
življenjskih obdobjih povečujejo možnosti izbire ter pripomorejo k
preventivnemu varovanju reproduktivnega zdravja in zgodnjemu odkrivanju ter
obravnavanju bolezni. Poleg zdravstvenih organizacij je pri teh aktivnostih
izrednega pomena tudi delovanje nevladnih organizacij.
Duševno zdravje
V Sloveniji se povečuje število žensk in moških, ki poiščejo
zdravstveno pomoč zaradi motenj v duševnem zdravju, ženske pogosteje na
primarni ravni, delež moških, v primerjavi z ženskami, pa je nekoliko višji v
bolnišnični obravnavi. Na motnje v duševnem zdravju prebivalk in prebivalcev
kaže izredno visok samomorilni količnik, ki je pri moških kar štirikrat višji
kot pri ženskah. Problem sodobnih družb, ki mu je potrebno nameniti posebno
pozornost, so različne vrste motenj hranjenja, ki večinoma prizadenejo mlade
ženske. Vendar pa na tem področju v Sloveniji nimamo zadostnih podatkov. 
Tudi na področju duševnega zdravja je ključnega pomena, da se
stanje spremlja in analizira ločeno glede na spol, kar omogoča oblikovanje in
izvajanje programov, projektov in storitev, prilagojenih specifičnim potrebam
žensk in moških. Načelo enakosti spolov pa mora biti hkrati vključeno v
načrtovanje in izvajanje vseh politik na področju duševnega zdravja, tako v
pravno ureditev kot druge dokumente in programe.
Cilji in ukrepi 
  
I. KAKOVOSTNO ZDRAVSTVENO VARSTVO, PRILAGOJENO POTREBAM ŽENSK IN MOŠKIH 
  
Posebni cilj: 
Izboljšanje zdravja in zdravstvenega varstva žensk in moških ob upoštevanju
razlik glede na spol
Ukrepa: 
– Analiziranje in raziskovanje zdravja in zdravstvenega
varstva žensk in moških ter sprejetje mehanizmov za odpravljanje vzrokov za
razlike glede na spol 
– Spodbujanje programov in projektov varovanja in krepitve
zdravja, pri katerih je upoštevan tudi kriterij zmanjševanja razlik v zdravju
glede na spol 
  
Nosilec: 
– MZ 
  
Kazalci: 
– Število analiz in raziskav o zdravju in zdravstvenem
varstvu, kjer je upoštevan vidik spola 
– Predlog in izvajanje mehanizmov za odpravljanje vzrokov za
razlike v zdravju in zdravstvenem varstvu glede na spol 
– Število in obseg programov in projektov varovanja in
krepitve zdravja, kjer je upoštevan vidik spola 
– Statistični podatki
II. VARSTVO REPRODUKTIVNEGA ZDRAVJA ŽENSK IN MOŠKIH 
  
1. posebni cilj 
Izboljšanje reproduktivnega zdravja žensk in moških
Ukrepi: 
– Krepitev medresorskega in interdisciplinarnega sodelovanja
na področju reproduktivnega zdravja žensk in moških, s poudarkom na preučevanju
vzrokov in razvijanju mehanizmov za zmanjševanje maternalne umrljivosti 
– Podpora programom in projektom za spremljanje, proučevanje
in izboljšanje reproduktivnega zdravja žensk in moških, vključno s posebnimi
ukrepi, s poudarkom na zgodnjem odkrivanju raka na materničnem vratu, raka
dojke in raka prostate 
– Vzpostavitev in spremljanje mednarodno primerljivih
kazalcev o reproduktivnem zdravju žensk in moških 
  
Nosilec: 
– MZ 
  
Kazalci: 
– Število in obseg programov za spremljanje, proučevanje in
izboljšanje reproduktivnega zdravja 
– Zmanjšanje maternalne umrljivosti 
– Zmanjšanje incidence raka na materničnem vratu, raka dojke
in raka prostate 
– Raven vzpostavitve in spremljanja mednarodno primerljivih
kazalcev o reproduktivnem zdravju
2. posebni cilj 
Povečanje dostopnosti do različnih oblik kontracepcije in možnosti izbire
storitev v času nosečnosti, poroda in poporodnega obdobja
Ukrep: 
– Oblikovanje smernic ter uvedba ukrepov za povečanje
dostopnosti do primerne, sprejemljive in brezplačne kontracepcije ter za
povečanje možnosti izbire storitev v času nosečnosti, poroda in poporodnega
obdobja, prilagojenih potrebam in željam nosečnic, otročnic in mater 
  
Nosilec: 
– MZ 
  
Kazalci: 
– Sprejem smernic za povečanje dostopnosti do kontracepcije
in možnosti izbire storitev v času nosečnosti, poroda in poporodnega obdobja 
– Uvrstitev različnih oblik kontracepcije na brezplačno listo
zdravil ter število uporabnic in uporabnikov po vrsti kontracepcije 
– Vrsta in kakovost storitev v času nosečnosti, poroda in
poporodnega obdobja 
– Statistični podatki
3. posebni cilj 
Boljša ozaveščenost in informiranost o reproduktivnem zdravju in reproduktivnih
pravicah žensk in moških
Ukrep: 
– Izvajanje in podpora programom in projektom ozaveščanja in
informiranja o reproduktivnem zdravju ter reproduktivnih pravicah žensk in
moških 
  
Nosilec: 
– MZ 
  
Kazalca: 
– Obseg, kakovost in ažurnost dosegljivih informacij o reproduktivnem
zdravju in reproduktivnih pravicah 
– Število in obseg programov in projektov ozaveščanja in
informiranja
III. VARSTVO DUŠEVNEGA ZDRAVJA, PRILAGOJENO POTREBAM ŽENSK IN
MOŠKIH 
Posebni cilj 
Izboljšanje varstva duševnega zdravja žensk in moških ob upoštevanju
specifičnosti glede na spol
Ukrepa: 
– Podpora programom, projektom in storitvam za spodbujanje in
spremljanje duševnega zdravja, specifično glede na spol 
– Vključitev vidika spolov v pravno ureditev in programe na
področju duševnega zdravja 
  
Nosilec: 
– MZ 
  
Kazalci: 
– Število in obseg programov, projektov in storitev na
področju duševnega zdravja, kjer je upoštevan vidik spola 
– Raven integracije načela enakosti spolov v pravno ureditev
in druge dokumente s področja duševnega zdravja 
– Statistični podatki
4.2 Socialna vključenost
Izzivi in usmeritve
Stopnja tveganja revščine in razsežnost socialne
izključenosti ranljivih družbenih skupin se razlikuje tudi po spolu. Stopnja
tveganja revščine je višja pri ženskah kot pri moških, predvsem pri starejših,
upokojenkah, ki v gospodinjstvih živijo same. Tveganje revščine pa je višje
tudi v enostarševskih družinah; večina le-teh so materinske enostarševske
skupnosti. Posebna skupina žensk, ki so pogosteje v položaju socialne
izključenosti, so tudi kmečke ženske, ki imajo omejene možnosti pri koriščenju
nekaterih socialnih pravic ter slabšo dostopnost do različnih storitev. Med
bolj ranljive družbene skupine pa se uvrščajo tudi Romi in še posebej Rominje
ter bivše osebe z začasnim zatočiščem, predvsem starejši, invalidi,
enostarševske družine in nosečnice. 
Za oblikovanje ustreznih programov in ukrepov za zmanjševanje
tveganja revščine in socialne izključenosti ranljivih družbenih skupin žensk in
moških je pomembno ugotavljati in spremljati razlike ločeno glede na spol.
Oblikovanje in izvajanje socialno-varnostnih storitev bo toliko bolj uspešno,
kolikor bolj bodo ukrepi in programi prilagojeni različnim potrebam skupin
žensk in moških z večjim tveganjem revščine in socialne izključenosti.
Cilji in ukrepi 
  
I. SOCIALNA VKLJUČENOST IN ZMANJŠANJE REVŠČINE ŽENSK IN MOŠKIH 
  
Posebni cilj 
Povečanje socialne vključenosti in zmanjšanje tveganja revščine žensk in moških
Ukrepa: 
– Izvajanje programov in projektov za spremljanje in
povečanje socialne vključenosti in preprečevanje tveganja revščine ranljivih
družbenih skupin, z vidika spolov (npr. EQUAL) 
– Izvajanje in podpora socialno-varnostnih storitev za
ranljive družbene skupine žensk in moških, vključno z uvajanjem posebnih
ukrepov, prilagojenih različnim potrebam žensk in moških 
  
Nosilca: 
– MDDSZ 
– MKGP 
  
Kazalci: 
– Število in obseg programov in projektov za spremljanje in
povečanje socialne vključenosti ter preprečevanje tveganja revščine, kjer je
upoštevan vidik spola 
– Število in obseg socialno-varnostnih storitev in posebnih
ukrepov, kjer je upoštevan vidik spola 
– Statistični podatki
5. Odnosi med spoloma
Enakost spolov in enake možnosti žensk in moških morajo biti
zagotovljene na vseh področjih družbenega življenja (zasebnem, kulturnem,
ekonomskem, političnem in socialnem), kajti le tako lahko govorimo o polnem
uveljavljanju človekovih pravic in temeljnih svoboščin žensk in moških. Za
polno uveljavljanje teh pravic pa so potrebni sprememba tradicionalnih
družbenih vzorcev in preseganje stereotipov o vlogi žensk in moških v družbi
ter zagotavljanje okolja, v katerem življenje žensk in moških ni omejeno s
kakršnokoli obliko nasilja in izkoriščanja. 
Odnosi med spoloma, ki temeljijo na medsebojnem spoštovanju
pravic in svoboščin, prispevajo k ustvarjanju družbe, kjer imajo ženske in
moški enake možnosti uveljavljanja v javnem in zasebnem življenju. Ustvarjanje
pogojev za takšno družbo ni zgolj vloga države in njene politike enakosti
spolov, temveč imajo pomemben vpliv tudi gospodarstvo in različne družbene
organizacije ter predvsem posameznice in posamezniki v svojih medsebojnih
odnosih.
5.1 Družinsko življenje in partnerstvo
Izzivi in usmeritve
Ženske v Sloveniji poleg plačanega dela opravijo tudi večino
družinskega dela, največ časa pa namenjajo gospodinjskemu delu in skrbi za
otroke. Ženske so tudi tiste v družini, ki večinoma koristijo odsotnost z dela
zaradi nege družinske članice oziroma člana. Moški se v zadnjih letih bolj
dejavno vključujejo v domače obveznosti, predvsem v vzgojo in varstvo otrok, na
kar kaže tudi zvišanje deleža očetov na dopustu za nego in varstvo otroka ter
visok delež očetov, ki koristijo pravico do 15 dni očetovskega dopusta v času
porodniškega dopusta matere. 
Tradicionalni vzorci skrbi za družino pa se prenašajo tudi
sistemsko, saj še vedno prevladuje praksa, da so ob razvezi otroci zaupani v
vzgojo in varstvo materam, pri obravnavi in pomoči partnerjema pa primanjkuje
celosten pristop, ki vključuje sodelovanje vseh relevantnih institucij ter
strokovnjakinj in strokovnjakov. 
Enakovredno partnerstvo in uravnotežena vloga žensk in moških
v družinskem življenju sta temelj uresničevanja enakih možnosti v širšem
družbenem kontekstu. Večja delitev družinskega dela med partnerjema na eni
strani pomeni razbremenitev žensk dvojnega bremena profesionalne zaposlitve in
skrbi za družino, na drugi strani pa daje moškim možnost, da se aktivno
vključijo v družinsko delo. Zato je pomembno, da so programi in ukrepi
oblikovani tako, da zagotavljajo enake možnosti obema staršema in jih
spodbujajo k enaki odgovornosti pri skrbi za dom in družino. Posebno pozornost
pa je potrebno namenjati spodbujanju aktivnega očetovstva, ki vključuje tako
koriščenje očetovskega dopusta in delitev dopusta za nego in varstvo otroka med
oba starša, kot delitev odsotnosti z dela zaradi nege bolnega otroka med
staršema. 
Pri zagotavljanju odgovornega in kakovostnega starševstva in
partnerstva pa je pomembna tudi izobraževalna, svetovalna in terapevtska
podpora partnerjema, ki mora, predvsem pri reševanju konfliktov, vsebovati
sodelovanje vseh ustreznih institucij ter v celotni obravnavi zagotavljati
enake možnosti žensk in moških.
Cilji in ukrepi 
  
I. ENAKOVREDNA DELITEV DRUŽINSKEGA DELA MED ŽENSKAMI IN MOŠKIMI TER ODGOVORNO
PARTNERSTVO IN STARŠEVSTVO 
  
1. posebni cilj 
Odpravljanje obstoječih stereotipov o vlogah žensk in moških v družini in
partnerstvu ter enakovredna porazdelitev družinskega dela in starševskih
odgovornosti med partnerjema
Ukrepi: 
– Izvajanje in podpora programom in projektom za spodbujanje
aktivnega očetovstva, vključno z uvajanjem posebnih ukrepov za koriščenje
očetovskega dopusta ter delitev dopusta za nego in varstvo otroka med oba
starša 
– Vzpostavitev in spremljanje kazalcev o koriščenju
očetovskega dopusta, dopusta za nego in varstvo otroka ter o delitvi dela v
družini 
– Spodbujanje in podpora programom in projektom za
enakomernejšo delitev odsotnosti z dela zaradi nege bolne družinske članice
oziroma člana med zaposlenimi ženskami in moškimi, vključno z integracijo
načela enakosti spolov v pravno ureditev 
– Izvajanje in podpora programom in projektom za odpravljanje
obstoječih stereotipov ter spreminjanje vzorcev obnašanja glede vlog žensk in
moških v družini in partnerstvu 
  
Nosilca: 
– MDDSZ 
– UEM 
  
Kazalci: 
– Število in obseg programov in projektov ter posebnih
ukrepov za spodbujanje aktivnega očetovstva 
– Raven vzpostavitve in spremljanja kazalcev o koriščenju
očetovskega dopusta, dopusta za nego in varstvo otroka ter o delitvi dela v
družini 
– Število in obseg programov in projektov ter raven
integracije načela enakosti spolov v vso pravno ureditev na področju delitve
odsotnosti z dela zaradi nege bolne družinske članice oziroma člana 
– Število in obseg programov in projektov za spreminjanje
stereotipne vloge žensk in moških v družini in partnerstvu 
– Statistični podatki
2. posebni cilj 
Bolj odgovorno in kakovostno partnerstvo in starševstvo
Ukrepa: 
– Izvajanje in podpora izobraževalnim, svetovalnim in
terapevtskim storitvam, programom in projektom za odgovorno in kakovostno
partnerstvo in starševstvo 
– Krepitev medresorskega in interdisciplinarnega sodelovanja
ter podpora programom in projektom za hitrejše ter učinkovitejše obravnavanje
in pomoč partnerjema pri razvezah, dodeljevanju otrok, urejanju preživnin in
stikov z otroki itd., z zagotavljanjem enakega obravnavanja žensk in moških 
  
Nosilci: 
– MDDSZ 
– MŠŠ 
– MZ 
– MP 
  
Kazalci: 
– Število in obseg izobraževalnih, svetovalnih in
terapevtskih storitev, programov in projektov za odgovorno in kakovostno
starševstvo in partnerstvo 
– Raven zagotavljanja enakih možnosti žensk in moških pri
obravnavanju in pomoči partnerjema pri razvezah, dodeljevanju otrok, urejanju
preživnin in stikov z otroki itd. 
– Število otrok, dodeljenih v skupno skrbništvo ter vzgojo in
varstvo očetom in materam
5.2 Nasilje nad ženskami
Nasilje nad ženskami predstavlja oviro za izboljšanje
položaja žensk, saj omejuje njihovo življenje in jim onemogoča samostojnost,
neodvisnost in avtonomno odločanje o sebi. Življenje brez nasilja je temeljna
človekova pravica, ki se mora zagotavljati tako v zasebnem kot v javnem
življenju. Problemi nasilja nad ženskami se morajo reševati sistemsko tako v
domačem okolju in partnerskih odnosih kot na področju preprečevanja trgovine z
ljudmi in spolnega izkoriščanja.
5.2.1 Nasilje nad ženskami v domačem okolju in partnerskih
odnosih
Izzivi in usmeritve
Nasilje v domačem okolju in partnerskih odnosih je bolj
prikrito, zato ga je tudi teže prepoznati in preprečevati. Večina takšnega
nasilja je storjenega v stanovanju. Med žrtvami je največ žensk, ki so s
povzročiteljem v zakonskem ali zunajzakonskem razmerju. Strokovne institucije
(zdravstvene, socialne, pravosodne, izobraževalne, policija) podatkov o nasilju
v družini ne vodijo koordinirano, zato je spremljanje pojavnosti nasilja nad
ženskami v domačem okolju in partnerskih odnosih precej omejeno. Po ocenah
nevladnih organizacij, ki delujejo na področju preprečevanja in odpravljanja
posledic nasilja nad ženskami, je v Sloveniji delež neprijavljenega nasilja,
zlasti ko gre za nasilje v domačem okolju in partnerskih odnosih, mnogo višji
od uradnih podatkov. Na razsežnosti nasilja kaže tudi potreba po razširitvi
mreže zatočišč in drugih oblik pomoči za ženske in otroke, ki doživljajo
nasilje v domačem okolju in partnerskih odnosih. Ne moremo pa tudi mimo
problema nasilja nad ženskami, pripadnicami ranljivih družbenih skupin (npr.
starejše ženske, invalidke, pripadnice etničnih manjšin brez državljanstva), ki
jim je pogosto onemogočen dostop do pomoči, bodisi zaradi zdravstvenega stanja
ali zaradi različnih administrativnih ovir. 
Nasilje nad ženskami v Sloveniji ni več samo problem zasebne
sfere, temveč je dobilo širše družbene razsežnosti s prepoznanjem potrebe po
sistemski ureditvi preprečevanja nasilja nad ženskami v domačem okolju in
partnerskih odnosih. V prvi vrsti je potrebna interdisciplinarno usklajena
obravnava žrtev nasilja v zakonodaji in v praksi. Zakonodaja in programi pomoči
morajo sistemsko obravnavati žrtev, storilca, ukrepe strokovnih institucij in
ozaveščanje širše družbe ter določati primerno pravno, socialno in drugo
varstvo. Zato sta pomembna stalno usposabljanje in izobraževanje različnih
strokovnih kadrov, ki se srečujejo z žrtvami nasilja: policije, pravosodja,
zdravstva, socialnega dela, šolstva, strokovnega svetovanja. Poleg tega pa je
potrebno v vseh ustreznih institucijah vzpostaviti koordinirano spremljanje
podatkov o nasilju nad ženskami, s poudarkom na kazalcih, ki jih je sprejela
Evropska unija. 
Celoten sistem preprečevanja nasilja nad ženskami v domačem
okolju in partnerskih odnosih mora temeljiti na ničelni strpnosti do vseh vrst
nasilja. Poleg tega pa se mora vrednostni sistem v slovenski družbi razvijati v
smeri, kjer bo nasilje prepoznano kot nedopustno kršenje temeljnih človekovih
pravic. Zato je nujno načrtno ozaveščanje javnosti o problematiki nasilja v
domačem okolju in partnerskih odnosih, predvsem pa vključevanje tematike
nesprejemljivosti nasilja, nenasilnih načinov reševanja konfliktov, spoštovanja
človekovih pravic ter razvoja osebnih in družbenih vrednot v šolske programe.
Cilji in ukrepi 
  
I. SISTEMSKA UREDITEV PREPREČEVANJA NASILJA NAD ŽENSKAMI 
  
1. posebni cilj 
Izboljšanje pravne ureditve za preprečevanje nasilja v domačem okolju in
partnerskih odnosih ter njeno učinkovito izvajanje
Ukrep: 
– Dopolnitev pravne ureditve za preprečevanje nasilja v
domačem okolju in partnerskih odnosih ter razvijanje in vzpostavljanje
mehanizmov za njeno učinkovito izvajanje in ocenjevanje 
  
Nosilci: 
– MDDSZ 
– MNZ 
– MP 
– MZ 
– UEM 
  
Kazalca: 
– Raven dopolnitve pravne ureditve za preprečevanje nasilja v
domačem okolju in partnerskih odnosih 
– Raven vzpostavitve mehanizmov za spremljanje izvajanja
zakonodaje o nasilju nad ženskami
2. posebni cilj 
Izboljšanje sistemske obravnave žensk z izkušnjo nasilja in storilcev nasilnih
dejanj
Ukrepa: 
– Krepitev medresorskega in interdisciplinarnega sodelovanja
ter podpora programom, projektom in protokolom za sistemsko obravnavo žensk z
izkušnjo nasilja in povzročiteljev nasilja, vključno z uvajanjem posebnih
ukrepov, prilagojenih žrtvam in povzročiteljem nasilja 
– Vzpostavitev in spremljanje kazalcev EU o nasilju nad
ženskami 
  
Nosilci: 
– MNZ 
– MDDSZ 
– MP 
– MZ 
  
Kazalca: 
– Število in obseg programov in projektov ter protokolov, ki
se nanašajo na sistemsko obravnavo žensk z izkušnjo nasilja in povzročiteljev
nasilja 
– Raven vzpostavitve in spremljanja kazalcev EU o nasilju nad
ženskami
II. NIČELNA STRPNOST DO NASILJA NAD ŽENSKAMI 
  
1. posebni cilj: 
Boljša usposobljenost in večja dovzetnost strokovnih kadrov na področju
preprečevanja in obravnave žensk z izkušnjo nasilja in storilcev nasilnih
dejanj
Ukrep: 
– Izvajanje in podpora programom in projektom usposabljanj za
strokovne kadre v različnih organizacijah, ki delajo na področju preprečevanja
nasilja ter obravnave žensk z izkušnjo nasilja in storilcev nasilnih dejanj 
  
Nosilci: 
– MNZ 
– MDDSZ 
– MP 
– MZ 
– MŠŠ 
  
Kazalec: 
– Število in obseg programov in projektov za usposabljanje
strokovnih kadrov, ki delajo na področju preprečevanja nasilja ter obravnave
žensk z izkušnjo nasilja in storilcev nasilnih dejanj
2. posebni cilj 
Boljša ozaveščenost in informiranost o problematiki nasilja nad ženskami
Ukrepa: 
– Izvajanje in podpora programom in projektom za ozaveščanje
in informiranje o problematiki nasilja nad ženskami, vključno s posebnimi
ukrepi za posamezne ciljne skupine 
– Oblikovanje priporočil, smernic in navodil za pedagoški in
svetovalni kader o vključitvi vsebin o problematiki nasilja ter načinih
nenasilnega reševanja konfliktov v šolski kurikulum 
Nosilci: 
– MNZ 
– MDDSZ 
– MŠŠ 
– UEM 
  
Kazalca: 
– Število in obseg programov in projektov za ozaveščanje in
informiranje o problematiki nasilja nad ženskami 
– Sprejem priporočil in smernic za pedagoški in svetovalni
kader o vključitvi vsebin problematike nasilja ter načinih nenasilnega
reševanja konfliktov v šolski kurikulum
5.2.2 Trgovina z ljudmi in spolno izkoriščanje
Izzivi in usmeritve
Slovenija je na področju trgovine z ženskami za namene
spolnega izkoriščanja tako država izvora, kot tudi država tranzita in ciljna
država. Uradni podatki o trgovini z ljudmi in izkoriščanju zaradi prostitucije
in pornografije so skopi, saj so prijave kaznivih dejanj zelo redke. Neustrezno
je urejena tudi celovita pomoč in podpora žrtvam trgovine z ljudmi, saj
področna zakonodaja žrtvam brez državljanstva RS ali drugega pravno urejenega
statusa tega ne omogoča. 
Pomembno je, da se preprečevanje trgovine z ljudmi in
izkoriščanja za potrebe prostitucije in pornografije sistemsko uredi, predvsem
s prilagoditvami pravne ureditve in postopkov standardom, ki izhajajo iz
mednarodnih konvencij in sporazumov. Potrebno je tudi vzpostaviti
medinstitucionalno koordiniran sistem spremljanja podatkov. Koordinirano
sodelovanje vseh ustreznih institucij, vladnih in nevladnih, je tudi na tem
področju bistvenega pomena za preprečevanje trgovine z ljudmi in spolnega
izkoriščanja ter učinkovito obravnavo. Enako pomembno pa je tudi preučevanje in
odpravljanje vzrokov za trgovino z ljudmi, vključno s povpraševanjem po
prostituciji. 
Za reševanje te problematike je izrednega pomena izboljšanje
ozaveščenosti in informiranosti o nevarnostih in posledicah trgovine z ljudmi
ter spolnega izkoriščanja zaradi prostitucije in pornografije. Ozaveščanje mora
biti usmerjeno tako v posamezne ciljne skupine, ki so bodisi potencialne žrtve
bodisi osebe, s katerimi žrtve pridejo v stik, kot širšo javnost, da začne
takšna dejanja dojemati kot nedopustna in kot kršenje človekovih pravic in
svoboščin.
Cilji in ukrepi 
  
I. SISTEMSKA UREDITEV PREPREČEVANJA TRGOVINE Z LJUDMI IN SPOLNEGA IZKORIŠČANJA
ZARADI PROSTITUCIJE IN PORNOGRAFIJE 
  
1. posebni cilj: 
Izboljšanje pravne ureditve na področju preprečevanja trgovine z ljudmi in
spolnega izkoriščanja zaradi prostitucije in pornografije
Ukrep: 
– Dopolnitev pravne ureditve na področju preprečevanja
trgovine z ljudmi in spolnega izkoriščanja zaradi prostitucije in pornografije
ter razvijanje in vzpostavljanje mehanizmov za njeno učinkovito izvajanje in
ocenjevanje 
  
Nosilci: 
– MP 
– MNZ 
– MZZ 
  
Kazalca: 
– Raven dopolnitve pravne ureditve na področju preprečevanja
trgovine z ljudmi in spolnega izkoriščanja zaradi prostitucije in pornografije 
– Raven vzpostavitve mehanizmov za spremljanje izvajanja
zakonodaje o preprečevanju trgovine z ljudmi in spolnega izkoriščanja zaradi
prostitucije in pornografije
2. posebni cilj 
Izboljšanje sistemske obravnave preprečevanja trgovine z ljudmi in spolnega
izkoriščanja zaradi prostitucije in pornografije
Ukrepa: 
– Vzpostavitev in spremljanje mednarodno primerljivih
kazalcev o trgovini z ljudmi in spolnem izkoriščanju zaradi prostitucije in
pornografije 
– Krepitev medresorskega in interdisciplinarnega sodelovanja
ter podpora programom, projektom in protokolom za sistemsko obravnavo preprečevanja
trgovine z ljudmi in spolnega izkoriščanja zaradi prostitucije in pornografije 
  
Nosilci: 
– MNZ 
– MP 
– MZZ 
– MDDSZ 
– MZ 
  
Kazalca: 
– Raven vzpostavitve in spremljanja mednarodno primerljivih
kazalcev o trgovini z ljudmi in spolnem izkoriščanju zaradi prostitucije in
pornografije 
– Število in obseg programov in projektov ter protokolov, ki
se nanašajo na sistemsko obravnavo preprečevanja trgovine z ljudmi in spolnega
izkoriščanja zaradi prostitucije in pornografije
3. posebni cilj 
Boljša ozaveščenost in informiranost o problematiki trgovine z ljudmi in
spolnega izkoriščanja zaradi prostitucije in pornografije
Ukrepa: 
– Izvajanje in podpora programom in projektom za ozaveščanje
in informiranje o problematiki trgovine z ljudmi in spolnega izkoriščanja
zaradi prostitucije in pornografije, vključno s posebnimi ukrepi za posamezne
ciljne skupine 
– Oblikovanje priporočil, smernic in navodil za pedagoški in
svetovalni kader o vključitvi vsebin o problematiki trgovine z ljudmi in
spolnega izkoriščanja zaradi prostitucije in pornografije v šolski kurikulum 
  
Nosilci: 
– MNZ 
– MZZ 
– MŠŠ 
– MDDSZ 
  
Kazalca: 
– Število in obseg programov in projektov za ozaveščanje in
informiranje o problematiki trgovine z ljudmi in spolnega izkoriščanja zaradi
prostitucije in pornografije 
– Sprejem priporočil in smernic za pedagoški in svetovalni
kader o vključitvi vsebin o problematiki trgovine z ljudmi in spolnega
izkoriščanja zaradi prostitucije in pornografije v šolski kurikulum
5.2.3 Spolno nasilje
Izzivi in usmeritve
Uradni statistični podatki o spolnem nasilju nad ženskami so
pomanjkljivi in po izkušnjah nevladnih organizacij, ki se srečujejo z žrtvami
takšnega nasilja, kar nekajkrat nižji od dejanskega stanja. Žrtve spolnega
nasilja so v večini primerov ženske in otroci, storilec pa je večinoma moški,
ki ga žrtev pozna: prijatelj, sorodnik, partner, sodelavec, sosed, znanec. 
Reševanje problematike spolnega nasilja zahteva celosten
pristop pri obravnavi žrtve in storilca. V prvi vrsti je pomembno, da žrtve
začnejo kakršne koli oblike spolnega nasilja prepoznavati kot nedopustne in da
obstaja širok spekter možnih oblik pomoči, od institucionalnih in pravnih do
psihosocialnih. Za oblikovanje in izvajanje ukrepov za preprečevanje spolnega
nasilja sta pomembna vzpostavitev sistema spremljanja podatkov ter izvajanje
podrobnejših raziskav o vseh vrstah spolnega nasilja.
Cilji in ukrepi: 
  
I. SISTEMSKA UREDITEV PREPREČEVANJA SPOLNEGA NASILJA IN NIČELNA STRPNOST DO
SPOLNEGA NASILJA 
  
Posebni cilj 
Izboljšanje sistemske obravnave spolnega nasilja
Ukrepi: 
– Vzpostavitev in spremljanje mednarodno primerljivih
kazalcev o spolnem nasilju 
– Krepitev medresorskega in interdisciplinarnega sodelovanja
ter podpora programom, projektom in protokolom za sistemsko obravnavo spolnega
nasilja, vključno z uvajanjem posebnih ukrepov in programov, prilagojenih
žrtvam in storilcem spolnega nasilja 
– Izvajanje in podpora programom in projektom za ozaveščanje
in informiranje o problematiki spolnega nasilja za različne ciljne skupine 
  
Nosilci: 
– MNZ 
– MDDSZ 
– MZ 
– MŠŠ 
– MP 
– UEM 
  
Kazalci: 
– Raven vzpostavitve in spremljanja mednarodno primerljivih
kazalcev o spolnem nasilju 
– Število in obseg programov in projektov ter protokolov, ki
se nanašajo na sistemsko obravnavo spolnega nasilja 
– Število in obseg programov in projektov za ozaveščanje in
informiranje o problematiki spolnega nasilja
6. Procesi odločanja
Odločanje pomeni izvajanje ekonomske in politične moči ter
vpliva pri vodenju in upravljanju na vseh ravneh. Izvaja se preko mehanizmov,
procesov in institucij, skozi katere se pogajajo, sprejemajo in izvajajo
odločitve. Uravnotežena zastopanost spolov v procesih odločanja pomeni, da so
na vseh področjih in ravneh odločanja enakovredno udeležene tako ženske kakor moški.
Le s številčno uravnoteženo zastopanostjo ter z medsebojnim spoštovanjem
različnih mnenj, lahko ženske in moški enakovredno vplivajo na razvojne procese
v družbi. Hkrati pa uravnotežena delitev moči in vpliva izboljšuje in razširja
vsebine, na katerih temeljijo odločitve o različnih javnih zadevah.
6.1 Politično odločanje
Izzivi in usmeritve
Ženske in moški v Sloveniji imajo pravno formalno enake
politične pravice. Vendar pravno-formalno enak položaj ženskam in moškim v
praksi ne zagotavlja njihovega dejansko enakega položaja v političnem
odločanju. Glede na delež v celotni strukturi prebivalstva v državi so ženske
neustrezno zastopane na vseh ravneh političnega odločanja – tako v voljenih kot
v imenovanih političnih telesih, tako na državni kot na lokalni ravni. 
Za večjo prisotnost žensk v politiki je pomembno, da so v
prvi vrsti zagotovljeni mehanizmi, od zakonodaje do posebnih ukrepov znotraj
političnih strank, ki ženskam omogočajo lažji vstop in udeležbo v politiki.
Poleg tega mora biti ženskam kot političarkam naklonjeno tudi širše družbeno in
politično okolje, v katerem se odločajo za dejavno vlogo v politiki. Pri tem je
izrednega pomena politična kultura znotraj strank ter v političnih telesih na
lokalni, državni in nadnacionalni ravni.
Cilji in ukrepi 
  
I. URAVNOTEŽENA ZASTOPANOST IN UDELEŽBA ŽENSK IN MOŠKIH V POLITIČNEM ODLOČANJU 
  
Posebni cilj 
Povečanje zastopanosti in udeležbe žensk na vseh ravneh političnega odločanja
ter ustvarjanje politične kulture, ki temelji na enakosti spolov
Ukrepi: 
– Dopolnitev zakonodaje za povečanje deleža žensk na
kandidatnih listah 
– Izvajanje in podpora programom in projektom za doseganje
uravnotežene zastopanosti spolov, vključno z uvajanjem posebnih ukrepov 
– Vzpostavitev in spremljanje kazalcev EU ter drugih
mednarodno primerljivih kazalcev o političnem odločanju 
– Izvajanje in podpora programom in projektom za ozaveščanje
in informiranje o koristih in prednostih uravnotežene zastopanosti žensk in
moških pri političnem odločanju, za različne ciljne skupine 
– Integracija načela enakosti spolov v politično kulturo 
  
Nosilci: 
– MNZ 
– UEM 
– SLUŽBA VLADE RS ZA LOKALNO SMOUPRAVO IN REGIONALNO POLITIKO
  
Kazalci: 
– Dopolnjena zakonodaja s posebnimi ukrepi za povečanje
deleža žensk na kandidatnih listah 
– Število in obseg programov ter projektov, ki se nanašajo na
uravnoteženo zastopanost spolov 
– Raven vzpostavitve in spremljanja kazalcev EU ter drugih
mednarodno primerljivih kazalcev o političnem odločanju 
– Število in obseg programov in projektov za ozaveščanje in
informiranje o koristih in prednostih uravnotežene zastopanosti žensk in moških
pri političnem odločanju
6.2 Javna uprava in pravosodje
Izzivi in usmeritve
Zastopanost žensk in moških v vladnih organih in organih
javne uprave je v primerjavi z zastopanostjo na političnem področju bolj
uravnotežena. Največje razlike med spoloma obstajajo na eni strani v telesih z
veliko politično močjo (delovna telesa vlade), kjer je delež žensk najnižji, na
drugi strani pa v telesih, kjer se odloča o socialnih zadevah, kjer delež žensk
močno presega delež moških. Na sodiščih in tožilstvih je delež žensk nekoliko
višji od deleža moških, vendar pa upada s hierarhijo pristojnosti sodišča
oziroma tožilstva. 
Na imenovanja na položaje v javni upravi in pravosodju je
mogoče vplivati, zato je pomembno, da se spoštuje pravna ureditev, ki zavezuje
k uravnoteženi zastopanosti spolov. Sistematično spremljanje in analiziranje
zastopanosti žensk in moških na mestih odločanja v javni upravi in pravosodju
je tudi pogoj za uvedbo ukrepov za spodbujanje večje uravnoteženosti spolov.
Cilji in ukrepi 
  
I. URAVNOTEŽENA ZASTOPANOST ŽENSK IN MOŠKIH NA IMENOVANIH POLOŽAJIH V JAVNI
UPRAVI IN PRAVOSODJU 
  
Posebni cilj 
Uravnoteženje zastopanosti žensk in moških na imenovanih položajih v javni
upravi in pravosodju
Ukrepa: 
– Vzpostavitev in izvajanje mehanizmov za sistematično
spremljanje in spodbujanje uravnotežene zastopanosti žensk in moških na
imenovanih položajih v javni upravi in pravosodju, vključno s posebnimi ukrepi
in programi 
– Vzpostavitev in spremljanje kazalcev EU ter drugih
mednarodno primerljivih kazalcev o odločanju na imenovanih položajih v javni
upravi in pravosodju 
  
Nosilca: 
– UEM 
– MJU 
  
Kazalca: 
– Raven vzpostavitve mehanizmov za sistematično spremljanje
in spodbujanje uravnotežene zastopanosti žensk in moških na imenovanih
položajih v javni upravi in pravosodju 
– Raven vzpostavitve in spremljanja kazalcev EU ter drugih
mednarodno primerljivih kazalcev o odločanju na imenovanih položajih v javni
upravi in pravosodju
6.3 Družbeno-ekonomsko področje
Izzivi in usmeritve
V izobrazbeni strukturi žensk in moških v Sloveniji ni
bistvenih razlik: ženske imajo v povprečju nekoliko višjo izobrazbo od moških.
Ženske predstavljajo tudi skoraj polovico delovno aktivnega prebivalstva.
Vendar pa je delež žensk na visokih in vodilnih položajih mnogo nižji od deleža
moških, tako v gospodarskih in poslovnih družbah kot v organizacijah socialnih
partnerjev ter ostalih združenjih in organizacijah. 
Spremljanje in ovrednotenje zaposlitvenih in kariernih poti
potencialnih kandidatk za visoke vodilne in upravljavske položaje je pomembno z
vidika prepoznavanja ovir za nizko zastopanost žensk na teh položajih v
gospodarstvu, sindikatih ter združenjih in ostalih organizacijah. Na podlagi
tega je potrebno uvajati ukrepe za spodbujanje uravnotežene zastopanosti spolov
v vodstvenih organih gospodarstva, organizacij socialnih partnerjev, drugih
združenj ter nevladnih organizacij.
Cilji in ukrepi 
  
I. URAVNOTEŽENA ZASTOPANOST ŽENSK IN MOŠKIH NA POLOŽAJIH ODLOČANJA NA
DRUŽBENO-EKONOMSKEM PODROČJU 
  
Posebni cilj: 
Povečanje zastopanosti žensk na položajih odločanja v gospodarstvu, sindikatih,
združenjih in organizacijah
Ukrepa: 
-       
Vzpostavitev in izvajanje mehanizmov za sistematično spremljanje in
spodbujanje uravnotežene zastopanosti žensk in moških na položajih odločanja v
gospodarstvu, sindikatih, združenjih in organizacijah, vključno s posebnimi
ukrepi in programi 
-       
Vzpostavitev in spremljanje kazalcev EU o odločanju na družbeno-ekonomskem
področju 
Nosilci: 
-       
UEM 
-       
MG 
-       
MDDSZ 
Kazalca: 
-       
Raven vzpostavitve mehanizmov za sistematično spremljanje in spodbujanje
uravnotežene zastopanosti žensk in moških na položajih odločanja v
gospodarstvu, sindikatih, združenjih in organizacijah 
-       
Raven vzpostavitve in spremljanja kazalcev EU o odločanju na
družbeno-ekonomskem področju
KAZALCI O POLOŽAJU ŽENSK IN MOŠKIH
Na vseh področjih, ki jih zajema nacionalni program, so
določeni kazalci, s katerimi se bo spremljalo izvajanje posameznih ukrepov za
doseganje opredeljenih ciljev na področju politike enakosti spolov v obdobju
izvajanja nacionalnega programa, od leta 2005 do 2013. 
Poleg kazalcev za spremljanje izvajanja politike enakosti
spolov, kot jo določa nacionalni program, pa je potrebno natančno in sistematično
spremljati tudi položaj in spremembe v položaju žensk in moških v družbenem in
zasebnem življenju. Kazalci o položaju žensk in moških se po posameznih
področjih spremljajo na podlagi nacionalnih baz podatkov oziroma sprejetih
kazalcev Evropske unije, katerim se prilagaja nacionalni sistem zbiranja
podatkov. 
V nadaljevanju so za vsa področja družbenega življenja, na
katerih nacionalni program določa cilje in ukrepe za zagotavljanje enakih
možnosti žensk in moških, opredeljeni kazalci za spremljanje položaja žensk in
moških.
1. Trg dela in zaposlovanje
Kazalci za spremljanje evropskih zaposlitvenih smernic: 
-       
Stopnja aktivnosti po spolu in starostnih skupinah 
-       
Stopnja zaposlenosti po spolu in starostnih skupinah 
-       
Skupna rast zaposlovanja po spolu 
-       
Stopnja brezposelnosti po spolu in starostnih skupinah 
-       
Stopnja dolgotrajne brezposelnosti po spolu 
-       
Nestandardna zaposlitev po spolu 
   – določen
čas, po vzroku (zaradi izobraževanja ali usposabljanja; ker ne najdejo stalnega
dela; ker ne želijo stalnega dela; poizkusna doba) 
   – skrajšan
delovni čas, po vzroku (zaradi izobraževanja ali usposabljanja; zaradi lastne
bolezni ali nesposobnosti; ker ne najdejo zaposlitve za polni delovni čas; ker
nikoli niso delali za polni delovni čas; skrb za otroke in ostale odvisne
osebe) 
   –
samozaposlenost (od tega skrajšani delovni čas) 
-       
Delovni čas tedensko, po spolu 
-       
Nadurno delo tedensko, po spolu 
-       
Dosežena šolska izobrazba mladih po spolu 
-       
Razlike med spoloma 
   – v
brezposelnosti 
   –
absolutne razlike pri dolgotrajni brezposelnosti 
   – v
zaposlovanju 
   – v
delovni aktivnosti po starosti in izobrazbi 
   – poklicno
razlikovanje 
   –
ločevanje po sektorjih 
   – plače 
-       
Vpliv starševstva na zaposlitev po spolu 
Ostali pomembni kazalci za spremljanje enakih možnosti spolov
na trgu dela: 
-       
Zaposlitev po spolu in stopnji šolske izobrazbe zaposlenih 
-       
Zaposlitev po spolu in stopnji strokovne usposobljenosti 
-       
Zaposlitev po spolu in poklicih 
-       
Zaposlitev po spolu in dejavnosti 
-       
Zaposlitev po spolu in poklicnih kvalifikacijah 
-       
Povprečne plače po spolu in dejavnostih 
-       
Povprečne plače po spolu in poklicnih kvalifikacijah 
-       
Vseživljenjsko učenje po spolu, starosti 
-       
Dnevno varstvo otrok (natančnejši kazalec v poglavju »Usklajevanje
poklicnega in zasebnega življenja«) 
-       
Primeri in dnevi odsotnosti z dela po razlogih in spolu 
Kazalci EU o spolnem nadlegovanju na delovnem mestu: 
-       
Število zaposlenih, ki so prijavili spolno nadlegovanje v pristojnih
organih (v podjetju, na inšpektoratu za delo, pri zagovornici za enake možnosti
žensk in moških, na policiji) 
-       
Število zasebnih in javnih podjetij, ki imajo preventivno politiko proti
spolnemu nadlegovanju, in njihov delež glede na vse delodajalce oziroma
delodajalke 
-       
Število podjetij, ki imajo postopke za sankcioniranje kršiteljev, in njihov
delež glede na vse delodajalce oziroma delodajalke
2. Usklajevanje poklicnega in zasebnega življenja
Kazalci EU o usklajevanju poklicnega in zasebnega življenja: 
-       
Zaposleni moški in ženske na starševskem dopustu, kot delež vseh
zaposlenih staršev 
-       
Porazdelitev koriščenja starševskega dopusta med zaposlene ženske in
moške kot delež vsega starševskega dopusta 
-       
Otroci v dnevnem varstvu (zunaj družine) kot delež vseh otrok v isti
starostni skupini: 
   – pred
vstopom v neobvezen predšolski sistem (med dnevom) 
   – v
neobveznem ali podobnem predšolskem sistemu (izven delavnika predšolskega
sistema) 
   – v
obveznem osnovnem šolstvu (izven delavnika šole) 
-       
Celovite in integrirane politike, predvsem zaposlitvene politike,
usmerjene na spodbujanje usklajevanja poklicnega in družinskega življenja 
-       
Ženske in moški nad 75 let, ki potrebujejo dnevno oskrbo, kot delež vseh
žensk in moških nad 75 let, po vrsti oskrbe: 
   – živijo v
specializiranih institucijah, 
   – imajo
plačano pomoč na domu, 
   – oskrba
na domu s strani družinskih članov in članic 
-       
Običajen obratovalni čas javnih storitev (npr. uradi upravnih enot,
pošte, vrtci itd.) med tednom in med vikendom 
-       
Običajen obratovalni čas trgovin med tednom in med vikendom 
-       
Poraba dnevnega časa zaposlenega starša, ki živi s partnerico oziroma
partnerjem in ima enega ali več otrok, starih manj kot 12 let, oziroma
vzdrževanih otrok, za: 
   – plačano
delo 
   – prevoz 
   – osnovni
čas za domače delo 
-       
ostali čas za družinsko delo (vzgoja in nega otrok, skrb za ostarele
družinske članice oziroma člane) 
-       
Poraba dnevnega časa zaposlenega starša, ki živi brez partnerice oziroma
partnerja in ima enega ali več otrok, starih manj kot 12 let, oziroma
vzdrževanih otrok, za: 
   – plačano
delo 
   – prevoz 
   – osnovni
čas za domače delo 
-       
ostali čas za družinsko delo (vzgoja in nega otrok, skrb za ostarele
družinske člane oziroma članice) 
Ostali pomembni kazalci za spremljanje usklajevanja
poklicnega in zasebnega življenja: 
-       
Primeri in dnevi odsotnosti z dela zaradi nege družinskega člana oziroma
članice 
-       
Število vrtcev in razpoložljivih mest ter regionalna razporeditev vrtcev
3. Vzgoja, izobraževanje in šport
Kazalci za spremljanje enakih možnosti spolov v vzgoji,
izobraževanju in športu: 
-       
Število in delež učenk in učencev v izobraževalnih programih na srednji
stopnji, po spolu in področju programa, 
-       
Število in delež študentk in študentov po spolu in študijskem programu, 
-       
Število in delež deklic in dečkov iz ranljivih družbenih skupin v
izobraževalnih programih, po stopnji in področju programa, 
-       
Število in delež učenk in učencev v določenih športnih,
kulturno-umetniških in izobraževalnih dejavnostih, po spolu in vrsti programa, 
-       
Javna sredstva, namenjena različnim športnim, kulturno-umetniškim in
izobraževalnim dejavnostim, 
-       
Usposabljanje vzgojiteljic in vzgojiteljev ter učiteljic in učiteljev na
predšolski, osnovni in srednji stopnji o enakih možnostih žensk in moških
4. Znanost in raziskovanje
Kazalci EU o enakih možnostih žensk in moških v znanosti in
raziskovanju:
Koliko žensk:
-       
Delež specialistk in specialistov, magistric in magistrov ter doktoric
in doktorjev znanosti po spolu 
-       
Absolutno število raziskovalk po institucionalnem sektorju 
-       
Delež raziskovalk po institucionalnem sektorju 
-       
Delež raziskovalk v visokošolskem sektorju 
-       
Delež raziskovalk v vladnem sektorju 
-       
Delež raziskovalk v poslovnem sektorju 
-       
Raziskovalke in raziskovalci na 1000 zaposlenih, po spolu in
institucionalnem sektorju 
-       
Znanstvenice in znanstveniki ter inženirke in inženirji kot delež
zaposlenih, po spolu 
-       
Razmerje med novimi specialistkami in specialisti, magistricami in
magistri ter doktoricami in doktorji znanosti v letu t in številom mladih
raziskovalk in raziskovalcev, zaposlenih na univerzah in v javnih raziskovalnih
centrih, po spolu, v visokošolskem in vladnem sektorju, v letu t+1
Horizontalna segregacija:
-       
Delež specialistk in specialistov, magistric oziroma magistrov in
doktoric oziroma doktorjev znanosti po področju študija in spolu 
-       
Stopnja feminizacije glede na institucionalni sektor in po glavnih
področjih znanosti 
-       
Delež starostne porazdelitve raziskovalk in raziskovalcev znotraj
glavnih področjih znanosti, po spolu in institucionalnem sektorju 
-       
Specialistke in specialisti, magistrice in magistri ter doktorice in
doktorji znanosti kot delež vseh zaposlenih, po spolu 
-       
Indeks segregacije zaradi spola raziskovalk in raziskovalcev, po
področju znanosti in sektorju
Vertikalna segregacija:
-       
Razmerje akademskega oziroma raziskovalnega osebja: vse stopnje
akademskega oziroma raziskovalnega osebja po spolu (že zagotovljeno za
visokošolski sektor, zaželeno tudi za druge institucionalne sektorje na
področju raziskovalne dejavnosti) 
-       
Delež znanstveno-raziskovalnega osebja po spolu, poklicu in
institucionalnem sektorju 
-       
Stopnja feminizacije med najvišjim raziskovalnim osebjem 
-       
Distribucija znanstveno-raziskovalnega osebja po sektorjih in spolu (v
deležih)
Razlike v plačah:
-       
Razlike v plačah po spolu ter stopnji izobrazbe in institucionalnem
sektorju
Stopnja uspešnosti:
-       
Stopnja uspešnosti prijav za financiranje raziskav po spolu 
-       
Število podeljenih akademskih nagrad po spolu in področjih 
-       
Delež žensk med člani oziroma članicami javno vodenih znanstvenih svetov
-       
Delež zaposlenih raziskovalk in raziskovalcev s pogodbami za določen
čas, po spolu, v primerjavi s celotnim številom zaposlenih raziskovalk in
raziskovalcev
5. Kultura, mediji in oglaševanje
Kazalci o enakih možnostih žensk in moških v kulturi, medijih
in oglaševanju: 
-       
Pritožbe in razsodbe oglaševalskega razsodišča o primerih kršenja načela
enakosti spolov 
-       
Delež žensk pri sooblikovanju kulturne politike: 
   – na
vodilnih položajih v državnih javnih zavodih in skladih 
   – na
vodilnih položajih v občinskih javnih zavodih 
   – na
vodilnih položajih v splošnih knjižnicah 
   – v
strokovnih komisijah na Ministrstvu za kulturo (članice in člani, predsednice
in predsedniki) 
   – v
nacionalnih svetih (članice in člani, predsednice in predsedniki) 
-       
Uspeh organizacij, ki promovirajo žensko ustvarjalnost na razpisih za
(so)financiranje kulturno-umetniških programov in projektov 
-       
Oblike in število neposrednih podpor ustvarjalkam in ustvarjalcem
(delovne štipendije, samozaposlenost v kulturi) po spolu
6. Zdravje
Kazalci o zdravju žensk in moških:
Zdravje in zdravstveno varstvo
– Zdravje in kakovost življenja po spolu 
-       
Obolevnost prebivalstva po vrsti bolezni, spolu in starosti 
-       
Umrljivost prebivalstva po vzroku, spolu in starosti 
-       
Pričakovano trajanje življenja po spolu
Reproduktivno zdravje
-       
Stopnja rodnosti 
-       
Stopnja maternalne umrljivosti 
-       
Stopnja dovoljene splavnosti po starostnih skupinah 
-       
Uporaba kontracepcije (pri ženskah in moških) po vrsti kontracepcije in
starosti 
-       
Dostopnost kontracepcije po vrsti kontracepcije (brezplačne in plačljive
oblike kontracepcije, čakalna doba na sterilizacijo itd.) 
-       
Obiski (preventivni in kurativni pregledi) v primarnem reproduktivnem
zdravstvenem varstvu žensk in delež napotenih k specialistu in v bolnišnico 
-       
Preventivni obiski zaradi odkrivanja raka dojk v primarnem
reproduktivnem zdravstvenem varstvu žensk 
-       
Zbolevnost in umrljivost zaradi raka materničnega vratu, raka dojke in
raka prostate 
-       
Prevalenca neplodnosti, po spolu 
-       
Prijavljeni primeri spolno prenosljivih okužb po spolu in starostnih
skupinah
Duševno zdravje
-       
Obiski v zdravstvenem varstvu (na primarni in sekundarni ravni) zaradi
motenj v duševnem zdravju, po spolu 
-       
Uporaba zdravil za zdravljenje motenj v duševnem zdravju, po spolu 
-       
Število samomorov in samomorilni količnik po spolu in starosti 
-       
Incidenca in prevalenca motenj hranjenja po spolu in starosti
7. Socialna vključenost
Kazalci socialne povezanosti, sprejeti v Laeknu: 
-       
Stopnja tveganja revščine pred transferji 
-       
Stopnja tveganja revščine po transferjih 
-       
Stopnja tveganja revščine glede na starost in spol 
-       
Stopnja tveganja revščine glede na najpogostejši status aktivnosti in
spol 
-       
Stopnja tveganja revščine glede na tip gospodinjstva 
-       
Stopnja tveganja revščine glede na stanovanjsko razmerje 
-       
Stopnja tveganja revščine pred socialnimi transferji glede na spol 
-       
Stopnja tveganja revščine po socialnih transferjih glede na spol
8. Družinsko življenje in partnerstvo
Kazalci o enakih možnostih žensk in moških v družinskih in
partnerskih odnosih: 
-       
Poraba časa za skrb za gospodinjstvo in skrb za družino, po spolu in
starosti 
-       
Očetje, ki koristijo dopust za nego in varstvo otroka 
   – število
očetov 
   – starost,
izobrazba, poklic očetov 
   – število
dni 
   – oblika
(polna odsotnost z dela, krajši delovni čas) 
-       
Očetje, ki koristijo očetovski dopust 
   – število
očetov 
   – starost,
izobrazba, poklic očetov 
   – število
dni 
   – oblika 
-       
Število tečajnikov v šolah za starše po starosti, spolu in zdravstvenih
regijah 
-       
Oblike družinskih in partnerskih skupnosti, po tipu družine/partnerske
skupnosti, številu in starosti otrok ter tipu naselja: 
   –
mestna/nemestna naselja 
   – mati z
otroki (mlajšimi od 6 let, mlajšimi od 25 let) 
   – oče z
otroki (mlajšimi od 6 let, mlajšimi od 25 let) 
   – zakonski
par z otroki 
   –
zunajzakonska partnerja z otroki 
-       
Sklenitve zakonskih zvez in razveze zakonskih zvez 
-       
Število sodnih obravnav družinskih in partnerskih sporov 
-       
Število otrok, dodeljenih v skupno skrbništvo ter vzgojo in varstvo
očetom in materam
9. Nasilje nad ženskami v domačem okolju in partnerskih
odnosih
Kazalci EU o nasilju nad ženskami:
1. Profil žensk žrtev nasilja
1.A število žensk žrtev nasilja v družini
-       
število žrtev po kazenskih statistikah 
-       
število žrtev po raziskavah 
-       
drugi pomembni statistični podatki (npr. št. žensk, ki iščejo
zdravstveno pomoč, število žensk, ki iščejo zavetišče v kriznih centrih, itd.)
1.B informacije o ženskah žrtvah nasilja
-       
razmerje do povzročitelja 
-       
starost 
-       
zakonski stan 
-       
državljanstvo 
-       
drugi pomembni podatki (npr. izobrazba, status aktivnosti itd.)
2. Profil povzročitelja nasilja
2.A število povzročiteljev nasilja v družini
-       
število povzročiteljev po kazenskih statistikah 
-       
število povzročiteljev po raziskavah 
-       
število povzročiteljev, ki iščejo pomoč v kriznih centrih 
-       
drugi pomembni statistični podatki (npr. št. moških, ki iščejo
zdravstveno pomoč, itd.)
2.B informacije o povzročitelju nasilja
-       
razmerje do žrtve 
-       
starost 
-       
zakonski stan 
-       
državljanstvo 
-       
drugi pomembni podatki (npr. izobrazba, status aktivnosti itd.)
3. Podpora žrtvi (vrsta podpore žrtvi)
-       
svetovalni centri 
-       
krizni centri 
-       
24-urni SOS telefon 
-       
krizni centri za ženske (št. zavetišč na prebivalstvo, št. prošenj za
zavetišče, št. zavrnitev, financiranje centrov) 
-       
vodič po razpoložljivi podpori 
-       
posebne policijske enote za podporo žrtvam 
-       
pravno svetovanje za žrtve 
-       
uradne informacije na internetu glede nasilja nad ženskami 
-       
podpora oziroma tečaji za žrtve pri vstopanju na trg dela 
-       
protokoli zdravja za žrtve (npr. zdravstvena oskrba in zdravljenje) 
-       
usklajevanje javnega podpornega sistema 
-       
posebne podporne storitve za ranljive skupine 
-       
drugi podporni ukrepi
4. Ukrepi, ki naslavljajo moškega povzročitelja, da prekine krog
nasilja
4.A ukrepi za prekinitev kroga nasilja
-       
svetovanje 
-       
psihološko oziroma psihiatrično zdravljenje 
-       
programi resocializacije v zaporih 
-       
krizni centri za moške 
-       
drugi ukrepi
5. Usposabljanje strokovnega osebja
5.A vrste usposabljanj
-       
vrsta izobraževanja novega osebja 
-       
vrsta izobraževanja sedanjega osebja
5.B ciljne skupine
-       
osebje v policiji 
-       
osebje v pravosodju 
-       
zdravstveni delavci in delavke 
-       
drugo osebje, npr. socialni delavci in delavke, tolmači itd. 
-       
NVO, vključno s prostovoljci in prostovoljkami, ki delajo v kriznih
centrih 
-       
druge skupine
6. Prizadevanja države pri odpravi nasilja nad ženskami
6.A zakonodaja in pravosodje
-       
sedanje stanje na področju zakonodaje 
-       
zakonodajne spremembe v zadnjih petih letih 
-       
število sodnih odločb 
-       
število obsodb – specificirati 
-       
število zavrženih primerov 
-       
drugi ukrepi (npr. odstranitev povzročitelja iz doma, prepoved
približevanja itd.)
6.B raziskave in projekti
-       
projekti, ki jih je spodbudila država v zadnjih petih letih 
-       
projekti, začeti brez državne spodbude v zadnjih petih letih
6.C politika
-       
ali je vlada sprejela Nacionalni akcijski načrt o nasilju nad ženskami
in če je, kdaj 
-       
katere teme so zajete v akcijskem načrtu 
-       
proračun, namenjen za uresničevanje akcijskega načrta, vključno s
procentom državnega proračuna 
-       
ali je bil akcijski načrt evalviran – kako in kdaj
6.D ukrepi za ozaveščanje in preventivni ukrepi
-       
informativne kampanje, naslovljene na povzročitelja 
-       
informativne kampanje, naslovljene na žrtev 
-       
informativne kampanje, naslovljene na strokovnjake in strokovnjakinje,
ki delajo z žrtvami ali povzročitelji 
-       
splošne informacije, naslovljene na celotne prebivalstvo 
-       
druge kampanje ozaveščanja
6.E proračun
-       
kolikšen je državni proračun za boj proti nasilju v družini nad ženskami
7. Evalvacija
7.A dosežen napredek
-       
statistične spremembe pri indikatorjih 1 + 2 
-       
poročila o napredku 
-       
drugi ukrepi za nadziranje napredka ali za objavljanje o doseženih
rezultatih
7.B spoznanja na podlagi naučenega
-       
prizadevanja oziroma pobude, ki so bile učinkovite (npr. kampanje,
programi izobraževanja in usposabljanja, ukrepi, ki naslavljajo moškega
storilca, zakonodajne spremembe, ki so izboljšale podporo žrtvam ali zmanjšale
pogostost nasilja v družini nad ženskami, itd.) 
-       
prizadevanja, ki so bila sprožena, vendar niso imela pričakovanega
učinka (npr. kampanje ali programi izobraževanja itd.)
10. Trgovina z ljudmi in spolno izkoriščanje
Kazalci o trgovini z ljudmi in spolnem izkoriščanju: 
-       
Število kaznivih dejanj v povezavi s trgovino z ljudmi po vrsti
kaznivega dejanja in po spolu: 
   – zloraba
prostitucije 
   – trgovina
z ljudmi 
   –
spravljanje v suženjsko razmerje 
-       
Število pravnomočnih sodb v povezavi s trgovino z ljudmi ter drugih, na
to področje vezanih kaznivih dejanj (zloraba prostitucije, prepovedan prehod
čez državno mejo itd.) 
-       
Število izdanih delovnih dovoljenj in vstopnih vizumov za kategorijo
oseb, za katere obstaja večja verjetnost, da so oziroma postanejo žrtve
trgovine z ljudmi, po spolu, starosti in državi izvora 
-       
Število pomoči žrtvam trgovine z ljudmi, po različnih vnaprej določenih
skupinah (glede na spol, starost, državljanstvo itd), glede na institucionalno
pomoč: 
   – nevladne
organizacije 
   –
mednarodne organizacije 
   – policija
   –
zdravstvene organizacije 
-       
Preventivni in izobraževalni ukrepi: 
   –
ozaveščanje ciljnih skupin in širše javnosti 
   –
ozaveščanje in izobraževanje strokovne javnosti 
   –
raziskovalne dejavnosti 
-       
Zakonodaja in politika: 
   –
spremembe zakonodaje 
   –
proračunska sredstva, namenjena ukrepom za boj proti trgovini z ljudmi in
spolnemu izkoriščanju 
   – akcijski
načrti in programi za boj proti trgovini z ženskami
11. Spolno nasilje
Kazalci o spolnem nasilju: 
-       
Število kaznivih dejanj zoper spolno nedotakljivost po spolu žrtve in
povzročitelja oziroma povzročiteljice ter po odnosu med žrtvijo in
povzročiteljem oziroma povzročiteljico (MNZ): 
   – kaznivo
dejanje spolnega napada na osebo mlajšo od 15 let 
   – dejanje
posilstva 
   – spolno
nasilje 
-       
Število pravnomočnih sodb zaradi kaznivih dejanj zoper spolno
nedotakljivost 
-       
Število pomoči žrtvam spolnega nasilja po spolu in glede na
institucionalno pomoč: 
   – nevladne
organizacije 
   – centri
za socialno delo 
   – policija
   –
zdravstvene organizacije 
-       
Preventivni in izobraževalni ukrepi: 
   – ozaveščanje
širše javnosti 
   –
ozaveščanje in izobraževanje strokovne javnosti 
   –
raziskovalne dejavnosti 
-       
Zakonodaja in politika: 
   –
spremembe zakonodaje 
   –
proračunska sredstva, namenjena ukrepom proti spolnemu nasilju
12. Politično odločanje
Kazalci EU o zastopanosti žensk in moških v procesih
odločanja: 
-       
Število in delež žensk v državnem zboru in državnem svetu 
-       
Število in delež ministric in ministrov ter državnih sekretark in
sekretarjev 
-       
Delež občinskih in mestnih svetnic ter županj 
-       
Politike za spodbujanje uravnotežene udeležbe na političnih volitvah 
Drugi kazalci o zastopanosti žensk in moških v političnem
odločanju: 
-       
Delež žensk in moških v članstvu in v organih odločanja političnih
strank 
-       
Delež kandidatk na nacionalnih in lokalnih ter evropskih volitvah Indeks
uspešnosti izvoljenih 
-       
Delež žensk in moških v delovnih telesih državnega zbora in na vodilnih
položajih 
-       
Položaj žensk v vladi po funkciji 
-       
Delež žensk in moških, imenovanih za predstavnice oziroma predstavnike
Slovenije v Parlamentarno skupščino, Kongres lokalnih in regionalnih oblasti
Evrope, ipd.
13. Javna uprava in pravosodje
Kazalci EU o zastopanosti žensk in moških v procesih
odločanja: 
-       
Delež žensk na najvišjih državnih uradniških položajih 
-       
Porazdelitev žensk na najvišjih državnih uradniških položajih na
različnih področjih dejavnosti 
-       
Delež sodnic na Vrhovnem sodišču 
Drugi kazalci o zastopanosti žensk in moških v procesih
odločanja v javni upravi in pravosodju: 
-       
Delež žensk in moških med višjimi upravnimi delavkami in delavkci ter
področja, na katerih delujejo (državna raven in lokalna samouprava) 
-       
Delež žensk in moških v delovnih in drugih telesih, ki jih imenujejo
vlada ter ministrice oziroma ministri 
-       
Delež žensk in moških na diplomatsko konzularnih predstavništvih, po
položaju 
-       
Delež žensk in moških na sodiščih in tožilstvih
14. Družbeno-ekonomsko področje
Kazalci EU o zastopanosti žensk in moških v procesih
odločanja: 
-       
Vodstvo Centralne banke, guvernerka oziroma guverner in namestnica
oziroma namestnik po spolu 
-       
Delež in število žensk in moških med članicami oziroma člani organov
odločanja v Centralni banki 
-       
Delež in število žensk in moških med ministricami oziroma ministri in
državnimi sekretarkami in sekretarji na Ministrstvu za gospodarstvo 
-       
Delež in število žensk in moških med predsednicami oziroma predsedniki
in podpredsednicami oziroma podpredsedniki sindikalnih združenj 
-       
Delež in število žensk in moških med članicami oziroma člani vodilnih
teles v sindikalnih združenjih 
-       
Delež in število žensk in moških med predsednicami oziroma predsedniki
in podpredsednicami oziroma podpredsedniki združenj delodajalcev 
-       
Delež in število žensk in moških med članicami oziroma člani vodilnih
teles v združenjih delodajalcev 
-       
Delež in število žensk med predsednicami oziroma predsedniki izvršilnih
odborov v 50 najuspešnejših javnih delniških družbah 
-       
Delež in število žensk med članicami oziroma člani najvišjih teles
odločanja v 50 najuspešnejših javnih delniških družbah
SEZNAM KRATIC
EU              Evropska
unija
UEM           Urad za enake možnosti
MDDSZ      Ministrstvo za delo, družino in
socialne zadeve
MG             Ministrstvo za gospodarstvo
MVZT         Ministrstvo za visoko šolstvo,
znanost in tehnologijo
MŠŠ           Ministrstvo za šolstvo in šport
MK             Ministrstvo za kulturo
MZ              Ministrstvo za zdravje
MKGP        Ministrstvo za kmetijstvo,
gozdarstvo in prehrano
MP             Ministrstvo za pravosodje
MNZ           Ministrstvo za notranje zadeve
MZZ           Ministrstvo za zunanje zadeve
MJU           Ministrstvo za javno upravo
Št. 700-01/05-88/01
Ljubljana, dne 27. oktobra 2005
EPA 290-IV
Predsednik 
Državnega zbora 
Republike Slovenije 
France Cukjati, dr. med., l.r.