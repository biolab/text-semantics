1. SPLOŠNE DOLOČBE
1. člen
S tem pravilnikom se določajo razmerja
sofinanciranja področij letnega programa dela, pogoji za sofinanciranje
izvajalcev letnega programa dela, merila za dodelitev sredstev izvajalcem
letnega programa dela in postopek razporeditve sredstev Fundacije za
financiranje športnih organizacij v Republiki Sloveniji (v nadaljnjem besedilu:
fundacija) v skladu z Nacionalnim programom športa v Republiki Sloveniji (v
nadaljnjem besedilu: nacionalni program športa).
Ta pravilnik ureja tudi razvrstitev
športnih panog v razrede glede na njihovo uspešnost z vidika uresničevanja
strateških ciljev športa v Sloveniji, ki jih določa Olimpijski komite Slovenije
– Združenje športnih zvez (v nadaljnjem besedilu: OKS-ZŠZ).
2. člen
Finančna sredstva fundacije se oblikujejo z
letnim finančnim načrtom. Finančni načrt, ki ga sprejme Svet fundacije (v
nadaljnjem besedilu: svet) najkasneje do 25. septembra, vsebuje načrtovane
finančne tokove za naslednje koledarsko leto, morebitne finančne presežke
tekočega leta ter poslovne rezerve. Na podlagi finančnega načrta svet
najkasneje do 5. oktobra sprejme letni program dela fundacije za naslednje
koledarsko leto. Izvajalce letnega programa dela (v nadaljnjem besedilu:
izvajalci) izbere svet na podlagi javnega razpisa.
3. člen
Za sofinanciranje programov izvajalcev
lahko kandidirajo prosilci, ki so določeni v 13. členu Odloka o
ustanovitvi fundacije za financiranje športnih organizacij v Republiki
Sloveniji (v nadaljnjem besedilu: odlok).
2. RAZMERJA SOFINANCIRANJA PODROČIJ LETNEGA PROGRAMA
DELA
4. člen
V skladu z letnim programom dela se
sredstva za naloge iz 12. člena odloka razdelijo po področjih na naslednji
način:
-      
za športne dejavnosti ne manj kot 40 in ne več kot 60% sredstev,
-      
za gradnje športnih objektov ne manj kot 30 in ne več kot 50% sredstev,
-      
za raziskovanje in razvoj športa ne manj kot 4 in ne več kot 12% sredstev,
-      
za založništvo v športu ne manj kot 1 in ne več kot 4% sredstev.
Za programe, ki jih je treba nujno izvesti,
in za delovanje fundacije se lahko v letnem programu dela predvidi do
5% sredstev fundacije.
5. člen
Fundacija lahko znotraj posameznih področij
iz prvega odstavka prejšnjega člena razdeli del sredstev prek projektov, ki jih
opredeli v javnem razpisu. Projekti predstavljajo določen namen financiranja
fundacije znotraj posameznega področja. Namen razdeljevanja sredstev prek
projektov je financiranje skupine programov, ki imajo takšne cilje, kot jih s
projektom določi svet. Projekti v največji meri izražajo javni interes v
športu, kot ga na podlagi nacionalnega programa športa določa svet.
Svet z letnim programom določi projekte in
del sredstev, ki bodo na posameznih področjih razpisana prek projektov.
Športne dejavnosti
6. člen
S sredstvi za športne dejavnosti se sofinancirajo
programi na naslednjih podpodročjih:
-      
vrhunski šport – programi nacionalnih
reprezentanc do 40%,
-      
športna vzgoja otrok in mladine, usmerjenih v
kakovostni in vrhunski šport – programi nacionalnih reprezentanc do 60%
-      
interesna športna vzgoje otrok in mladine,
interesne športne dejavnosti študentov in športna rekreacija do 30%,
-      
drugi programi do 10% sredstev,
-      
neposredne potrebe vrhunskih športnikov od 1 do
5 % sredstev.
Sredstva za programe športnih dejavnosti,
ki jih namenja fundacija, lahko predstavljajo največ 50% vrednosti programa.
Izvajalci programov s:
-      
podpodročja vrhunskega športa – programi
nacionalnih reprezentanc (D1) in
-      
podpodročja športne vzgoje otrok in mladine,
usmerjenih v kakovostni in vrhunski šport – programi nacionalnih reprezentanc
(D2),
lahko kot upravičeni
strošek programa uveljavljajo tudi del stroškov iz naslova delovanja zveze
(plače zaposlenih, materialni stroški zveze), vendar največ do višine 15 % skupaj
uveljavljanih stroškov programa. Izvajalci programov morajo najmanj 85 % skupaj
uveljavljanih stroškov programa izkazati z neposrednimi stroški programa.
7. člen
Na podpodročju interesne športne vzgoje
otrok in mladine, interesnih športnih dejavnosti študentov in športne
rekreacije se sofinancira:
-      
programe redne športne vadbe,
-      
športne tabore,
-      
programe množičnih športno-rekreativnih
prireditev.
8. člen
Na podpodročju drugi programi se
sofinancira:
-      
programe informiranja ljudi o
športno-rekreativnih dejavnostih na regionalnem ali širšem področju,
-      
programe promocije športno-rekreativnih
dejavnosti na nacionalni ravni,
-      
muzejsko dejavnost na področju športa.
Gradnja športnih objektov
9. člen
S sredstvi za gradnje športnih objektov se
sofinancira:
-      
novogradnje športnih objektov,
-      
posodabljanje športnih objektov,
-      
(črtana),
-      
vgradne športne naprave in športna oprema, ki
zagotavlja uporabnost objekta.
Sredstva za gradnjo športnih objektov, ki jih namenja
fundacija, lahko pri investicijah, katerih predračunska vrednost presega 62.500
eurov brez davka na dodano vrednost, predstavljajo največ 30 % predračunske vrednosti celotne
investicije. Pri malih investicijah, katerih predračunska vrednost ne presega
62.500 eurov brez davka na dodano vrednost, pa lahko sredstva fundacije
predstavljajo največ 50 %
predračunske vrednosti celotne investicije.
10. člen
Za gradnjo športnih objektov lahko
fundacija za največ triletno obdobje razpiše okvirna sredstva, ki v drugem in
tretjem letu ne presegajo 40% sredstev za gradnjo športnih objektov v prvem
letu, opredeljenih v letnem programu fundacije.
Raziskovanje in razvoj športa
11. člen
S sredstvi za raziskovanje in razvoj športa
se lahko sofinancirajo naslednja podpodročja:
-      
nakup tehnologije, potrebne za spremljanje in
razvoj športne vadbe,
-      
programi spremljanja in razvoja športne vadbe,
-      
izbrani znanstveni in strokovni raziskovalni
projekti,
-      
drugi programi razvoja športa.
Sredstva za programe raziskovanja in razvoj
športa, ki jih namenja fundacija, lahko predstavljajo največ 75% vrednosti
programa.
Založništvo v športu
12. člen
S sredstvi za založniško dejavnost se
sofinancirajo naslednji programi založništva v športu na vseh medijih:
-      
strokovne knjige,
-      
strokovne in znanstvene revije oziroma deli
revij s strokovno ali znanstveno tematiko,
-      
zbornike strokovnih in znanstvenih kongresov in
posvetov,
-      
strokovne internetne vsebine.
Sredstva za programe založništva, ki jih
namenja fundacija, lahko predstavljajo največ 75% stroškov programa.
3. POGOJI ZA SOFINANCIRANJE IZVAJALCEV
13. člen
Natančne pogoje za sofinanciranje programov
(kot so: časovna opredelitev izvedbe programa, dokazila za izplačilo sredstev,
dokazila o namenski porabi sredstev, informiranje o financiranju programa in
podobni) opredeli fundacija v pogodbah z izvajalci glede na posebnosti njihovih
programov.
Športne dejavnosti
14. člen
Za sofinanciranje programov iz
6. člena tega pravilnika lahko kandidirajo prosilci, ki izpolnjujejo
naslednje pogoje:
-      
da so v programe iz prve alineje prvega
odstavka 6. člena tega pravilnika vključeni športniki mednarodnega,
svetovnega in perspektivnega razreda po kategorizaciji vrhunskih športnih
dosežkov OKS-ZŠZ (v nadaljnjem besedilu: kategorizacija);
-      
da so v programe iz druge alineje prvega
odstavka 6. člena tega pravilnika vključeni športniki perspektivnega in
mladinskega razreda po kategorizaciji;
-      
da so prosilci za sofinanciranje programov iz
prve in druge alineje prvega odstavka 6. člena tega pravilnika pravočasno
posredovali poročila o izvedbi programov, če so prejeli sredstva za preteklo
koledarsko obdobje;
-      
da so prosilci za programe redne športne vadbe
in športnih taborov iz tretje alineje prvega odstavka 6. člena tega
pravilnika nepridobitne športne organizacije; programi, ki jih prijavljajo
športne zveze skupaj s svojimi članicami (podizvajalci), morajo vsebovati:
-      
da je v programe redne športne vadbe vključeno
najmanj 100 udeležencev, v programe športnih taborov najmanj 200 udeležencev in
v programe množičnih športno-rekreativnih prireditev najmanj 400 udeležencev;
-      
nazive programov posameznih podizvajalcev,
-      
število udeležencev v posameznih programih pod­izvajalcev,
-      
vrednosti posameznih programov podizvajalcev,
-      
ceno za udeležence posameznih programov
podizvajalcev v preteklem letu;
-      
da je v programe množičnih športno-rekreativnih
prireditev iz tretje alineje prvega odstavka 6. člena tega pravilnika
predvidoma vključeno najmanj 100 udeležencev;
-      
da imajo prosilci za programe muzejske
dejavnosti na področju športa iz četrte alineje prvega odstavka 6. člena
tega pravilnika status državnega muzeja, opredeljenega z zakonom o varstvu
kulturne dediščine.
Za sofinanciranje programov iz prve in
druge alineje prvega odstavka 6. člena tega pravilnika lahko kandidirajo
tudi prosilci za programe, v katere so vključeni športniki, ki zaradi
posebnosti niso uvrščeni v kategorizacijo OKS-ZŠZ (npr. športniki invalidi
idr.).
Vsi prosilci morajo predložiti natančno
vsebino programa, delo strokovnega in organizacijskega kadra, materialne
stroške in finančni načrt programa.
Gradnja športnih objektov
15. člen
Za sofinanciranje programov iz
9. člena tega pravilnika lahko kandidirajo lastniki športnih objektov
oziroma investitorji del na športnih objektih.
Sredstva za
gradnjo športnih objektov, ki jih namenja fundacija, so lahko za posamezno
investicijo odobrena večkrat, vendar ne za del investicije, ki je bil v
preteklosti že sofinanciran in največ do višine, opredeljene v 9. členu tega
pravilnika.
Za
sofinanciranje novogradenj in posodabljanje športnih objektov lahko kandidirajo
prosilci, ki predložijo ustrezen investicijski dokument, pripravljen skladno s
podzakonskim predpisom, ki ureja metodologijo za pripravo investicijske
dokumentacije za investicijske projekte. Če je za novogradnjo ali posodabljanje
športnega objekta potrebno gradbeno dovoljenje, mora kandidat ob vlogi
priložiti dokazilo, da je v postopku pridobitve gradbenega dovoljenja, najkasneje
do 30. 1. prihodnjega leta glede na čas objave javnega razpisa pa mora
predložiti veljavno gradbeno dovoljenje ali izjavo, da gradbeno dovoljenje ni
potrebno.
Za sofinanciranje vgradnih športnih naprav in športne opreme,
ki zagotavlja uporabnost objekta, lahko kandidirajo nacionalne panožne športne
zveze skupaj s svojimi članicami z opredeljeno mrežo športnih objektov, kjer
načrtujejo postavitev športne opreme. Prosilci lahko kandidirajo za
sofinanciranje vgradnih športnih naprav oziroma športne opreme, ki zagotavlja
uporabnost objekta, katere predračunska vrednost posameznega elementa je
najmanj 5.000 eurov brez davka na dodano vrednost ali pa je njena amortizacijska
doba najmanj 2 leti.
Za dokazovanje uresničevanja javnega
interesa v programih iz 9. člena tega pravilnika mora prosilec predložiti
program nacionalne panožne športne zveze (v nadaljevanju: NPŠZ), nacionalne
športne zveze ali občinske športne zveze ali občine, ki je potrjen s strani
pristojnega organa in iz katerega je razvidna vloga, položaj in pomen športnega
objekta in vlaganja v športni objekt.
Investitorji morajo s sredstvi,
pridobljenimi s strani fundacije, razpolagati v skladu z zakonom, ki ureja
javna naročila. V 30 dneh po pridobitvi uporabnega dovoljenja morajo izvajalci
pri organu, pristojnemu za vodenje registra športnih objektov, vložiti popolno vlogo za vpis športnega objekta, na katerem je
bila izvedena sofinancirana investicija, v razvid športnih objektov.
Raziskovanje in razvoj športa
16. člen
Za sofinanciranje programov iz 11. člena
tega pravilnika lahko kandidirajo prosilci, ki predložijo program, iz katerega
morata biti razvidna vsebina in natančni finančni načrt.
Za sofinanciranje programov spremljanja in
razvoja športne vadbe lahko kandidirajo nacionalne športne zveze skupaj s
podizvajalci, ki imajo ustrezne kadrovske, prostorske in tehnološke zmožnosti.
Za sofinanciranje izbranih znanstveno
raziskovalnih projektov imajo prednost prosilci, ki
imajo prijavljene znanstveno raziskovalne projekte sofinancirane v okviru
pristojnega državnega organa za sofinanciranje znanstveno raziskovalne
dejavnosti. Prosilci morajo v vlogi prikazati dodano vrednost sofinanciranja s
strani fundacije skozi podprojekte. Za podprojekte morajo predložiti mnenje
nacionalne športne zveze o pomenu dodatnega raziskovanja za športno prakso.
Prosilci, ki
kandidirajo s strokovnimi raziskovalnimi projekti in s programi razvojnih
projektov, morajo skupaj z vlogo predložiti tudi soglasje nacionalne panožne
športne zveze (v nadaljnjem besedilu: NPŠZ), iz katerega bo razvidno, kje in
kako bo določena zveza ta strokovni raziskovalni projekt ali razvojni projekt
uporabljala v praksi.
Založništvo v športu
17. člen
Za sofinanciranje programov iz
12. člena tega pravilnika lahko pridobijo sredstva kandidati, ki
predložijo:
-      
vsebinski opis
dela in natančni finančni načrt,
-      
pripravljeno
gradivo za prijavljeni program.
Za sofinanciranje strokovnih knjig morajo
prosilci pred izvedbo sofinanciranja predložiti pozitivno mnenje recenzenta in
pridobiti soglasje fundacije k maloprodajni ceni sofinanciranega programa.
4. MERILA ZA DODELITEV SREDSTEV
18. člen
Prednost pri izboru imajo programi združenj
oziroma zvez športnih organizacij, sledijo pa programi drugih prosilcev
nepridobitnega značaja, ki delujejo v javnem interesu na področju športa.
Med prosilci, ki so že prejeli sredstva
fundacije, imajo prednost pri izboru programi tistih prosilcev, ki so uspešno
realizirali dodeljena sredstva fundacije.
19. člen
Vrednotenje programov se opravi na podlagi
metodologij za posamezna področja, ki točkovno opredeljujejo posamezna merila.
Športne dejavnosti
20. člen
Pri izboru programov vrhunskega športa in
programov športne vzgoje otrok in mladine, usmerjenih v kakovostni in vrhunski
šport, se upošteva le en prijavljeni program prosilca za posamezno športno
panogo znotraj podpodročja. Pri večpanožnih programih nacionalnih reprezentanc
imajo prednost pri izboru programi za večja večpanožna športna tekmovanja.
Prednost pri
sofinanciranju programov vrhunskega športa in programov športne vzgoje otrok in
mladine, usmerjenih v kakovostni in vrhunski šport, imajo programi uspešnejših
NPŠZ, v katere so vključeni športniki s pomembnejšimi tekmovalnimi rezultati v
zadnjem letu, pri panogah, ki imajo velika tekmovanja na dve leti, pa se
upoštevajo pomembnejši tekmovalni rezultati zadnjega velikega tekmovanja.
Fundacija programe ovrednoti na podlagi razvrstitve športnih
panog v razrede glede na njihovo uspešnost in uspešnost programa z vidika
tekmovalnih dosežkov v naslednjem razmerju:
 


Merilo

Delež
  merila v skupni oceni


Uspešnost NPŠZ: razvrstitev športne panoge
  v razred 

60 %


Uspešnost programa: tekmovalni rezultati v
  obdobju kategorizacije

20 %


Uspešnost programa: pomembni tekmovalni
  rezultati v zadnjem letu, pri panogah, ki imajo velika tekmovanja na dve
  leti, pa pomembni tekmovalni rezultati zadnjega velikega tekmovanja

20 %


Programi večpanožnih nacionalnih
reprezentanc se vrednotijo ločeno glede na vsebino teh programov (število
tekmovalcev, obseg priprav in tekmovanja) in javni interes, ki jim ga pripisuje
svet (razvoj vrhunskega športa, zmožnosti financiranja fundacije glede na
možnosti financiranja iz drugih virov). Vsebina programov je vrednotena v 500
eurih glede na ocenjeno vrednost vrhunskega športa v programu, javni interes pa
s količnikom v razponu od 0,1 do 1,0.
Štipendije športnikom se sofinancirajo
skladno s pravilnikom OKS-ZSZ o štipendiranju športnikov in športnic v
Republiki Sloveniji in dogovorom o sofinanciranju štipendij za nadarjene
športnike v Republiki Sloveniji, sklenjenim med ministrstvom, pristojnim za
šport, fundacijo in OKS-ZSZ.
Sklad za vrhunske športnike se sofinancira
skladno s pravilnikom OKS-ZSZ o skladu športnikov in športnic v Republiki
Sloveniji in dogovorom o sofinanciranju sklada za vrhunske športnike v
Republiki Sloveniji, sklenjenim med ministrstvom, pristojnim za šport,
fundacijo in OKS-ZSZ.
Prireditev »Športnik leta« se sofinancira
kot promocija vrhunskih športnih dosežkov.
21. člen
Fundacija
vsako leto v soglasju z OKS-ZŠZ na podlagi objektiviziranih pokazateljev razvrsti
športne panoge v pet razredov na podlagi meril konkurenčnosti, števila
registriranih športnikov v tekmovalnih sistemih NPŠZ, tekmovalne uspešnosti in
na podlagi rangiranja športnih panog skozi raziskavo javnega mnenja. Skladno z
uvrstitvijo v razred fundacija ovrednoti program NPŠZ s pripadajočim številom
točk iz naslednje preglednice:
 


Razred športne
  panoge

Število točk


1

2.400


2

1.600


3

400


4

200


5

100


Za ocenjevanje
uspešnosti programov vrhunskega športa fundacija upošteva svetovni, mednarodni
in perspektivni razred po kategorizaciji OKS-ZŠZ, za ocenjevanje uspešnosti
programov športne vzgoje otrok in mladine, usmerjenih v kakovostni in vrhunski
šport, pa perspektivni razred po kategorizaciji OKS-ZŠZ. Pri programih NPŠZ ne
upošteva rezultatov, doseženih v klubskih tekmovanjih. V ekipnih športnih
panogah, kjer imajo v isti konkurenci kategoriziranih več ekip, se druge ekipe
vrednotijo polovično. Tekmovalne rezultate v obdobju kategorizacije fundacija
ovrednoti s pripadajočim številom točk iz naslednje preglednice:
 


Kategorizacija – razred

Individualne športne panoge (točk)

Ekipne športne panoge (točk za eno ekipo)


Svetovni razred

4

30


Mednarodni razred

2

15


Perspektivni razred

1

7


Za vrednotenje
pomembnejših tekmovalnih rezultatov programa v zadnjem letu, pri panogah, ki
imajo velika tekmovanja na dve leti, pa pomembnejših tekmovalnih rezultatov
zadnjega velikega tekmovanja, fundacija upošteva osvojene medalje in visoke
uvrstitve na največjih tekmovanjih. Pri tem ovrednoti konkurenčnost tekmovanja
na podlagi razvrstitve športnih panog v skupine in ravni tekmovanja s
pripadajočim številom točk iz naslednjih preglednic. Število točk na podlagi
osvojenih medalj na največjih tekmovanjih je zmnožek pokazatelja konkurenčnosti
tekmovanja in ravni tekmovanja.
 

Skupina po modelu –
  konkurenčnost tekmovanja

Medalja v
  individualnih športih (točk)

Medalja v ekipnih
  športih (točk za eno ekipo)

Uvrstitev do 6.
  mesta na OI, SP in EP v individualnih športih (točk)

Uvrstitev do 8.
  mesta na OI, SP, EP v kolektivnih športih (točk na ekipo)


1

24

72

12

36


2

16

48

8

24


3

4

12

2

6


4

2

6

1

3


5

1

3

0,5

1,5

 


Tekmovanje članov (programi vrhunskega športa)

Količnik


Olimpijske igre

1,5


Svetovno prvenstvo, svetovni pokal – skupna uvrstitev

1,0


Evropsko prvenstvo

0,8


Poletna Univerzijada, sredozemske igre

0,4


Svetovne igre

0,2


Zimska Univerzijada

0,1


 


Tekmovanja mlajših starostnih skupin (programi športne
  vzgoje otrok in mladine, usmerjenih v kakovostni in vrhunski šport)

Količnik


Mladinske olimpijske igre, Mladinsko svetovno prvenstvo

1,0


Mladinsko evropsko prvenstvo, Olimpijski festival evropske
  mladine

0,8


22. člen
Razdelitev sredstev za programe vrhunskega
športa in programe športne vzgoje otrok in mladine, usmerjenih v kakovostni in
vrhunski šport, se oblikuje po naslednjih načelih:
-      
na podlagi analize
vlog se opredeli delež sredstev za programe NPŠZ in programe večpanožnih
nacionalnih reprezentanc,
-      
NPŠZ se dodeli
sredstva z indeksnim odstopanjem glede na lansko delitev v razponu 75 do 125,
preračunano z indeksom rasti oziroma upada razpisanih sredstev; za NPŠZ, ki v
prejšnjem letu niso prejele sredstev, se upošteva zadnja delitev sredstev iz
prejšnjih razpisov, preračunano z indeksom rasti oziroma upada sredstev
fundacije;
-      
najmanjši
dodeljeni znesek je 2.000 eurov.
23. člen
Pri izboru programov interesne športne
vzgoje otrok in mladine, interesnih športnih dejavnosti študentov in športne
rekreacije imajo ob enakih pogojih prednost programi zvez športnih društev, ki
jih le-te izvajajo skupaj z najmanj desetimi svojimi članicami, ter programi,
ki imajo večje možnosti uresničevanja javnega interesa na področju športa. Pri
tem se upoštevajo vsebinski vidiki programa:
-      
Javni interes na
tem področju predstavljajo programi športnih dejavnosti interesne športne
vzgoje otrok in mladine, športa študentov in športne rekreacije, ne pa
programi, kjer gre pretežno za promocijo in obveščanje o športnih programih,
usposabljanje kadrov ali tekmovalni šport. Večji javni interes predstavljajo
športni programi z vsebinami, ki imajo večje pozitivne vplive na kazalnike
zdravja ljudi, in programi, ki bolje odražajo vsebino projektov, ki jih je
razpisala fundacija na tem področju.
-      
Programi, kjer je
šport le sredstvo za dosego določenih drugih primarnih ciljev, le delno
uresničujejo javni interes na področju športa.
-      
Na področju
interesne športne vzgoje otrok in mladine ter športne rekreacije slabo
uresničujejo javni interes programi ligaških tekmovanj. Slabše uresničujejo
javni interes tudi programi drugih oblik tekmovanj z izjemo množičnih
športno-rekreativnih prireditev.
-      
Med programi
interesne športne vzgoje otrok in mladine bolje uresničujejo javni interes
programi krovnih športnih organizacij. Najvišje število točk za programe
športne vadbe se dodeli občinskim športnim zvezam in nacionalnim športnim ter
panožnim zvezam, ki združujejo programe svojih članic – športnih društev,
delujočih na določenem področju. Športnim društvom se najvišje število točk za
programe interesne športne vzgoje otrok in mladine dodeli le, če na regionalnem
področju ni prijavljenih podobnih programov krovnih športnih organizacij. Med
takšnimi programi imajo prednost programi društev, ki se izvajajo na več krajih
ali programi z več prireditvami.
-      
Na področju
športne rekreacije se javni interes bolje uresničuje prek množičnih prireditev.
Fundacija želi spodbuditi prirejanje različnih množičnih prireditev. Prednost
imajo množične prireditve z večjim deležem prostovoljnega dela in večjim
številom udeležencev. Z vidika razvoja manjkajočih programov športne rekreacije
se lahko največje število točk dodeli tudi nekaterim programom športno
rekreativne vadbe, ki jih izvajajo NPŠZ in nacionalne športne zveze in drugim
programom na regionalni ravni, ki imajo soglasje NPŠZ ali OKS-ZŠZ.
-      
Pri vrednotenju javnega interesa programov občinskih
športnih zvez lahko fundacija uporabi dodatne informacije o programih:
prednostno razvrstitev Odbora za šport na lokalni ravni OKS-ZŠZ, ki programe
občinskih športnih zvez razdeli v tri prioritetne skupine.
-      
Z namenom
preprečevanja financiranja programov študentskih športnih tekmovanj, ki se
podvajajo, se največje število točk nameni za programe krovne organizacije na
področju študentskega športa, v katere je vključeno večje število študentskih
športnih društev in drugih organizacij, prek katerih se v študentska športna
tekmovanja vključujejo študenti. Pri tem imajo prednost programi študentskih
športnih tekmovanj, ki so vključeni v tekmovalne sisteme mednarodne študentske
organizacije. Poleg študentskih športnih tekmovanj javni interes na tem področju
dobro uresničujejo nekatere množične študentske športne prireditve, ki so
namenjene širši populaciji študentov.
Pri izboru teh programov se upošteva tudi
prostorska razpršenost programov. Prednost imajo programi, ki se izvajajo v več
statističnih regijah, in programi, ki bolje odražajo enakomerno prostorsko
razpršenost glede na analizo prostorske zasičenosti programov v primerjavi z
demografskimi značilnostmi.
Programi se
ovrednotijo s pripadajočim številom točk iz naslednje preglednice:
 

Merilo 

Število točk

Opisnik


Status kandidata

10

Nepridobitno izvajanje na nacionalni ali regionalni ravni
  (NPŠZ, NŠZ, OKS-ZŠZ, občinske športne zveze)


6

Nepridobitno izvajanje na lokalni ravni (športna društva,
  javni zavodi za šport, vzgojno-izobraževalni zavodi, občine)


1

Pridobitno izvajanje oziroma nepridobitno izvajanje
  nešportnih organizacij (gospodarske družbe, zasebni zavodi, druge
  organizacije)


Možnost uresničevanja javnega interesa na področju športa
  s programom

10

Program v celoti uresničuje javni interes: upoštevajo se
  vsebinski vidiki, ki imajo pozitivne vplive na zdravje ljudi, vključujejo
  večje število neposredno vadečih, prednost imajo programi, ki se izvajajo na
  več krajih, imajo večji delež prostovoljskega dela


6

Program pretežno uresničuje kriterije, navedene v opisniku
  tega merila pri 10 točkah; množične športno-rekreativne prireditve z udeležbo
  najmanj 400 aktivnih udeležencev, v mestnih občinah pa z najmanj 600 aktivnih
  udeležencev


3

Program delno uresničuje kriterije, navedene v opisniku
  tega merila pri 10 točkah


0

Programi, ki slabo uresničujejo javni interes, saj je
  šport le sredstvo za dosego drugih ciljev (zdravstveni, socialni,
  humanitarni, preventivni programi ipd.); slabše uresničujejo javni interes
  tudi programi ligaških tekmovanj.


Prostorska razpršenost programov

9

V statistični regiji primanjkuje programov oziroma
  izvajanje programa v več regijah.


6

Program dobro odraža prostorsko razpršenost;
V statistični regiji primanjkuje programov oziroma
  izvajanje programov v več regijah;


3

Zasičenost s programi v statistični regiji ali zasičenost
  s podobnimi programi istega izvajalca, kljub temu, da program dobro odraža
  prostorsko razpršenost


0

Zasičenost s podobnimi programi istega izvajalca

Programi, ki zberejo najmanj 21 od 29 točk, se
uvrstijo v izbor programov, ki jih sofinancira fundacija.
24. člen
Razdelitev sredstev za programe interesne
športne vzgoje otrok in mladine, interesne športne dejavnosti študentov in
športne rekreacije se oblikuje na podlagi vsote točk vrednosti programa in
možnosti uresničevanja javnega interesa na področju športa s programom.
Vrednost programa opredeli fundacija na
podlagi obsega (število udeležencev programov, število vadbenih ur v letu,
število izvajalcev programa), organizacijskih značilnosti (krajevna razpršenost
programa, število podizvajalcev programa, kadrovska struktura izvajanja
programa), stroškovne strukture programa (delež neposrednih in režijskih
stroškov programa, vrsta stroškov, cena programa in preglednost sistema
financiranja izvajalcev programov) in možnosti udejanjanja programa z vidika
realizacije programa v preteklih letih.
Večje možnosti uresničevanja javnega
interesa na področju športa in zaradi tega višje vrednotenje imajo programi:
-      
ki bolje odražajo vsebino projektov, ki jih razpiše
fundacija na področju interesne športne vzgoje otrok in mladine, športne
dejavnosti študentov in športne rekreacije;
-      
ki jih izvajajo športna društva pod okriljem
svoje krovne športne organizacije (opredeljena mreža društev skupaj s krovno
organizacijo);
-      
ki imajo večje pozitivne vplive na zdravje
ljudi;
-      
ki nudijo večjo dodano vrednost sofinanciranja
s strani fundacije;
-      
različnih športnih vsebin, pri katerih šport ni
le sredstvo za doseganje drugih ciljev programa ali ni izpostavljen kakšen drug
namen izvajanja programov; izhodišče fundacije pri tovrstnih programih je nižji
delež financiranja zaradi drugih virov sofinanciranja.
Predlog financiranja izbranih programov se
oblikuje na podlagi kazalcev, ki jih opredeli komisija za interesno športno
vzgojo otrok in mladine, športne dejavnosti študentov in športno rekreacijo
glede na analizo prispelih vlog in postopka finančnega vrednotenja programov:
 

Kazalec

 

Število točk


Vrednost programa

 

0–100


– Obseg programa (število udeležencev v programu,
  trajanje programa število vadbenih ur, število izvajalcev, vrednost programa)

0–50

 


– Organizacijske značilnosti (število podizvajalcev,
  kadrovska struktura, krajevna razpršenost)

0–25

 


– Finančni načrt programa (stroškovna struktura,
  delež režijskih stroškov, vrsta stroškov, preglednost sistema financiranja
  izvajalcev programa, realizacija v preteklih letih, cena programa za
  udeleženca)

0–25

 


Uresničevanje javnega interesa s programom

 

0–100


– Programi za otroke in mladino

0–35

 


– Programi športne rekreacija za odrasle

0–15

 


– Programi športa študentov

0–5

 


– Izvajalec programov so športna društva pod okriljem
  krovne športne organizacije

0–20

 


– Program ima večji pozitiven vpliv na zdravje

0–5

 


– Program ima multiplicirane učinke sofinanciranja,
  saj se pokriva tudi iz drugih virov

0–10

 


– Šport ni le sredstvo za doseganje drugih ciljev
  (socialni, humanitarni, preventivni programi ipd.)

0–10

 

Postopek finančnega vrednotenja programov
poteka tako, da se sešteje točke obeh kazalcev in dobi določeno število točk.
Razpisana sredstva se deli z vsoto števila točk vseh programov in tako dobimo
vrednost točke, izraženo v EUR. Višino sofinanciranja se določi z zmnožkom med
vrednostjo točke in številom točk, ki jih posamezni program prejme pri
vrednotenju. Sredstva za posamezen program se zaokrožijo na 100 EUR natančno,
pri čemer se vrednosti manjše od 50 EUR zaokrožijo navzdol, vrednosti enake ali
večje od 50 EUR pa navzgor (v nadaljnjem besedilu: pravilo zaokroževanja).
25. člen
Pri izboru drugih programov imajo ob enakih
pogojih prednost programi zvez športnih društev s programi, ki se izvajajo na
nacionalni ravni, ter programi, ki imajo večje možnosti uresničevanja javnega
interesa na področju športa. Pri tem se upoštevajo vsebinski vidiki programa in
dodana vrednost sofinanciranja s strani fundacije:
-      
Na področju informiranja ljudi o športno
rekreativnih dejavnostih na regionalnem ali širšem področju imajo prednost pri
izboru programi krovnih športnih organizacij, saj le-ti združujejo informacije
na višji ravni in zajemajo večje število njihovih uporabnikov.
-      
Med programi informiranja imajo prednost
programi celostnega vsebinskega informiranja o športno rekreativnih dejavnostih
in programi informiranja o športno rekreativnih dejavnostih, ki dosegajo širši
krog uporabnikov.
-      
Med programi promocije športno rekreativnih
dejavnosti imajo prednost pri izboru programi rednih tedenskih oddaj ali rubrik
v medijih nacionalnega obsega.
-      
Med programi muzejske dejavnosti na področju
športa imajo prednost programi državnih muzejev, opredeljenih z zakonom o
varstvu kulturne dediščine, ki pomembneje prispevajo k uveljavitvi nacionalne
identitete na področju športa.
-      
Med programi informiranja in promocije športno
rekreativnih dejavnostih, pri katerih je poleg športnega izpostavljen tudi
kakšen drug namen izvajanja programov, imajo prednost programi, ki lahko
zagotovijo vsaj četrtinsko sofinanciranje iz sredstev drugih sfer.
-      
Pri izboru imajo prednost tisti programi, kjer
lahko fundacija pričakuje večji učinek njenega sofinanciranja. Pri tem se
upošteva morebitno podvajanje z vsebinami drugih programov, možnost drugih
virov sredstev za izvedbo programa, realizacija sredstev fundacije v
preteklosti, financiranje več programov kandidata.
Programi se ovrednotijo s pripadajočim
številom točk iz naslednje preglednice:
 

Merilo 

Število točk

Opisnik


Status kandidata

10

Nepridobitno izvajanje na nacionalni ali regionalni ravni
  (NPŠZ, NŠZ, OKS-ZŠZ, občinske športne zveze)


6

Nepridobitno izvajanje na lokalni ravni (športna društva,
  javni zavodi za šport, vzgojno-izobraževalni zavodi, občine)


4

Pridobitno izvajanje oziroma nepridobitno izvajanje
  nešportnih organizacij (gospodarske družbe, zasebni zavodi, druge
  organizacije)


Možnost uresničevanja javnega interesa na področju športa
  s programom

10

Program v celoti uresničuje javni interes: upoštevajo se
  vsebinski vidiki, ki imajo pozitiven vpliv na informiranje ljudi o
  športno-rekreativnih dejavnostih na regionalnem ali širšem področju in
  zajemajo večje število uporabnikov, ter združujejo informacije na višji ravni


6

Program pretežno uresničuje kriterije, navedene v opisniku
  tega merila pri 10 točkah, v rednih tedenskih oddajah, v medijih vsaj
  regionalnega značaja in namenjeno širši športni populaciji (morebiti več
  panogam)


3

Program delno uresničuje kriterije, navedene v opisniku
  tega merila pri 10 točkah, občasno v lokalnih medijih, za promocijo izbrane
  prireditve na ožjem regionalnem področju in za posamezno športno zvrst


0

Manj pomembni programi, kot so predstavitve in naštevanje
  športno-rekreativne dejavnosti v elektronski ali tiskani obliki ter programi
  kongresov in posvetov o športno-rekreativni dejavnosti; programi, pri katerih
  je poleg športnega izpostavljen tudi kakšen drug namen (zdravstveni, socialni
  ipd.)

Programi, ki zberejo najmanj 14 od 20 točk, se
uvrstijo v izbor programov, ki jih sofinancira fundacija.
26. člen
Razdelitev sredstev za druge programe se
oblikuje na podlagi vsote točk vrednosti programa in možnosti uresničevanja
javnega interesa na področju športa s programom.
Vrednost programa opredeli fundacija na
podlagi obsega programa, stroškovne strukture programa (delež neposrednih in
režijskih stroškov programa, vrsta stroškov, cena programa in preglednost
sistema financiranja izvajalcev programov) in možnosti udejanjanja programa z
vidika realizacije programa v preteklih letih in drugih predvidenih
financerjev.
Večje možnosti uresničevanja javnega
interesa na področju športa in zaradi tega višje vrednotenje imajo programi, ki
imajo večje pozitivne vplive na zdravje ljudi, in kjer lahko fundacija
pričakuje večji učinek njenega sofinanciranja.
Predlog
financiranja izbranih programov se oblikuje na podlagi kazalcev, ki jih
opredeli komisija za interesno športno vzgojo otrok in mladine, športne
dejavnosti študentov in športno rekreacijo glede na analizo prispelih vlog in
postopka finančnega vrednotenja programov:
 

Kazalec

 

Število točk


Vrednost programa

 

0–100


– Obseg programa (število oddaj oziroma medijske
  prisotnosti, vrednost programa, realizacija v preteklih letih)

0–50

 


– Organizacijske značilnosti (število podizvajalcev,
  kadrovska struktura, krajevna razpršenost)

0–25

 


– Finančni načrt programa (stroškovna struktura,
  delež režijskih stroškov, vrsta stroškov, preglednost sistema financiranja
  izvajalcev programa, realizacija v preteklih letih, drugi predvideni
  sofinancerji)

0–25

 


Uresničevanje javnega interesa s programom

 

0–100


– Program ima multiplicirane učinke sofinanciranja,
  saj se pokriva tudi iz drugih virov

0–30

 


– Uspešna realizacija v preteklih letih; kadrovske,
  prostorske in finančne zmožnosti za uspešno realizacijo

0–30

 


– Izvajalec programov so športna društva pod okriljem
  krovne športne organizacije

0–20

 


– Program ima večji pozitiven vpliv na zdravje

0–10

 


– Šport ni le sredstvo za doseganje drugih ciljev
  (socialni, humanitarni, preventivni programi ipd.)

0–10

 

Postopek
finančnega vrednotenja programov poteka tako, da se sešteje točke obeh kazalcev
in dobi določeno število točk. Razpisana sredstva se deli z vsoto števila točk
vseh programov in tako dobimo vrednost točke, izraženo v EUR. Višino
sofinanciranja se določi z zmnožkom med vrednostjo točke in številom točk, ki
jih posamezni program prejme pri vrednotenju. Sredstva za posamezen program se
zaokrožijo na 100 EUR natančno, skladno s pravilom zaokroževanja.
Gradnja športnih objektov
27. člen
Prednost pri izboru programov gradnje
športnih objektov imajo programi, ki:
-      
bolje uresničujejo javni interes na področju
športa,
-      
so v sklepni stopnji investicije, pri katerih
predračunska vrednost presega 62.500 eurov brez davka na dodano vrednost
oziroma so pred začetkom investicije, pri katerih predračunska vrednost ne
presega 62.500 eurov brez davka na dodano vrednost,
-      
bolje odražajo področno razpršenost sredstev
fundacije,
-      
dajejo prednost investicijam v nove vadbene
športne površine,
-      
obsegajo energetsko in ekološko sanacijo
športnih objektov.
Večji javni
interes na področju športa predstavljajo programi, ki v večji meri odražajo
vsebino projektov, ki jih razpiše fundacija, in programi, ki so opredeljeni
hkrati v programu investicij nacionalnih panožnih športnih zvez in programu
investicij na področju športa v občinah ali ministrstvu, pristojnem za šport.
Pri vrednotenju lahko fundacija uporabi naslednje dodatne informacije o
programih: prednostna razvrstitev NPŠZ in prednostna razvrstitev Odbora za
šport na lokalni ravni OKS-ZŠZ za programe, ki ne spadajo pod šolski športni
prostor ali pod NPŠZ; seznam sofinanciranih športnih objektov s strani
Direktorata za šport; objekt ima status centra po merilih OKS-ZŠZ; razvid
društev, ki delujejo v javnem interesu na področju športa; regijska umeščenost
programa; panožna razpršenost programov in pogodbena opredelitev
javno-zasebnega partnerstva pri investicijah, ki jih prijavljajo zasebne
družbe. Na podlagi vsebine investicij, ustreznih dodatnih mnenj in opredelitve
manjkajočih športnih objektov strokovna komisija zviša ali zniža izhodiščno
oceno.
Fundacija
ovrednoti programe s pripadajočim številom točk po posameznih merilih iz
naslednje preglednice:
 

Merilo 

Število točk

Opisnik


Uresničevanje javnega interesa v športu

10

Program zelo dobro uresničuje javni interes na področju
  športa


6

Program dobro uresničuje javni interes na področju športa
  (izhodiščna ocena)


2

Program v manjši meri uresničuje javni interes na področju
  športa


Stopnja investicije 
(LK – leto, v katerem se bo program predvidoma zaključil;
  LP – leto kandidature na sredstva; 
LZ – leto začetka programa)

5

Program predračunske vrednosti pod 62.500 eurov brez davka
  na dodano vrednost, ki je že začet in bo predvidoma končan v letu v katerem
  kandidirajo za sredstva (LK – LP=0)


4

Program predračunske vrednosti nad 62.500 eurov brez davka
  na dodano vrednost, ki je že začet in bo predvidoma končan v letu, za
  katerega program kandidira na sredstva fundacije (LK – LP=0)


3

Program predračunske vrednosti nad 62.500 euro brez davka
  na dodano vrednost v, ki je že začet in bo predvidoma končan čez eno leto, za
  katerega program kandidira na sredstva (LK – LP =1); oziroma predviden
  začetek programa predračunske vrednosti pod 62.500 eurov brez davka na dodano
  vrednost v letu, za katerega program kandidira na sredstva fundacije (LZ –
  LP=0) in ne bo končan v letu, v katerem kandidirajo za sredstva (LK – LP >
  0).


2

Predviden začetek programa v letu ali kasneje, v katerem
  program kandidira na sredstva (LZ – LP => 0) oziroma ostali primeri za
  programe predračunske vrednosti pod 62.500 eurov brez davka na dodano vrednost
  (LK – LP <= -1; LZ – LP >= 1) in ostali primeri za programe
  predračunske vrednosti nad 62.500 eurov brez davka na dodano vrednost.


Vrsta investicije

6

Nove športne površine


4

Obnova obstoječih športnih površin


2

Investicije (novogradnje, adaptacije, rekonstrukcije,
  vzdrževalna dela) na spremljajočih površinah športnega objekta (garderobe,
  tribune, ogrevalni, vodovodni, kanalizacijski sistemi ipd.);
Vgradne športne naprave in športna oprema, ki zagotavlja
  uporabnost objekta


Področna razpršenost

5

Program v prvi tretjini seznama statistične regije glede
  na vsoto točk meril uresničevanja javnega interesa, stopnje investicije in
  vrste investicije


3

Program v drugi tretjini seznama statistične regije glede
  na vsoto točk meril uresničevanja javnega interesa, stopnje investicije in
  vrste investicije


2

Program v tretji tretjini seznama statistične regije glede
  na vsoto točk meril uresničevanja javnega interesa, stopnje investicije in
  vrste investicije

Programi, ki
zberejo najmanj 20 od 26 možnih točk, se uvrstijo v izbor programov, ki jih
sofinancira fundacija.
28. člen
Razdelitev sredstev za programe gradnje
športnih objektov se oblikuje po naslednjih načelih:
-      
na podlagi analize vlog se opredeli delež
sredstev za različne skupine programov glede na predračunsko vrednost programov
in projekte,
-      
v osnovi za sofinanciranje se upošteva vrednost
vlaganj v športne površine,
-      
pri šolskih telovadnicah se kot osnovo za
sofinanciranje upošteva vrednost športnega standarda,
-      
v osnovi za sofinanciranje se upošteva delež
sredstev za šport od celotnega proračuna občine oziroma delež sredstev za šport
v občini na prebivalca,
-      
pri programih, ki jih je fundacija
sofinancirala v preteklih letih, se od popravljene osnove za sofinanciranje
odšteje vrednost že odobrenih sredstev.
Predlog financiranja izbranih programov se
oblikuje na podlagi kazalcev, ki jih opredeli komisija za gradnjo športnih objektov
glede na analizo prispelih vlog in postopka finančnega vrednotenja programov.
Postopek finančnega vrednotenja programov
poteka tako, da se opredeli delež sredstev za različne skupine programov glede
na predračunsko vrednost investicij in projekte (male in velike investicije,
lahko pa tudi druge skupine programov, ki jih glede na analizo prispelih vlog
določi svet s sklepom). Pri šolskih telovadnicah se upošteva vrednost športnega
standarda, ki nadgrajuje šolski standard (namen sofinanciranja investicije je
omogočiti tudi tekmovalno dejavnost športnim društvom za potrebe tekmovanj,
npr. višina stropa za odbojko).
Raziskovanje in razvoj športa
29. člen
Prednost pri izboru programov raziskovanja
in razvoja športa imajo programi z boljšimi možnostmi uresničevanja javnega
interesa na področju športa, programi nacionalnega pomena in programi z
boljšimi zmožnostmi uspešne realizacije glede na kadrovske, prostorske in
finančne zmožnosti programa.
Pri vrednotenju možnosti uresničevanja
javnega interesa na področju športa fundacija upošteva vsebinski vidik programa
in možnost dodane vrednosti sofinanciranja s strani fundacije. Višje so vrednoteni
programi, ki v večji meri odražajo vsebino projektov, ki jih razpiše fundacija
na področju raziskovanja in razvoja športa.
»Programi se
ovrednotijo s pripadajočim številom točk iz naslednje preglednice:
 

Merilo 

Število točk

Opisnik


Možnost uresničevanja javnega interesa na področju športa
  s programom

10

Program v celoti uresničuje javni interes: predmet
  programa je skladen s področjem sofinanciranja, program je uporaben v športni
  praksi, športna panoga spada v prve tri razrede vrednotenja športnih panog po
  merilih OKS-ZŠZ, mnenje NPŠZ: program uvršča v prioritete


6

Program delno uresničuje javni interes: možnost
  sofinanciranja iz drugih virov, podvajanje vsebine z drugimi programi, ni
  prioriteta NPŠZ


0

Program ni skladen s področjem sofinanciranja, je manj
  uporaben v športni praksi, spada med športne panoge, ki niso uvrščene med
  prva dva razreda športnih panog po merilih OKS-ZŠZ, podvajanje vsebine z
  drugimi programi ipd.


Pomembnost programa

10

Nacionalna raven


6

Regionalna raven


2

Lokalna raven


Zmožnost uresničitve programa

10

Uspešna realizacija v preteklih letih in kadrovske,
  prostorske ter finančne zmožnosti za uspešno realizacijo


6

Solidne zmožnosti; delno uspešna realizacija v preteklih
  letih oziroma prva kandidatura za podobne programe


0

Slabe zmožnosti oziroma slaba realizacija v preteklih
  letih

Programi, ki zberejo najmanj 22 od 30 točk,
se uvrstijo v izbor programov, ki jih sofinancira fundacija.
30. člen
Razdelitev sredstev za programe
raziskovanja in razvoja športa se oblikuje na podlagi vsote točk vrednosti
programa in možnosti uresničevanja javnega interesa na področju športa s
programom.
Vrednost programa opredeli fundacija na
podlagi obsega programa, stroškovne strukture programa in možnosti udejanjanja
programa z vidika realizacije programa v preteklih letih in drugih predvidenih
financerjev.
Večje možnosti uresničevanja javnega
interesa na področju športa in zaradi tega višje vrednotenje imajo:
-      
aplikativni programi, ki se izvajajo pod
okriljem krovnih športnih organizacij oziroma so v njihovem interesu;
-      
programi, ki nudijo večjo dodano vrednost
sofinanciranja s strani fundacije;
-      
programi znanstveno raziskovalnih projektov, ki
so ozko povezani z raziskovalno problematiko športa;
-      
programi razvojnih projektov.
Komisija za
raziskovanje in razvoj športa pred pripravo predloga financiranja izbranih
programov naredi razrez razpisanih sredstev po vsebinskih sklopih, glede na
analizo prispelih vlog in nameni za:
-      
nakup tehnologije, potrebne za spremljanje in
razvoj športne vadbe do 30 % sredstev,
-      
programe spremljanja in razvoja športne vadbe
do 55 % sredstev,
-      
izbrane znanstvene in strokovne raziskovalne
projekte do 10 % sredstev,
-      
druge programe razvoja športa do 30 %
sredstev.
Predlog
financiranja izbranih programov se oblikuje na podlagi kazalcev, ki jih
opredeli komisija za raziskovanje in razvoj športa glede na analizo prispelih
vlog in postopka finančnega vrednotenja programov.
 

Kazalec

 

Število točk


Vrednost programa

 

0–100


– Obseg programa (predračunska vrednost, število
  udeležencev, obseg storitev)

0–50

 


– Možnost realizacije (realizacija sredstev v
  preteklih letih in možnost realizacije z vidika drugih sofinancerjev ob
  upoštevanju finančnega načrta, organizacije in obsega)

0–50

 


Uresničevanje javnega interesa s programom

 

0–100


– Uporabni programi, ki se izvajajo pod okriljem NPŠZ
  in so v njihovem interesu

0–50

 


– Programi z večjo dodano vrednostjo, kjer se
  pričakuje večji učinek sofinanciranja (npr. programi, ki pokrivajo potrebe
  več športov, mulitpliciranje sredstev še iz drugih virov, znižanje cene),
  manj pa za programe z manjšim učinkom (npr. zmožnost pokritja stroškov z
  drugimi sredstvi)

0–25

 


– Sofinanciranje znanstvenih raziskovalnih projektov:
  prednost imajo programi ozko povezani s problematiko športa in projekti, ki
  znanstveno raziskujejo na različnih področjih športa

0–25

 

Postopek
finančnega vrednotenja programov poteka tako, da se sešteje točke obeh kazalcev
in dobi določeno število točk. Razpisana sredstva se deli z vsoto števila točk
vseh programov in tako dobimo vrednost točke, izraženo v EUR. Višino
sofinanciranja se določi z zmnožkom med vrednostjo točke in številom točk, ki
jih posamezni program prejme pri vrednotenju. Sredstva za posamezen program se
zaokrožijo na 100 EUR natančno, skladno s pravilom zaokroževanja.
Založništvo v športu
31. člen
Prednost pri izboru programov založništva v
športu imajo programi z boljšimi možnostmi uresničevanja javnega interesa na
področju športa in programi z boljšimi zmožnostmi uspešne realizacije glede na
pripravljena gradiva oziroma lansko porabo sredstev.
Pri vrednotenju možnosti uresničevanja
javnega interesa na področju športa s programom fundacija upošteva vsebinski
vidik programa (pojavna oblika športa), predmet programa (zvrst založništva),
uporabnost programa v športni praksi in pomen športne panoge z vidika
nacionalnega modela vrednotenja športnih panog. Prednost pri izboru imajo
programi založništva, ki v večji meri odražajo vsebino projektov, ki jih
razpiše fundacija, in programi, ki so ozko povezani s športom.
Programi se
ovrednotijo s pripadajočim številom točk v dveh fazah. V prvi fazi se programi
na podlagi meril možnost uresničevanja javnega interesa na področju športa s
programom in možnost uresničitve programa ovrednotijo s pripadajočim številom
točk iz naslednje preglednice:
 

Merilo 

Število točk

Opisnik


Možnost uresničevanja javnega interesa na področju športa
  s programom

10

V celoti uresničuje javni interes: program je uporaben v
  športni praksi; vsebina je povezana z športnimi panogami, ki so višje vrednotene
  z vidika nacionalnega modela razvrščanja športnih panog


6

Delno uresničuje javni interes: program je delno uporaben
  v športni praksi; vsebina je povezana z športnimi panogami, ki so srednje
  visoko vrednotene z vidika nacionalnega modela razvrščanja športnih panog


0

Slabo uresničuje javni interes: vsebina programa je manj
  uporabna v športni praksi ali se ne dotika prioritetnih športnih panog


Možnost uresničitve programa

10

Dobre zmožnosti in uspešna realizacija v preteklih letih
  ter ustrezne reference avtorjev


6

Solidne zmožnosti; delno uspešna realizacija v preteklih
  letih oziroma prva kandidatura za podobne programe; avtor ima malo referenc s
  področja objave


0

Slabe zmožnosti oziroma slaba realizacija sredstev v
  preteklih letih; avtor še nima referenc s področja objave; vir sredstev so le
  sredstva fundacije in sredstva, pridobljena iz naslova prodaje na trgu,
  lastnih sredstev ni predvidenih;

Fundacija najprej vrednoti programe po
merilu možnosti uresničevanja javnega interesa na področju športa s programom.
Kandidate s programi, ki so vrednoteni z več kot 6 točkami, pozove, da
dostavijo pripravljena gradiva in pogodbe z založniki, v primeru da ne bodo
sami založili publikacij. Kandidate, ki imajo prijavljenih več programov,
fundacija pozove, da prednostno razvrstijo svoje programe.
Programi, ki zberejo najmanj 16 od 20
možnih točk, se uvrstijo v izbor vlog, ki jih financira fundacija.
V drugi fazi
se programi na podlagi meril tip publikacije, število avtorskih pol,
referenčnost avtorjev in število izvodov ovrednotijo s pripadajočim številom
točk iz naslednje pregled­nice:
 


Merilo 

Število točk

Opisnik


Tip publikacije

1 do 3

knjige, glasila gospodarskih družb


3 do 4

letopis društva


4 do 5

strokovne internetne vsebine


4 do 6

strokovna revija društvo


6 do 8

strokovna knjiga društvo


8 do 10

strokovna knjiga


8 do 10

znanstvena knjiga


8 do 10

znanstvena revija fakultete


8 do 10

strokovna revija fakultete


6 do 10

ponatis knjige


4 do 6

cd ali dvd društva


6 do 10

cd ali dvd fakultete


Število avtorskih pol

1

do 2 poli


3

3–4 pole


5

5–6 pol


7

7–8 pol


8

9–10 pol


9

11–12 pol


10

več kot 13


Referenčnost avtorjev
(naziv avtorjev)

10

recenzija red. prof.


9

recenzija izr. prof.


8

recenzija doc.


7

recenzija dr.


6 do 10

uveljavljen strokovnjak iz prakse


1 do 5

brez recenzije ali neuveljavljen strokovnjak


Število izvodov

1 do 2

0–500


3 do 4

501–1000


5 do 6

1001–1500


7 do 8

1501–2000


9 do 10

2001–3000

32. člen
Razdelitev sredstev za programe založništva
v športu se oblikuje na podlagi vsote točk obsega programa in možnosti
uresničevanja javnega interesa na področju športa s programom. Pri vrednotenju
obsega programa fundacija upošteva število avtorskih pol in fotografij, naklado
ter število letnih izdaj. Večje možnosti uresničevanja javnega interesa na
področju športa in zaradi tega višje vrednotenje imajo:
-      
programi, ki bolje odražajo vsebino projektov,
ki jih je razpisala fundacija na področju založništva v športu;
-      
revije s strokovnimi vsebinami, ki jih izdajajo
nacionalne športne zveze, revije s strokovnimi vsebinami, namenjene otrokom in
mladini, ter znanstvene revije;
-      
programi z višjo kakovostjo vsebine programa z
vidika strokovnosti, izvirnosti, izrazoslovja in jezikoslovja;
-      
programi z večjo dodano vrednostjo sofinanciranja
s strani fundacije.
Točke,
dosežene v drugi fazi, se pomnožijo s faktorjem 2,0 in se prištejejo točkam,
dodeljenim v prvi fazi. Skupaj je možno zbrati največ 100 točk.
Komisija za
založništvo v športu določi delež – odstotek sofinanciranja programov po
naslednjih kriterijih:
-      
programom, ki so prejeli 40 do 59 točk komisija
dodeli do 30 % sofinanciranja od zaprošenih sredstev,
-      
programom, ki so prejeli 60 do 79 točk komisija
dodeli do 60 % sofinanciranja od zaprošenih sredstev,
-      
programom, ki so prejeli 80 do 100 točk
komisija dodeli do 80 % sofinanciranja od zaprošenih sredstev.
5. POSTOPEK RAZPOREDITVE SREDSTEV
33. člen
Izvajalce letnega programa fundacije se
izbere v skladu z določbami 13. člena odloka. Javni razpis za prihodnje
leto se objavi najkasneje do 15. oktobra tekočega leta v Uradnem listu
Republike Slovenije in na spletnih straneh fundacije. Prosilci oddajo vloge v
roku 30 dni od objave javnega razpisa v Uradnem listu Republike Slovenije.
34. člen
Razpisna komisija fundacije v roku 15 dni
po končanem razpisnem roku odpre pravočasno prejete vloge za sredstva fundacije
in ugotovi, ali vloge izpolnjujejo razpisne pogoje. O prejetih vlogah razpisna
komisija izdela zapisnik, ki ga objavi na spletnih straneh fundacije. Zapisnik
mora vsebovati:
-      
datum sestanka komisije,
-      
seznam prejetih vlog,
-      
seznam vlog, ki ne izpolnjujejo pogojev tega
pravilnika,
-      
(črtana).
Nepravočasno prejete vloge razpisna
komisija s sklepom zavrže. Prosilce za sofinanciranje programov, katerih vloge
so nepopolne oziroma nerazumljive, razpisna komisija pozove, da v roku 8 dni
odpravijo pomanjkljivosti. Če prosilec v tem roku pomanjkljivosti ne odpravi,
razpisna komisije s sklepom zavrže vlogo.
35. člen
Popolne vloge vrednotijo stalne strokovne
komisije fundacije po metodologijah, ki izhajajo iz meril tega pravilnika. Med
vrednotenjem vlog lahko stalne strokovne komisije od prosilcev zahtevajo
dodatne informacije, podatke in neodvisna strokovna mnenja. Če prosilec
zahtevanih dodatnih informacij ne dostavi v zahtevanih rokih, stalna strokovna
komisija pripravi predlog za razdelitev sredstev na osnovi znanih podatkov.
36. člen
Stalne
strokovne komisije fundacije pripravijo predloge razdelitve sredstev po
posameznih področjih letnega programa najkasneje do 31. januarja
prihodnjega leta glede na čas objave javnega razpisa. Na podlagi predlogov
stalnih strokovnih komisij svet sprejme sklep o razporeditvi sredstev
izvajalcem najkasneje do 28. februarja.
Fundacija vroči prosilcem odločbe skladno z določbami zakona,
ki ureja upravni postopek. Zoper odločbo je mogoča pritožba v roku 15 dni od
vročitve odločbe, o kateri je dolžna odločiti komisija za pritožbe v roku 30
dni. Fundacija rezultate javnega razpisa objavi na svojih spletnih straneh, po
sprejemu dokončnih odločitev o pritožbah.
37. člen
Z izvajalci
fundacija sklene pogodbe, v katerih se natančno opredeli namen, za katerega so
bila dodeljena sredstva, višino dodeljenih sredstev, načrt financiranja, pogoje
za koriščenje dodeljenih sredstev in drugi načini za nadzor nad namensko porabo
sredstev.
Športne
organizacije, ki so kandidirale s programi s področja gradnje športnih
objektov, morajo pred podpisom pogodbe fundaciji predložiti dokazila, ki
izkazujejo verodostojnost in resnost finančne konstrukcije prijavljenega
programa (sklep občinskega sveta o rezervaciji sredstev, dokazilo o rezervaciji
sredstev v proračunu, sklep o dodelitvi sredstev s strani ministrstva,
sklenjena zavezujoča pogodba s sofinancerji, pogodba o javno-zasebnem
partnerstvu …).
Izvajalci so
dolžni uporabljati dodeljena sredstva namensko in smotrno v skladu s
posredovano razpisno dokumentacijo in sprejetim sklepom sveta.
Če vrednost
izvedenega programa odstopa od kazalnikov, ki jih je navajal prosilec ob
prijavi in ki jih je fundacija uporabila v metodologiji vrednotenja in
financiranja, za več kot 25 %
vrednosti, lahko svet v sorazmernem deležu zmanjšanja vrednosti programa zniža
sredstva za program.
Pri opravljanju nadzora nad namensko porabo sredstev, ki ga
izvaja ali naroči fundacija, so izvajalci dolžni nadzornim organom omogočiti
vpogled v celotno dokumentacijo o izvajanju programov ter dati vse potrebne
podatke in pojasnila v povezavi z uporabo teh sredstev.

Pravilnik o pogojih, merilih in postopku za
razporeditev sredstev Fundacije za financiranje športnih organizacij v
Republiki Sloveniji (Uradni list RS, št. 92/07)
vsebuje naslednje prehodne in končne določbe:
»6. PREHODNE IN KONČNE DOLOČBE
38. člen
Z uveljavitvijo tega pravilnika preneha
veljati Pravilnik o merilih in pogojih za uporabo sredstev fundacije za
financiranje športnih organizacij v Republiki Sloveniji (Uradni list RS, št.
67/98, 88/00, 79/03).
39. člen
Ta pravilnik je sprejet, ko da k njemu
soglasje Državni zbor Republike Slovenije, in začne veljati naslednji dan po
objavi v Uradnem listu Republike Slovenije.«.

Spremembe in dopolnitve Pravilnika o pogojih,
merilih in postopku za razporeditev sredstev Fundacije za financiranje športnih
organizacij v Republiki Sloveniji (Uradni list RS, št. 86/10) vsebujejo naslednjo končno določbo:
»16. člen
Te spremembe in dopolnitve so sprejete, ko
da k njim soglasje Državni zbor Republike Slovenije, in začnejo veljati
naslednji dan po objavi v Uradnem listu Republike Slovenije.«.

Spremembe in dopolnitve Pravilnika o pogojih,
merilih in postopku za razporeditev sredstev Fundacije za financiranje športnih
organizacij v Republiki Sloveniji (Uradni list RS, št. 80/12) vsebuje naslednjo končno določbo:
»23. člen
Te spremembe in dopolnitve so sprejete, ko
da k njim soglasje Državni zbor Republike Slovenije, in začnejo veljati naslednji
dan po objavi v Uradnem listu Republike Slovenije.«.