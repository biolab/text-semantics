I. SPLOŠNE DOLOČBE
1. člen
(vsebina)
Ta pravilnik določa tehnične, tehnološke in
organizacijske zahteve in pogoje za letališča.
2. člen
(izjeme)
(1) Na letališču s kodno številko 1 in 2 se
lahko posamezne zahtevane vrednosti in operativne zahteve iz III. poglavja tega
pravilnika, ki temeljijo na mednarodnih letalskih standardih in priporočenih
praksah iz Priloge 14 h Konvenciji o mednarodnem civilnem letalstvu (Uradni
list FLRJ – MP, št. 3/54, Uradni list RS, št. 24/92 – akt o notifikaciji
nasledstva in Uradni list RS – MP, št. 3/00; v nadaljnjem besedilu: Čikaška
konvencija), nadomestijo z blažjimi ali drugačnimi, če se z ustrezno študijo
ugotovi, da je tako mogoče zagotoviti zahtevano stopnjo varnosti zračnega
prometa. Uporabnike letališča je treba o teh izjemah obvestiti tako, kakor je
običajno v zračnem prometu. 
(2) Izjeme iz prejšnjega odstavka so
dovoljene za letališča s kodno številko 1, za letališča s kodno številko 2 pa
le, če zaradi topografskih ali drugih omejitev ni mogoče izpolniti zahtev in
pogojev iz tega pravilnika. 
(3) Študija iz prvega odstavka tega člena
je navigacijska oziroma aeronavtična študija. Vsebovati mora zlasti opis
situacije in podatke o objektih, prikaz omejitvenih ravnin letališča z vrisom
objektov, identifikacijo objektov kot ovir v zračnem prometu, opis postopkov
letenja ter položaj objektov glede na naprave navigacijskih služb zračnega
prometa, vpliv objektov na operativne postopke (navigacijske in druge), opis
postopka analize tveganja, analizo in oceno tveganja s predvidenimi ukrepi,
tehnologijo zaznamovanja objektov kot ovir v zračnem prometu in določitev
postopkov nadzora in vzdrževanja zaznamovanja ovir. 
(4) Študijo iz prvega odstavka tega člena
potrdi Javna agencija za civilno letalstvo Republike Slovenije v okviru
posameznega postopka.
3. člen
(pomen izrazov)
(1) Izrazi, uporabljeni v tem
pravilniku, imajo naslednji pomen:
1.    
"Letališče" je določeno območje na kopnem ali v vodi (vključno
z zgradbami, napeljavami in opremo), delno ali v celoti namenjeno za prihode in
odhode zrakoplovov in za njihovo gibanje po tleh.
2.    
"Letališki svetilnik" je svetilnik, ki se uporablja za
določitev lokacije letališča iz zraka.
3.    
"Nadmorska višina" letališča je nadmorska višina najvišje
točke pristajalnega območja.
4.    
"Identifikacijski znak letališča" je znak, postavljen na
letališču za lažjo identifikacijo letališča iz zraka.
5.    
"Referenčna točka letališča" je določena zemljepisna lokacija
letališča.
6.    
"Gostota prometa na letališču" je število premikov zrakoplovov
v povprečni uri na vzletno-pristajalno stezo. Število premikov v povprečni uri
pomeni letno povprečje premikov v povprečni uri. Za premik velja vzlet ali
pristanek zrakoplova.
7.    
"Majhna gostota prometa na letališču" pomeni do 15 premikov
zrakoplovov v povprečni uri na vzletno-pristajalno stezo ali manj kakor 20
skupnih letaliških premikov.
8.    
"Srednja gostota prometa na letališču " pomeni od 16 do 25
premikov zrakoplovov v povprečni uri na vzletno-pristajalno stezo ali od 20 do
35 skupnih letaliških premikov.
9.    
"Velika gostota prometa na letališču " pomeni 26 in več
premikov zrakoplovov v povprečni uri na vzletno-pristajalno stezo ali več od 35
skupnih letaliških premikov.
10.  "Letalski
svetilnik" je letalska talna luč, ki je bodisi nepretrgoma bodisi v
presledkih vidna iz vseh smeri in se uporablja za oznako določene točke na
zemeljski površini.
11.  "Letalska
talna luč" je katerakoli luč, ki se uporablja kot letalsko navigacijsko
sredstvo, razen luči, nameščenih na zrakoplovu.
12.  "Referenčna
dolžina terena za letalo" je najmanjša dolžina terena, ki je potrebna za
vzlet pri največji dovoljeni vzletni masi, na gladini morja, v pogojih
standardne atmosfere, v brezvetrju in na popolnoma ravni vzletno-pristajalni
stezi, kakor je navedeno v ustreznem letalskem priročniku, ki ga je potrdil
certifikacijski organ, ali kakor kažejo ekvivalentni podatki, ki jih predloži
proizvajalec letala. Dolžina terena pomeni uravnotežen teren za letala, če je
to primerno, ali pa vzletno razdaljo.
13.  "Klasifikacijska
številka zrakoplova (ACN)" je številka, ki izraža relativni učinek
zrakoplova na tlakovano površino vzletno-pristajalne steze za določeno
standardno podkategorijo.
14.  "Postajališče
za zrakoplov" je označeno območje na ploščadi, namenjeno za parkiranje
zrakoplova.
15.  "Ploščad"
je točno določeno območje kopenskega letališča, namenjeno za vkrcavanje ali
izkrcavanje potnikov, za nakladanje ali razkladanje pošte ali tovora, za
polnjenje z gorivom, za parkiranje ali za vzdrževanje.
16.  "Služba
za upravljanje ploščadi" je služba, ki urejuje dejavnosti na ploščadi, pa
tudi gibanja zrakoplovov in drugih vozil.
17.  "Bareta"
so tri ali več letalskih luči na zemlji, ki so razporejene v prečni vrsti blizu
ena drugi, tako da so od daleč videti kakor kratka svetlobna črta.
18.  "Kapacitivni
svetlobni vir z razelektrenjem" je svetlobni vir, ki ob porabi
električnega toka visoke napetosti iz plina v cevi proizvaja izredno kratke
visokonapetostne bliske (v nadaljnjem besedilu: bliskavica).
19.  "Certificirano
letališče" je letališče, za katero je obratovalec pridobil obratovalno
dovoljenje.
20.  "Čistina"
je kontrolirano pravokotno območje nad zemljo ali vodo, izbrano ali pripravljeno
kot ustrezno za izvajanje začetnega vzpenjanja letala do določene višine.
21.  "Ciklični
redundančni pregled" je matematični algoritem, ki podatkom v digitalni
obliki zagotavlja ustrezno raven zaščite glede izgube ali spremembe podatkov.
22.  "Kakovost
podatkov" je stopnja ali raven zaupnosti, da pridobljeni podatki
izpolnjujejo zahteve glede natančnosti, resolucije in integritete.
23.  "Referenčni
podatek" je podatek, ki se lahko uporablja kot referenc ali podlaga pri
izračunu drugih podatkov.
24.  "Objekt
za razledenitev-protiledenitev" je objekt, namenjen odstranjevanju
zmrzali, leda ali snega (razledenitev) z zrakoplovov, da se zagotovijo čiste
površine oziroma zaščita čistih površin zrakoplova (protiledenitev) proti nastanku
zmrzali in leda ali proti kopičenju snega in plundre za omejeno časovno
obdobje.
25.  "Pozicija
za razledenitev-protiledenitev" je določena lokacija na območju gibanja
zrakoplovov, namenjena izvajanju operacij razledenitve-protiledenitve
zrakoplovov.
26.  "Deklarirane
razdalje" so izračunane vrednosti za razpoložljivo dolžino za vzletni
zalet, razpoložljivo dolžino za vzletanje, razpoložljivo dolžino vzletnega
zaleta in poti ustavljanja ter razpoložljivo dolžino za pristajanje.
27.  "Razpoložljiva
dolžina za vzletni zalet (TORA)" je dolžina vzletno-pristajalne steze, ki
je deklarirana kot razpoložljiva in primerna za talni zalet letala pri vzletu.
28.  "Razpoložljiva
dolžina za vzletanje (TODA)" je seštevek dolžine za vzletni zalet in
dolžine čistine, če ta obstaja.
29.  "Razpoložljiva
dolžina vzletnega zaleta in pot ustavljanja (ASDA)" je seštevek dolžine za
vzletni zalet in dolžine poti ustavljanja, če ta obstaja.
30.  "Razpoložljiva
dolžina za pristajanje (LDA)" je dolžina vzletno-pristajalne steze, ki je
deklarirana kot razpoložljiva in primerna za vožnjo letala po tleh med pristajanjem.
31.  "Odvisni
vzporedni prileti" so hkratni prileti na vzporedne ali skoraj vzporedne
instrumentalne steze, kjer so predpisani radarski minimumi razdvajanja med
zrakoplovi na sosednjih podaljšanih srednjih črtah vzletno-pristajalnih steza.
32.  "Prestavljeni
prag" je prag steze, ki ni na skrajnem koncu vzletno-pristajalne steze.
33.  "Učinkovita
jakost" utripajoče luči je enaka jakosti stalnih luči enake barve, ki daje
enak vizualni domet pod enakimi pogoji opazovanja.
34.  "Elipsoidna
višina" (geodetska višina) je višina glede na referenčni elipsoid.
35.  "Stalna
luč" je luč, ki ima pri opazovanju z določene točke konstantno jakost.
36.  "Lomljivi
predmet" je lahek predmet, ki je konstruiran tako, da se pod pritiskom
zlomi, zvije ali popusti in tako pomeni najmanjšo nevarnost za zrakoplov.
37.  "Geodetski
referenčni podatek" je minimalno število parametrov, potrebnih za
opredelitev lokacije in orientacije lokalnega referenčnega sistema ob
upoštevanju globalnega referenčnega sistema.
38.  "Geoid"
je ekvipotencialna površina v gravitacijskem polju Zemlje, ki sovpada z mirno
srednjo višino morske gladine, nepretrgano razprostrte skozi celine.
39.  "Geoidna
ondulacija" je oddaljenost geoida (pozitivna ali negativna) od
matematičnega referenčnega elipsoida.
40.  "Svetilnik
nevarnosti" je svetilnik, ki se v zračni plovbi uporablja za opozarjanje
na nevarnost.
41.  "Heliport"
je letališče ali točno določen del zgradbe, ki je v celoti ali delno namenjen
za prihode, odhode in premikanje helikopterjev po površini.
42.  "Območje
čakanja" je točno določeno območje, kjer lahko zrakoplovi počakajo ali
naredijo obvoz in tako omogočijo učinkovito premikanje po površini.
43.  "Čas
zaščite" je ocenjeni čas delovanja protileditvene tekočine, ki preprečuje
nastanek ledu, zmrzali ali kopičenje snega na tretiranih površinah zrakoplova.
44.  "Neodvisni
vzporedni prileti" so hkratni prileti na vzporedne ali skoraj vzporedne
instrumentalne steze, kjer niso predpisani radarski minimumi razdvajanja med
zrakoplovi na sosednjih podaljšanih srednjih črtah vzletno-pristajalnih stez.
45.  "Neodvisni
vzporedni vzleti" so istočasni vzleti z vzporednih ali skoraj vzporednih
instrumentalnih vzletno-pristajalnih stez.
46.  "Identifikacijski
svetilnik" je aeronavtični svetilnik, ki oddaja kodirani signal, s katerim
se identificira posamezna referenčna točka.
47.  "Instrumentalna
vzletno-pristajalna steza" je vzletno-pristajalna steza, namenjena za
pristajanje zrakoplovov po postopku za instrumentalni prilet.
48.  "Steza
za nenatančni prilet" je instrumentalna vzletno-pristajalna steza,
opremljena z vizualnimi in nevizualnimi sredstvi, ki zagotavlja vsaj usmerjeno
vodenje, primerno za neposredni prilet.
49.  "Steza
za natančni prilet kategorije I" je instrumentalna vzletno-pristajalna
steza, opremljena z instrumentalnim pristajalnim sistemom (ILS) in/ali
mikrovalovnim pristajalnim sistemom (MLS) in z vizualnimi sredstvi za operacije
z višino odločitve do 60 m (200 čevljev) in pri vidnosti najmanj 800 m oziroma
pri vidnem območju vzletno-pristajalne steze najmanj 550 m.
50.  "Steza
za natančni prilet kategorije II" je instrumentalna vzletno-pristajalna
steza, opremljena z ILS in/ali MLS in z vizualnimi sredstvi za operacije z
višino odločitve, nižjo od 60 m (200 čevljev), toda ne nižjo od 30 m (100
čevljev), in pri vidnem območju vzletno-pristajalne steze najmanj 350 m.
51.   "Steza
za natančni prilet kategorije III" je instrumentalna vzletno-pristajalna
steza, opremljena z ILS in/ali MLS, do in vzdolž površine steze in je:
a)   namenjena za operacije
z višino odločitve manj kakor 30 m (100 čevljev) ali brez zahtevane višine
odločitve in pri vidnem območju vzletno-pristajalne steze najmanj 200 m;
b)   namenjena za operacije
z višino odločitve manj kakor 15 m (50 čevljev) ali brez zahtevane višine
odločitve in pri vidnem območju vzletno-pristajalne steze manj kakor 200 m,
vendar ne manj kakor 50 m;
c)   namenjena za operacije
brez zahtevane višine odločitve in brez omejitev glede vidnega območja
vzletno-pristajalne ­steze.
52.  "Integriteta"
(aeronavtični podatek) je stopnja zagotovitve, da aeronavtični podatek in
njegova vrednost nista izgubljena ali spremenjena od njegovega nastanka ali pooblaščenega
popravka.
53.  "Vmesni
položaj čakanja" je označen položaj, namenjen za kontrolo prometa, na
katerem se morajo zrakoplovi, ki vozijo po zemlji, in vozila ustaviti in
čakati, dokler ne sprejmejo navodila letališke kontrole zračnega prometa, da je
steza prosta in da lahko nadaljujejo vožnjo.
54.  "Pristajalno
območje" je tisti del območja za gibanje, ki je namenjen za pristajanje in
vzletanje zrakoplovov.
55.  "Kazalnik
smeri pristajanja" je naprava, ki vizualno kaže trenutno določeno smer pristajanja
ali vzletanja.
56.  "Cona
letenja, kritična glede laserskih žarkov (LCFZ)", je zračni prostor v
neposredni bližini letališča, toda čez LFFZ, kjer je sevanje omejeno do ravni,
ko je malo verjetno, da bi nastopilo bliskanje.
57.  "Cona
letenja brez laserskih žarkov (LFFZ)" je zračni prostor v neposredni
bližini letališča, kjer je sevanje omejeno do ravni, ko je malo verjetno, da bi
nastopila zaslepitev.
58.  "Cona
letenja, občutljiva glede laserskih žarkov (LSFZ)", je zračni prostor
zunaj in ne nujno blizu LFFZ in LCFZ, kjer je sevanje omejeno do ravni, ko je
malo verjetno, da bi povzročilo zaslepitev od bliska ali efekta poznejše predočitve.
59.  "Zanesljivost
svetlobnega sistema" je verjetnost, da bo celotni sistem napeljave deloval
v okviru dopustnih odstopanj in da bo operativno uporaben.
60.  "Manevrska
površina" je del letališča brez ploščadi, ki se uporablja za vzletanje, za
pristajanje in za vožnjo zrakoplovov po tleh.
61.  "Označevalnik"
je predmet za označevanje ovir ali oris meja, postavljen nad ravnjo tal.
62.  "Oznaka"
je znak ali skupina znakov za posredovanje letalskih sporočil, ki je na
površini območja gibanja zrakoplovov.
63.  "Območje
gibanja zrakoplovov" je tisti del letališča, ki se uporablja za vzletanje,
pristajanje in vožnjo zrakoplovov po tleh. Sestavljajo ga manevrska površina in
ploščad oziroma ploščadi.
64.  "Bližnje
vzporedne steze" so vzletno-pristajalne steze, ki se ne sekajo in katerih
podaljški srednje črte imajo konvergentni oziroma divergentni kot 15° ali manj.
65.  "Neinstrumentalna
vzletno-pristajalna steza" je vzletno-pristajalna steza, namenjena za
pristajanje zrakoplova po postopkih vizualnega prileta.
66.  "Normalna
cona leta (NFZ)" je zračni prostor, ki ni LFFZ, LCFZ ali LSFZ, pa mora
biti zaščiten pred laserskimi sevanji, ki bi lahko povzročila biološko poškodbo
oči.
67.  "Ovira"
so vsi pritrjeni predmeti (bodisi začasno ali stalno) in premični predmeti ali
njihovi deli, ki so na območju, namenjenem za gibanje zrakoplovov po površini,
ali prebadajo definirane ravnine, namenjene varovanju zrakoplovov v letu.
68.  "Območje
brez ovir (OFZ)" je zračni prostor nad notranjo priletno ravnino, notranjo
ravnino prehoda in ravnino zaustavljenega pristanka in tisti del stripa, ki ga
te ravnine omejujejo, kjer ni nobenih pritrjenih ovir, razen lahkih in slabo
pritrjenih objektov in naprav, potrebnih za navigacijo.
69.  "Klasifikacijska
številka tlakovane površine (PCN)" je številka, ki izraža nosilnost
tlakovane površine pri neomejenih operacijah.
70.  "Ortometrična
višina" je višina točke glede na geoid, večinoma navedena kot višina od
srednje morske gladine.
71.  "Glavna
vzletno-pristajalna steza" je vzletno-pristajalna steza, ki se v
primerjavi z drugo prednostno uporablja vedno, ko razmere to dopuščajo. Na
letališču je lahko več glavnih stez.
72.  "Zaščitena
cona leta" je posebno določen zračni prostor za zmanjšanje nevarnih
učinkov laserskega sevanja.
73.  "Cesta"
je določena cestna površina na manevrskem območju, namenjena za izključno rabo
za vozila.
74.  "Položaj
čakanja na cesti" je označen položaj, kjer se lahko od vozil zahteva, da
se ustavijo in čakajo.
75.  "Vzletno-pristajalna
steza" je točno določeno pravokotno območje kopenskega letališča, ki je
urejeno za pristajanje in vzletanje zrakoplovov.
76.  "Varnostno
območje konca steze (RESA)" je simetrično območje okoli podaljšane srednje
črte vzletno-pristajalne steze, ki leži tik ob koncu stripa, namenjeno za
zmanjševanje nevarnosti za nastanek škode na letalu, katerega pristanek na
stezi je prezgoden ali predolg.
77.  "Zaščitne
luči vzletno-pristajalne steze" so svetlobni sistem, ki opozarja pilote
oziroma voznike vozil, da bodo vstopili na aktivno vzletno-pristajalno stezo.
78.  "Položaj
čakanja pred vzletno-pristajalno stezo" je označen položaj, namenjen
zaščiti vzletno-pristajalne steze, določene omejitvene ravnine ali ILS/MLS
kritične/občutljive cone, kjer se zrakoplovi in vozila morajo ustaviti in
čakati, razen če je letališka kontrola zračnega prometa dala drugačna navodila.
79.  "Osnova
vzletno-pristajalne steze" (v nadaljnjem besedilu: strip) je točno
določeno območje, ki zajema vzletno-pristajalno stezo in pot ustavljanja, če ta
obstaja, in je namenjeno za:
- 
zmanjševanje nevarnosti za nastanek škode na zrakoplovu, ki zleti s
steze;
- 
varovanje zrakoplova, ki jo preleti pri vzletu ali pristanku.
80.  "Obračališče"
je določena površina na kopenskem letališču tik ob vzletno-pristajalni stezi,
namenjena lažjemu obratu zrakoplova za 180°.
81.  "Vidno
območje vzletno-pristajalne steze (RVR)" je oddaljenost, pri kateri pilot
zrakoplova na srednji črti vzletno-pristajalne steze vidi površinske oznake na
stezi ali luči, ki označujejo stezo ali njeno srednjo črto.
82.  "Ločene
vzporedne operacije" so hkratne operacije na vzporednih ali bližnjih
vzporednih instrumentalnih vzletno-pristajalnih stezah, ko se ena steza
uporablja izključno za pristajanje in druga izključno za vzletanje.
83.  "Bankina"
je območje ob robu tlakovane površine, ki je pripravljena tako, da omogoča
prehod med tlakovano površino in sosednjo površino.
84.  "Signal"
je znak s stalnim ali spremenljivim sporočilom.
85.  "Signal
s stalnim sporočilom" je signal, ki predstavlja samo eno sporočilo.
86.  "Signal
s spremenljivim sporočilom" je signal, zmožen predstavljati različna
vnaprej določena sporočila.
87.  "Signalno
območje" je območje na letališču, ki se uporablja za prikazovanje
signalov.
88.  "Plundra"
je z vodo nasičen sneg, ki se s ploskimi udarci ob tla razpljuska naokrog, s
specifično težo od 0,5 do 0,8.
89.  "Sneg"
(na tleh) je suha, mokra in steptana oblika snega.
90.  "Suhi
sneg" je sneg, ki ga lahko razpihamo, kadar je rahel, in če ga v roki
stisnemo, razpade, takoj ko popustimo; specifična teža: manj kakor 0,35.
91.  "Mokri
sneg" je sneg, ki ostane skupaj, če ga v roki stisnemo, in tvori kepo;
specifična teža: od 0,35 do manj kakor 0,5.
92.  "Steptani
sneg" je sneg, stisnjen v trdno maso, ki se upira nadaljnjemu stiskanju in
ostane skupaj; če se dvigne od tal, razpade v kepe; specifična teža: 0,5 in
več.
93.  "Deklinacija
postaje" je razlika med nultim radianom VOR in geografskim severom, ki je
bila določena v času umerjanja VOR postaje.
94.  "Pot
ustavljanja" je točno določeno pravokotno območje na tleh na koncu
razpoložljive dolžine steze za vzletni zalet, pripravljeno kot primerno
območje, kjer se zrakoplov lahko ustavi ob morebitni odpovedi vzleta.
95.  "Čas
preklopa" (luči) je čas, potreben trenutni jakosti luči, merjeni v dani
smeri, da pade za 50 odstotkov in zopet zraste do 50 odstotkov med preklopom
izvira napajanja, ko so bile luči nastavljene na 25 odstotkov jakosti ali več.
96.  "Vzletna
steza" je steza, namenjena samo za vzletanje.
97.  "Vozna
steza" je točno določena pot na kopenskem letališču, namenjena za vožnjo
zrakoplovov po letaliških manevrskih površinah, in povezuje en del letališča z
drugim.
98.  "Vozna
steza do parkirnega položaja" je del ploščadi, ki je označen kot vozna
steza in omogoča dostop samo do parkirnih položajev za zrakoplove.
99.  "Vozna
steza na ploščadi" je del sistema voznih steza na ploščadi, ki se
uporablja kot prehod prek ploščadi.
100.  
"Vozna steza za hitri izhod" je vozna steza, v ostrem kotu
priključena na vzletno-pristajalno stezo, ki pristajajočim letalom omogoča, da
z nje zavijejo pri večjih hitrostih, kakor jih je mogoče doseči na drugih
izhodnih voznih stezah, in s tem zmanjšajo čas zasedenosti pristajalne steze.
101.  
"Križišče voznih stez" je križišče dveh ali več voznih steza.
102.  
"Osnova vozne steze" je območje, ki zajema vozno stezo in je
namenjeno varovanju zrakoplova med izvajanjem operacij na vozni stezi in
zmanjševanju nevarnosti za nastanek škode na zrakoplovu, če bi po nesreči
zletel z vozne steze.
103.  
"Prag" je začetek tistega dela vzletno-pristajalne steze, ki
se uporablja za pristajanje.
104.  
"Cona dotika" je del vzletno-pristajalne steze na določeni
oddaljenosti od praga, kjer naj bi se pristajajoče letalo prvič dotaknilo
pristajalne steze.
105.  
"Faktor uporabnosti" je odstotek časa, ko uporaba
vzletno-pristajalne steze ali sistema vzletno-pristajalnih steza ni omejena
zaradi komponente bočnega vetra.
106.  
"Natančnost" je stopnja skladnosti med ocenjeno ali izmerjeno
vrednostjo in resnično vrednostjo.
107.  
"Koledar" je diskretni (točkovni) časovni referenčni sistem,
ki zagotavlja temelj za določanje časovnega položaja s časovno enoto enega dne
(ISO 19108*).
108.  
"Aeronavtična oziroma navigacijska študija" je študija
navigacijskega problema, ki identificira možne rešitve in določi tiste, ki so
sprejemljive brez znižanja varnosti zračnega prometa.
(2) Ostali izrazi, uporabljeni v tem
pravilniku, imajo enak pomen, kot ga določa Zakon o letalstvu (Uradni list RS,
št. 113/06 – uradno prečiščeno besedilo).
4. člen
(referenčna koda)
(1) Referenčna koda letališča – kodna
številka in črka, ki je izbrana za načrtovanje letališča, se mora določiti v
skladu z lastnostmi letal, ki jim je letališče namenjeno. Številke in črke
referenčne kode letališča imajo pomen, kakor je zanje določeno v preglednici
1-1.
(2) Kodna številka za prvi kodni
element mora biti določena v skladu s prvim stolpcem iz preglednice 1-1 tako,
da se izbere kodna številka, ki ustreza največji vrednosti referenčne dolžine
terena za letalo, kateremu je vzletno-pristajalna steza namenjena.
(3) Kodna črka za drugi kodni element
mora biti določena v skladu s tretjim stolpcem iz preglednice 1-1 tako, da se izbere
kodna črka, ki ustreza največjemu razponu kril ali največjemu zunanjemu razponu
glavnega podvozja, odvisno od tega, kateri od njiju daje zahtevnejšo kodno črko
letal, katerim je letališče namenjeno.
 


1. kodni element

2. kodni element
 

Kodna
številka
(1)

Referenčna dolžina terena za letalo
(2)

Kodna
črka
(3)

Razpon kril
(4)

Zunanji razpon
koles glavnega podvozjaa
(5)
 

1

Manj kakor 800 m

A

Do manj kakor 15 m

Do manj kakor 4,5 m
 

2

Od 800 m do manj kakor 1200 m

B

Od 15 m do manj kakor 24 m

Od 4,5 m do manj kakor 6 m
 

3

Od 1200 m do manj kakor 1800 m

C

Od 24 m do manj kakor 36 m

Od 6 m do manj kakor 9 m
 

4

1800 m in več

D

Od 36 m do manj kakor 52 m

Od 9 m do manj kakor 14 m
 

 

 

E

Od 52 m do manj kakor 65 m

Od 9 m do manj kakor 14 m
 

 

 

F

Od 65 m do manj kakor 80 m

Od 14 m do manj kakor 16 m
 

a - Razdalja med zunanjimi robovi koles
  glavnega podvozja.






Preglednica
1-1
Referenčne kode letališča
II. PODATKI O LETALIŠČU
5. člen
(aeronavtični podatki)
(1) Določitev in predstavitev aeronavtičnih
podatkov v zvezi z letališčem morata biti v skladu z določili o integriteti
podatkov, ki so določeni v preglednicah od 1 do 5 v Dodatku 5 k Zvezku I
Priloge 14 k Čikaški konvenciji, ob upoštevanju vzpostavljenih postopkov
sistema kakovosti. Natančnost aeronavtičnih podatkov temelji na 95-odstotni
stopnji zaupanja. Tako so opredeljene tri vrste položajnih podatkov: izmerjene
točke (npr. prag steze), izračunane točke (matematični izračun z uporabo
znanega položaja izmerjenih točk) in definirane točke (npr. meja zračnega
prostora).
(2) Integriteta podatkov mora biti
vzdrževana skozi celoten podatkovni proces – od izmere/izvora do končnega
uporabnika. Določila o integriteti podatkov temeljijo na potencialnem riziku
kot rezultatu popačenih podatkov in na načinu uporabe teh podatkov. Posledica
je, da se podatki delijo v tri skupine:
a)  kritični podatki, raven integritete 1 x 10-8: obstaja velika
verjetnost, da bo zaradi uporabe popačenih podatkov let zrakoplova ogrožen in
da se lahko zgodi nesreča;
b)  pomembni podatki, raven integritete 1 x 10-5: obstaja majhna
verjetnost, da bo zaradi uporabe popačenih podatkov let zrakoplova ogrožen in
da se lahko zgodi nesreča;
c)  rutinski podatki, raven integritete 1x10-3: obstaja zelo majhna
verjetnost, da bo zaradi uporabe popačenih podatkov let zrakoplova ogrožen in
da se lahko zgodi nesreča.
(3) Pri določitvi geografskih
koordinat, ki kažejo zemljepisno širino in dolžino, se morajo upoštevati
geodetski referenčni podatki Svetovnega geodetskega sistema 1984 (v nadaljnjem
besedilu: WGS-84).
6. člen
(zaščita aeronavtičnih podatkov)
Zaščita aeronavtičnih podatkov v
elektronski obliki mora biti med shranjevanjem in prenosom v celoti nadzorovana
s cikličnim redundančnim pregledom (CRC). Za dosego potrebne ravni integritete
podatkov za kritične aeronavtične podatke se mora uporabljati 32-bitni, za
bistvene aeronavtične podatke 24-bitni in za rutinske aeronavtične podatke
16-bitni ciklični redundančni algoritem.
7. člen
(geografske koordinate)
(1) Geografske koordinate, ki
označujejo geografsko širino in dolžino, morajo biti izmerjene in posredovane v
službo letalskih informacij v skladu z zahtevami WGS-84. Koordinate, ki so
preračunane v WGS-84 koordinate po matematičnih metodah in ki ne dosegajo
natančnosti, opisane v Dodatku 5 k Zvezku I Priloge 14 k Čikaški konvenciji,
morajo biti posebej označene.
(2) Razred natančnosti izmere podatkov
na terenu mora zagotavljati, da so navigacijski podatki za vse faze leta znotraj
največjih odklonov glede na primeren referenčni okvir, kakor je določeno v
Dodatku 5 k Zvezku I Priloge 14 k Čikaški konvenciji.
(3) Poleg višine posameznih izmerjenih
zemeljskih položajev na letališčih, ki so navedeni v Dodatku 5 k Zvezku I
Priloge 14 k Čikaški konvenciji, je treba ugotoviti, zapisati in posredovati
službi letalskih informacij tudi geoidno ondulacijo (glede na WGS-84 elipsoid).
8. člen
(referenčna točka letališča)
(1) Za vsako letališče je treba
določiti referenčno točko.
(2) Referenčno točko letališča je
treba določiti blizu prvotnega ali načrtovanega geometričnega središča letališča
in tam mora praviloma tudi ostati.
(3) Položaj referenčne točke letališča
se izmeri v stopinjah, minutah in sekundah.
9. člen
(nadmorska višina letališča in
vzletno-pristajalne steze)
(1) Za vsako letališče je treba
izmeriti nadmorsko višino in geoidno valovitost referenčnega položaja letališča
s polmetrsko natančnostjo ali natančnostjo enega čevlja in izmerjene podatke
posredovati službi letalskih informacij.
(2) Za javna letališča, opremljena za
neprecizni prilet, je treba določiti nadmorsko višino in geoidno valovitost
vsakega praga, nadmorsko višino konca vzletno-pristajalne steze in vsako
pomembno visoko ali nizko vmesno točko vzdolž vzletno-pristajalne steze s
polmetrsko natančnostjo.
(3) Za javna letališča, opremljena za
precizni prilet, je treba določiti v metrih nadmorsko višino in geoidno
valovitost vsakega praga, nadmorsko višino konca vzletno-pristajalne steze in
najvišjo nadmorsko višino cone dotika s četrtmetrsko natančnostjo.
(4) Geoidna valovitost mora biti
izmerjena v skladu z WGS-84.
10. člen
(referenčna temperatura letališča)
Referenčno temperaturo letališča je treba
določiti v stopinjah Celzija. Referenčna temperatura letališča je mesečno
povprečje najvišjih dnevnih temperatur za najbolj vroč mesec v letu (najbolj
vroč mesec v letu je tisti, ki ima najvišjo mesečno povprečno temperaturo). Pri
tem je treba uporabiti večletno povprečje.
11. člen
(dimenzije letališča)
Za vsako letališče je treba izmeriti ali
navesti naslednje podatke:
a)  vzletno-pristajalna steza – dejanska smer z natančnostjo stotine
stopinje, številko poimenovanja, dolžina, širina, lokacija prestavljenega praga
steze, zaokroženo na polni meter, nagib, vrsta zgornjega ustroja, vrsta
vzletno-pristajalne steze, pri vzletno-pristajalni stezi za natančni prilet
kategorije I pa območje brez ovir, če to obstaja;
b)  strip, vzletno-pristajalna steza, varnostno območje in poti
ustavljanja – dolžina in širina, zaokroženo na polni meter;
c)  vozna steza – poimenovanje, širina in vrsta zgornjega ustroja;
d)  ploščad – vrsta zgornjega ustroja, postajališča za zrakoplove;
e)  meje letališke kontrole zračnega prometa;
f)   čistina – dolžina, profil;
g)  vizualna sredstva za postopke prileta, označitev in osvetlitev
vzletno-pristajalnih in voznih steza in ploščadi, druga vizualna sredstva za
vodenje in nadzor na voznih stezah in ploščadih, vključno s položaji čakanja in
prečkami ustavljanja, ter lokacija in vrsta sistemov vizualnega vodenja letala
do parkirnega mesta;
h)  lokacija vseh točk na letališču za preverjanje signala VOR in
frekvenca VOR;
i)    lokacija in poimenovanje standardnih voznih steza;
j)    oddaljenost, zaokroženo na polni meter, oddajnika smeri prileta in
oddajnika za drsno pot (ILS) ali azimutne in višinske antene mikrovalovnega
pristajalnega sistema (MLS) od roba pripadajoče vzletno-pristajalne steze.
Vsi navedeni podatki morajo biti posredovani
službi letalski informacij in objavljeni tako, kakor je običajno v zračnem
prometu.
12. člen
(nosilnost tlakovanih površin)
(1) Nosilnost tlakovane površine, namenjene
zrakoplovom, ki imajo na ploščadi maso, večjo od 5700 kg, se določi po metodi
klasifikacijske številke zrakoplova – klasifikacijske številke tlakovane
površine (ACN-PCN) ob navedbi vseh naslednjih podatkov:
a)  klasifikacijska številka tlakovane površine (PCN);
b)  vrsta tlakovane površine za določitev ACN-PCN;
c)  podskupine trdnosti;
d)  najvišja dovoljena kategorija pritiska v zračnici ali največja
dovoljena vrednost pritiska v zračnici;
e)  metoda vrednotenja.
Navedena klasifikacijska številka tlakovane
površine (PCN) mora izražati, da zrakoplov s klasifikacijsko številko (ACN), ki
je enaka ali manjša od navedene PCN, lahko izvaja operacije na tlakovani
površini ob upoštevanju vseh omejitev glede pritiska v zračnicah ali skupne
mase določenega tipa zrakoplova.
(2) Nosilnosti tlakovane površine,
namenjene zrakoplovom z maso na ploščadi, enako ali manjšo od 5700 kg, se
prikažejo z naslednjima podatkoma:
a)  največja dovoljena masa letala;
b)  največji dovoljeni pritisk v zračnicah.
13. člen
(sporočanje podatkov o nosilnosti
tlakovane površine)
Pri sporočanju podatkov o vrsti tlakovane
površine, ki so potrebni za določanje ACN-PCN, o podskupini trdnosti, o
najvišji dovoljeni kategoriji pritiska v zračnici in o metodi vrednotenja, je
treba uporabljati naslednje kode:
 

a)

Vrsta tlakovane površine za določitev ACN-PCN

Koda


 

Toga tlakovana površina

R


 

Prožna tlakovana površina

F


 


b)

Podskupina trdnosti

Koda


 

Velika trdnost: označena s K =150 MN/m3, ki zajema vse
  vrednosti K, višje od 120 MN/m3 za toge tlakovane površine, in s CBR = 15, to
  pa pomeni za prožne tlakovane površine vse vrednosti v CBR, višje od 13.

A


 

Srednja trdnost: označena s K = 80 MN/m3, ki zajema
  vrednosti K od 60 do 120 MN/m3 za toge tlakovane površine, in s CBR = 10, to
  pa pomeni za prožne tlakovane površine vrednosti v CBR od 8 do 13.

B


 

Majhna trdnost: označena s K = 40 MN/m3, ki zajema vrednosti
  K med 25 in 60 MN/m3 za toge tlakovane površine, in s CBR = 6, to pa pomeni
  za prožne tlakovane površine vrednosti v CBR od 4 do 8.

C


 

Izredno majhna trdnost: označena s K = 20 MN/m3, ki zajema
  vse vrednosti K, nižje od 25MN/m3 za toge tlakovane površine, in s CBR = 3,
  to pa pomeni za prožne tlakovane površine vse vrednosti v CBR, nižje od 4.

D


 


c)

Najvišja dovoljena kategorija pritiska v zračnicah

Koda


 

Visoka: brez omejitve pritiska

W


 

Srednja: pritisk omejen na 1,50 MPa

X


 

Nizka: pritisk omejen na 1,00 MPa

Y


 

Zelo nizka: pritisk omejen na 0,50 MPa

Z


 


d)

Metoda vrednotenja

Koda


 

Tehnično vrednotenje: pomeni osebno raziskavo o lastnostih
  tlakovane površine in uporabo tehnologije za ugotavljanje vedenja tlakovane
  površine.

T


 

Uporaba izkušenj o zrakoplovu: pomeni izkušnje za neki tip
  in težo zrakoplova, ki je bil zadovoljivo podprt za čase redne uporabe.

U

14. člen
(lokacija za preverjanje nastavitve
višinomera pred letom)
(1) Na vsakem letališču je treba
določiti eno ali več lokacij na ploščadi za preverjanje nastavitve višinomera
pred letom. Lahko se celotna ploščad uporablja kot zadovoljiva lokacija za
preverjanje nastavitve višinomera.
(2) Nadmorska višina lokacije za
preverjanje nastavitve višinomera pred letom mora biti izražena kot povprečna
nadmorska višina območja, kjer je ta lokacija, zaokrožena do najbližje
vrednosti v metrih. Nadmorska višina kateregakoli dela lokacije za preverjanje
nastavitve višinomera pred letom mora biti v mejah 3 m povprečne nadmorske višine
te lokacije.
15. člen
(deklarirane razdalje)
(1) Za vzletno-pristajalno stezo, ki
je namenjena uporabi v komercialnem letalskem prometu, je treba izračunati naslednje
razdalje:
a)  razpoložljivo dolžino steze za vzletni zalet (TORA);
b)  razpoložljivo dolžino za vzlet (TODA);
c)  razpoložljivo dolžino vzletnega zaleta in poti ustavljanja (ASDA);
d)  razpoložljivo dolžino steze za pristajanje (LDA).
(2) Navodila za izračun deklariranih
razdalj so navedena v Prilogi A k Zvezku I Priloge 14 k Čikaški konvenciji.
16. člen
(podatki o stanju na območju gibanja
zrakoplovov in o operativnem stanju naprav in opreme)
(1) Podatke o stanju na območju
gibanja zrakoplovov in o operativnem stanju z njim povezanih naprav in opreme
je treba posredovati ustrezni službi letalskih informacij. Podatki morajo biti
sproti dopolnjeni, vsako spremembo stanja pa je treba nemudoma sporočiti.
(2) Treba je spremljati stanje na
območju gibanja zrakoplovov in operativno stanje z njim povezanih naprav in poročati
o vseh stvareh, ki so pomembne za operacije zrakoplova oziroma ki vplivajo na
lastno zmogljivost zrakoplova, še posebno v zvezi z naslednjim:
a)  gradbena in vzdrževalna dela;
b)  poškodovane površine na vzletno-pristajalni stezi, na vozni stezi
ali ploščadi;
c)  sneg, plundra ali led na vzletno-pristajalni stezi, na vozni stezi
ali ploščadi;
d)  voda na vzletno-pristajalni stezi, na vozni stezi ali ploščadi;
e)  snežni nanosi ali zameti tik ob vzletno-pristajalni, na vozni stezi
ali ploščadi;
f)   tekoče kemične snovi za preprečevanje zaledenitve ali
odstranjevanje ledu na vzletno-pristajalni ali vozni stezi;
g)  druge trenutno obstoječe nevarnosti, vključno s parkiranimi
zrakoplovi;
h)  napaka ali nepravilno delovanje enega dela ali vseh vizualnih
sredstev na letališču;
i)    napaka na primarnem ali sekundarnem sistemu preskrbe z električno
energijo.
17. člen
(odstranitev zrakoplova v okvari)
Uporabnikom letališča morajo biti dostopni
podatki o možnosti odstranjevanja pokvarjenih zrakoplovov z območja gibanja
zrakoplovov ali iz njegove neposredne bližine. Zmožnost za odstranjevanje pokvarjenih
letal se izrazi z največjim tipom letala, za odstranitev katerega je letališče
opremljeno.
18. člen
(reševanje in gašenje požara)
Letališče mora zagotoviti podatke glede
ravni zaščite, ki jo zagotavlja letališče pri reševanju in gašenju požarov na
zrakoplovih. Raven zaščite, ki je na letališču, se izrazi s kategorijo
reševalne in gasilske službe v skladu s predpisi o reševalni in gasilski službi
na letališču. Pomembne spremembe v ravni zaščite je treba sporočiti ustrezni
službi letalskih informacij. Omenjena služba mora biti ustrezno obveščena tudi
tedaj, ko so te spremembe odpravljene.
19. člen
(sistem indikacije strmine vizualnega
prileta)
V zvezi s postavitvijo sistema vizualne
indikacije kota prileta morajo biti na voljo naslednji podatki:
a)  poimenovanje ustrezne vzletno-pristajalne steze;
b)  vrsta sistema; za namestitev AT-VASIS, PAPI in APAPI mora biti
navedeno, na kateri strani vzletno-pristajalne steze so postavljene luči;
c)  kjer os sistema ni vzporedna s srednjo črto vzletno-pristajalne
steze, morata biti označena kot in smer premika, to je levo ali desno;
d)  nominalni kot(-i) priletne ravnine;
e)  najmanjša(-e) višina(-e) od oči pilota do praga vzletno-pristajalne
steze na nastavljenem kotu prileta (ang.: on-slope).
III. FIZIČNE LASTNOSTI
1. Vzletno-pristajalne steze
20. člen
(število in smer vzletno-pristajalnih
steza)
Število in smer vzletno-pristajalnih stez
na letališču mora biti taka, da faktor uporabnosti letališča za letala, ki jim
je letališče namenjeno, ne znaša manj kakor 95 odstotkov.
21. člen
(izbira največjih dovoljenih komponent
bočnega vetra)
Pri uporabi določb prejšnjega člena se
upošteva, da so letala ovirana pri pristajanju ali vzletanju, kadar komponenta
bočnega vetra v normalnih okoliščinah presega:
-      
37 km/h (20 vozlov) pri letalih z referenčno dolžino terena za letalo
1500 m ali več oziroma 24 km/h (13 vozlov), kadar je zaviranje na
vzletno-pristajalni stezi zaradi nezadostnega vzdolžnega tornega koeficienta
slabo;
-      
24 km/h (13 vozlov) za letala z referenčno dolžino terena za letalo 1200
m ali več, a manj kakor 1500 m;
-      
19 km/h (10 vozlov) za letala z referenčno dolžino terena za letalo manj
kakor 1200 m.
22. člen
(podatki, ki se uporabljajo)
Izbor podatkov, ki se uporabljajo pri
izračunu faktorja uporabnosti, temelji na zanesljivi statistiki o porazdelitvi
vetra. Zajema najmanj petletno časovno obdobje. Potrebni podatki o opazovanjih
se zbirajo vsaj osemkrat na dan v enakih časovnih presledkih.
23. člen
(določitev lokacije praga)
(1) Prag se nahaja na skrajnem koncu
vzletno-pristajalne steze, razen če operativne ocene opravičijo izbiro druge
lokacije.
(2) Kadar je treba prag stalno ali
začasno prestaviti z njegove običajne lokacije, se upoštevajo različni
dejavniki, ki vplivajo na lokacijo praga. Kjer je prestavitev praga posledica
neuporabnega stanja vzletno-pristajalne steze, se mora med neuporabnim območjem
in prestavljenim pragom zagotoviti najmanj 60 m dolgo ravno območje brez ovir.
Poskrbeti je treba tudi za dodatno razdaljo, da bi ustrezno zadostili pogojem
za varno območje konca steze.
24. člen
(dolžina glavne vzletno-pristajalne steze)
Dejanska dolžina glavne vzletno-pristajalne
steze mora izpolnjevati operativne zahteve letal, katerim je namenjena, in ne
sme biti krajša od najdaljše dolžine, določene z upoštevanjem popravkov za lokalne
razmere, v katerih potekajo operacije, in zmogljivostnih lastnosti zadevnih
letal. Pri določanju dolžine glavne vzletno-pristajalne steze je treba
upoštevati zahteve za vzletanje in pristajanje v obeh smereh steze. Lokalne
razmere, ki jih je treba upoštevati, so: nadmorska višina letališča,
temperatura, nagib steze, vlažnost in lastnosti zgornjega ustroja
vzletno-pristajalne steze.
25. člen
(dolžina sekundarne vzletno-pristajalne
steze)
Dolžina sekundarne steze se določi podobno
kakor dolžina glavne steze, z razliko, da mora ta steza ustrezati samo tistim
letalom, ki poleg uporabe druge ali drugih steza zahtevajo tudi uporabo
sekundarne steze, da se doseže faktor uporabnosti najmanj 95 odstotkov.
26. člen
(vzletno-pristajalna steza s potjo
ustavljanja ali čistino)
Kjer je vzletno-pristajalna steza združena
s potjo ustavljanja ali čistino, šteje za zadovoljivo dolžino
vzletno-pristajalne steze dejanska dolžina, ki je krajša od dolžine iz 24.
člena oziroma 25. člena tega pravilnika, vendar mora biti v tem primeru
katerakoli kombinacija vzletno-pristajalne steze, poti ustavljanja in čistine v
skladu z operativnimi zahtevami za vzlete in pristanke letal, katerim je steza
namenjena.
27. člen
(širina vzletno-pristajalne steze)
Vzletno-pristajalna steza ne sme biti ožja
od ustrezne velikosti, določene v naslednji preglednici:
 


Kodna številka

Kodna črka


A

B

C

D

E

F


1a

18 m

18 m

23 m

–

–

–


2a

23 m

23 m

30 m

–

–

–


3

30 m

30 m

30 m

45 m

–

–


4

–

–

45 m

45 m

45 m

60 m


a –
  Steza za precizni prilet s kodno številko 1 ali 2 ne sme biti ožja od 30 m.


28. člen
(najmanjša razdalja med vzporednimi
vzletno-pristajalnimi stezami)
(1) Kjer se bodo hkrati uporabljale
vzporedne neinstrumentalne vzletno-pristajalne steze, je najmanjša razdalja med
njihovimi srednjimi črtami:
-      
210 m, kjer sta višji kodni številki 3 in 4;
-      
150 m, kjer je višja kodna številka 2;
-      
120 m, kjer je višja kodna številka 1.
(2) Kjer se vzporedne instrumentalne
vzletno-pristajalne steze uporabljajo sočasno, je najmanjša razdalja med njihovimi
srednjimi črtami:
-      
1035 m za neodvisne vzporedne prilete;
-      
915 m za odvisne vzporedne prilete;
-      
760 m za neodvisne vzporedne odlete;
-      
760 m za ločene vzporedne operacije;
razen za ločene vzporedne operacije se lahko
določena najmanjša razdalja:
a)  zmanjša za 30 m na vsakih 150 m zamika pristajalne steze proti
prihajajočemu zrakoplovu na najmanj 300 m;
b)  poveča za 30 m na vsakih 150 m zamika pristajalne steze od
prihajajočega zrakoplova.
29. člen
(vzdolžni nagibi na vzletno-pristajalni
stezi)
(1) Nagib, izračunan z deljenjem razlike
med najvišjo in najnižjo točko vzdolž srednje črte vzletno-pristajalne steze z
dolžino vzletno-pristajalne steze, ne sme presegati:
-      
1 odstotka pri kodnih številkah 3 in 4;
-      
2 odstotkov pri kodni številki 1 in 2.
(2) Na nobenem delu steze nagib ne sme
presegati:
-      
1,25 odstotka pri kodni številki 4, razen za prvo in za zadnjo četrtino
vzletno-pristajalne steze, kjer vzdolžni nagib ne sme presegati 0,8 odstotka;
-      
1,5 odstotka pri kodni številki 3, razen za prvo in za zadnjo četrtino
vzletno-pristajalne steze za natančni prilet kategorij II in III, kjer vzdolžni
nagib ne sme presegati 0,8 odstotka;
-      
2 odstotkov pri kodnih številkah 1 in 2.
30. člen
(spremembe vzdolžnega nagiba)
(1) Sprememba nagiba med dvema
zaporednima nagiboma ne sme presegati:
-      
1,5 odstotka pri kodnih številkah 3 in 4;
-      
2 odstotkov pri kodnih številkah 1 in 2.
(2) Prehod iz enega nagiba v drugega
se izpelje v obliki zavoja, stopnja spremembe pa ne sme presegati:
-      
0,1 odstotka na 30 m (najmanjši polmer zavoja 30 000 m) pri kodni
številki 4;
-      
0,2 odstotka na 30 m (najmanjši polmer zavoja 15 000 m) pri kodni
številki 3;
-      
0,4 odstotka za 30 m (najmanjši polmer zavoja 7500 m) pri kodnih
številkah 1 in 2.
31. člen
(vidna razdalja)
Kjer se spremembam nagiba ni mogoče
izogniti, morajo biti spremembe nagiba takšne, da je neovirana vidna razdalja
od:
-      
katerekoli točke 3 m nad vzletno-pristajalno stezo do vseh drugih točk 3
m nad stezo v razdalji najmanj polovice dolžine vzletno-pristajalne steze pri
kodnih črkah C, D, E in F;
-      
katerekoli točke 2 m nad vzletno-pristajalno stezo do vseh drugih točk 2
m nad stezo v razdalji najmanj polovice dolžine vzletno-pristajalne steze pri
kodni črki B;
-      
katerekoli točke 1,5 m nad vzletno-pristajalno stezo do vseh drugih točk
1,5 m nad vzletno-pristajalno stezo v razdalji najmanj polovice dolžine
vzletno-pristajalne steze pri kodni črki A.
32. člen
(razdalja med spremembami nagiba)
Razdalja med točkama, kjer se dve zaporedni
krivulji sekata, ne sme biti manjša od:
a)  vsote absolutnih številčnih vrednosti odgovarjajočih sprememb
nagiba, pomnožene z ustrezno vrednostjo, kakor sledi:
- 30
000 m pri kodni številki 4;
- 15
000 m pri kodni številki 3;
- 5000
m pri kodnih številkah 1 in 2;
b)  45 m.
Vzame se večja vrednost.
33. člen
(prečni nagibi na vzletno-pristajalni
stezi)
(1) Za zagotavljanje čim hitrejše
drenaže mora biti prečni nagib vzletno-pristajalne steze:
-      
od 1 do 1,5-odstoten pri kodnih črkah C, D, E in F;
-      
od 1 do 2-odstoten pri kodnih črkah A in B;
razen na križišču vzletno-pristajalnih ali
voznih steza.
(2) Prečni nagib na obeh straneh
srednje črte mora biti simetričen in po vsej dolžini vzletno-pristajalne steze
v glavnem enak, razen na križišču z drugo vzletno-pristajalno ali vozno stezo.
34. člen
(čvrstost vzletno-pristajalne steze)
Vzletno-pristajalna steza mora imeti takšne
lastnosti, da zdrži letalski promet, za katerega je predvidena.
35. člen
(zgornji ustroj vzletno-pristajalne steze)
Zgornji ustroj vzletno-pristajalne steze
mora biti izdelan brez nepravilnosti, ki bi vplivale na izgubo tornih lastnosti
ali bi kako drugače negativno vplivale na vzletanje in pristajanje letal.
Zgornji ustroj vzletno-pristajalne steze mora biti tako izdelan, da zagotavlja
dobre torne lastnosti tudi tedaj, kadar je steza mokra. Merjenje koeficienta
trenja na novi vzletno-pristajalni stezi ali obnovljenem gornjem ustroju se
izvaja z opremo, ki omogoča kontinuirano merjenje trenja z možnostjo
samodejnega namakanja.
2. Bankina vzletno-pristajalne steze
36. člen
(splošno)
Bankina mora biti zagotovljena za
vzletno-pristajalne steze kodne črke D in E, katerih širina je manjša od 60 m.
Bankina mora biti tudi zagotovljena za vzletno-pristajalne steze kodne črke F.
37. člen
(širina bankine)
Bankina se mora razprostirati simetrično na
vsaki strani vzletno-pristajalne steze tako, da celotna širina steze in bankine
ni manjša od:
-      
60 m za vzletno-pristajalne steze kodnih črk D in E;
-      
75 m za vzletno-pristajalne steze kodne črke F.
38. člen
(nagibi bankine)
Površina bankine, ki meji na
vzletno-pristajalno stezo, mora biti poravnana s stezo in njegov prečni nagib
ne sme presegati 2,5 odstotka.
39. člen
(čvrstost bankine)
Bankina vzletno-pristajalne steze mora biti
tako pripravljena oziroma zgrajena, da zdrži letalo, ki zleti s steze, ne da bi
to povzročilo konstrukcijske poškodbe na letalu. Bankina mora tudi zdržati
pomožna letališka vozila, ki na njej izvajajo določena dela.
3. Obračališče
40. člen
(splošno)
Ob koncu vzletno-pristajalne steze kodnih
črk D, E in F, pri kateri vozna steza ni zgrajena do konca, se mora zgraditi
obračališče, ki zagotavlja lažji obrat zrakoplova za 180° (glej skico 3-1).
Skica
3-1
Tipična zunanja podoba obračališča
41. člen
(dimenzije)
Razdalja med katerimkoli kolesom podvozja
letala in roba obračališča, ko se letalo, za katero je dimenzionirano
obračališče, giblje po oznakah obračališča, ne sme biti manjša od vrednosti,
navedenih v razpredelnici:
 


Kodna črka

Oddaljenost


A

1,5 m


B

2,25 m


C

3 m, ko obračališče
  uporabljajo letala z bazo koles, 
manjšo od 18 m
 
4,5 m, ko
  obračališče uporabljajo letala z bazo koles, 
enako ali večjo od
  18 m


D

4,5 m


E

4,5 m


F

4,5 m

Pri tem baza koles pomeni oddaljenost nosnega
podvozja od geometrijskega središča glavnega podvozja.
42. člen
(nagibi obračališča)
Vzdolžni in prečni nagibi obračališča
morajo biti enaki kakor na delu vzletno-pristajalne steze, ob katerem je obračališče
zgrajeno.
43. člen
(čvrstost obračališča)
Čvrstost obračališča mora biti enaka ali
večja od čvrstosti vzletno-pristajalne steze.
44. člen
(površina obračališča)
Površina obračališča ne sme imeti
nepravilnosti, ki bi lahko povzročile poškodbe na podvozju letala.
45. člen
(bankina obračališča)
(1) Minimalna širina bankine
obračališča mora biti takšna, da pokrije zunanji motor najzahtevnejšega letala.
(2) Bankina obračališča mora biti tako
pripravljena oziroma zgrajena, da zdrži občasne prehode letala, ne da bi to
povzročilo konstrukcijske poškodbe na letalu. Bankina mora tudi zdržati pomožna
letališka vozila, ki na njej izvajajo določena dela.
4. Strip
46. člen
(splošno)
Strip mora zajemati vzletno-pristajalno
stezo in z njo povezano pot ustavljanja.
47. člen
(dolžina stripa)
Strip se začne pred pragom in konča za
koncem vzletno-pristajalne steze ali poti ustavljanja v razdalji najmanj:
-      
60 m pri kodnih številkah 2, 3 in 4;
-      
60 m pri kodni številki 1 pri instrumentalni stezi;
-      
30 m pri kodni številki 1 pri stezi za vizualni prilet.
48. člen
(širina stripa)
(1) Strip, ki vključuje stezo za
natančni prilet, se mora, kjer je to možno, bočno raztezati v razdalji najmanj:
-      
150 m pri kodnih številkah 3 in 4;
-      
75 m pri kodnih številkah 1 in 2;
in to na vsaki strani srednje črte
vzletno-pristajalne steze in podaljška srednje črte po vsej dolžini stripa.
(2) Strip, ki vključuje stezo za
nenatančni prilet, se mora bočno raztezati v razdalji najmanj:
-      
150 m pri kodnih številkah 3 in 4;
-      
75 m pri kodnih številkah 1 in 2;
in to na vsaki strani srednje črte
vzletno-pristajalne steze in podaljška srednje črte po vsej dolžini stripa.
(3) Strip, ki vključuje stezo za vizualni
prilet, se mora bočno raztezati na obeh straneh srednje črte
vzletno-pristajalne steze in njenega podaljška po celotni dolžini stripa v
razdalji najmanj:
-      
75 m pri kodnih številkah 3 in 4;
-      
40 m pri kodni številki 2;
-      
30 m pri kodni številki 1.
49. člen
(objekti na stripu)
(1) Vsak objekt, ki je na stripu in
lahko ogrozi letala, se obravnava kot ovira in se mora odstraniti.
(2) Na stripu niso dovoljeni nobeni
stacionarni objekti, razen vizualnih sredstev, potrebnih za letalsko
navigacijo, ki izpolnjujejo ustrezne zahteve glede lomljivosti in se lahko
namestijo:
a)  v razdalji 77,5 m od srednje črte vzletno-pristajalne steze za
natančni prilet kategorij I, II in III pri kodni številki 4 in pri kodni črki
F;
b)  v razdalji 60 m od srednje črte vzletno-pristajalne steze za
natančni prilet kategorij I, II in III pri kodnih številkah 3 in 4;
c)  v razdalji 45 m od srednje črte vzletno-pristajalne steze za
natančni prilet kategorije I pri kodnih številkah 1 in 2.
(3) Med uporabo vzletno-pristajalne
steze za vzletanje ali pristajanje na teh delih stripa niso dovoljeni nobeni
premični ­predmeti.
50. člen
(ureditev stripov)
(1) Del stripa instrumentalne
vzletno-pristajalne steze, ki je v razdalji najmanj:
-      
75 m pri kodnih številkah 3 in 4;
-      
40 m pri kodnih številkah 1 in 2;
in to od srednje črte vzletno-pristajalne
steze in njenega podaljška, mora biti urejen za letala, ki jim je
vzletno-pristajalna steza namenjena, če zletijo s steze.
(2) Del stripa neinstrumentalne
vzletno-pristajalne steze, ki je v razdalji najmanj:
-      
75 m pri kodnih številkah 3 in 4;
-      
40 m pri kodni številki 2;
-      
30 m pri kodni številki 1;
in to od srednje črte vzletno-pristajalne
steze in njenega podaljška, mora biti urejen za letala, ki jim je
vzletno-pristajalna steza namenjena, če zletijo s steze.
(3) Površina tistega dela stripa, ki
meji na vzletno-pristajalno stezo, na bankino ali pot ustavljanja, mora biti
poravnana z vzletno-pristajalno stezo, z bankino ali potjo ustavljanja.
(4) Da bi zavarovali letalo, ki
pristaja, pred nevarnostjo izpostavljenega robu, mora biti del stripa, ki je
najmanj 30 m pred pragom, ustrezno pripravljen proti morebitni eroziji, ki jo
povzroča piš letalskih motorjev.
51. člen
(vzdolžni nagibi stripa)
Vzdolžni nagibi stripa ne smejo presegati:
-      
1,5 odstotka pri kodni številki 4;
-      
1,75 odstotka pri kodni številki 3;
-      
2 odstotkov pri kodnih številkah 1 ali 2.
Spremembe nagibov stripa morajo biti
postopne.
52. člen
(prečni nagibi stripa)
Prečni nagibi stripa morajo biti takšni, da
preprečujejo zbiranje vode na površini, vendar ne smejo presegati:
-      
2,5 odstotka pri kodnih številkah 3 in 4;
-      
3 odstotkov pri kodnih številkah 1 in 2;
razen prve 3 m zunaj vzletno-pristajalne
steze, bankine ali roba poti ustavljanja, kjer je zaradi boljše drenaže
dovoljen negativni nagib do 5 odstotkov.
53. člen
(čvrstost stripa)
(1) Del stripa instrumentalne
vzletno-pristajalne steze, ki je v razdalji najmanj:
-      
75 m pri kodnih številkah 3 in 4;
-      
40 m pri kodni številki 1 in 2;
in to od srednje črte vzletno-pristajalne
steze in njenega podaljška, mora biti tako pripravljen oziroma zgrajen, da se
čimbolj zmanjša nevarnost poškodbe letala, če zleti s steze.
(2) Tisti del stripa neinstrumentalne
vzletno-pristajalne steze, ki je v razdalji najmanj:
-      
75 m pri kodnih številkah 3 in 4;
-      
40 m pri kodni številki 2;
-      
30 m pri kodni številki 1;
in to od srednje črte vzletno-pristajalne
steze in njenega podaljška, mora biti tako pripravljen oziroma zgrajen, da se
čimbolj zmanjša nevarnost poškodbe letala, če zleti s steze.
5. Varnostno območje konca
vzletno-pristajalne steze
54. člen
(splošno)
Varnostno območje konca vzletno-pristajalne
steze se mora zagotoviti na obeh koncih stripa vzletno-pristajalne steze:
-      
s kodnima številkama 3 in 4;
-      
s kodnima številkama 1 in 2 pri instrumentalni vzletno-pristajalni
stezi.
55. člen
(dimenzije varnostnega območja)
(1) Varnostno območje konca
vzletno-pristajalne steze se mora raztezati od konca stripa vzletno-pristajalne
steze najmanj:
-      
240 m pri kodnih številkah 3 in 4;
-      
120 m pri kodnih številkah 1 in 2.
(2) Širina varnostnega območja konca
vzletno-pristajalne steze mora biti enaka širini stripa.
56. člen
(objekti na varnostnem območju konca
vzletno-pristajalne steze)
(1) Vsak objekt, ki je na varnostnem
območju konca vzletno-pristajalne steze in lahko ogrozi letala, se obravnava
kot ovira in se mora odstraniti.
(2) Na varnostnem območju konca
vzletno-pristajalne steze niso dovoljeni nobeni stacionarni objekti, razen
navigacijskih in vizualnih sredstev, potrebnih za letalsko navigacijo, ki
izpolnjujejo ustrezne zahteve glede lomljivosti.
57. člen
(čiščenje in urejanje varnostnih območij
konca vzletno-pristajalne steze)
Varnostno območje konca vzletno-pristajalne
steze je čisto in zravnano območje brez ovir za primer, da je letalo, ki mu je
steza namenjena, pri pristajanju prezgodnje (ang.: undershooting) ali predolgo
(ang.: overrunning). Za površino tal na varnostnem območju konca
vzletno-pristajalne steze se ne zahteva, da je pripravljena enako kakovostno
kakor strip.
58. člen
(nagibi varnostnega območja konca
vzletno-pristajalne steze)
Nagibi varnostnega območja konca
vzletno-pristajalne steze morajo biti takšni, da noben del varnostnega območja
konca vzletno-pristajalne steze ne sega do priletne ravnine ali ravnine za
vzlet in vzpenjanje.
59. člen
(vzdolžni nagibi varnostnega območja konca
vzletno-pristajalne steze)
Vzdolžni nagibi varnostnega območja konca
vzletno-pristajalne steze ne smejo presegati 5-odstotnega negativnega nagiba.
Spremembe vzdolžnega nagiba morajo biti čimbolj postopne.
60. člen
(prečni nagibi varnostnega območja konca
vzletno-pristajalne steze)
Prečni nagibi varnostnega območja konca
vzletno-pristajalne steze ne smejo presegati 5-odstotnega nagiba. Prehodi med
različnimi nagibi morajo biti čimbolj postopni.
61. člen
(čvrstost varnostnega območja konca
vzletno-pristajalne steze)
Varnostno območje konca vzletno-pristajalne
steze mora biti pripravljeno oziroma zgrajeno tako, da zmanjšuje nevarnost za
poškodbe letal, če so pri pristajanju prezgodnja ali predolga, in omogoča
gibanje reševalnih in gasilskih vozil.
6. Čistina
62. člen
(lokacija in dimenzije čistine)
Čistina se začne na koncu razpoložljive
dolžine steze za vzletni zalet. Dolžina čistine ne sme presegati polovice razpoložljive
dolžine steze za vzletni zalet. Širina čistine mora biti najmanj 75 m na obeh
straneh podaljška srednje črte vzletno-pristajalne steze.
63. člen
(nagib čistine)
Tla čistine ne smejo segati nad ravnino, ki
ima 1,25-odstotni pozitivni nagib, spodnja meja te ravnine pa je vodoravna
ravnina, ki:
a)  je pravokotna na navpično ravnino, ki poteka skozi srednjo črto
vzletno-pristajalne steze;
b)  teče skozi točko, ki je na srednji črti vzletno-pristajalne steze
na koncu razpoložljive dolžine steze za vzletni zalet.
64. člen
(dovoljena odstopanja nagiba čistine)
(1) Zaradi prečnih ali vzdolžnih
nagibov vzletno-pristajalne steze, njene bankine ali stripa je lahko v
prejšnjem členu določena spodnja meja ravnine čistine pod ustrezno nadmorsko
višino vzletno-pristajalne steze, bankine ali stripa. Za te površine ne velja,
da morajo biti zravnane, da bi se ujemale s spodnjo mejo ravnine čistine, niti
da se morajo tla ali predmeti, ki so nad ravnino čistine zunaj konca stripa, a
pod ravnijo stripa, odstraniti, da se zagotovi, da ne ogrožajo letal.
(2) Izogibati se je treba nenadnim
spremembam nagiba tal navzgor, če je nagib ravnine čistine sorazmerno majhen
ali kadar je povprečni nagib tal usmerjen navzgor. Tedaj morajo biti nagibi,
njihove spremembe in prehod z vzletno-pristajalne steze v ravnino čistine na
tistem delu ravnine čistine, ki je v razdalji 22,5 m od obeh strani podaljška
srednje črte, na splošno v skladu z nagibi na vzletno-pristajalni stezi, s
katero je ravnina čistine povezana, lahko pa so dovoljene posamezne vdolbine,
kakor so na primer jarki, ki potekajo čez ravnino čistine.
65. člen
(objekti na čistini)
Vsak objekt, ki je na čistini in lahko
ogrozi letala v letu, se obravnava kot ovira in se mora odstraniti. Na čistini
niso dovoljeni nobeni stacionarni objekti, razen navigacijskih in vizualnih
sredstev, potrebnih za letalsko navigacijo, ki izpolnjujejo ustrezne zahteve
glede lomljivosti.
7. Pot ustavljanja
66. člen
(širina poti ustavljanja)
Pot ustavljanja mora biti enako široka
kakor vzletno-pristajalna steza, na katero se priključuje.
67. člen
(nagibi poti ustavljanja)
Nagibi in spremembe nagibov poti
ustavljanja, pa tudi prehodi z vzletno-pristajalne steze na pot ustavljanja, morajo
bili v skladu s specifikacijami za vzletno-pristajalno stezo, na katero se
priključuje pot ustavljanja, pri tem pa:
a)  ni treba upoštevati omejitve 0,8-odstotnega nagiba za prvo in
zadnjo četrtino dolžine vzletno-pristajalne steze pri poti ustavljanja;
b)  je na spoju poti ustavljanja in vzletno-pristajalne steze in vzdolž
poti ustavljanja lahko za vzletno-pristajalno stezo s kodnima številkama 3 in 4
največja stopnja spremembe nagiba na vsakih 30 m 0,3-odstotna (najmanjši polmer
zavoja pa je 10 000 m).
68. člen
(čvrstost poti ustavljanja)
Pot ustavljanja mora biti pripravljena
oziroma zgrajena tako, da se lahko letala, ki jim je namenjena, ob zaustavljenem
vzletu na njej ustavijo, ne da bi pri tem nastale poškodbe v njihovi
konstrukciji.
69. člen
(zgornji ustroj poti ustavljanja)
Zgornji ustroj poti ustavljanja mora biti
izdelan tako, da zagotavlja dober torni koeficient tudi tedaj, kadar je pot
ustavljanja mokra. Torne lastnosti netlakovane poti ustavljanja ne smejo biti
bistveno slabše od tornih lastnosti vzletno-pristajalne steze, na katero se pot
ustavljanja priključuje.
8. Operativno območje radiovišinomera
70. člen
(dimenzije)
Operativno območje radiovišinomera je v
območju pred pragom vzletno-pristajalne steze za natančni prilet. Operativno
območje radiovišinomera se razprostira pred pragom vzletno-pristajalne steze v
dolžini najmanj 300 m. Operativno območje radiovišinomera se razteza bočno na
vsaki strani podaljška srednje črte vzletno-pristajalne steze v širini 60 m. Ta
širina se lahko zmanjša na najmanj 30 m, kadar to narekujejo posebne okoliščine
in če aeronavtična raziskava pokaže, da tovrstno zmanjšanje ne bi neugodno
vplivalo na varnost letalskih operacij.
71. člen
(spremembe vzdolžnih nagibov)
Na operativnem območju radiovišinomera ne
sme biti sprememb nagiba terena oziroma jih je treba omejiti na najmanjšo možno
mero. Kjer se spremembam nagiba ni mogoče izogniti, morajo biti te spremembe
čimbolj postopne, izogibati se je treba nenadnim spremembam ali naglim obratom
nagibov. Sprememba med dvema zaporednima nagiboma ne sme biti večja od 2
odstotkov na vsakih 30 m.
9. Vozne steze
72. člen
(splošno)
Vozna steza mora biti zgrajena tako, da
varna razdalja med zunanjim kolesom glavnega podvozja letala in robom vozne
steze – kadar je kabina letala, ki mu je vozna steza namenjena, nad oznakami
srednje črte vozne steze – ni manjša od razdalje, navedene v preglednici
spodaj:
 

Kodna črka

Varna razdalja


A

1,5 m


B

2,25 m


C

3 m, če je vozna steza namenjena letalom z bazo koles,
manjšo od 18 m
 
4,5 m, če je vozna steza namenjena letalom z bazo koles
18 m ali več


D

4,5 m


E

4,5 m


F

4,5 m


Baza koles pomeni
  razdaljo med nosnim kolesom in geometrijskim središčem glavnega podvozja.

73. člen
(širina voznih steza)
Ravni del vozne steze ne sme biti ožji od
vrednosti v razpredelnici:
 

Kodna črka

Širina vozne steze


A

7,5 m


B

10,5 m


C

15 m, če je vozna steza namenjena letalom z bazo koles
manj kakor 18 m
 
18 m, če je vozna steza namenjena letalom z bazo koles
18 m ali več


D

18 m, če je vozna steza namenjena letalom z zunanjim
  razponom glavnega podvozja manj kakor 9 m
 
23 m, če je vozna steza namenjena letalom z zunanjim
  razponom glavnega podvozja vsaj 9 m ali več


E

23 m


F

25 m

74. člen
(zavoji voznih steza)
Spremembe smeri voznih steza morajo biti
čim redkejše in čim manjše. Polmeri zavojev morajo ustrezati manevrski
zmožnosti in običajni hitrosti vožnje po letaliških manevrskih površinah za
letala, katerim je vozna steza namenjena. Oblika zavoja mora biti takšna, da
varna razdalja med zunanjimi glavnimi kolesi letala in robom vozne steze (glej
skico 3-2), kadar je pilotska kabina letala nad oznakami srednje črte vozne
steze, ni manjša od razdalje, navedene v 72. členu tega pravilnika.
Skica
3-2
Zavoj vozne steze
75. člen
(spoji in križišča)
Da bi se letala hitreje gibala na spojih in
križiščih voznih steza z vzletno-pristajalnimi stezami, ploščadmi in drugimi
voznimi stezami, je treba poskrbeli za izvedbo dodatnih razširitev. Njihova
oblika mora zagotoviti, da se pri manevriranju letal prek spojev in križišč
ohranjajo najmanjše varne razdalje za kolesa, določene v 72. členu tega
pravilnika.
76. člen
(minimalne ločitvene oddaljenosti)
(1) Razmik med srednjo črto vozne
steze in srednjo črto vzletno-pristajalne steze, srednjo črto vzporedne vozne
steze ali katerimkoli objektom ne sme biti manjši od ustrezne velikosti,
določene v preglednici 3-1. Če aeronavtična raziskava pokaže, da manjši razmiki
ne bi negativno vplivali na varnost ali pravilen potek letalskih operacij na
danem letališču, potem so dopustni tudi manjši razmiki.
(2) Upoštevati je treba še, da
namestitev ILS in MLS lahko tudi vpliva na izbiro lokacije za vozne steze
zaradi medsebojnega vplivanja ILS in MLS signalov z ustavljenimi letali ali
letali, ki vozijo po letaliških manevrskih površinah.
 

 

Oddaljenost med srednjo črto
  vozne steze in srednjo črto vzletno-pristajalne steze (m)

Oddaljenost med srednjimi
črtami voznih steza
  (m)

Oddaljenost med srednjo črto
vozne steze in objektom
(m)

Oddaljenost med
srednjo črto parkirne
pozicije in objektom
(m)
 

Kodna
črka

Instrumentalna
  vzletno-pristajalna steza
Kodna številka

 

Neinstrumentalna
  vzletno-pristajalna steza
Kodna številka

 

 


 

1

2

3

4

 

1

2

3

4

 

 

 

 


(1)

(2)

(3)

(4)

(5)

 

(6)

(7)

(8)

(9)

 

(10)

(11)

(12)


A

82,5

82,5

–

–

 

37,5

47,5

–

-

 

23,75

16,25

12


B

87

87

–

–

 

42

52

–

-

 

33,5

21,5

16,5


C

–

–

168

–

 

–

–

93

 

 

44

26

24,5


D

–

–

176

176

 

–

–

101

101

 

66,5

40,5

36
 


E

–

–

–

182,5

 

–

–

–

107,5

 

80

47,5

42,5


F

–

–

–

190

 

–

–

–

115

 

97,5

57,5

50,5
 













Preglednica
3-1
Minimalne razdalje razdvajanja voznih steza
77. člen
(vzdolžni nagibi voznih steza in spremembe
nagibov)
(1) Vzdolžni nagib vozne steze ne sme
presegati:
-      
1,5 odstotka pri kodnih črkah C, D, E in F;
-      
3 odstotkov pri kodnih črkah A in B.
(2) Kjer se spremembam vzdolžnih
nagibov ni mogoče izogniti, mora biti prehod iz enega nagiba v drugega izveden
v obliki krivulje, kjer stopnja spremembe ne presega:
-      
1 odstotka na 30 m (najmanjši polmer zavoja 3000 m) pri kodnih črkah C,
D, E in F;
-      
1 odstotka na 25 m (najmanjši polmer zavoja 2500 m) pri kodnih črkah A
in B.
78. člen
(vidna razdalja)
Sprememba nagiba mora biti takšna, da je od
katerekoli točke:
-      
3 m nad vozno stezo možno videti celotno površino vozne steze v razdalji
najmanj 300 m od te točke pri kodnih črkah C, D, E in F;
-      
2 m nad vozno stezo možno videti celotno površino vozne steze v razdalji
najmanj 200 m od te točke pri kodni črki B;
-      
1,5 m nad vozno stezo možno videti celotno površino vozne steze v
razdalji najmanj 150 m od te točke pri kodni črki A.
79. člen
(prečni nagibi voznih steza)
Prečni nagibi vozne steze morajo biti
dovolj veliki, da preprečujejo zbiranje vode na površini vozne steze, vendar ne
smejo presegati:
-      
1,5 odstotka pri kodnih črkah C, D, E in F;
-      
2 odstotkov pri kodnih črkah A in B.
80. člen
(čvrstost voznih steza)
Čvrstost vozne steze mora biti vsaj takšna,
kakor je čvrstost vzletno-pristajalne steze, ki jo uporablja. Všteti je treba,
da bo na vozni stezi gostejši promet in da bo ta steza zaradi počasi se
premikajočih in mirujočih letal tudi bolj obremenjena kakor vzletno-pristajalna
steza, na katero se priključuje.
81. člen
(zgornji ustroj voznih steza)
Površina vozne steze mora biti brez
nepravilnosti, ki povzročajo poškodbe na konstrukciji letal. Zgornji ustroj vozne
steze mora biti izdelan tako, da zagotavlja dobre torne lastnosti tudi tedaj,
ko je vozna steza mokra.
82. člen
(vozne steze za hitri izhod)
(1) Vozna steza za hitri izhod (glej
skico 3-3) mora imeti polmer izvoznega zavoja najmanj:
-      
550 m pri kodnih številkah 3 in 4;
-      
275 m pri kodnih številkah 1 in 2;
da se omogočijo pri mokri vozni stezi za
hitri izhod naslednje izhodne hitrosti:
-      
93 km/h pri kodnih številkah 3 in 4;
-      
65 km/h pri kodnih številkah 1 in 2.
(2) Polmer dodatnih razširitev na
notranji strani zavoja vozne steze za hitri izhod mora biti dovolj velik, da se
zagotovi razširjeni vhod za lažje in pravočasno prepoznavanje vstopa in zavoja
na vozno stezo.
(3) Vozna steza za hitri izhod mora
imeti po zavoju dovolj velik raven del, ki omogoča izhodnemu letalu, da se
popolnoma ustavi in pri tem ne ovira prometa na vozni stezi.
(4) Kot presečišča vozne steze za
hitri izhod z vzletno-pristajalno stezo ne sme biti večji od 45° in ne manjši
od 25°. Priporoča se kot 30°.
Skica
3-3
Vozna
steza za hitri izhod
83. člen
(vozne steze na mostovih)
(1) Širina tistega dela mostu vozne
steze, ki lahko nosi zrakoplove, merjena pravokotno na srednjo črto vozne
steze, ne sme biti manjša od širine osnove vozne steze, namenjene tej vozni
stezi, razen kadar se poskrbi za preizkušeni način stranske zaščite, ki ne bo
nevarna za zrakoplove, katerim je vozna steza namenjena. Zagotoviti je treba
neoviran dostop z obeh strani za reševalno gasilska vozila v predpisanem času
reakcije.
(2) Če letalski motorji visijo čez rob
mostu, je treba zaščititi območje pod mostom pred piši reaktivnih motorjev.
Most se zgradi na ravnem delu vozne steze z ravnim delom na obeh koncih mostu
za lažjo poravnavo letal, ki se mu približujejo.
10. Bankine vozne steze
84. člen
(dimenzije bankine)
(1) Ravni deli voznih steza s kodnimi
črkami C, D, E in F morajo biti opremljeni z bankinami, ki se raztezajo
simetrično na obeh straneh vozne steze tako, da celotna širina vozne steze in
njenih bankin na ravnih delih ni manjša kakor:
-      
60 m pri kodni črki F;
-      
44 m pri kodni črki E;
-      
38 m pri kodni črki D;
-      
25 m pri kodni črki C.
(2) V zavojih in na križiščih vozne
steze, kjer je tlakovana površina povečana, širina bankine ne sme biti manjša
od širine bankine sosednjih ravnih delov vozne steze.
(3) Kadar je vozna steza namenjena
letalom s turbinskim motorjem, mora biti površina bankine vozne steze izdelana
tako, da se lahko upre eroziji in razjedam materiala na površini, ki jih
povzročajo letalski motorji.
11. Osnova vozne steze
85. člen
(splošno)
Vsaka vozna steza, razen vozne poti do
parkirnega mesta zrakoplova, mora biti vključena v osnovo vozne steze.
86. člen
(širina osnove vozne steze)
Osnova vozne steze se mora simetrično
raztezati na vsako stran od srednje črte vozne steze po njeni celotni dolžini v
razdalji od srednje črte od najmanj:
-      
16,25 m pri kodni črki A;
-      
21,5 m pri kodni črki B;
-      
26 m pri kodni črki C;
-      
40,5 m pri kodni črki D;
-      
47,5 m pri kodni črki E;
-      
57,5 m pri kodni črki F.
87. člen
(objekti na osnovi vozne steze)
(1) Vsak objekt, ki je na osnovi vozne
steze in lahko ogrozi letala, se obravnava kot ovira in se mora odstraniti.
(2) Na osnovi vozne steze niso
dovoljeni nobeni stacionarni objekti, razen navigacijskih in vizualnih
sredstev, potrebnih za letalsko navigacijo, ki izpolnjujejo ustrezne zahteve
glede lomljivosti.
88. člen
(urejanje osnove vozne steze)
Osrednji del osnove vozne steze mora biti
zravnano območje v razdalji od srednje črte vozne steze za najmanj:
-      
11 m pri kodni črki A;
-      
12,5 m pri kodnih črkah B in C;
-      
19 m pri kodni črki D;
-      
22 m pri kodni črki E;
-      
30 m pri kodni črki F.
89. člen
(nagibi osnove vozne steze)
(1) Površina osnove vozne steze je v
višini roba vozne steze ali bankine, če ta obstaja, zravnani del pa ima prečni
nagib navzgor, ki ne presega:
-      
2,5 odstotka pri osnovi voznih stez s kodnimi črkami C, D, E in F;
-      
3 odstotkov pri osnovi voznih stez s kodnima črkama A in B.
(2) Nagib navzgor se meri glede na
prečni nagib bližnje površine vozne steze in ne glede na horizontalo. Prečni
nagib navzdol ne sme presegati 5 odstotkov, merjeno glede na horizontalo.
(3) Prečni nagibi na kateremkoli delu
osnove vozne steze, razen tistega, ki mora biti zravnan, ne smejo presegati
5-odstotnega nagiba navzgor, merjeno v smeri vstran od vozne steze.
12. Območja čakanja, položaj čakanja
pred vzletno-pristajalno stezo, vmesni položaji čakanja in položaj čakanja na
cesti
90. člen
(splošno)
(1) Območje čakanja oziroma območja čakanja
se določijo kadar je na letališču srednja ali velika gostota prometa.
(2) Položaj čakanja pred
vzletno-pristajalno stezo je treba določiti:
a)  na križišču vozne steze in vzletno-pristajalne steze;
b)  na križišču vzletno-pristajalne steze z drugo vzletno-pristajalno
stezo, kadar je prejšnja vozna steza del standardne vozne poti.
(3) Položaj čakanja pred
vzletno-pristajalno stezo je treba določiti na vozni stezi, če je njena lega
ali smer takšna, da lahko zrakoplov ali vozilo, ki vozi po letaliških
manevrskih površinah, prestopi omejitveno ravnino ali ovira delovanje
radionavigacijskih naprav.
(4) Vmesni položaj čakanja se mora
določiti na vozni stezi na katerikoli točki, razen položaju čakanja pred
vzletno-pristajalno stezo, kadar se želi definirati določene omejitve.
(5) Položaj čakanja na cesti je treba
določiti na križišču ceste z vzletno-pristajalno stezo.
91. člen
(lokacija)
(1) Razdalja med območjem čakanja,
položajem čakanja pred vzletno-pristajalno stezo ali med položajem čakanja na
cesti in med srednjo črto vzletno-pristajalne steze mora biti v skladu z
zahtevami iz preglednice 3-2.
(2) Razdalja 90 m, navedena v
preglednici za vzletno-pristajalne steze za natančni prilet s kodno številko 4,
se pri nadmorski višini nad 700 m poveča za naslednje vrednosti:
-      
do nadmorske višine do 2000 m (6600 čevljev) 1 m za vsakih 100 m (330
čevljev), ki presegajo 700 m (2300 čevljev);
-      
na nadmorski višini od 2000 m (6600 čevljev) do 4000 m (13320 čevljev)
13 m in dodatnih 1,5 m za vsakih 100 m (330 čevljev), ki presegajo 2000 m (6600
čevljev);
-      
na nadmorski višini od 4000 m (13320 čevljev) do 5000 m (16650 čevljev)
43 m in dodatna 2 m za vsakih 100 m (330 čevljev), ki presegajo 4000 m (13320
čevljev).
(3) Če je območje čakanja, pozicija
čakanja pred vzletno-pristajalno stezo ali položajem čakanja na cesti pred vzletno-pristajalno
stezo z natančnim priletom in kodno številko 4 na večji nadmorski višini kakor
prag steze, se razdalja 90 m in 107,5 m, določena v preglednici 3-2, dodatno poveča
za 5 m za vsak meter razlike v višini.
(4) Lokacija območja čakanja mora biti
takšna, da čakajoči zrakoplov ali vozilo ne posega v območje brez ovir, v
priletno ravnino, v ravnino za vzlet in vzpenjanje ali v ILS/MLS senzitivno
območje in ne ovira delovanja radionavigacijskih naprav.
 

Tip
vzletno-pristajalne steze

Kodna številka


1

2

3

4


Neinstrumentalna

30 m

40 m

75 m

75 m


Neprecizni prilet

40 m

40 m

75 m

75 m


Precizni prilet kategorije I

60 mb

60 mb

90 ma,b

90 ma,b,c


Precizni prilet kategorij II in III

–

–

90 ma,b

90 ma,b,c


Samo za vzlet

30 m

40 m

75 m

75 m


a – Če je območje
  čakanja, položaj čakanja pred vzletno-pristajalno stezo ali položaj čakanja
  na cesti na nižji nadmorski višini od praga vzletno-pristajalne steze, se
  oddaljenost lahko zmanjša za 5 m za vsak meter razlike v višini, pod pogojem,
  da se upošteva omejitev notranje ravnine prehoda.
b – Ta razdalja se
  lahko podaljša, da se izogne motnjam radionavigacijskih sredstev (oddajnik za
  drsno pot in oddajnik smeri prileta.)
c – Pri črtni kodi F
  je ta oddaljenost 107,5 m.

Preglednica
3-2
Minimalne razdalje od srednje črte vzletno-pristajalne steze do območja
čakanja, položaja čakanja pred vzletno-pristajalno stezo in položaja čakanja na
cesti
13. Ploščad
92. člen
(splošno)
(1) Ploščad se zagotovi na letališčih,
kjer se izvajajo vkrcanje in izkrcanje potnikov, nakladanje in razkladanje
tovora in pošte, pa tudi oskrba zrakoplovov.
(2) Ploščad mora biti dimenzionirana
tako, da omogoča hiter sprejem in odpravo prometa pri njegovi največji predvideni
gostoti.
93. člen
(čvrstost ploščadi)
Vsak del ploščadi mora ustrezati prometu
zrakoplovov, katerim je ploščad namenjena, treba pa je tudi upoštevati, da bo
na nekaterih delih ploščadi promet gostejši in da bodo zaradi počasi
premikajočih se ali mirujočih zrakoplovov večje obremenitve kakor na
vzletno-pristajalni stezi.
94. člen
(nagibi ploščadi)
(1) Nagibi ploščadi, vključno z nagibi
vozne poti do parkirnega mesta zrakoplova, morajo biti tolikšni, da preprečijo
zbiranje vode na površini ploščadi, vendar pa tudi tako ravni, kakor to
dopuščajo zahteve v zvezi z drenažo.
(2) Največji nagib parkirnega mesta za
zrakoplov ne sme presegati 1 odstotka.
95. člen
(razdalje na parkirnih mestih za
zrakoplove)
(1) Parkirno mesto za zrakoplove mora
zagotoviti naslednjo najmanjšo razdaljo med zrakoplovom, ki uporablja to mesto,
in katerokoli sosednjo zgradbo, zrakoplovom na drugem parkirnem mestu in
drugimi objekti:
 

Kodna črka

Varna razdalja


A

3 m


B

3 m


C

4,5 m


D

7,5 m


E

7,5 m


F

7,5 m

(2) Kadar posebne razmere to
dovoljujejo, se lahko razdalje na parkirnih mestih za zrakoplove, kjer je
zrakoplov parkiran z nosom naprej, pri kodnih črkah D, E in F zmanjšajo:
a)  med letališkim terminalom, vključno s katerimkoli stacionarnim
aviomostom, in nosom letala;
b)  nad katerimkoli delom parkirnega mesta za zrakoplove, opremljenega
z azimutskim vodenjem, z vizualnim sistemom vodenja po črti do parkirnega mesta
za zrakoplove.
14. Izolirani položaj parkiranja
zrakoplova
96. člen
(lokacija)
(1) Določiti je treba izolirani
položaj parkiranja zrakoplova, za katerega se ve ali sumi, da je predmet nezakonitega
vmešavanja, ali ki ga je treba iz kakršnihkoli drugih razlogov izločiti iz
običajnih letaliških dejavnosti.
(2) Izolirani položaj parkiranja
zrakoplova mora biti čim dlje od drugega parkirnega mesta za zrakoplove,
zgradbe ali javnih površin itd., nikakor pa ne na razdalji manj kakor 100 m.
Izolirani položaj parkiranja zrakoplova ne sme biti nad podzemeljskimi
napeljavami, na primer za plin in letalsko gorivo, in po možnosti ne nad
električnimi in komunikacijskimi vodi.
15. Objekti za razledenitev-protiledenitev
97. člen
(lokacija)
(1) Letališča, na katerih se pričakuje
zaledenitev letal, morajo imeti zagotovljen objekt za
razledenitev-protiledenitev letal.
(2) Objekt za razledenitev-protiledenitev
letal se lahko določi na ploščadi ali vzdolž vozne steze, priključene na
vzletno-pristajalno stezo, namenjeno vzletu letal. Na lokaciji za
razledenitev-protiledenitev letal je treba poskrbeti za ustrezno drenažo, da se
prepreči onesnaženje talnice.
(3) Lokacija mora biti takšna, da
zrakoplov ali vozilo za razledenitev-protiledenitev ne posega v območje
omejitvenih ravnin, ne ovira delovanja radionavigacijskih naprav in je lokacija
dobro vidna s stolpa letališke kontrole zračnega prometa.
98. člen
(dimenzije objekta za
razledenitev-protiledenitev)
(1) Objekt za
razledenitev-protiledenitev letal sestavljata:
a)  notranja površina za parkiranje zrakoplova;
b)  zunanja površina, ki omogoča premik vozila za razledenitev-protiledenitev.
(2) Dimenzija objekta za
razledenitev-protiledenitev mora biti enaka dimenziji parkirne pozicije za
najzahtevnejše letalo v dani kategoriji z najmanj 3,8 m čistega tlakovanega
prostora okrog letala za premik vozil za razledenitev-protiledenitev.
99. člen
(nagibi mesta za
razledenitev-protiledenitev)
Nagibi mesta za razledenitev-protiledenitev
morajo biti takšni, da zagotovijo zadovoljivo drenažo in zbiranje viška
tekočine za razledenitev-protiledenitev. Maksimalni vzdolžni nagib mora biti
najmanjši možen, prečni nagib pa ne sme presegati 1 odstotka.
100. člen
(čvrstost mesta za razledenitev-protiledenitev)
Čvrstost mesta za
razledenitev-protiledenitev mora ustrezati prometu zrakoplovov, katerim je
namenjen, treba pa je tudi upoštevati, da bo promet gostejši in bodo zaradi počasi
premikajočih se ali mirujočih zrakoplovov nastajale večje obremenitve kakor na
vzletno-pristajalni stezi.
101. člen
(razdalje na mestu za
razledenitev-protiledenitev)
(1) Na mestu za razledenitev-protiledenitev
(glej skico 3-4) se mora zagotoviti najmanjša razdalja, kakor pri parkirnih
mestih iz 95. člena tega pravilnika.
(2) Če mesto za
razledenitev-protiledenitev vključuje obvoz, so minimalne razdalje kakor je
določeno v 12. stolpcu preglednice 3-1.
(3) Če je mesto za
razledenitev-protiledenitev locirano vzdolž vozne steze, so minimalne razdalje,
kakor je določeno v 11. stolpcu preglednice 3-1.
Skica
3-4
Najmanjše
razdalje razdvajanja na objektu za razledenitev-protiledenitev
IV. OMEJEVANJE IN ODSTRANJEVANJE OVIR
1. Omejitvene ravnine
102. člen
(splošno)
(1) Omejitvene ravnine definirajo zračni
prostor okrog letališča, ki mora biti praviloma brez ovir in je potreben za
varno izvajanje letalskih operacij.
(2) Omejitvene ravnine so:
a)  konična ravnina,
b)  notranja vodoravna ravnina,
c)  priletna ravnina,
d)  notranja priletna ravnina,
e)  bočna ravnina,
f)   notranja bočna ravnina,
g)  ravnina zaustavljenega pristanka,
h)  vzletna ravnina.
103. člen
(konična ravnina)
(1) Konična ravnina se dviga navzven
in navzgor od roba notranje vodoravne ravnine.
(2) Meje konične ravnine so:
-      
spodnji rob, ki sovpada z robom notranje vodoravne ravnine,
-      
zgornji rob, ki je na določeni višini nad notranjo vodoravno ravnino.
(3) Naklon konične ravnine je treba
meriti v navpični ravnini, pravokotno na rob notranje vodoravne ravnine.
104. člen
(vodoravna ravnina)
(1) Vodoravna ravnina leži vodoravno
nad letališčem in njegovo okolico.
(2) Zunanje meje vodoravne ravnine se
merijo od roba stripa.
(3) Višina vodoravne ravnine se določi
glede na višino posebej za ta namen izbrane točke letališča.
105. člen
(priletna ravnina)
(1) Priletna ravnina je nagnjena
ravnina ali kombinacija ravnin pred pragom.
(2) Meje priletne ravnine so:
-      
notranji rob določene dolžine, ki je vodoraven in pravokoten na os
vzletno-pristajalne steze in je na določeni razdalji pred pragom,
-      
stranska robova, ki se začenjata na koncih notranjega roba in se pod določenim
kotom enakomerno razhajata od podaljšane osi vzletno-pristajalne steze,
-      
zunanji rob, ki je vzporeden z notranjim robom.
(3) Nadmorska višina notranjega roba
mora biti enaka nadmorski višini sredine praga.
(4) Naklon priletne ravnine se meri v
navpični ravnini osi vzletno-pristajalne steze.
(5) Za posamezna letališča se lahko na
delu priletne ravnine določijo tudi premiki in radij v vodoravni smeri.
106. člen
(notranja priletna ravnina)
(1) Notranja priletna ravnina je
pravokotni del priletne ravnine, ki je tik pred pragom.
(2) Meje notranje priletne ravnine so:
-      
notranji rob, ki sovpada z lokacijo notranjega roba priletne ravnine,
vendar ima določeno dolžino,
-      
stranska robova, ki se začenjata na koncih notranjega roba in potekata
vzporedno z navpično ravnino osi vzletno-pristajalne steze,
-      
zunanji rob, ki poteka vzporedno z notranjim robom.
107. člen
(bočna ravnina)
(1) Bočna ravnina je kompleksna
ravnina vzdolž roba stripa in dela strani priletne ravnine, ki se dviga navzgor
in navzven proti vodoravni ravnini.
(2) Meje bočne ravnine so:
-      
spodnji rob, ki se začne na presečišču stranskega roba priletne ravnine
in vodoravne ravnine, se spušča vzdolž priletne ravnine do notranjega roba
priletne ravnine in se nadaljuje vzdolž roba stripa vzporedno z osjo vzletno-pristajalne
steze, na nadmorski višini najbližje točke osi vzletno-pristajalne steze,
-      
zgornji rob, ki leži na vodoravni ravnini.
(3) Naklon bočne ravnine se meri v
navpičnih ravninah, pravokotnih na os vzletno-pristajalne steze.
108. člen
(notranja bočna ravnina)
(1) Notranja bočna ravnina je podobna
bočni ravnini, le da leži bliže vzletno-pristajalni stezi.
(2) Meje notranje bočne ravnine so:
-      
spodnji rob, ki se začne na začetku notranje priletne ravnine, se spušča
vzdolž notranje priletne ravnine do notranjega roba te ravnine in se nadaljuje
vzdolž roba stripa vzporedno z osjo vzletno-pristajalne steze na nadmorski
višini najbližje točke osi vzletno-pristajalne steze do ravnine zaustavljenega
pristanka in nato ob njenem robu do vodoravne ravnine,
-      
zgornji rob, ki leži na vodoravni ravnini.
(3) Naklon bočne ravnine se meri v
navpičnih ravninah, pravokotnih na os vzletno-pristajalne steze.
109. člen
(ravnina zaustavljenega pristanka)
(1) Ravnina zaustavljenega pristanka
je nagnjena ravnina, umeščena na določeni oddaljenosti od praga in med obe
notranji bočni ravnini.
(2) Meje bočne ravnine so:
-      
notranji rob, ki je vodoraven, pravokotno seka os vzletno-pristajalne
steze in je umeščen na določeni oddaljenosti od praga,
-      
stranska robova, ki se pod določenim kotom glede na navpično ravnino osi
vzletno-pristajalne steze razhajata iz koncev notranjega roba,
-      
zunanji rob, ki je vzporeden z notranjim robom in leži na vodoravni
ravnini.
(3) Nadmorska višina notranjega roba
mora biti enaka nadmorski višini srednje črte vzletno-pristajalne steze na
lokaciji notranjega roba.
(4) Naklon ravnine zaustavljenega
pristanka se meri v navpični ravnini osi vzletno-pristajalne steze.
110. člen
(vzletna ravnina)
(1) Vzletna ravnina je nagnjena
ravnina za koncem vzletno-pristajalne steze ali stripa.
(2) Meje vzletne ravnine so:
-      
notranji rob, ki leži vodoravno in pravokotno na os vzletno-pristajalne
steze na določeni oddaljenosti za koncem vzletno-pristajalne steze ali pa na
koncu čistine, če je ta definirana in je daljša od prej določene oddaljenosti,
-      
stranska robova, ki se iz koncev notranjega roba razhajata pod določenim
kotom od poti leta do določene končne širine in se nato v tej širini
nadaljujeta do konca dolžine vzletne ravnine,
-      
zunanji rob, ki mora biti horizontalen in pravokoten na pot letenja.
(3) Notranji rob je na višini najvišje
točke podaljšane osi vzletno-pristajalne steze med koncem vzletno-pristajalne
steze in notranjim robom, razen kadar je določena čistina, ko mora biti
notranji rob na višini najvišje točke osi čistine.
(4) Vzletna ravnina poteka zmeraj
horizontalno glede na os poti leta, naklon pa se meri v vertikalni ravnini osi
poti leta. Os poti leta lahko vključuje tudi radij.
Skica
4-1
Omejitvene ravnine ovir
Skica
4-2
Notranja priletna, notranja bočna ravnina in ravnina zaustavljenega pristanka
2. Zahteve,
povezane z omejitvenimi ravninami
111. člen
(splošno)
(1) Zahteve, povezane z omejitvenimi
ravninami, so določene glede na predvideno uporabo vzletno-pristajalne steze.
Kjer operacije potekajo v obeh smereh vzletno-pristajalne steze, se uporabljajo
ravnine s strožjimi zahtevami.
(2) Višine in nagibi omejitvenih
ravnin steza za pristajanje ne smejo biti večji od tistih, ki so določeni v
preglednici 4-1, njihove druge dimenzije pa ne manjše od navedenih v preglednici,
razen pri vodoravnem delu priletne ravnine.
(3) Novi predmeti ali podaljški
obstoječih predmetov ne smejo segati nad priletno, bočno ali vzletno ravnino,
razen če so zakriti z drugimi, enako visokimi ali višjimi nepremičnimi predmeti
in če aeronavtična študija dokaže, da novi predmet ne bo resneje ogrozil
varnosti in rednosti zračnega prometa.
(4) Novi predmeti ali podaljški
obstoječih predmetov ne smejo segati nad konično in vodoravno ravnino, razen če
so zakriti z drugimi, enako visokimi ali višjimi nepremičnimi predmeti oziroma
če aeronavtična študija dokaže, da novi predmet ne bo resneje ogrozil varnosti
in rednosti zračnega prometa.
(5) Obstoječe predmete, ki segajo nad
konično, vodoravno, priletno, bočno ali vzletno ravnino, je treba odstraniti, če
je to mogoče, razen če so zakriti z drugimi, enako visokimi ali višjimi
nepremičnimi predmeti oziroma če aeronavtična študija dokaže, da resneje ne
ogrožajo varnosti in rednosti zračnega prometa.
(6) Nepremični predmeti ne smejo
segati nad notranjo priletno ravnino, notranjo bočno ravnino ali ravnino zaustavljenega
pristanka, razen če morajo biti zaradi svoje funkcije nameščeni na stripu in
izpolnjujejo zahteve lomljivih predmetov.
(7) Premični predmeti ne smejo segati
v omejitvene ravnine med uporabo vzletno- pristajalne steze.
 


Ravnina in
   dimenzije

Neinstrumentalno
   pristajanje

Nenatančno
   pristajanje

Natančno
   pristajanje kategorije


 

 

I.

II ali III


Referenčna
   koda

Referenčna
   koda

 

 

 


1

2

3

4

1,2

3

4

1,2

3,4

3,4


KONIČNA

 

 

 

 

 

 

 

 

 

 


Naklon

5%

5%

5%

5%

5%

5%

5%

5%

5%

5%


Višina

35 m

55 m

75 m

100 m

60 m

75 m

100 m

60 m

100 m

100 m


Vodoravna

 

 

 

 

 

 

 

 

 

 


Višina

45 m

45 m

45 m

45 m

45 m

45 m

45 m

45 m

45 m

45 m


Radij

2000 m

2500 m

4000 m

4000 m

3500 m

4000 m

4000 m

3500 m

4000 m

4000 m


NOTRANJA
  PRILETNA

 

 

 

 

 

 

 

 

 

 


Širina

–

–

–

–

–

–

–

90 m

120 m (e)

120 m (e)


Razdalja od
  praga

–

–

–

–

–

–

–

60 m

60 m

60 m


Dolžina

–

–

–

–

–

–

–

900 m

900 m

900 m


Naklon

–

–

–

–

–

–

–

2,5%

2%

2%


PRILETNA

 

 

 

 

 

 

 

 

 

 


Dolžina
  notranjega roba

60 m

80 m

150 m

150 m

150 m

300 m

300 m

150 m

300 m

300 m


Oddaljenost
  od praga

30 m

60 m

60 m

60 m

60 m

60 m

60 m

60 m

60 m

60 m


Razhajanje
  (na vsako stran)

10%

10%

10%

10%

15%

15%

15%

15%

15%

15%


PRVI ODSEK

 

 

 

 

 

 

 

 

 

 


Dolžina

1600 m

2500 m

3000 m

3000 m

2500 m

3000 m

3000 m

3000 m

3000 m

3000 m


Naklon

5%

4%

3,33%

2,5%

3,33%

2%

2%

2,5%

2%

2%


DRUGI ODSEK

 

 

 

 

 

 

 

 

 

 


Dolžina

–

–

–

–

–

3600 m (b)

3600 m (b)

12 000 m

3600 m (b)

3600 m (b)


Naklon

–

–

–

–

–

2,5%

2,5%

3%

2,5%

2,5%


VODORAVNI
  ODSEK

 

 

 

 

 

 

 

 

 

 


Dolžina

–

–

–

–

–

8400 m (b)

8400 m (b)

–

8400 m (b)

8400 m (b)


Skupna
  dolžina

–

–

–

–

–

15 000 m

15 000 m

15 000 m

15 000 m

15 000 m


BOČNA

 

 

 

 

 

 

 

 

 

 


Naklon

20%

20%

14,3%

14,3%

20%

14,3%

14,3%

14,3%

14,3%

14,3%


Notranja
  bočna

 

 

 

 

 

 

 

 

 

 


Naklon

–

–

–

–

–

–

–

40%

33,3%

33,3%


RAVNINA
  ZAUSTAVLJENEGA PRISTANKA

 

 

 

 

 

 

 

 

 

 


Dolžina
  notranjega roba

–

–

–

–

–

–

–

90 m

120 m (e)

120 m (e)


Oddaljenost
  od praga

–

–

–

–

–

–

–

(c)

1800 m (d)

1800 m (d)


Razhajanje
  (na vsako stran)

–

–

–

–

–

–

–

10%

10%

10%


Naklon

–

–

–

–

–

–

–

4%

3,33%

3,33%


(a) Vse
  dimenzije so merjene vodoravno, razen če ni drugače določeno.


(b)
  Spremenljiva dolžina (odvisno od višine vodoravnega odseka).


(c) Razdalja
  do konca čistine.


(d) Ali
  razdalja do konca vzletno-pristajalne steze, če je ta krajša.


(e) Kjer je
  referenčna koda letališča F, se širina poveča na 155 m.
___________________________________________________________________________________________________________________________________

Preglednica
4-1
Dimenzije in nagibi omejitvenih ravnin ovir – priletne vzletno-pristajalne
steze
112. člen
(steze za neinstrumentalno pristajanje)
Pri stezah za neinstrumentalno pristajanje
je treba upoštevati:
-      
konično ravnino,
-      
vodoravno ravnino,
-      
priletno ravnino,
-      
bočno ravnino.
113. člen
(steze za nenatančno instrumentalno
pristajanje)
(1) Pri stezah za nenatančno
instrumentalno pristajanje je treba upoštevati:
-      
konično ravnino,
-      
vodoravno ravnino,
-      
priletno ravnino,
-      
bočno ravnino.
(2) Vodoravni del priletne ravnine se
začne na točki, ko 2,5-odstotna priletna ravnina z varno razdaljo preseže
višino najvišje ovire, vendar ne nižje kakor 150 m nad pragom steze za
pristajanje.
(3) Na razdalji, večji od 3000 m od
notranjega roba priletne ravnine, lahko novi predmeti segajo nad priletno
ravnino, če aeronavtična študija dokaže, da predmeti ne bodo resneje ogrozili
varnosti in rednosti zračnega prometa.
114. člen
(steze za natančno instrumentalno
pristajanje)
(1) Pri stezah za natančno
instrumentalno pristajanje je treba upoštevati:
-      
konično ravnino,
-      
vodoravno ravnino,
-      
priletno ravnino,
-      
notranjo priletno ravnino,
-      
bočno ravnino,
-      
notranjo bočno ravnino,
-      
ravnino neuspelega pristanka.
(2) Vodoravni del priletne ravnine se
začne na točki, ko 2,5-odstotna priletna ravnina z varno razdaljo preseže
višino najvišje ovire, vendar ne nižje kakor 150 m nad pragom steze za
pristajanje.
115. člen
(steze za vzletanje)
(1) Pri stezah za vzletanje je treba
upoštevati:
-      
vzletno ravnino,
-      
da dimenzije vzletne ravnine ne smejo biti manjše od dimenzij, določenih
v preglednici 4-2, razen dolžine, če to omogočajo procedure vzletanja na
posamezni stezi.
(2) Na posamezni stezi se lahko
opredelijo manjši nakloni vzletne ravnine, kakor je to določeno v preglednici
4-2, vendar je treba spremeniti tudi dolžino vzletne ravnine, ki mora doseči
enako višino, kakor to izhaja iz preglednice 4-2.
(3) Če noben predmet ne dosega
2-odstotnega naklona, določenega v preglednici 4-2, se za nove predmete
upošteva naklon 1,6 odstotka.
 

Ravnina in dimenzijea

Referenčna koda


1

2

3 in 4


VZLETNA RAVNINA

 

 

 


Dolžina notranjega roba

60 m

80 m

180 m


Razdalja do konca vzletno-pristajalne stezeb

30 m

60 m

60 m


Razhajanje (na vsako stran)

10%

10%

12,5%


Končna širina

380 m

580 m

1200 m


 

 

 

1800 mc


Dolžina

1600 m

2500 m

15 000 m


Naklon

5%

4%

2%d


(a) Vse razdalje so merjene vodoravno, razen če je določeno
  drugače.


(b) Vzletna ravnina se začne na koncu čistine, če je ta
  daljša.


(c) 1800 m, če pot vključuje spremembe smeri, večje kakor
  15°, za nočne operacije (IMC,VMC).


(d) Razen če je določen manjši naklon.

Preglednica
4-2
VZLETNO-PRISTAJALNA STEZA, NAMENJENA ZA VZLETANJE
Dimenzije in nagibi omejitvenih ravnin ovir – steze za vzletanje
3. Objekti zunaj omejitvenih ravnin in
drugi objekti
116. člen
(objekti zunaj omejitvenih ravnin in drugi
objekti)
(1) V območjih na drugi strani meja
omejitvenih ravnin je treba imeti za ovire vsaj tiste objekte, ki se raztezajo
do višine 150 m ali več nad nadmorsko višino tal, razen če posebna aeronavtična
raziskava pokaže, da ne pomenijo nevarnosti za letala. Aeronavtična raziskava
upošteva naravo operacij in razlikuje med dnevnimi in nočnimi operacijami.
(2) Objekte, ki ne segajo čez priletno
ravnino, vendar bi lahko kljub temu neugodno vplivali na optimalni položaj in
delovanje vizualnih in nevizualnih sredstev, je treba, če je to mogoče,
odstraniti.
(3) Vse, kar bi lahko po mnenju
pristojne službe in po opravljeni aeronavtični raziskavi ogrožalo letala na
območju gibanja zrakoplovov ali v zraku v mejah notranje vodoravne in stožčaste
ravnine, je treba imeti za oviro in to oviro po možnosti odstraniti.
V. VIZUALNA SREDSTVA ZA NAVIGACIJO
1. Kazalniki in signalne naprave
1.1 Kazalniki smeri vetra
117. člen
(uporaba)
Letališče mora biti opremljeno z vsaj enim
kazalnikom smeri vetra. Kazalnik smeri vetra mora biti nameščen tako, da je
viden iz zrakoplova med letom ali na območju gibanja zrakoplovov, in tako, da
nanj ne vplivajo zračne motnje, ki jih povzročajo bližnji objekti.
118. člen
(oblika)
Kazalnik smeri vetra mora imeti obliko
prisekanega stožca, izdelanega iz blaga, dolg mora biti vsaj 3,6 m, premer na
širšem koncu pa ne sme biti manjši od 0,9 m. Oblikovan mora biti tako, da jasno
kaže smer prizemnega vetra in daje splošen prikaz hitrosti vetra.
119. člen
(barva)
(1) Barva ali barve morajo biti
izbrane tako, da je kazalnik smeri vetra jasno viden in razpoznaven iz višine
najmanj 300 m glede na ozadje. Kazalnik smeri vetra je sestavljen iz trakov
kombinacije dveh barv, oranžne in bele, rdeče in bele ali črne in bele, ki
morata biti razporejeni v petih izmenjujočih se trakovih, prvi in zadnji trak
morata biti temnejša.
(2) Lokacija najmanj enega kazalnika smeri
vetra mora biti označena s krožnim trakom premera 15 m in širine 1,2 m s
centrom na sredini nosilca kazalnika smeri vetra. Pobarvan mora biti tako, da
zagotavlja primerno vidnost, po možnosti z belo barvo.
(3) Na letališčih, ki so namenjena za
nočno uporabo, mora biti kazalnik smeri vetra osvetljen.
1.2 Kazalniki smeri pristajanja
120. člen
(uporaba)
Kazalnik smeri pristajanja mora biti
postavljen na vidnem mestu na letališču, ki je opremljeno samo za vizualni
prilet.
121. člen
(oblika)
Kazalnik smeri pristajanja mora biti v
obliki črke "T". Oblika in najmanjše dimenzije indikatorja smeri
pristajanja morajo biti takšne, kakor kaže skica 5-1.
Skica
5-1
Kazalnik smeri pristajanja
122. člen
(barva)
Barva kazalnika smeri pristajanja mora biti
bela ali oranžna. Izbira je odvisna od barve, ki je v najboljšem nasprotju z
ozadjem, proti kateremu se kazalnik gleda. Če je letališče namenjeno za nočno
pristajanje, mora biti kazalnik smeri pristajanja osvetljen ali obrobljen z
belimi lučmi.
1.3 Signalna luč
123. člen
(uporaba)
Signalna luč mora biti na letališču, na
katerem je organizirana kontrola zračnega prometa, in to na kontrolnem stolpu.
124. člen
(barva)
(1) Signalna luč mora oddajati rdeče,
zelene in bele signale. Biti mora takšna, da:
a)  jo je mogoče po potrebi ročno usmeriti na katerikoli cilj;
b)  daje signal v eni barvi, ki ji sledi signal v katerikoli od drugih
dveh barv;
c)  oddaja sporočilo v katerikoli od treh barv z Morsejevimi znaki do
hitrosti vsaj štiri besede na minuto.
(2) Če se izbere zelena luč, je treba
uporabiti omejeno območje zelene barve, ki je znotraj naslednjih meja:
-      
rumena meja          y = 0,726 – 0,726 x;
-      
bela meja                x = 0,6750 y;
-      
modra meja             y = 0,390 – 0,171 x.
(3) Razpon snopa žarkov ne sme biti
manjši od 1° ali večji od 3°, z zanemarljivo svetlobo nad 3°. Če je signalna
luč namenjena za uporabo podnevi, svetlobna jakost obarvane svetlobe ne sme
biti manjša od 6000 cd.
1.4 Signalni panoji in območje signalov
125. člen
(uporaba)
Območje signalov se mora določiti na
letališču, na katerem ni organizirana letališka kontrola zračnega prometa ali
enota službe informacij o letenju.
126. člen
(lokacija namestitve signalov)
Območje signalov mora biti locirano tako,
da je vidno iz vseh kotov azimuta nad kotom 10° nad horizontalo, če se gleda z
višine 300 m.
127. člen
(lastnosti)
(1) Območje signalov mora biti ravna
vodoravna površina, velika vsaj 9 m2.
(2) Barva območja signalov mora biti
izbrana tako, da je v nasprotju z barvami, uporabljenimi na signalnih ploščah,
obrobljena pa mora biti z belim robom, ki ni ožji od 0,3 m.
2. Oznake
2.1 Splošno
128. člen
(prekinitev oznak vzletno-pristajalne
steze)
Na presečišču dveh ali več
vzletno-pristajalnih steza morajo biti prikazane oznake pomembnejše
vzletno-pristajalne steze, razen oznake roba vzletno-pristajalne steze, medtem
ko morajo biti oznake druge(-ih) steze(-a) prekinjene. Oznaka roba
vzletno-pristajalne steze pomembnejše vzletno-pristajalne steze je v presečišču
lahko polna ali prekinjena.
129. člen
(zaporedje vzletno-pristajalnih steza)
Zaporedje vzletno-pristajalnih steza za
prikaz njihovih oznak mora biti glede na njihovo pomembnost naslednje:
1.    
steza za natančni prilet;
2.    
steza za nenatančni prilet;
3.    
steza za vizualni prilet.
130. člen
(prednost označevanja)
Na presečišču vzletno-pristajalne steze in
vozne steze morajo biti prikazane oznake vzletno-pristajalne steze, oznake
vozne poti pa morajo biti prekinjene, razen oznak roba vzletno-pristajalne
steze, ki so lahko prekinjene.
131. člen
(barva in jasnost)
(1) Oznake vzletno-pristajalne steze morajo
biti bele. Zaradi boljše jasnosti so lahko oznake vzletno-pristajalne steze
obrobljene s črno barvo. Oznake so lahko sestavljene iz pobarvanih površin ali
vrste vzdolžnih prog, če je učinek enak kakor pri pobarvanih površinah.
(2) Oznake vozne steze, obračališča in
parkirnega mesta za zrakoplove morajo biti rumene.
(3) Varnostne črte ploščadi morajo
biti pobarvane z jasno barvo, ki je v nasprotju z barvo, s katero so pobarvane
oznake parkirnega mesta za zrakoplove.
(4) Netlakovana vozna steza mora biti,
če je le možno, opremljena z oznakami, predpisanimi za tlakovane vozne steze.
2.2 Oznaka poimenovanja steze
132. člen
(uporaba)
(1) Oznaka poimenovanja steze mora
biti na pragih tlakovane vzletno-pristajalne steze.
(2) Oznaka poimenovanja steze mora
biti, če je to le mogoče, na pragih netlakovane vzletno-pristajalne steze.
(3) Oznaka poimenovanja steze mora biti na
pragu, kakor kaže skica 5-2.
Skica
5-2
Oznake poimenovanja steze, srednje črte in praga
133. člen
(oblika)
(1) Oznako poimenovanja
vzletno-pristajalne steze sestavlja dvomestna številka, ki mora biti na
vzporednih vzletno-pristajalnih stezah dopolnjena s črko. Na enojni
vzletno-pristajalni stezi, na dvojnih vzporednih vzletno-pristajalnih stezah in
na trojnih vzporednih vzletno-pristajalnih stezah mora biti dvomestna številka
celo število, ki je najbliže eni desetini magnetnega severa, če se gleda iz
smeri prileta. Na štirih ali več vzporednih vzletno-pristajalnih stezah mora
biti en niz sosednjih steza oštevilčen do najbližje desetine magnetnega
azimuta, drug niz sosednjih vzletno-pristajalnih steza pa najbliže naslednji
desetini magnetnega azimuta. Če bi po gornjem pravilu dobili enomestno
številko, mora pred njo stati ničla.
(2) Pri vzporednih
vzletno-pristajalnih stezah mora biti vsaka številka poimenovanja steze
dopolnjena s črko, ki sledi po vrstnem redu, prikazanem od leve proti desni,
gledano iz smeri prileta:
-      
za dve vzporedni vzletno-pristajalni stezi: “L” “R”;
-      
za tri vzporedne vzletno-pristajalne steze: “L” “C” “R”;
-      
za štiri vzporedne vzletno-pristajalne steze: “L” “R” “L” “R”;
-      
za pet vzporednih vzletno-pristajalnih steza: “L” “C” “R” “L” “R” ali
“L” “R” “L” “C” “R”;
-      
za šest vzporednih vzletno-pristajalnih steza: “L” “C” “R” “L” “C” “R”.
(3) Številke in črke morajo biti v
obliki in sorazmerju, prikazanem na skici 5-3. Mere ne smejo biti manjše od
tistih, ki so prikazane na skici 5-3, kjer pa so številke vključene v
označevanje praga, je treba uporabiti večje mere, da bi ustrezno zapolnili praznino
med progami za oznako praga.
Skica
5-3
Oblika in razmerja številk in črk za označevanje poimenovanja steze
2.3 Oznaka srednje črte
vzletno-pristajalne steze
134. člen
(uporaba)
(1) Oznaka srednje črte
vzletno-pristajalne steze mora biti na tlakovani vzletno-pristajalni stezi.
(2) Oznaka srednje črte
vzletno-pristajalne steze mora biti vzdolž srednje črte vzletno-pristajalne
steze med oznakami poimenovanja vzletno-pristajalne steze, kakor kaže skica
5-2, razen kadar je prekinjena v skladu s 128. členom tega pravilnika.
135. člen
(oblika)
(1) Oznako srednje črte
vzletno-pristajalne steze sestavlja vrsta prog in razmikov, razporejenih v
enakomernih razmikih. Dolžina proge in razmika ne sme biti krajša od 50 m ali
daljša od 75 m. Dolžina vsake proge mora biti vsaj enaka dolžini razmika ali 30
m, kar je večje.
(2) Širina prog ne sme biti manj
kakor:
-      
0,90 m na vzletno-pristajalnih stezah za natančni prilet kategorij II in
III;
-      
0,45 m na vzletno-pristajalnih stezah za nenatančni prilet s kodnima
številkama 3 in 4 in na stezah za natančni prilet kategorije I;
-      
0,30 m na vzletno-pristajalnih stezah za nenatančni prilet s kodnima
številkama 1 in 2 in na stezah za vizualni prilet.
2.4 Oznaka praga
136. člen
(uporaba)
(1) Oznaka praga mora biti na pragu
tlakovane instrumentalne vzletno-pristajalne steze in tlakovane
vzletno-pristajalne steze za vizualni prilet s kodnima številkama 3 in 4.
(2) Oznaka praga mora biti na voljo,
če je to mogoče, tudi na pragih netlakovane vzletno-pristajalne steze.
(3) Proge za označevanje praga se
morajo začeti 6 m od praga.
137. člen
(oblika)
(1) Oznaka praga vzletno-pristajalne
steze je sestavljena iz vzdolžnih prog enake velikosti, ki so simetrično razporejene
okoli srednje črte vzletno-pristajalne steze, kakor kaže skica 5-2 (A) in (B),
za vzletno-pristajalno stezo, široko 45 m. Število prog mora biti v skladu s
širino steze, in sicer:
 


Širina steze

Število prog


18 m
23 m
30 m
45 m
60 m

4
6
8
12
16


Lahko pa so na stezah za nenatančni prilet in
na stezah za vizualni prilet, širokih 45 m ali več, takšne, kakor kaže skica
5-2 (C).
(2) Proge se morajo raztezati stransko
v širini do 3 m od roba vzletno-pristajalne steze ali do razdalje 27 m na vsaki
strani srednje črte vzletno-pristajalne steze, odvisno od tega, kaj ima manjšo
stransko razdaljo. Kjer je oznaka poimenovanja vzletno-pristajalne steze
znotraj oznake praga, morajo biti vsaj 3 proge na vsaki strani srednje črte
steze. Če je oznaka poimenovanja vzletno-pristajalne steze nad oznako praga,
morajo biti proge prek celotne širine steze. Proge morajo biti dolge vsaj 30 m
in široke okoli 1,80 m, z razmiki med njimi okoli 1,80 m; kjer so proge prek
celotne širine steze, je treba uporabiti dvojni razmik za ločevanje dveh prog,
ki sta najbliže srednji črti vzletno-pristajalne steze; kjer je oznaka
poimenovanja zajeta v oznako praga, mora biti ta razmik 22,5 m.
138. člen
(prečni pas)
Kjer je prag prestavljen od skrajnega konca
vzletno-pristajalne steze ali kjer skrajni konec steze ni pravokoten na srednjo
črto steze, je treba oznakam praga dodati prečni pas, kakor kaže skica 5-4 (B).
139. člen
(oblika)
Prečni pas ne sme biti ožji od 1,80 m.
140. člen
(puščice)
(1) Kjer je prag vzletno-pristajalne
steze stalno prestavljen, morajo biti na delu steze pred prestavljenim pragom
narisane puščice, kakor kaže skica 5-4 (B).
(2) Če je prag vzletno-pristajalne
steze začasno prestavljen iz normalnega položaja, mora biti to označeno tako,
kakor kaže skica 5-4 (A) ali 5-4 (B), vse oznake pred prestavljenim pragom pa
morajo biti zasenčene, razen oznake srednje črte vzletno-pristajalne steze, ki
jo je treba spremeniti v puščice.
141. člen
(oblika)
(1) Če je prag začasno prestavljen
samo za kratek čas, zadostuje uporaba označevalnikov, ki imajo obliko in barvo
oznake prestavljenega praga.
(2) Če je vzletno-pristajalna steza
pred prestavljenim pragom neprimerna za gibanje zrakoplovov po tleh, se morajo
postaviti oznake za zaprta območja, kakor je določeno v prvem odstavku 335.
člena tega pravilnika.
Skica
5-4
Oznake prestavljenega praga vzletno-pristajalne steze
2.5 Oznaka ciljne točke
142. člen
(uporaba)
(1) Oznaka ciljne točke mora biti na
vsakem koncu prileta instrumentalne tlakovane vzletno-pristajalne steze s kodnimi
številkami 2, 3 in 4.
(2) Oznaka ciljne točke se zagotovi
tudi na vsakem koncu prileta:
a)  tlakovane neinstrumentalne vzletno-pristajalne steze s kodnima
številkama 3 in 4,
b)  tlakovane instrumentalne vzletno-pristajalne steze s kodno številko
1, ko je potrebna dodatna
jasnost ciljne točke.
143. člen
(lokacija)
Začetek oznake ciljne točke ne sme biti
bliže, kakor je navedeno v preglednici 5-1. Na stezah, ki so opremljene s
sistemom za indikacijo vizualnega priletnega kota, se mora začetek oznake
ciljne točke z njim ujemati.
 

Razpoložljiva
  pristajalna razdalja
 


Lociranje in
  dimenzije

Manj kakor 800 m

Od 800 do manj kakor 1200 m

Od 1200 do manj kakor 2400 m

2400 m in več


(1)

(2)

(3)

(4)

(5)


Razdalja od praga do začetka označevanja

150 m

250 m

300 m

400 m


Dolžina stripaa

30–45 m

30–45 m

45–60 m

45–60 m


Širina stripa

4 m

6 m

6–10 mb

6–10 mb


Stranski razmik med notranjima stranema stripov

6 mc

9 mc

18–22,5 m

18–22,5 m


a – Če se zahteva
  povečana jasnost, se uporabljajo večje vrednosti navedenih razdalj.
b – Stranski razmik
  se lahko spreminja znotraj navedenih meja, da se minimizira kontaminacija z odpadlo
  gumo.
c – Te vrednosti so
  izvedene iz zunanjega razpona med glavnimi kolesi podvozja, ki je drugi
  element letališke referenčne kode.

Preglednica
5-1
Lociranje
in dimenzije oznake ciljne točke
144. člen
(oblika)
Oznaka ciljne točke sestoji iz dveh vzdolžnih
prog. Dimenzije proge in medsebojna razdalja njenih notranjih robov morajo biti
takšne, kakor je navedeno v preglednici 5-1. Na stezah, kjer je označena cona
dotika, mora biti medsebojna razdalja oznake ciljne točke enaka oznaki cone
dotika.
2.6 Oznaka cone dotika
145. člen
(uporaba)
(1) Oznaka cone dotika mora biti v
coni dotika tlakovane steze za natančni prilet s kodnimi številkami 2, 3 in 4.
(2) Oznaka cone dotika se zagotovi
tudi v coni dotika tlakovane steze za nenatančni prilet ali neinstrumentalne
vzletno-pristajalne steze s kodnima številkama 3 in 4, ko je potrebna dodatna
jasnost cone dotika.
146. člen
(oblika)
(1) Oznako cone dotika morajo
sestavljati pari pravokotnih oznak, ki so simetrično razporejene okoli srednje
črte vzletno-pristajalne steze. Število takšnih parov je v povezavi z
razpoložljivo dolžino steze za pristajanje in kjer je treba oznake postaviti v
obeh smereh pristajanja, kakor sledi:
 


Razpoložljiva dolžina steze za pristajanje
ali razdalja med pragovoma

Pari oznak


Manj kakor 900 m

1


Od 900 m do manj kakor 1200 m

2


Od 1200 m do manj kakor 1500 m

3


Od 1500 m do manj kakor 2400 m

4


2400 m ali več

6


(2) Oznaka cone dotika mora ustrezati
enem od vzorcev, prikazanih v skici 5-5. Pri vzorcu, prikazanem na skici 5-5
(A), oznake ne smejo biti krajše od 22,5 m in ne ožje od 3 m. Pri vzorcu,
prikazanem na skici 5-5 (B), noben pas nobene oznake ne sme biti krajši od 22,5
m in ne ožji od 1,8 m, z razmikom med sosednjimi pasovi 1,5 m. Stranski razmik
med notranjimi stranmi pravokotnikov mora biti enak razmiku pri oznaki cilja,
če je ta postavljena. Če oznaka cilja ni postavljena, mora biti stranski razmik
med notranjimi stranmi pravokotnikov takšen, kakor je navedeno v preglednici
5-1 (stolpci 2, 3, 4 in 5) za oznako cilja. Pari oznak morajo biti v vzdolžnih
razmikih 150 m, z začetkom na pragu. Če je par oznak cone dotika skladen ali
postavljen v razdalji do 50 m od oznake cilja, ga ni treba postaviti.
(3) Na priletu nenatančne
vzletno-pristajalne steze s kodno številko 2 se zagotovi dodaten par trakov
oznake cone dotika 150 m za začetkom oznake ciljne točke.
Skica
5-5
Označevanje ciljne točke in cone dotika
(Ilustrirano
za vzletno-pristajalno stezo dolžine 2400 m in več)
2.7 Oznaka roba steze
147. člen
(uporaba)
(1) Oznaka roba steze mora biti na
stezi za natančni prilet.
(2) Oznaka roba vzletno-pristajalne
steze mora biti med pragi tlakovane vzletno-pristajalne steze, kjer ni
kontrasta med robovi steze in bankinami ali okoliškim terenom.
148. člen
(oblika)
(1) Oznaka roba vzletno-pristajalne
steze sestoji iz dveh pasov, po eden je vzdolž vsakega roba steze, vsak pas pa
je z zunanjim robom približno na robu vzletno-pristajalne steze, razen če je
steza širša od 60 m – v tem primeru morajo biti pasovi 30 m stran od srednje
črte vzletno-pristajalne steze.
(2) Če je na vzletno-pristajalni stezi
postavljeno obračališče, se mora oznaka roba vzletno-pristajalne steze nadaljevati
prek obračališča.
(3) Rob vzletno-pristajalne steze ne
sme biti ožji od 0,9 m na stezah, širokih 30 m ali več, in mora meriti vsaj
0,45 m na ožjih stezah.
2.8 Oznaka srednje črte vozne steze
149. člen
(uporaba)
(1) Oznaka srednje črte vozne steze
mora biti na tlakovani vozni stezi, na mestu za razledenitev letala in
ploščadi, tako da omogoča vodenje od srednje črte vzletno-pristajalne steze do
parkirne pozicije zrakoplova.
(2) Oznaka srednje črte vozne steze
mora biti na tlakovani vzletno-pristajalni stezi, ko je ta del standardne rute
za gibanje zrakoplova in:
a)  tam ni oznak srednje črte vzletno-pristajalne steze ali
b)  srednja črta vozne steze ni identična s srednjo črto
vzletno-pristajalne steze.
 (3) Na ravnem delu vozne steze se
mora oznaka srednje črte vozne steze nahajati vzdolž srednje črte. Na krivulji
vozne steze se mora oznaka nadaljevati od ravnega dela vozne steze v stalni
razdalji od zunanjega roba krivulje.
(4) Na presečišču vozne steze z
vzletno-pristajalno stezo, kjer vozna steza služi kot izhod iz
vzletno-pristajalne steze, mora biti oznaka srednje črte vozne steze
zakrivljena v oznako srednje črte vzletno-pristajalne steze, kot kažeta Skici
5-6 in 5-25. Oznaka srednje črte vozne se mora nadaljevati vzporedno z oznako
srednje črte vzletno-pristajalne steze v razdalji najmanj 60 m od dotikališča,
kjer je kodna številka 3 ali 4, in najmanj 30 m, kjer je kodna številka 1 ali
2.
150. člen
(oblika)
Oznaka srednje črte vozne steze mora biti
široka vsaj 15 cm in mora biti nepretrgana po dolžini, razen tam, kjer se seka
z oznako položaja čakanja pred vzletno-pristajalno stezo ali z oznako vmesne
pozicije zadržanja, kakor kaže skica 5-6.
Skica
5-6
Oznake
vozne steze
(Prikaz
z osnovnimi oznakami vzletno-pristajalne steze)
2.9 Oznaka obračališča na
vzletno-pristajalni stezi
151. člen
(uporaba)
Kjer je zagotovljeno obračališče na
vzletno-pristajalni stezi, mora oznaka obračališča omogočiti zrakoplovu nepretrgano
vodenje pri 180° obračanju in ponovno poravnavo s srednjo črto
vzletno-pristajalne steze.
152. člen
(namestitev)
(1) Oznaka obračališča na
vzletno-pristajalni stezi mora zaviti s srednje črte vzletno-pristajalne steze
v obračališče. Radij zavoja mora biti v skladu z zmožnostjo manevriranja in z
normalnimi hitrostmi vožnje letal, ki jim je obračališče na vzletno-pristajalni
stezi namenjeno. Kot križanja oznake obračališča na vzletno-pristajalni stezi z
srednjo črto vzletno-pristajalne steze ne sme biti večji kakor 30°.
(2) Oznaka obračališča na
vzletno-pristajalni stezi se mora raztezati vzporedno s srednjo črto
vzletno-pristajalne steze najmanj 60 m po točki dotika, če sta kodni številki steze 3 in 4, in najmanj 30 m, če sta kodni številki steze 1 in 2.
(3) Oznaka obračališča na
vzletno-pristajalni stezi mora voditi letalo tako, da omogoča vožnjo po ravnem
delu pred točko, kjer mora biti napravljen 180° obrat. Ravni del oznake
obračališča na vzletno-pristajalni stezi mora biti vzporeden z zunanjim robom
obračališča na vzletno-pristajalni stezi.
(4) Oblika krivulje, ki omogoča
letalu, da zvozi 180° ovinek, mora temeljiti na kotu vodenja nosnega kolesa in
ne sme presegati kota 45°.
(5) Oblika krivulje oznake obračališča
na vzletno-pristajalni stezi mora biti takšna, da razdalja – kadar ostane
pilotska kabina letala nad oznako obračališča na vzletno-pristajalni stezi –
med katerimkoli pristajalnim kolesom letala in robom obračališča na
vzletno-pristajalni stezi ni manjša od vrednosti iz 41. člena tega pravilnika.
V nevihtnih vremenskih razmerah, ki povzročijo znižanje trenja podlage, mora
biti na stezi s kodnima črkama E in F zagotovljena
razdalja med kolesom in robom več kakor 6 m.
153. člen
(oblika)
Oznaka srednje črte vozne steze mora biti
široka vsaj 15 cm in mora biti nepretrgana po dolžini.
2.10 Oznaka pozicije čakanja pred
vzletno-pristajalno stezo
154. člen
(uporaba)
Oznaka pozicije čakanja pred
vzletno-pristajalno stezo mora biti vzdolž pozicije čakanja pred vzletno-pristajalno
stezo.
155. člen
(oblika)
(1) Na presečišču vozne steze in
vzletno-pristajalne steze za vizualni prilet in za nenatančni prilet ali
vzletne steze mora biti oznaka položaja čakanja pred vzletno-pristajalno stezo
takšna, kakor je prikazano na vzorcu A na skici 5-6.
(2) Če je na presečišču vozne steze in
vzletno-pristajalne steze za natančni prilet kategorij I, II in III na voljo en
sam položaj čakanja pred vzletno-pristajalno stezo, mora biti oznaka položaja
čakanja pred vzletno-pristajalno stezo takšna, kakor kaže vzorec A na skici
5-6. Če je na takšnem presečišču na voljo dvoje ali troje položajev čakanja
pred vzletno-pristajalno stezo, mora biti oznaka položaja čakanja pred
vzletno-pristajalno stezo, ki je najbliže vzletno-pristajalni stezi, kakor kaže
vzorec A na skici 5-6, oznake dlje od vzletno-pristajalne steze pa takšne,
kakor kaže vzorec B na skici 5-6.
(3) Oznaka položaja čakanja pred
vzletno-pristajalno stezo za položaj čakanja pred vzletno-pristajalno stezo,
določeno v skladu s tretjim odstavkom 90. člena tega pravilnika, mora biti
izvedena, kakor je prikazano na vzorcu B na skici 5-6. Kadar se zahteva boljša
jasnost položaja čakanja pred vzletno-pristajalno stezo, morajo biti izvedene
oznake položaja čakanja pred vzletno-pristajalno stezo, kakor je prikazano na
vzorcu A ali vzorcu B na skici 5-7.
(4) Kjer je oznaka območja čakanja iz
vzorca B na območju, kjer bi v dolžino presegala 60 m, je treba izraza “CAT II”
in “CAT III” označiti na površini na koncih oznake območja čakanja in v enakih
razmikih po največ 45 m med zaporednima oznakama. Črke ne smejo biti nižje od
1,8 m in ne smejo biti več kakor 0,9 m nad oznako območja čakanja.
(5) Oznaka položaja čakanja pred
vzletno-pristajalno stezo ob križanju dveh vzletno-pristajalnih steza mora biti
postavljena pravokotno na os vzletno-pristajalne steze, ki je del standardne
rute za gibanje zrakoplova, kakor kaže vzorec A na skici 5-7.
2.11 Oznaka vmesnega položaja
čakanja
156. člen
(uporaba)
(1) Oznaka vmesnega položaja čakanja
mora biti vzdolž vmesnega položaja čakanja.
(2) Oznaka vmesnega položaja čakanja
mora biti na izhodu s pozicije za razledenitev letala, če je ta ob vozni stezi.
(3) Kjer je oznaka vmesnega položaja
čakanja postavljena na presečišču dveh tlakovanih voznih steza, mora biti postavljena
prečno prek vozne steze na zadostni razdalji od roba presekane vozne steze
tako, da se zagotovi varna razdalja med zrakoplovi pri vožnji. Če so
zagotovljene prečke ustavljanja ali luči vmesnega položaja čakanja, morajo z
njimi sovpadati tudi lokacije vmesnega položaja čakanja.
(4) Razdalja med oznako vmesnega
položaja čakanja na izhodu z objekta za razledenitev letala in osjo sosednje
vozne steze ne sme biti manjša, kakor je to navedeno v preglednici 3-1.
157. člen
(oblika)
Oznaka vmesnega položaja čakanja sestoji iz
ene same prekinjene črte, kakor to kaže skica 5-6.
2.12 Oznaka točke za preverjanje VOR
na letališču
158. člen
(uporaba)
(1) Kadar je vzpostavljena točka za
preverjanje VOR na letališču, mora biti označena z oznako in z znakom za kontrolno
točko VOR na letališču.
(2) Oznaka točke za preverjanje VOR na
letališču mora imeti središče na kraju, kamor je treba parkirati letalo, da
sprejme pravilen VOR signal.
159. člen
(oblika)
(1) Oznaka točke za preverjanje VOR na
letališču mora biti sestavljena iz kroga s premerom 6 m in iz črte, široke 15
cm (glej skico 5-8 (A)).
(2) Zaradi poravnave letala v določeni
smeri mora biti na voljo črta, ki teče skozi središče kroga na želenem azimutu.
Črta sega 6 m ven iz kroga v želeni smeri letenja in se konča v glavi puščice.
Širina črte mora biti 15 cm (glej skico 5-8 (B)).
160. člen
(barva)
Oznaka točke za preverjanje VOR na
letališču je bele barve, vendar se mora razlikovati od barve, ki se uporablja
za oznako vozne steze. Zaradi boljšega kontrasta so lahko oznake obrobljene s
črno barvo.
2.13 Oznake mesta postavitve
zrakoplova
161. člen
(uporaba)
(1) Oznake mesta postavitve zrakoplova
morajo biti na označenih parkirnih položajih na tlakovani ploščadi in na
objektih za razledenitev/protiledenitev.
(2) Oznake mesta postavitve zrakoplova
morajo biti postavljene tako, da omogočajo varne razdalje, določene v prvem
odstavku 95. člena in 101. členu tega pravilnika, ko nosno kolo sledi oznaki
parkirnega mesta za zrakoplove.
162. člen
(oblika)
(1) Oznake mesta postavitve zrakoplova
morajo vsebovati elemente, kakor so identifikacija postavitvenega mesta, črta
za uvajanje letala, prečka za zavijanje, črta za obračanje, prečka za
poravnavanje, črta za ustavljanje in črta za izpeljavo zrakoplova, ki so
potrebni za izvedbo parkiranja in za uporabo pripomočkov za parkiranje.
(2) Identifikacija mesta postavitve
zrakoplova (črka in/ali številka) mora biti vključena v črto za uvajanje
zrakoplova kmalu po začetku uvodne črte. Višina oznake mora biti ustrezna, tako
da jo je mogoče prebrati iz pilotske kabine letala, ki uporablja mesto
postavitve.
(3) Kjer sta dve skupini oznak mest
postavitve za zrakoplove ena prek druge zaradi prožnejše uporabe ploščadi, se
oznaki mesta postavitve doda identifikacijska oznaka letal, ki jim je namenjena
posamezna skupina oznak.
(4) Črta za uvajanje, črta za
obračanje in črta za izpeljavo so po dolžini neprekinjene in široke najmanj 15
cm. Kjer je na oznaki mesta postavitve več skupin oznak mesta postavitve,
morajo biti črte neprekinjene za najbolj zahteven zrakoplov in prekinjene za
druge zrakoplove.
(5) Deli krivulje za uvajanje, črte za
obračanje in izstopne črte, ki so izvedene z zavojem, morajo imeti polmere,
primerne za najzahtevnejši tip zrakoplova, kateremu so oznake namenjene.
(6) Na mestu postavitve za zrakoplove,
kjer je predvideno, da zrakoplov nadaljuje pot samo v eni smeri, morajo biti
kot del črte za uvajanje na mesto postavitve in izstopne črte dodane puščice:
kažejo smer, ki ji je treba slediti.
(7) Prečka za zavijanje mora biti pravokotno
na črto za uvajanje, pravokotno na levi pilotov sedež v točki, kjer se začne
nameravani zavoj. Dolga mora biti najmanj 6 m in široka vsaj 15 cm ter mora
vključevati glave puščic za prikaz smeri zavoja.
(8) Razdalje, ki jih je treba
ohranjati med prečko za zavijanje in črto za uvajanje, se lahko spreminjajo
glede na različne tipe zrakoplovov, pri tem pa je treba upoštevati pilotovo
vidno polje.
(9) Če je potrebna več kakor ena
prečka za zavijanje in/ali črta za ustavljanje, morajo biti te prečke in/ali
črte posebej označene.
(10) Prečka za poravnavanje mora biti
nameščena tako, da sovpada s podaljšano srednjo črto zrakoplova v določenem
parkirnem položaju in da je vidna za pilota med zadnjim delom parkiranja. Ne
sme biti ožja od 15 cm.
(11) Črta za ustavljanje mora biti
pravokotno na prečko za poravnavanje letala, pravokotno na levi pilotov sedež v
točki, namenjeni za ustavljanje. Dolga mora biti najmanj 6 m in široka vsaj 15
cm.
(12) Razdalje, ki jih je treba
ohraniti med črto za ustavljanje in črto za uvajanje, se lahko spreminjajo
glede na različne tipe zrakoplovov, pri tem pa je treba upoštevati pilotovo
vidno polje.
Skica
5-7
Oznaka položaja čakanja pred vzletno-pristajalno stezo
 
Skica
5-8
Oznaka točke za preverjanje VOR na letališču
2.14 Oznaka varnostnih črt na
ploščadi
163. člen
(uporaba)
(1) Oznake varnostnih črt na ploščadi
morajo biti na tlakovani ploščadi, kakor zahtevajo izvedbe parkirnih mest in
zemeljska oprema.
(2) Oznake varnostnih črt na ploščadi
morajo biti postavljene tako, da določajo območja, namenjena letališkim vozilom
in drugi opremi za oskrbovanje zrakoplova, in tako, da omogočajo varno
ločevanje od zrakoplovov.
164. člen
(oblika)
(1) Oznake varnostnih črt na ploščadi
morajo vključevati elemente, kot so črte za varno razdaljo od roba kril, in
mejno črto servisne ceste, kakor zahtevajo izvedbe parkirnih mest in zemeljska
oprema.
(2) Oznaka varnostnih črt na ploščadi
mora biti po dolžini neprekinjena in ne ožja od 10 cm.
2.15 Oznaka položaja čakanja na
cesti
165. člen
(uporaba)
(1) Oznaka položaja čakanja na cesti
mora biti na vsaki cesti, ki se približuje vzletno-pristajalni stezi.
(2) Oznaka položaja čakanja na cesti
mora potekati prek ceste na položaju za čakanje na cesti.
166 člen
(oblika)
Oznaka položaja čakanja na cesti mora biti
v skladu s predpisi, ki urejajo cestnoprometno signalizacijo.
2.16 Oznake obvezne inštrukcije
167. člen
(uporaba)
(1) Na mestih, kjer praktično ni
izvedljiva postavitev znaka obvezne inštrukcije v skladu s prvim odstavkom 285.
člena, je treba zarisati na tlakovani površini oznako obvezne inštrukcije.
(2) Kjer je to operativno potrebno,
kakor na primer na voznih stezah, širših od 60 m, se znak obvezne inštrukcije
lahko nadomesti z oznako obvezne inštrukcije.
(3) Oznaka obvezne inštrukcije se mora
postaviti na levi strani glede na oznako osi vozne steze in na območju čakanja
pred oznako položaja čakanja pred vzletno-pristajalno stezo, kakor je to
prikazano na skici 5-9. Razdalja med najbližjim robom oznake in oznako položaja
čakanja pred vzletno-pristajalno stezo ali oznako osi vozne steze ne sme biti
manjša kakor 1 m.
(4) Razen tam, kjer je to nujno
potrebno, se oznaka obvezne inštrukcije ne postavlja na vzletno-pristajalni
stezi.
168. člen
(oblika)
(1) Oznako obvezne inštrukcije
predstavlja bel napis na rdečem ozadju. Razen oznake prepovedi vstopa "NO
ENTRY" mora biti napis identičen s povezanim znakom obvezne inštrukcije.
(2) Oznaka obvezne inštrukcije
"NO ENTRY" sestoji iz belega napisa "NO ENTRY" na rdečem
ozadju.
(3) Zaradi boljšega kontrasta med
oznako in tlakovano površino je lahko oznaka obvezne inštrukcije obrobljena z
belo ali črno barvo.
(4) Višina črk v napisu je 4 m. Napis
mora biti v skladu z obliko, kakor je prikazano v Dodatku 3 k Zvezku I Priloge
14 k Čikaški konvenciji. Ozadje je pravokotne oblike in se mora raztezati
najmanj 0,5 m od zunanjih robov napisa.
 
Skica
5-9
Oznaka obvezne inštrukcije
2.17 Obvestilne oznake
169. člen
(uporaba)
(1) Na mestih, kjer praktično ni
izvedljiva postavitev obvestilnega znaka, moral bi pa biti postavljen, je treba
zarisati na tlakovani površini obvestilno oznako.
(2) Kjer je to operativno potrebno, se
obvestilna oznaka postavi skupaj z obvestilnim znakom.
(3) Obvestilna oznaka (za
lokacijo/smer) mora biti postavljena pred in po zahtevnih križiščih voznih stez
in kjer operativne izkušnje kažejo, da na določeni lokaciji vozne steze lahko
pomaga letalski posadki pri zemeljski navigaciji. Obvestilna oznaka (za
lokacijo) mora biti postavljena tudi na tlakovani površini v rednih presledkih
na daljših voznih stezah.
(4) Obvestilna oznaka se zariše čez
površino vozne steze ali ploščadi in mora biti postavljena tako, da jo je
mogoče prebrati iz pilotske kabine prihajajočega letala.
170. člen
(oblika)
(1) Obvestilna oznaka mora biti
sestavljena iz:
a)  rumenega napisa na črnem ozadju, kadar oznaka nadomešča ali
dopolnjuje znak o namestitvi (lokaciji), in
b)  črnega napisa na rumenem ozadju, kadar oznaka nadomešča ali
dopolnjuje znak o smeri oziroma namembnem kraju.
(2) Kjer kontrast med oznako in
tlakovano površino ni dovolj velik, mora oznaka vsebovati:
a)  črn rob, če so napisi črne barve, in
b)  rumen rob, če so napisi rumene barve.
(3) Višina črk v napisu je 4 m. Napisi
morajo imeti obliko v razmerju, kakor je prikazano na slikah v Dodatku 3 k Zvezku
I Priloge 14 k Čikaški konvenciji.
3. Luči
3.1 Splošno
171. člen
(luči, ki lahko ogrozijo varnost
zrakoplova)
Luči, ki so v bližini letališča in niso
namenjene zračni navigaciji ter lahko ogrozijo varnost zrakoplova, morajo biti
ugasnjene, zasenčene ali drugače prilagojene, da ne pomenijo vira ogrožanja.
172. člen
(laserske emisije, ki lahko ogrozijo
varnost zrakoplova)
(1) Za zaščito zrakoplovov pred
nevarnimi učinki laserskih emisij se okrog letališč določijo naslednje
varovalne cone:
-      
cona letenja brez laserskih žarkov (LFFZ),
-      
cona letenja, kritična glede laserskih žarkov (LCFZ),
-      
cona letenja, občutljiva glede laserskih žarkov (LSFZ).
(2) Dovoljene ravni izpostavljenosti
in oddaljenosti, na katerih so ustrezno zaščitene operacije letenja, so
določene na skicah 5-10, 5-11 in 5-12. Omejitve zadevajo le vidni del spektra
laserskega sevanja, ki ga zaznava človeško oko. Omejitev ne zadeva laserske
svetlobe, ki je potrebna za varnost zračnega prometa in letališke navigacijske
službe zračnega prometa, če je njena uporaba v skladu z zahtevami varnega
letenja. V zračnem prostoru, v katerem se izvaja zračni promet, mora biti raven
sevanja kateregakoli laserskega žarka, vidnega ali nevidnega, nižja ali enaka
največji dovoljeni izpostavljenosti (MPE), če ni bilo o tem poprej obveščeno
ministrstvo, pristojno za promet, in če ni bilo izdano ustrezno dovoljenje.
(3) Dovoljenje iz prejšnjega odstavka
se izda, če se ugotovi, da v času presežene ravni sevanja v določenem delu
zračnega prostora, v katerem bodo presežene dovoljene ravni sevanja, ne bo opravljan
zračni promet.
(4) Cone iz prvega odstavka tega člena se
določijo v skladu s priročnikom ICAO Doc 9815 (Priročnik o laserskih oddajnikih
in varnem letenju).
 
Skica
5-10
Zaščitene cone letenja
Skica
5-11
Več vzletno-pristajalnih stez s conami brez laserskih žarkov
 
Skica
5-12
Zaščitene cone letenja z navedenimi največjimi ravnmi sevanja za vidljive
radarske žarke
173. člen
(luči, ki lahko povzročijo zmedo)
(1) Luči, ki niso namenjene
signalizaciji v zračnem prometu in zaradi svoje jakosti, konfiguracije ali
barve lahko povzročijo zmedo ali napačno interpretacijo navigacijske
signalizacije, morajo biti izključene ali ustrezno zasenčene v naslednjih
območjih letališča:
a)  instrumentalna steza – kodna številka 4: v območjih pred pragom in
po koncu vzletno-pristajalne steze, ki se razteza v dolžino najmanj 4500 m od
praga in konca steze in v širino 750 m na obeh straneh podaljšane osi
vzletno-pristajalne steze;
b)  instrumentalna steza – kodni številki 2 in 3: kakor v točki a),
vendar mora biti dolžina najmanj 3000 m;
c)  instrumentalna steza – kodna številka 1 in neinstrumentalna steza:
v priletni ravnini.
(2) Pri uporabi letalskih
navigacijskih luči ob plovnih vodah morajo biti sprejeti ustrezni ukrepi, da
pri mornarjih ne povzročijo zmede.
174. člen
(dvignjene priletne luči)
(1) Priletne luči in njihove podporne
strukture morajo biti lomljive, razen pri oddaljenosti več kakor 300 m od
praga:
a)  kjer višina podpornih struktur presega 12 m, ko se zahteva
lomljivost le do vrha te višine,
b)  kadar so podporne strukture obdane z nelomljivimi objekti, ko mora
biti lomljiv samo tisti del strukture luči in njihovih podpornih struktur, ki
presega te objekte.
(2) Če priletna luč ali nosilna
konstrukcija sama po sebi ni dovolj vidna, mora biti primerno označena.
175. člen
(dvignjene luči)
Dvignjene luči vzletno-pristajalne steze,
poti ustavljanja in vozne steze morajo biti lomljive. Njihova višina mora biti
dovolj nizka, da se zagotovi varna razdalja med lučjo in najnižjo točko
propelerja ali motorjev zrakoplova.
176. člen
(površinske luči)
Luči, vgrajene v površino
vzletno-pristajalnih steza, poti ustavljanja, vozne steze in ploščadi, morajo
biti oblikovane in postavljene tako, da se ne poškodujejo niti ne poškodujejo
zrakoplova, če zapelje prek njih. Toplota, ki jo oddaja površinska luč med
vgrajeno lučjo in zračnico letala, ne sme presegati 160 °C med 10-minutno
izpostavitvijo.
177. člen
(svetlobna jakost in nadzor)
(1) Jakost osvetlitve
vzletno-pristajalne steze mora ustrezati minimalnim pogojem vidljivosti in
okoliški svetlobi, v katerih se bo steza uporabljala, in mora biti enaka
svetlobni jakosti najbližjega dela sistema priletnih luči, če je ta sistem na
voljo.
(2) Letališki svetlobnonavigacijski
sistem mora imeti vgrajen ustrezen nadzor, ki omogoča nastavitev jakosti, tako
da zadosti obstoječim pogojem vidljivosti in okoliški svetlobi. Na voljo mora
biti ločena kontrola za nadzor in regulacijo jakosti naslednjih svetlobnih
sistemov:
-      
sistem priletnih luči,
-      
robne luči vzletno-pristajalne steze,
-      
luči praga vzletno-pristajalne steze,
-      
luči konca vzletno-pristajalne steze,
-      
luči osi vzletno-pristajalne steze,
-      
luči cone dotika z zemljo,
-      
luči osi vozne steze.
178. člen
(glavni snop)
(1) Na perimetru in znotraj elipse, ki
določata glavni snop žarkov, kakor je prikazano na skicah A2-1 in A2-10 v
Dodatku 2 k Zvezku I Priloge 14 k Čikaški konvenciji, vrednost največje jakosti
ne sme presegati trikratne vrednosti minimalne jakosti, izmerjene v skladu s
skupno opombo k skicam od A2-1 do A2-10 v Dodatku 2 k Zvezku I Priloge 14 k
Čikaški konvenciji.
(2) Na perimetru in znotraj
pravokotnika, ki določata glavni snop žarkov, kakor je prikazano na skicah od
A2-12 do A2-20 v Dodatku 2 k Zvezku I Priloge 14 k Čikaški konvenciji, vrednost
največje jakosti ne sme presegati trikratne vrednosti minimalne jakosti,
izmerjene v skladu s skupno opombo k skicam od A2-12 do A2-21 in z opombo 2 v
Dodatku 2 k Zvezku I Priloge 14 k Čikaški konvenciji.
3.2 Zasilna osvetlitev
179. člen
(uporaba)
Na letališču, kjer je na voljo osvetlitev
vzletno-pristajalne steze in kjer ni sekundarnega napajanja, mora biti na voljo
zadostno število zasilnih luči, ki jih je ob okvari primarnega sistema
osvetlitve treba postaviti vsaj na glavni stezi. Enako velja tudi za
nadomestitev osvetlitve za označitev ovir in za oris voznih steza in področij
ploščadi, če letališče razpolaga s primarnim sistemom.
180. člen
(namestitev)
Ko so zasilne luči nameščene na
vzletno-pristajalni stezi, morajo vsaj v najmanjši meri ustrezati
konfiguraciji, ki se zahteva za neinstrumentalne vzletno-pristajalne steze.
181. člen
(značilnosti)
Barva zasilnih luči se mora ujemati z
barvnimi zahtevami za osvetlitev vzletno-pristajalne steze; edino tam, kjer ni
mogoče zagotoviti barvnih luči na pragu in na koncu vzletno-pristajalne steze,
so lahko vse luči spremenljive bele barve ali kolikor mogoče blizu spremenljivi
beli barvi.
3.3 Navigacijski svetilniki
182. člen
(uporaba)
Na vsakem letališču, ki je namenjeno za
nočno uporabo, kjer je to operativno potrebno, mora biti na voljo letališki
svetilnik. Operativne zahteve se določijo glede na zahteve zračnega prometa na
letališču in opaznosti letališča glede na okolico in glede na opremljenost
letališča z drugimi vizualnimi in nevizualnimi sredstvi, potrebnimi za
lociranje letališča.
Letališki svetilnik
183. člen
(uporaba)
Letališče, ki se uporablja za nočno
letenje, mora imeti letališki svetilnik, kadar:
a)  je navigacija letal v večini primerov predvsem vizualna,
b)  je pogosta zmanjšana vidljivost,
c)  je teže locirati letališče iz zraka zaradi okoliške osvetlitve ali
terena.
184. člen
(namestitev)
Letališki svetilnik mora biti na ali v
bližini letališča v območju z nizko ambientalno osvetlitvijo ozadja in lociran
tako, da ni zakrit v pomembnih smereh, in tako, da ne zmede pilota pri
pristajanju.
185. člen
(značilnosti)
Letališki svetilnik mora utripati z barvno
svetlobo, ki se izmenjuje z belo svetlobo, ali pa samo z belo svetlobo.
Svetilnik mora utripati s frekvenco od 20-krat do 30-krat na minuto. Pri
svetilniku, ki utripa z barvno svetlobo, se za kopenska letališča uporablja zelena
barva, za vodno letališče pa rumena barva. Če je kombinirano vodno in kopensko
letališče, mora imeti svetilnik, ki utripa z barvno svetlobo, barvne lastnosti
dela letališča, določenega kot glavna površina.
186. člen
(vidnost)
Svetloba svetilnika mora biti vidna iz vseh
smeri. Navpično svetlobno sevanje svetilnika proti nebu mora biti vidno od 1°
nad vertikalo svetilnika pa do višine, ki je potrebna, da je svetilnik viden
glede na namenjeno uporabo, določeno s procedurami letališča.
187. člen
(jakost)
Letališki svetilnik mora utripati z
jakostjo najmanj 2000 cd, pri visoki ambientalni osvetlitvi ozadja pa se jakost
lahko poveča do 10-krat.
Identifikacijski svetilnik
188. člen
(uporaba)
Na letališču, ki je namenjeno za nočno
uporabo in ga drugače ni mogoče zlahka prepoznati iz zraka, mora biti
identifikacijski svetilnik.
189. člen
(namestitev)
Identifikacijski svetilnik mora stati na
letališča v območju z nizko ambientalno osvetlitvijo ozadja in biti lociran
tako, da ni zakrit v pomembnih smereh, in tako, da ne zmede pilota pri
pristajanju.
190. člen
(značilnosti)
Svetloba svetilnika mora biti vidna iz vseh
smeri. Navpično svetlobno sevanje svetilnika proti nebu mora biti vidno od 1°
nad vertikalo svetilnika pa do višine, ki je potrebna, da je svetilnik viden
glede na namenjeno uporabo, določeno s procedurami letališča. Utripati mora z
jakostjo najmanj 2000 cd, pri visoki ambientalni osvetlitvi ozadja pa se jakost
lahko poveča do 10-krat.
191. člen
(barva svetilnika)
Identifikacijski svetilnik mora utripati z
zeleno svetlobo pri kopenskih letališčih in z rumeno svetlobo pri vodnih letališčih.
192. člen
(identifikacijski znak)
Identifikacijske znake mora svetilnik
oddajati v obliki mednarodne Morsejeve abecede. Hitrost prenosa znaka mora biti
od šest do osem besed na minuto, odgovarjajoči razpon trajanja Morsejevih pik
pa od 0,15 do 0,2 sekunde na piko (simbol).
3.4 Sistemi priletnih luči
193. člen
(uporaba)
Sistem priletnih luči se glede na vrsto
steze uporablja:
a)  Neinstrumentalna vzletno-pristajalna steza
Kjer je to fizično
izvedljivo, se na neinstrumentalni vzletno-pristajalni stezi s kodnima
številkama 3 in 4, namenjeni za nočni prilet, razen če se ta
vzletno-pristajalna steza uporablja le ob dobri vidljivosti in če druga
vizualna sredstva omogočajo zadovoljivo vodenje, vzpostavi enostaven sistem
priletnih luči na stezi za vizualni prilet, kakor je določeno v 194. in 195.
členu. Enostaven sistem priletnih luči omogoča vizualno vodenje tudi podnevi.
b) Steza za nenatančni prilet
Kjer je to fizično
izvedljivo, je treba vzpostaviti enostaven sistem priletnih luči na stezi za
nenatančni prilet, kakor je določeno v 194. in 195. členu, razen če se
vzletno-pristajalna steza uporablja le ob dobri vidljivosti in če druga
vizualna sredstva omogočajo zadovoljivo vodenje.
c) Steza za natančni prilet kategorije I
Kjer je to fizično
izvedljivo, je treba vzpostaviti sistem priletnih luči za natančni prilet
kategorije I, ki je namenjen stezi za natančni prilet kategorije I, kakor je
določeno v 196. in 197. členu.
d)  Steza za natančni prilet kategorij II in III
Namestiti je treba
sistem priletnih luči za natančni prilet kategorij II in III, ki je namenjen
stezi za natančni prilet kategorij II in III, kakor je določeno v 198. in 199.
členu.
Enostaven sistem priletnih luči
194. člen
(namestitev)
(1) Enostaven sistem priletnih luči
mora biti sestavljen iz vrste luči na podaljšani osi vzletno-pristajalne steze,
ki se razteza, kadar je to mogoče, v razdalji najmanj 420 m od praga in vrste
luči, ki tvorijo prečko, dolgo 18 m ali 30 m, v razdalji 300 m od praga.
(2) Luči, ki tvorijo prečko, morajo biti
postavljene, če je mogoče, čim bliže v vodoravni liniji pravokotno na črto osi
vzletno-pristajalne steze in morajo biti razpolovljene s črto luči na osi
vzletno-pristajalne steze. Luči prečke morajo biti v takšnih razmikih, da
nastane linearni učinek; edino kadar se uporabi prečka, dolgo 30 m, sta
dopustni praznini na vsaki strani srednje črte. Ti praznini ne smeta presegati
6 m.
(3) Za luči prečke se uporabljajo
razmiki od 1 m do 4 m. Praznine na obeh straneh srednje črte lahko izboljšajo
usmerjeno vodenje, kadar so prileti izvedeni s stranskim odstopanjem in
olajšajo gibanje reševalnih in gasilskih vozil.
(4) Luči, ki tvorijo srednjo črto,
morajo biti razvrščene v vzdolžnih razmikih po 60 m. Za izboljšanje vodenja se
lahko uporabijo razmiki po 30 m. Najbolj notranja luč mora biti 60 m ali 30 m
od praga glede na izbrani vzdolžni razmik za luči na srednji črti
vzletno-pristajalne steze.
(5) Sistem mora biti kolikor mogoče
blizu horizontale, ki poteka skozi prag, pod pogojem da:
a)  noben objekt, razen ILS ali MLS anten, ne prebada ravni priletnih
luči na razdalji 60 m od podaljšane osi vzletno-pristajalne steze;
b)  nobena luč, razen luči, ki so v sredinskem delu luči prečke ali
sredinskem delu barete, ne sme biti zastrta letalu ob pristajanju.
ILS ali MLS antena, ki prebada raven
priletnih luči, velja za oviro v zračnem prometu in mora biti ustrezno
zaznamovana.
(6) Če fizično ni mogoče zagotoviti,
da bi se srednja črta raztezala v razdalji 420 m od praga, se mora raztezati v
razdalji 300 m tako, da vključuje prečko. Če to ni mogoče, se morajo luči
na srednji črti vzletno-pristajalne steze raztegniti čim dlje, vsaka luč pa
mora imeti vsaj 3 m dolgo bareto. Glede na to, ali ima sistem priletnih luči
prečko v razdalji 300 m od praga, je lahko dopolnilna prečka na voljo v
razdalji 150 m od praga.
195. člen
(lastnosti)
(1) Luči v enostavnem sistemu
priletnih luči morajo biti stalne, barva luči pa mora zagotoviti, da se sistem
z lahkoto loči od druge letalske signalizacije in od morebitnih drugih luči.
Vsaka luč osi vzletno-pristajalne steze mora imeti posamezen vir napajanja ali
bareto, dolgo najmanj 3 m.
(2) Na mestih, kjer je prepoznavanje
enostavnega sistema priletnih luči ponoči oteženo zaradi okoliških luči, se
lahko namesti sistem zaporednih utripajočih luči v zunanjem delu sistema.
(3) Kjer so luči na voljo na
vzletno-pristajalni stezi za vizualni prilet, morajo svetiti pod vsemi koti v
azimutu, kakor to potrebuje pilot na osnovnem kraku šolskega kroga in v
zaključni fazi prileta. Jakost luči mora ustrezati vsem možnostim vidljivosti
in okoliški svetlobi, v katerih se sistem uporablja.
(4) Kjer so luči na voljo na
vzletno-pristajalni stezi za nenatančni prilet, morajo biti vidne pod vsemi
koti v azimutu, kakor to potrebuje pilot letala, ki se v zaključni fazi prileta
bistveno ne oddaljuje od poti, določene z nevizualnimi sredstvi. Luči morajo
biti oblikovane tako, da omogočijo vodenje podnevi in ponoči pri najslabši
vidljivosti in okoliški svetlobi, ko mora biti sistem še uporaben.
Sistem priletnih luči za natančni
prilet kategorije I
196. člen
(namestitev)
(1) Sistem priletnih luči za natančni
prilet kategorije I mora sestavljati vrsta luči na podaljšani osi
vzletno-pristajalne steze, ki se razteza v razdalji 900 m od praga steze z
vrsto luči, ki tvorijo prečko, dolgo 30 m, v razdalji 300 m od praga
vzletno-pristajalne steze.
(2) Luči, ki tvorijo prečko, morajo
biti postavljene v vodoravni liniji, čim bliže in pravokotno na črto luči na
osi vzletno-pristajalne steze, ki jih razpolavlja. Luči prečke morajo biti v
takšnih razmikih, da nastane linearni učinek. Dopustni sta praznini na obeh
straneh osi za bolje usmerjeno vodenje in lažje gibanje reševalnih in gasilskih
vozil, ne smeta pa presegati 6 m.
(3) Luči, ki tvorijo os, morajo biti
razvrščene v razmikih po 30 m, pri tem pa mora biti najbolj notranja luč 30 m
od praga.
(4) Sistem mora biti kolikor mogoče
blizu vodoravne ravnine, ki teče skozi prag, pod pogojem, da:
a)  noben objekt, razen ILS ali MLS anten, ne prebada ravni priletnih
luči na razdalji 60 m od podaljšane osi vzletno-pristajalne steze;
b)  nobena luč, razen luči, ki so v sredinskem delu luči prečke ali
sredinskem delu leteče luči – barete, ne sme biti zastrta letalu ob
pristajanju.
ILS ali MLS antena, ki prebada raven
priletnih luči, se šteje za oviro v zračnem prometu in mora biti ustrezno zaznamovana.
197. člen
(lastnosti)
(1) Luči osi vzletno-pristajalne steze
in luči prečke v sistemu priletnih luči za natančni prilet kategorije I morajo
biti neutripajoče in morajo oddajati belo svetlobo nastavljive jakosti. Sistem
luči osi vzletno-pristajalne steze mora vsebovati:
a)  enojno vrsto (linijo) luči v najbolj notranjih 300 m osi, dvojno
vrsto (linijo) luči v srednjih 300 m osi in trojno vrsto (linijo) luči v
zunanjih 300 m srednje črte, da zagotovijo podatke o razdalji; ali
b)  barete.
(2) Kadar se lahko zagotovi delovanje
sistema med vzdrževanjem, kakor je določeno za vzdrževanje svetlobnih
pripomočkov za vzletno-pristajalno stezo kategorije I, lahko vsak položaj luči
osi steze sestavljajo:
a)  posamezni svetlobni vir ali
b)  bareta.
(3) Barete morajo biti dolge najmanj 4
m. Ko so barete, sestavljene iz luči, usmerjene proti prečki, morajo biti med
njimi enakomerni razmiki ne več kakor 1,5 m. Utripati morajo zaporedoma dvakrat
v sekundi – začne se s skrajno zunanjo lučjo – in v smeri proti pragu do
skrajne notranje luči v sistemu. Sistem električnega tokokroga mora biti
takšen, da je mogoče te luči upravljati neodvisno od drugih luči sistema
priletnih luči.
(4) Če os vzletno-pristajalne steze
sestavljajo luči, kakor je opisano v točki a) prvega odstavka tega člena in v
točki a) drugega odstavka tega člena, je treba na prečki v razdalji 300 m od
praga postaviti dodatne prečne luči v razdaljah 150 m, 450 m, 600 m in 750 m od
praga.
(5) Luči, ki tvorijo vsako prečko,
morajo biti postavljene, če je mogoče, čim bliže v vodoravni vrsti pravokotno
na os vzletno-pristajalne steze, ki jih razpolavlja. Luči morajo biti
postavljene v takšnih razmikih, da nastane linearni učinek. Dopustni sta
praznini na obeh straneh osi za boljše usmerjeno vodenje in lažje gibanje
reševalnih in gasilskih vozil, vendar ne smeta presegati 6 m.
(6) Zunanji deli dodatnih prečk morajo
ležati na dveh ravnih črtah, ki sta bodisi vzporedni z osjo vzletno-pristajalnih
luči steze ali pa se stekata v os vzletno-pristajalne steze 300 m od praga.
(7) Luči morajo biti v skladu s
specifikacijami, navedenimi na skici A-4 v Dodatku 2 k Zvezku I Priloge 14 k
Čikaški konvenciji.
Sistem priletnih luči za natančni prilet
kategorij II in III
198. člen
(namestitev)
(1) Sistem priletnih luči za natančni
prilet kategorij II in III mora sestavljati vrsta luči na podaljšku osi
vzletno-pristajalne steze, ki se razteza v razdalji 900 m od praga. Poleg tega
mora imeti sistem še dve stranski vrsti luči, ki se raztezata 270 m od praga,
in dve prečki, eno na 150 m, drugo pa na 300 m od praga, kakor kaže skica 5-13.
Kadar se v skladu z zahtevami o delovanju med vzdrževanjem lahko zagotovi
delovanje sistema med vzdrževanjem, mora imeti sistem dve bočni vrsti luči, ki
se raztezata 240 m od praga, in dve prečki, eno na 150 m in eno na 300 m od
praga, kakor je prikazano na skici 5-14.
(2) Luči, ki tvorijo srednjo črto osi,
morajo biti postavljene v vzdolžnih razmikih po 30 m, pri tem sta najbolj
notranji luči nameščeni 30 m od praga.
(3) Luči v stranskih vrstah morajo
biti postavljene na obeh straneh linije osi v vzdolžnih razmikih, ki so enaki
tistim pri lučeh na osi vzletno-pristajalne steze, pri tem je prva luč 30 m od
praga. Stranski razmik (ali razdalja) med skrajnima notranjima lučema v
stranski vrsti ne sme biti manj kakor 18 m ali več kakor 22,5 m, po možnosti 18
m, vsekakor pa mora biti enak tistemu pri lučeh v coni dotika z zemljo.
(4) Prečka, ki je 150 m od praga, mora
zapolniti praznine med lučmi na osi vzletno-pristajalne steze in vrsto stranskih
luči. Prečka, ki je 300 m od praga, se mora raztezati na obeh straneh luči na
osi vzletno-pristajalne steze do razdalje 15 m od osi.
(5) Če je srednja črta na razdalji več
kakor 300 m od praga sestavljena iz luči, kakor je opisano v točki b) drugega
odstavka in v točki b) tretjega odstavka 199. člena, morajo biti na 450 m, 600
m in 750 m od praga postavljene dodatne prečke luči. Zunanji konci teh prečk
morajo ležati na dveh ravnih črtah, ki sta bodisi vzporedni z osjo steze ali pa
se stekata v os vzletno-pristajalne steze, 300 m od praga.
(6) Sistem mora biti kolikor mogoče
blizu vodoravne ravnine, ki teče skozi prag, pod pogojem, da:
a)  noben objekt, razen ILS ali MLS anten, ne prebada ravni priletnih
luči na razdalji 60 m od podaljšane osi vzletno-pristajalne steze;
b)  nobena luč, razen luči, ki so v sredinskem delu luči prečke ali
sredinskem delu leteče luči – barete, ne sme biti zastrta letalu ob
pristajanju.
ILS ali MLS antena, ki prebada raven
priletnih luči, se šteje za oviro v zračnem prometu in mora biti ustrezno
zaznamovana.
 
Skica
5-13
Notranja 300-metrska priletna in vzletno-pristajalna osvetlitev za
vzletno-pristajalno stezo za natančni prilet kategorij II in III
 
Skica
5-14
Notranja 300-metrska priletna in vzletno-pristajalna osvetlitev za
vzletno-pristajalno stezo za natančni prilet kategorij II in III, kadar se
lahko zagotovi delovanje sistema med vzdrževanjem, kakor je določeno za
vzdrževanje svetlobnih pripomočkov
199. člen
(lastnosti)
(1) Srednja črta sistema priletnih
luči za natančni prilet kategorij II in III mora biti za prvih 300 m od praga
sestavljena iz baret s spremenljivo belo svetlobo, razen kjer je prag prestavljen
za 300 m ali več, ko je lahko srednja črta sestavljena iz posameznih svetlobnih
virov s spremenljivo belo svetlobo. Barete morajo biti dolge najmanj 4 m. Če so
barete sestavljene iz luči, ki se približujejo točkovnim svetlobnim virom, morajo
biti postavljene v enakomernih razmikih, ki niso večji od 1,5 m. Kadar se
zahteva delovanje v skladu z zahtevami za vzletno-pristajalno stezo za natančni
prilet kategorij II in III, morajo sistem osvetlitve srednje črte
vzletno-pristajalne steze za natančni prilet kategorij II in III za prvih 300 m
od praga sestavljati:
a)  barete, kadar je srednja črta po 300 m od praga sestavljena iz
baret iz točke a) tretjega odstavka tega člena;
b)  dva posamezna svetlobna vira in barete, kadar je srednja črta po
300 m od praga posameznih svetlobnih virov sestavljena iz baret iz točke b)
tretjega odstavka tega člena, z najbolj notranjim posameznim svetlobnim virom,
postavljenim 30 m od praga, in z najbolj notranjo bareto, postavljeno 60 m od
praga;
c)  posamezni viri svetlobe, kadar je prag prestavljen za 300 m ali
več, od katerih mora vsak prikazovati
spremenljivo belo svetlobo.
(2) Po 300 m od praga mora vsako
pozicijo luči srednje črte sestavljati:
a)  bareta, kakršna se uporablja na prvih 300 m, ali
b)  dva svetlobna vira v srednjih 300 m srednje črte in trije svetlobni
viri zunaj 300 m srednje črte, od katerih mora vsak prikazovati spremenljivo belo svetlobo.
(3) Kadar se med vzdrževanjem lahko
zagotovi raven uporabnosti za priletne luči, kakor je določeno za
vzletno-pristajalno stezo za natančni prilet kategorij II in III, mora po 300 m
od praga vsako pozicijo luči srednje črte sestavljati:
a)  bareta ali
b)  samostojen svetlobni vir, od katerih mora vsak prikazovati spremenljivo belo svetlobo.
(4) Barete morajo biti dolge najmanj 4
m. Kadar so barete sestavljene iz luči, ki so podobne točkastim virom, morajo
biti razporejene enakomerno v razmikih, ki niso večji kakor 1,5 m.
(5) Če je srednja črta po 300 m od praga
sestavljena iz baret iz točke a) drugega odstavka ali iz točke a) tretjega
odstavka tega člena, je lahko vsaka bareta po 300 m od praga dopolnjena z
bliskavico, razen kadar je ob upoštevanju značilnosti sistema in narave
meteoroloških razmer takšna osvetlitev ocenjena kot nepotrebna.
(6) Vsaka bliskavica mora utripati
zaporedoma dvakrat v sekundi – začne se z najbolj zunanjo lučjo in poteka v smeri
proti pragu do najbolj notranje luči v sistemu. Sestav tokokroga mora biti
takšen, da se lahko te luči upravljajo neodvisno od drugih luči v sistemu
priletnih luči.
(7) Stranska vrsta luči mora biti
sestavljena iz baret, ki oddajajo rdečo svetlobo. Dolžina barete v stranski
vrsti in razmik med lučmi barete morata biti enaka kakor pri baretah v coni
dotika z zemljo.
(8) Luči, ki tvorijo prečke, morajo
biti stacionarne luči s spremenljivo belo svetlobo. Luči morajo biti enakomerno
razporejene v razmikih, ki niso večji od 2,7 m.
(9) Jakost rdečih luči mora biti
usklajena z jakostjo belih luči.
(10) Luči morajo ustrezati
specifikacijam s skic A2-1 in A2-2 v Dodatku 2 k Zvezku I Priloge 14 k Čikaški
konvenciji.
3.5 Sistemi indikacije strmine
vizualnega prileta
200. člen
(uporaba)
(1) Sistem indikacije strmine
vizualnega prileta se mora zagotoviti za prilet do vzletno-pristajalne steze ne
glede na to, ali je ta že opremljena z drugimi vizualnimi ali nevizualni
sredstvi za prilet, tam, kjer obstaja eden ali več od spodaj naštetih pogojev:
a)  vzletno-pristajalno stezo uporabljajo turboreaktivna letala ali
druga letala s podobnimi potrebami v zvezi z vodenjem prileta;
b)  pilot katerekoli vrste letala ima morda težave pri presoji prileta
zaradi:
1.   neustreznega
vizualnega vodenja, kakor ga lahko doživi med priletom čez vodo ali zaradi
neizrazitega terena podnevi ali v odsotnosti primernih zunanjih luči na območju
prileta ponoči;
2.   zavajajoče
informacije, kakor jo daje varljiv okoliški teren ali nagibi steze;
c)  navzočnost objektov v območju prileta utegne pomeniti resno
nevarnost, če letalo pristaja pod običajno priletno potjo, zlasti še, če ne
obstajajo nevizualni ali drugi vizualni pripomočki, ki bi opozarjali na takšne
objekte;
d)  fizične danosti na eni ali drugi strani steze pomenijo resno
nevarnost, kadar je letalo prezgodno ali predolgo v pristajanju;
e)  teren ali obstoječe vremenske razmere so takšne, da je lahko letalo
izpostavljeno neobičajnemu vrtinčenju med priletom.
(2) Standardni sistemi vizualne
indikacije kota prileta so:
a)  T-VASIS ali AT-VASIS, kot je določeno v 201. do 204. členu tega
pravilnika,
b)  PAPI ali APAPI sistema, kot je določeno v 205. do 208. členu tega
pravilnika, kakor je
prikazano na skici 5-15.
(3) PAPI, T-VASIS ali AT-VASIS se mora
namestiti na stezah s kodno številko 3 ali 4, kadar obstaja eden ali več
razlogov, ki so navedeni v prvem odstavku tega člena.
(4) PAPI ali APAPI se mora namestiti
na stezah s kodno številko 1 ali 2, kadar obstaja eden ali več razlogov, ki so
navedeni v prvem odstavku tega člena.
(5) Kjer je prag vzletno-pristajalne steze
začasno prestavljen iz normalnega položaja in je izpolnjen eden ali več pogojev
iz prvega odstavka 201. člena tega pravilnika, mora biti postavljen sistem
PAPI, razen v primeru kodne številke 1 ali 2, ko se lahko postavi sistem APAPI.
 
Skica
5-15
Sistem indikacije strmine vizualnega prileta
T-VASIS in AT-VASIS
201. člen
(opis)
(1) T-VASIS mora biti sestavljen iz
dvajsetih svetlobnih enot, simetrično razporejenih okrog srednje črte
vzletno-pristajalne steze v obliki dveh stranskih prečk, s štirimi svetlobnimi
enotami v vsaki, z razpolovnimi vzdolžnimi črtami šestih luči, kakor je
prikazano na skici 5-16.
(2) AT-VASIS mora biti sestavljen iz
desetih svetlobnih enot, razporejenih na eni strani vzletno-pristajalne steze v
obliki ene same stranske prečke s štirimi svetlobnimi enotami in z razpolovno
vzdolžno črto šestih luči.
(3) Svetlobne enote morajo biti
skonstruirane in postavljene tako, da bo pilot letala med priletom:
a)  ko bo nad priletno ravnino, videl stransko(-e) prečko(-e) in eno,
dve ali tri opozorilne luči za spust v beli barvi; čim više bo pilot nad
priletno ravnino, tem več luči za spust bo vidnih;
b)  ko bo na priletni ravnini, videl stransko(-e) prečko(-e) v beli
barvi;
c)  ko bo pod priletno ravnino, videl stransko(-e) prečko(-e) in eno,
dve ali tri opozorilne luči za dvig v beli barvi; čim niže bo pilot pod
priletno ravnino, tem več luči za dvig bo vidnih; in ko bo že dodobra pod
priletno ravnino, bo videl stransko(-e) prečko(-e) in tri opozorilne luči za
dvig v rdeči barvi.
(4) Ko bo pilot na priletni ravnini
ali nad njo, se ne sme več videti svetloba svetlobnih enot za dvig; ko bo pilot
na priletni ravnini ali pod njo, se ne sme več videti svetloba svetlobnih enot
za spust.
202. člen
(namestitev)
Svetlobne enote morajo biti postavljene
tako, kakor kaže skica 5-16, treba pa je upoštevati tam navedena dopustna
odstopanja pri namestitvi.
203. člen
(lastnosti svetlobnih enot)
(1) Sistemi morajo biti primerni za
delovanje tako podnevi kakor ponoči.
(2) Porazdelitev svetlobe v snopu
žarkov v vsaki svetlobni enoti mora imeti obliko pahljače, ki je vidna v
velikem loku v azimutu v smeri prileta. Svetlobne enote stranske prečke morajo
oddajati snop svetlobe bele barve od navpičnega kota 1°54' do navpičnega kota 6° in snop
svetlobe rdeče barve v območju navpičnega kota od 0° do 1°54'.
Opozorilne svetlobne enote za spust (ang.: fly-down light units) morajo
oddajati bel snop svetlobe, ki se razteza od višine 6° navzdol približno do
priletne ravnine, kjer mora biti ostro odsekan. Opozorilne svetlobne enote za
dvig (ang.: fly-up light units) morajo oddajati bel snop svetlobe približno od
priletne ravnine do navpičnega kota 1°54' in rdeč snop svetlobe pod navpičnim kotom
manj kakor 1°54'. Kot vrha rdečega snopa žarkov na svetlobnih enotah stranske
prečke in na opozorilnih enotah za dvig se lahko poveča, tako da je v skladu s
četrtim odstavkom 204. člena.
(3) Porazdelitev jakosti svetlobe v
opozorilnih svetlobnih enotah za spust, na stranski prečki in v opozorilnih
svetlobnih enotah za dvig mora biti takšna, kakor je prikazano na skici 2-22 v
Dodatku 2 k Zvezku I Priloge 14 k Čikaški konvenciji.
(4) Barvni prehod iz rdeče v belo
barvo v navpični ravnini mora biti takšen, da se zdi opazovalcu iz razdalje
najmanj 300 m, kakor da nastane pod navpičnim kotom največ 15'.
(5) Pri polni svetlobni jakosti mora
imeti rdeča luč koordinato Y, ki ni večja od 0,320.
(6) Na voljo mora biti ustrezen nadzor
svetlobne jakosti, da je možna nastavitev in s tem izpolnjevanje obstoječih
pogojev in da se izogne zaslepitvi pilota med priletom in pristajanjem.
(7) Svetlobne enote, ki tvorijo
stranske prečke, ali svetlobne enote, ki tvorijo ustrezen par opozorilnih luči
za spust (ang.: fly-down light units) oziroma dvig (ang.: fly-up light units),
morajo biti postavljene tako, da se zdijo pilotu letala, ki se približuje,
kakor da so v resnici v vodoravni črti. Svetlobne enote morajo biti nameščene
čim niže in morajo biti dovolj svetle in lomljive, da ne pomenijo nevarnosti za
letala.
(8) Svetlobne enote morajo biti tako
oblikovane, da usedline od kondenzacije, umazanija itd. na površinah, ki
optično prepuščajo svetlobo, ali na odbojnih površinah čimmanj ovirajo
svetlobne signale in nikakor ne vplivajo na višino snopa žarkov ali na kontrast
med rdečimi in belimi signali. Izvedba svetlobnih enot mora biti takšna, da je
verjetnost, da bi bile odprtine povsem ali delno zaprte s snegom ali ledom, minimalna
tam, kjer se lahko pričakujejo tovrstne vremenske razmere.
204. člen
(priletna ravnina in nastavitev višine
snopov žarkov)
(1) Priletna ravnina mora biti takšna,
da ustreza letalom, ki jo uporabljajo.
(2) Kadar je vzletno-pristajalna
steza, na kateri je T-VASIS, opremljena z ILS oziroma MLS, morajo biti namestitev
in višine svetlobnih enot takšne, da se ravnina za vizualni prilet čimbolj
ujema z ILS drsno potjo oziroma minimalno drsno potjo MLS.
(3) Višina žarkov svetlobnih enot
stranske prečke na obeh straneh vzletno-pristajalne steze mora biti enaka.
Višina vrha žarka svetlobne enote za dvig, ki je najbliže vsaki stranski prečki,
in višina spodnjega dela žarka svetlobne enote za spust, ki je najbliže vsaki
stranski prečki, morata biti enaki in morata ustrezati priletni ravnini.
Odsekani kot vrha svetlobnih žarkov zaporednih svetlobnih enot za dvig je treba
zmanjšati za 5' loka višinskega kota na vsaki zaporedni enoti, ki je vstran od
stranske prečke. Vsekani kot spodnjega dela žarka svetlobnih enot za spust je
treba povečati za 7' loka na vsaki zaporedni enoti vstran od stranske prečke
(glej skico 5-17).
(4) Nastavitev višine vrha svetlobnih
žarkov, ki oddajajo rdečo svetlobo na stranski prečki, in opozorilnih
svetlobnih enot za dvig mora biti takšna, da bo pilot letala med priletom, ko
bo videl stransko prečko in tri opozorilne svetlobne enote za dvig, varen pred
vsemi objekti v območju prileta, če katera od teh luči ne bi oddajala rdeče
svetlobe.
(5) Razpon svetlobnega snopa žarkov v
azimutu mora biti ustrezno omejen tam, kjer se ugotovi, da se objekt, ki je
zunaj površine za zaščito pred ovirami v sistemu, a v stranskih mejah
svetlobnega snopa žarkov, razteza nad površino za zaščito pred ovirami,
aeronavtična raziskava pa pokaže, da bi objekt lahko neugodno vplival na
varnost operacij. Obseg omejitve mora biti takšen, da ostane predmet zunaj meja
svetlobnega snopa žarkov.
 
Skica
5-16
Namestitev svetlobnih enot za T-VASIS
(Opomba: POSTAVITVENE TOLERANCE
Če se v okviru upravno-strokovnega nadzora
ugotovijo pogoji za varno spremembo predpisanih dimenzij, se lahko:
a)  spremeni nominalna višina oči nad pragom pri nagibu signala v mejah
med 12 in 16 m, razen v primeru, kadar je na razpolago standardna ILS drsna pot
in/ali minimalna drsna pot MLS; višina nad pragom se lahko spremeni, da se
izogne vsako navzkrižje med vizualnimi indikacijami priletnega nagiba in
uporabnega deleža drsne poti ILS in/ali indikacijo minimalne drsne poti MLS;
b)  spremeni vzdolžna razdalja med posameznimi enotami luči ali celotno
dolžino za največ 10 odstotkov;
c)  spremenijo bočni premiki sistema od roba vzletno-pristajalne steze
za največ ± 3 m;
d)  kjer je vzdolžni nagib zemljišča, prilagodijo vzdolžne oddaljenosti
enot luči, da se kompenzira razlika njegovega nivoja v odnosu do praga;
e)  kjer je prečni nagib terena, prilagodijo podolžne oddaljenosti dveh
svetlobnih enot ali dveh stranskih prečk, da se med njimi kompenzira razlika v
nivojih, če je potrebno za zagotovitev izpolnitev zahtev iz sedmega dostavka
203. člena. Oddaljenost med stransko prečko in pragom temelji na priletnem
nagibu 3° do nivoja vzletno-pristajalne steze z normalno 15 metrsko višino oči
nad pragom. Običajno je oddaljenost med pragom in stransko prečko določena z:
a)  izbranim priletnim nagibom,
b)  vzdolžnim nagibom vzletno-pristajalne steze in
c)  izbrano nominalno višino oči nad pragom.)
 
Skica
5-17
Snopi žarkov in nastavitev višine T-VASIS in AT-VASIS
PAPI in APAPI
205. člen
(opis)
(1) PAPI sistem sestavljajo stranske
prečke s 4 enakomerno razporejenimi ostrimi prehodnimi svetlobnimi enotami z
več lučmi (ali z enojnimi lučmi v parih). Sistem mora biti na levi strani
vzletno-pristajalne steze, razen če to ni primerno iz fizičnih razlogov. Kjer
vzletno-pristajalno stezo uporabljajo letala, ki potrebujejo pri vožnji po
stezi vizualno vodenje, katerega ne zagotavljajo druga zunanja sredstva, se
lahko postavi na nasprotni strani vzletno-pristajalne steze še druga stranska
prečka.
(2) APAPI sistem sestavljajo stranske
prečke z dvema ostrima prehodnima svetlobnima enotama z več lučmi (ali z
enojnimi lučmi v parih). Sistem mora biti na levi strani vzletno-pristajalne
steze, razen če to ni primerno iz fizičnih razlogov. Kjer vzletno-pristajalno
stezo uporabljajo letala, ki potrebujejo pri vožnji po stezi vizualno vodenje,
katerega ne zagotavljajo druga zunanja sredstva, se lahko postavi na nasprotni
strani vzletno-pristajalne steze še druga stranska prečka.
(3) Stranska prečka PAPI mora biti
izdelana in razporejena tako, da bo pilot letala med priletom:
a)  ko bo na priletni ravnini ali blizu nje, videl dve svetlobni enoti,
ki sta najbližji vzletno-pristajalni stezi, v rdeči barvi, obe svetlobni enoti,
ki sta najdlje od nje, pa v beli barvi;
b)  ko bo nad priletno ravnino, videl eno svetlobno enoto, ki je
najbližja vzletno-pristajalni stezi, v rdeči barvi, vse tri enote, ki so od nje
najbolj oddaljene, pa v beli barvi; in ko bo še više nad priletno ravnino, bo
videl vse svetlobne enote v beli barvi;
c)  ko bo pod priletno ravnino, videl vse tri svetlobne enote najbliže
vzletno-pristajalni stezi v rdeči barvi, enoto, ki je od nje najbolj oddaljena,
pa v beli barvi; in ko bo še niže pod priletno ravnino, bo videl vse enote v
rdeči barvi.
(4) Stranska prečka APAPI mora biti
izdelana in razporejena tako, da bo pilot letala med priletom:
a)  ko bo na priletni ravnini ali blizu nje, videl enoto, ki je bliže
vzletno-pristajalni stezi, v rdeči barvi, enoto, ki je dlje od nje, pa v beli
barvi;
b)  ko bo nad priletno ravnino, videl obe enoti v beli barvi;
c)  ko bo pod priletno ravnino, videl obe enoti v rdeči barvi.
206. člen
(namestitev)
Svetlobne enote morajo biti postavljene
tako, kakor je prikazano v osnovni izvedbi (konfiguraciji), razvidni s skice
5-18, z dopustnimi odstopanji pri namestitvi, ki so tam navedena. Enote, ki
tvorijo stransko prečko, morajo biti postavljene tako, da se zdijo pilotu
letala, ki se približuje, kakor da so v resnici v vodoravni črti. Svetlobne
enote morajo biti postavljene čim niže in morajo biti dovolj svetle in
lomljive, da ne pomenijo nevarnosti za letala.
207. člen
(lastnosti svetlobnih enot)
(1) Sistem mora biti primeren za
delovanje podnevi in ponoči.
(2) Barvni prehod iz rdeče v belo
barvo v navpični ravnini mora biti takšen, da se zdi opazovalcu iz razdalje
najmanj 300 m, kakor da nastane znotraj navpičnega kota največ 3'.
(3) Pri polni jakosti mora imeti rdeča
svetloba koordinato Y, ki ni večja od 0,320.
(4) Porazdelitev jakosti svetlobe v
svetlobnih enotah mora biti takšna, kakor je prikazano na skici A2-23 v Dodatku
2 k Zvezku I Priloge 14 k Čikaški konvenciji.
(5) Na voljo mora biti ustrezen nadzor
svetlobne jakosti, tako da je možna nastavitev in s tem izpolnjevanje prevladujočih
pogojev in da se izogne zaslepitvi pilota med priletom in pristajanjem.
(6) Vsaka svetlobna enota mora imeti
možnost nastavitve višine tako, da se lahko usmeri spodnja meja belega dela
snopa žarkov na katerikoli želeni višinski kot med 1°30' in najmanj 4°30' nad
horizontalo.
(7) Svetlobne enote morajo biti tako
oblikovane, da usedline od kondenzacije, sneg, led, umazanija itd. na
površinah, ki optično prepuščajo svetlobo, ali na odbojnih površinah čimmanj
ovirajo svetlobne signale in da nikakor ne vplivajo na kontrast med rdečimi in
belimi signali in na višino območja prehoda.
208. člen
(priletna ravnina in nastavitev višine
svetlobnih enot)
(1) Priletna ravnina, opisana na skici
5-19, mora biti takšna, da ustreza letalom, ki jo uporabljajo.
(2) Kadar je vzletno-pristajalna steza
opremljena z ILS oziroma MLS, morata biti namestitev in višinski kot svetlobnih
enot takšna, da se vizualna priletna ravnina čimbolj ujema z ILS drsno potjo
oziroma minimalno drsno potjo MLS.
(3) Nastavitve višinskega kota
svetlobnih enot na PAPI stranski prečki morajo biti takšne, da bo pilot letala
med priletom, ki bo opazoval signal ene bele in treh rdečih luči, popolnoma
varen pred vsemi objekti v območju prileta.
(4) Nastavitve višinskega kota
svetlobnih enot na APAPI stranski prečki morajo biti takšne, da bo pilot letala
med priletom, ki bo opazoval najnižji signal priletne ravnine (ang.: onslope
signal), to je eno belo in eno rdečo luč, popolnoma varen pred vsemi objekti v
območju prileta.
(5) Razpon svetlobnega snopa žarkov v
azimutu mora biti ustrezno omejen tam, kjer se ugotovi, da se objekt, ki je
zunaj površine za zaščito pred ovirami v PAPI ali APAPI sistemu, a v stranskih
mejah svetlobnega snopa žarkov, razteza nad ravnino površine za zaščito pred
ovirami, aeronavtična raziskava pa pokaže, da bi objekt lahko neugodno vplival
na varnost operacij. Obseg omejitve mora biti takšen, da predmet ostane zunaj
meja snopa svetlobnih žarkov.
(6) Kjer so stranske prečke
postavljene na vsaki strani vzletno-pristajalne steze zato, da zagotavljajo
vodenje pri vožnji po stezi, morajo biti odgovarjajoče svetlobne enote
nastavljene na isti kot tako, da se signali na vsaki stranski prečki istočasno
simetrično spreminjajo.
 
Skica
5-18
Namestitev PAPI in APAPI
(Opomba: POSTAVITVENE TOLERANCE
Če se v okviru upravno-strokovnega nadzora
ugotovijo pogoji za varno spremembo predpisanih dimenzij, se lahko:
a)  Kjer je postavljen PAPI ali APAPI na vzletno-pristajalni stezi, ki
ni opremljena z ILS ali MLS, se oddaljenost D1 izračuna tako, da se zagotovi,
da bo najmanjša višina, na kateri pilot vidi pravilno indikacijo priletne poti
(skica 5-19, kot B za PAPI in kot A za APAPI), za letala z najpogostejšimi
zahtevki zagotavljala oddaljenost kolesa na pragom, kako je določeno v
razpredelnici 5-2.
b)  Kjer je postavljen PAPI ali APAPI na vzletno-pristajalno stezo,
opremljeno z ILS in/ali MLS, se oddaljenost D1 izračuna tako, da zagotavlja
optimalno skladnost med vizualnimi in nevizualnimi pripomočki za obseg višine
oči – antena za letalo, ki redno uporabljajo vzletno-pristajalno stezo.
Oddaljenost mora biti enaka tisti med pragom in efektivnim izvirom drsne poti
ILS ali najmanjši drsni poti MLS, kar je primerneje, in korektivnemu
koeficientu za variiranje višine od oči do antene za določeno letalo.
Korektivni koeficient se dobi z množenjem povprečne višine od oči do antene za
letala s kotangensom priletnega kota. Ne glede na navedeno pa mora biti
oddaljenost taka, da ne bo v nobenem primeru oddaljenost kolesom od praga
manjša kakor je določeno v stolpcu 3 v preglednici 5-2.
c)  Če se za določeno letalo zahteva večja oddaljenost koles kakor je
določeno v točki a zgoraj, se to zagotovi s povečanjem D1.
d)  Oddaljenost D1 se prilagodi tako, da se kompenzirajo razlike v
višini med središčem leč svetilnih enot in pragom.
e)  Da se zagotovi, da so enote postavljene čim nižje in da omogočajo
katerikoli prečni nagib, so med enotami dovoljene manjše prilagoditve do 5 cm.
Sprejemljiv je stranski padec, ki ni večji od 1,25 odstotka, če je
zagotovljeno, da se enotno uporablja za vse enote.
f)   Med enotami PAPI se pri stezah s kodno številko 1 in 2 uporabljajo
razmiki 6 m (±1 m). V takem primeru se notranja enota PAPI postavi ne manj kot
10 m (±1 m) od roba vzletno-pristajalne steze.
g)  Bočni razmiki med APAPI enotami se lahko povečajo do 9 m (±1 m), če
se zahteva večji obseg ali bočna konverzija, ko se predvideva celovit PAPI. V
slednjem primeru se notranja APAPI enota namesti 15 m (±1 m) od roba
vzletno-pristajalne steze.)
Površina za zaščito pred ovirami
209. člen
(površina za zaščito pred ovirami)
(1) Kadar se zagotavlja sistem vizualne
indikacije kota prileta, se določi površina za zaščito pred ovirami za T-VASIS,
AT-VASIS, PAPI in APAPI.
(2) Lastnosti površine za zaščito pred
ovirami, to je izvor, razhajanje, dolžina in nagib, morajo ustrezati lastnostim,
navedenim v odgovarjajočem stolpcu v preglednici 5-3 in na skici 5-20.
(3) Nad površino za zaščito pred
ovirami niso dovoljeni nobeni novi objekti ali podaljški že obstoječih
objektov, razen tam, kjer je v okviru upravno-strokovnega nadzora ugotovljeno,
da je nov objekt ali podaljšek zakrit z že obstoječim nepomičnim objektom.
(4) Obstoječi objekt nad površino za
zaščito pred ovirami je treba odstraniti, razen če se je v okviru
upravno-strokovnega nadzora ugotovilo, da objekt zakriva že obstoječi nepomični
objekt, ali ko je z aeronavtično raziskavo dognano, da objekt ne bo neugodno
vplival na varen potek letalskih operacij.
(5) Kjer aeronavtična raziskava
pokaže, da bi obstoječi objekt, ki se razteza nad površino za zaščito pred
ovirami, utegnil neugodno vplivati na varnost letenja, je treba sprejeti enega
ali več od naslednjih ukrepov:
a)  ustrezno povečati priletno ravnino v sistemu;
b)  zmanjšati razpon sistema v azimutu, tako da je objekt zunaj
svetlobnega snopa žarkov;
c)  premakniti os sistema in z njo povezano površino za zaščito pred
ovirami za največ 5°;
d)  ustrezno prestaviti prag;
e)  tam, kjer je ugotovljeno, da je ukrep iz prejšnje točke
nepraktičen, ustrezno oddaljiti sistem od praga, da se poveča višina prečkanja
praga, ki je enaka višini prediranja objekta.
 
Skica
5-19
Snopi žarkov in kot nastavitve višine za PAPI in APAPI
 

Višina oči do koles letala v priletnem položajua

Zaželena oddaljenost koles 
  (v metrih)b, c

Najmanjša oddaljenost koles 
  (v metrih)d


(1)

(2)

(3)


Do manj kakor 3 m

6

3e


3 m, vendar manj od 5 m

9

4


5 m, vendar manj od 8 m

9

5


8 m, vendar manj od 14 m

9

6


a)  Pri
  izbiri skupine višine letala od oči do koles se upoštevajo letala, ki
  nameravajo redno uporabljati sistem. Skupina višine oči do koles se določi po
  letalih z najpogostejšimi zahtevki.
b)  Kjer
  je primerno, se uporablja oddaljenost koles iz drugega stolpca.
c)  Oddaljenost
  koles iz drugega stolpca se lahko zmanjša do oddaljenosti iz tretjega
  stolpca, če aeronavtična študija pokaže, da je takšna oddaljenost
  sprejemljiva.
d)   Kjer
  se določi zmanjšana oddaljenost koles za prestavljeni prag, se mora
  zagotoviti ustrezna oddaljenost koles, kakor je določeno v drugem stolpcu, ko
  letalo z vrha izbrane skupine višine oči do koles izbere, da bo preletelo
  konec vzletno-pristajalne steze.

Preglednica
5-2
Razdalja
do koles nad pragom za PAPI in APAPI
 

 

Vrsta/kodna številka vzletno-pristajalne steze


Mere ravnine

Steza za vizualni prilet
Kodna številka

Instrumentalna vzletno-pristajalna steza
Kodna številka


 

1

2

3

4

1

2

3

4


Dolžina notranjega roba

60 m

80 ma

150 m

150 m

150 m

150 m

300 m

300 m


Razdalja do praga

30 m

60 m

60 m

60 m

60 m

60 m

60 m

60 m


Razhajanje 
  (na vsaki strani)

10%

10%

10%

10%

15%

15%

15%

15%


Celotna dolžina

7500 m

7500 mb

15 000 m

15 000 m

7500 m

7500 mb

15 000 m

15 000 m


Naklon

 

 

 

 

 

 

 

 


 

 

 

 

 

 

 

 

 


a) T-VASIS in
   AT-VASIS

–

1,9°

1,9°

1,9°

1,9°

–

1,9°

1,9°


b) PAPId

–

A0,57°

A-0,57°

A-0,57°

A-0,57°

A-0,57°

A-0,57°

A-0,57°


c) APAPId

A0,9°

A-0,9°

–

–

A-0,9°

A-0,9°

–

–


 


a) To dolžino je treba povečati na 150 m za T-VASIS
  oziroma AT-VASIS.


b) To dolžino je treba povečati do 15 000 m za T-VASIS
  oziroma AT-VASIS.


c) Naveden ni bil noben naklon, če ni verjetno, da bi se
  sistem uporabljal na označeni vrsti/kodni številki vzletno-pristajalne steze.


d) Koti, kakor je navedeno na skici 5-19.


 

Preglednica
5-3
Dimenzije in koti površin za zaščito pred ovirami
 
Skica
5-20
Ravnina za zaščito pred ovirami za sistem vizualne indikacije kota prileta
3.6. Luči za vodenje letala v
kroženju
210. člen
(uporaba)
Kadar obstoječi svetlobni sistemi za prilet
in osvetlitev pristajalne steze ne omogočajo letalu, ki kroži, da bi zadosti
prepoznalo stezo in/ali območje prileta v razmerah, v katerih naj bi se steza
uporabljala za krožne prilete, se zagotovijo luči za vodenje letala v kroženju.
211. člen
(namestitev)
(1) Namestitev in število luči za
vodenje letala v kroženju morata omogočiti pilotu, da na primeren način:
a)  doseže pozicijo z vetrom ali poravna in prilagodi sled letala glede
na vzletno-pristajalno stezo v zahtevani razdalji od nje in pri prečkanju
prepozna prag;
b)  vidi prag vzletno-pristajalne steze in/ali druge lastnosti, iz
katerih lahko presodi čas tretjega zavoja v osnovno pozicijo in končni prilet,
ob vodenju z drugimi vizualnimi sredstvi.
(2) Luči za vodenje letala v kroženju
sestavljajo:
a)  luči, ki kažejo podaljšano srednjo črto vzletno-pristajalne steze
oziroma dele svetlobnega sistema priletnih luči;
b)  luči, ki kažejo položaj praga vzletno-pristajalne steze; ali
c)  luči, ki kažejo smer ali lokacijo vzletno-pristajalne steze;
ali kombinacija takšnih luči, ki je primerna
za zadevno stezo.
212. člen
(lastnosti)
(1) Luči za vodenje letala v kroženju
so stalne luči ali utripajoče luči, katerih svetlobna jakost in razpon snopa žarkov
morata ustrezati vidljivosti in svetlobi okolja, v katerem se uporabljata za
vizualno vodenje letala v kroženju. Utripajoče luči (bliskavice) morajo biti
bele, luči, ki stalno gorijo, pa bodisi bele ali svetlobni viri z
razelektrenjem v plinu.
(2) Luči morajo biti oblikovane in
postavljene tako, da ne zaslepijo ali zmedejo pilota med pristajanjem,
vzletanjem ali vožnjo po letaliških manevrskih površinah.
3.7 Svetlobni sistemi za uvajanje na
vzletno-pristajalno stezo
213. člen
(uporaba)
Svetlobni sistem za uvajanje na
vzletno-pristajalno stezo se zagotovi, kadar je potrebno vizualno vodenje po
posebni priletni poti zato, da bi se izognili nevarnemu terenu ali zmanjšali
hrup.
214. člen
(namestitev)
(1) Svetlobni sistem za uvajanje na
vzletno-pristajalno stezo sestavljajo skupine luči, postavljenih tako, da
določijo želeno priletno pot, in tako, da je možno videti eno skupino luči iz
prejšnje skupine. Razmik med sosednjimi skupinami ne sme presegati 1600 m.
Svetlobni sistemi za uvajanje na vzletno-pristajalno stezo so lahko v obliki
krivulje, ravni ali kombinirani.
(2) Svetlobni sistem za uvajanje na
vzletno-pristajalno stezo se mora raztezati od točke, ki jo določi ustrezna
pristojna služba kontrole zračnega prometa, do točke, kjer je viden sistem
osvetlitve pristajalne steze, če je ta na voljo, ali vzletno-pristajalna steza
ali svetlobni sistem vzletno-pristajalne steze.
215. člen
(lastnosti)
(1) Vsako skupino luči v svetlobnem
sistemu za uvajanje na vzletno-pristajalno stezo sestavljajo najmanj tri
utripajoče luči (bliskavice), postavljene v ravni vrsti ali v skupinah. Sistem
se lahko okrepi z lučmi, ki stalno gorijo tam, kjer bi takšne luči pomagale pri
prepoznavanju sistema.
(2) Utripajoče luči (bliskavice)
morajo biti bele, luči, ki stalno gorijo, pa svetlobni viri z razelektrenjem v
plinu.
(3) Kjer je to možno, utripajoče luči
(bliskavice) v vsaki skupini utripajo druga za drugo v smeri proti
vzletno-pristajalni stezi.
3.8 Luči za identifikacijo praga
vzletno-pristajalne steze
216. člen
(uporaba)
Luči za identifikacijo praga
vzletno-pristajalne steze morajo biti postavljene:
a)  na pragu steze za nenatančni prilet, kadar je potrebna dodatna
jasnost praga, ali tam, kjer ni možno zagotoviti drugih svetlobnih pripomočkov
za prilet, in
b)  kadar je prag vzletno-pristajalne steze stalno ali začasno
zamaknjen in kadar je potrebna dodatna jasnost praga.
217. člen
(namestitev)
Luči za identifikacijo praga
vzletno-pristajalne steze morajo biti postavljene simetrično glede na os
vzletno-pristajalne steze, v liniji praga in približno 10 m zunaj vsake vrste
robnih luči steze.
218. člen
(lastnosti)
Luči za identifikacijo praga vzletno-pristajalne
steze morajo oddajati belo svetlobo in utripati s frekvenco od 60 do 120
utripov v minuti. Luči morajo biti vidne samo v smeri prileta na
vzletno-pristajalno stezo.
3.9 Robne luči vzletno-pristajalne
steze
219. člen
(uporaba)
Robne luči steze morajo biti zagotovljene
na vzletno-pristajalni stezi, ki se uporablja ponoči, ali na stezi za natančni
prilet, namenjeni za uporabo podnevi ali ponoči. Robne luči steze morajo biti
na vzletno-pristajalni stezi, namenjeni za vzlet, pri operativnem minimumu RVR
pod 800 m podnevi.
220. člen
(namestitev)
(1) Robne luči morajo biti postavljene
vzdolž celotne vzletno-pristajalne steze v dveh vzporednih vrstah, ki sta enako
oddaljeni od srednje črte.
(2) Robne luči morajo biti postavljene
vzdolž robov območja, katerega uporaba je priznana za uporabo kot vzletno-pristajalna
steza, ali zunaj robov tega območja v razdalji največ 3 m.
(3) Kjer širina območja, ki je priznana kot
vzletno-pristajalna steza, presega 60 m, se določi razdalja med vrstami luči
glede na vrsto operacij, lastnosti porazdelitve svetlobe robnih luči
vzletno-pristajalne steze in glede na druge vizualne pripomočke, ki se
uporabljajo na vzletno-pristajalni stezi.
(4) Razmiki med posameznimi lučmi v
vrsti morajo biti enaki in ne smejo biti večji od 60 m pri instrumentalni stezi
in ne večji od 100 m pri neinstrumentalni stezi. Luči na nasprotnih straneh osi
vzletno-pristajalne steze morajo biti na črti pravokotno na to os. Na križiščih
vzletno-pristajalnih steza so lahko luči postavljene neenakomerno ali izpuščene,
pod pogojem, da je pilotu na voljo ustrezno vodenje.
221. člen
(značilnosti)
(1) Robne luči vzletno-pristajalne
steze morajo biti stalne luči, oddajati morajo belo svetlobo in imeti morajo
nastavljivo jakost, razen v naslednjih primerih:
a)  kadar je prag steze prestavljen, morajo biti luči med začetkom
vzletno-pristajalne steze in prestavljenim pragom steze rdeče barve, gledano v
smeri prileta;
b)  območje luči v dolžini 600 m ali na eni tretjini dolžine steze,
karkoli je manjša vrednost, je lahko vidno z nasprotnega konca
vzletno-pristajalne steze v smeri vzletanja v rumeni barvi.
(2) Robne luči vzletno-pristajalne
steze morajo biti vidne iz vseh kotov v azimutu, potrebnih za vodenje pilota
pri pristajanju ali vzletanju v obeh smereh. Kadar so robne luči vzletno-pristajalne
steze namenjene vodenju v kroženju, morajo biti vidne iz vseh kotov v azimutu.
(3) V vseh azimutnih kotih, ki se zahtevajo
v prejšnjem odstavku, morajo biti robne luči vzletno-pristajalne steze vidne
pod koti do 15° nad horizontalo, njihova jakost pa mora ustrezati možnostim
vidljivosti in okoliški svetlobi, katerim je namenjena uporaba steze za
vzletanje ali pristajanje. Vsekakor mora biti jakost najmanj 50 cd, razen na
letališčih brez zunanje razsvetljave, kjer je lahko jakost luči zmanjšana na
najmanj 25 cd, da ne bi zaslepile pilota.
(4) Robne luči na stezi za natančni
prilet morajo biti v skladu s specifikacijami s skice A2-9 ali skice A2-10 v
Dodatku 2 k Zvezku I Priloge 14 k Čikaški konvenciji.
3.10 Luči praga vzletno-pristajalne steze
in luči stranske prečke
222. člen
(uporaba luči praga)
Luči praga vzletno-pristajalne steze morajo
biti postavljene na vzletno-pristajalni stezi, opremljeni z robnimi lučmi,
razen na vzletno-pristajalni stezi za neinstrumentalni ali nenatančni prilet,
kjer je prag prestavljen in so na voljo luči stranske prečke (Glej skico 5-21).
223. člen
(namestitev)
(1) Kadar je prag na skrajnem koncu
vzletno-pristajalne steze, morajo biti luči postavljene v vrsti pravokotno na
os vzletno-pristajalne steze čim bliže njenega skrajnega konca, nikakor pa ne
več kakor 3 m od skrajnega konca vzletno-pristajalne steze.
(2) Kadar je prag prestavljen s
skrajnega konca vzletno-pristajalne steze, morajo biti luči postavljene v vrsti
pravokotno na os vzletno-pristajalne steze na prestavljenem pragu.
(3) Svetlobni sistem na pragu sestavlja:
a)  najmanj šest luči na vzletno-pristajalni stezi za vizualni ali
nenatančni prilet;
b)  najmanj toliko luči, kolikor bi jih potrebovali, če bi bile luči
enakomerno razporejene v razmikih po 3 m med vrstami robnih luči
vzletno-pristajalne steze na stezi za natančni prilet kategorije I;
c)  luči, enakomerno razporejene med vrstami robnih luči
vzletno-pristajalne steze v razmikih, ki niso večji od 3 m, na stezi za
natančni prilet kategorije II in kategorije III.
(4) Luči, predpisane v točkah a) in b)
prejšnjega odstavka, morajo biti:
a)  postavljene v enakih razmikih med vrstami robnih luči
vzletno-pristajalne steze;
b)  simetrično razporejene glede na srednjo črto vzletno-pristajalne
steze v dveh skupinah; luči v vsaki skupini se postavijo v enakomernih
presledkih, razmik med skupinama pa je enak razdalji oznake in osvetlitve cone
dotika z zemljo, kjer je ta na voljo, drugače ne sme biti večji od polovice razdalje
med vrstami robnih luči vzletno-pristajalne steze.
224. člen
(uporaba stranske prečke)
(1) Luči stranske prečke morajo biti
postavljene na vzletno-pristajalni stezi za neinstrumentalni ali nenatančni
prilet, kjer je prag prestavljen in niso na voljo luči praga. Luči stranske
prečke morajo biti na voljo na stezi za natančni prilet, kadar je zaželena
dodatna vidnost.
(2) Luči stranske prečke se postavijo
na vzletno-pristajalni stezi za natančni prilet, kadar je zaželena dodatna
jasnost.
225. člen
(namestitev)
Luči stranske prečke morajo biti simetrično
razporejene glede na os vzletno-pristajalne steze na pragu v dveh skupinah, to
je stranskih prečkah. Vsako stransko prečko mora sestavljati najmanj pet luči,
ki segajo vsaj 10 m od črte robnih luči vzletno-pristajalne steze in pravokotno
nanjo, pri tem pa je najbolj notranja luč vsake stranske prečke na liniji z
robnimi lučmi vzletno-pristajalne steze.
226. člen
(lastnosti)
(1) Luči na pragu vzletno-pristajalne
steze in luči stranske prečke morajo oddajati stalno zeleno svetlobo, usmerjeno
v smeri prileta na stezo. Jakost in distribucija svetlobnega snopa luči morata
ustrezati možnostim vidljivosti in okoliški svetlobi, katerim je namenjena
uporaba vzletno-pristajalne steze.
(2) Luči na pragu vzletno-pristajalne
steze na stezi za natančni prilet morajo biti v skladu s specifikacijami na
skici A2-3 v Dodatku 2 k Zvezku I Priloge 14 k Čikaški konvenciji.
(3) Luči stranske prečke na pragu
vzletno-pristajalne steze na stezi za natančni prilet morajo biti v skladu s
specifikacijami na skici A2-4 v Dodatku 2 k Zvezku I Priloge 14 k Čikaški
konvenciji.
3.11 Luči konca vzletno-pristajalne
steze
227. člen
(uporaba in namestitev)
(1) Luči konca vzletno-pristajalne
steze morajo biti postavljene na vzletno-pristajalni stezi, ki je opremljena z
robnimi lučmi (Glej skico 5-21). Luči konca vzletno-pristajalne steze morajo
biti postavljene v črti pravokotno na os vzletno-pristajalne steze, čim bliže
njenemu koncu, nikakor pa ne več kakor 3 m od konca steze.
(2) Svetlobni sistem na koncu
vzletno-pristajalne steze sestavlja najmanj šest luči. Luči morajo biti:
a)  postavljene v enakih razmikih med vrstami robnih luči
vzletno-pristajalne steze;
b)  simetrično razporejene glede na srednjo črto vzletno-pristajalne
steze v dveh skupinah; luči v vsaki skupini se postavijo v enakomernih
presledkih, razmik med skupinama pa ne sme biti večji od polovice razdalje med
vrstami luči na robu vzletno-pristajalne steze.
(3) Pri vzletno-pristajalni stezi za
natančni prilet kategorije III mora biti razmik med lučmi na koncu steze, razen
med obema najbolj notranjima lučema, če se razmik uporablja, več kakor 6 m.
Skica
5-21
Razporeditev luči praga in konca vzletno-pristajalne steze
 
Skica
5-22
Zgled priletne osvetlitve in osvetlitve vzletno-pristajalne steze za
vzletno-pristajalno stezo s prestavljenim pragom
228. člen
(lastnosti)
(1) Luči konca steze morajo oddajati
stalno rdečo svetlobo v smeri nasprotnega konca vzletno-pristajalne steze.
Svetlobna jakost in distribucija svetlobnega snopa luči morata ustrezati
možnostim vidljivosti in okoliški svetlobi, katerim je namenjena uporaba
vzletno-pristajalne steze.
(2) Luči konca steze za natančni
prilet morajo biti v skladu s specifikacijami na skici A2-87 v Dodatku 2 k
Zvezku I Priloge 14 k Čikaški konvenciji.
3.12 Luči osi vzletno-pristajalne
steze
229. člen
(uporaba)
Luči osi vzletno-pristajalne steze morajo
biti nameščene na vzletno-pristajalni stezi za natančni prilet kategorije II in
kategorije III.
230. člen
(uporaba)
(1) Luči osi vzletno-pristajalne steze
morajo biti na vzletno-pristajalni stezi za natančni prilet kategorije I, kadar
vzletno-pristajalno stezo uporabljajo letala z veliko pristajalno hitrostjo,
ali tam, kjer je širina med robnimi lučmi vzletno-pristajalne steze več kakor
50 m.
(2) Luči osi vzletno-pristajalne steze
morajo biti postavljene na stezi, namenjeni za uporabo pri vzletu v razmerah z
operativnim minimumom pod RVR 400 m.
(3) Luči osi vzletno-pristajalne steze
morajo biti postavljene na stezi, namenjeni za uporabo pri vzletu v razmerah z
operativnim minimumom RVR 400 m ali več, kadar uporabljajo stezo letala z zelo
veliko vzletno hitrostjo, posebno tam, kjer je širina med robnimi lučmi steze
več kakor 50 m.
231. člen
(namestitev)
(1) Luči osi vzletno-pristajalne steze
morajo biti postavljene vzdolž osi steze. Tam, kjer jih ni možno namestiti
vzdolž srednje črte, so lahko tudi enakomerno premaknjene na isto stran osi
vzletno-pristajalne steze za največ 60 cm. Luči morajo biti postavljene od
praga do konca steze z vzdolžnim razmikom približno 15 m. Kadar se lahko
zagotovi delovanje sistema med vzdrževanjem, je dovoljena uporaba
vzletno-pristajalne steze ob zunanji vidljivosti 350 m in več in pri vzdolžnih
razmikih približno 30 m.
(2) Vodenje po srednji črti za vzlet od
začetka steze do prestavljenega praga se zagotovi:
a)  s sistemom priletnih luči, če njihove lastnosti in nastavitve
jakosti omogočajo potrebno vodenje med vzletom in če ne zaslepijo pilota
letala, ki vzleta;
b)  z lučmi na srednji črti vzletno-pristajalne steze;
c)  z baretami v dolžini najmanj 3 m, ki so enakomerno razporejene v
razmikih po 30 m, kakor kaže skica 5-22, in ki so tako oblikovane, da njihove
fotometrične lastnosti in nastavitev jakosti zagotavljajo potrebno vodenje med
vzletom, ne da bi pri tem zaslepile pilota letala, ki vzleta.
Kjer je to potrebno, se poskrbi, da ugasnejo
luči na srednji črti vzletno-pristajalne steze, navedene v točki b), ali se
ponovno nastavi jakost sistema priletnih luči ali baret, kadar se steza
uporablja za pristajanje. Luči na srednji črti vzletno-pristajalne steze ne
smejo imeti le enega samega vira napajanja od začetka vzletno-pristajalne steze
do prestavljenega praga, kadar se steza uporablja za pristajanje.
232. člen
(lastnosti)
(1) Luči osi vzletno-pristajalne steze
morajo biti stalne luči, ki oddajajo nastavljivo belo svetlobo od praga steze
do točke 900 m od konca vzletno-pristajalne steze; izmenično rdečo in belo
svetlobo oddajajo v razdalji od 900 m do 300 m od konca vzletno-pristajalne
steze in rdečo svetlobo v razdalji od 300 m do konca vzletno-pristajalne steze,
razen pri vzletno-pristajalnih stezah, krajših od 1800 m, ko se morajo izmenične
rdeče in bele luči raztezati od sredine vzletno-pristajalne steze, ki se
uporablja za pristajanje, do razdalje 300 m od konca steze.
(2) Luči osi vzletno-pristajalne steze
morajo biti v skladu s specifikacijami na skici A2-6 ali A2-7 v Dodatku 2 k
Zvezku I Priloge 14 k Čikaški konvenciji.
3.13 Luči cone dotika
vzletno-pristajalne steze
233. člen
(uporaba)
Luči cone dotika vzletno-pristajalne steze
morajo biti postavljene v coni dotika na vzletno-pristajalni stezi za natančni
prilet kategorije II in kategorije III.
234. člen
(namestitev)
Luči cone dotika vzletno-pristajalne steze
morajo biti nameščene od praga vzdolž vzletno-pristajalne steze na razdalji
900 m. Če je vzletno-pristajalna steza krajša od 1800 m, je treba
skrajšati sistem luči tako, da ne sega čez sredino vzletno-pristajalne steze.
Vzorec morajo sestavljati pari baret, ki so simetrično razporejeni glede na os
vzletno-pristajalne steze. Stranski razmik med najbolj notranjima lučema v paru
baret mora biti enak stranskemu razmiku, ki je izbran za označevanje cone
dotika z zemljo. Vzdolžni razmik med pari baret mora biti 30 m za omogočanje
operacij pri manjših minimumih vidljivosti ali 60 m.
235. člen
(lastnosti)
(1) Bareta mora imeti najmanj tri luči
z največjim razmikom med lučmi 1,5 m. Bareta mora biti dolga najmanj 3 m in
največ 4,5 m. Luči cone dotika vzletno-pristajalne steze morajo biti
nespremenljive in morajo oddajati nastavljivo usmerjeno belo svetlobo.
(2) Luči cone dotika
vzletno-pristajalne steze morajo biti v skladu s specifikacijami na skici A2-5
v Dodatku 2 k Zvezku I Priloge 14 k Čikaški konvenciji.
3.14 Označevalne luči vozne steze za
hitri izhod
236. člen
(uporaba)
(1) Označevalne luči vozne steze za
hitri izhod morajo biti na vzletno-pristajalni stezi, namenjeni uporabi pri RVR
manj kakor 350 m in/ali kjer je gostota prometa velika.
(2) Označevalne luči vozne steze za
hitri izhod se ne smejo prikazovati pri napaki katerekoli luči ali pri drugi
napaki, ki ovira svetlobni vzorec, predstavljen na skici 5-23, v celoti.
237. člen
(namestitev)
Niz označevalnih luči vozne steze za hitri
izhod mora biti na vzletno-pristajalni stezi na isti strani osi, na kateri je
priključena vozna stezna za hitri izhod, kakor je prikazano na skici 5-23. V
vsakem nizu morajo biti luči 2 m narazen in luč, ki je najbližja osi
vzletno-pristajalno steze, mora biti ločena 2 m od osi vzletno-pristajalno
steze. Kadar je na vzletno-pristajalni stezi več kakor ena vozna steza za hitri
izhod, noben niz označevalnih luči vozne steze za hitri izhod ne sme prekrivati
drugega, kadar je kateri prikazan.
238. člen
(lastnosti)
Označevalne luči vozne steze za hitri izhod
morajo biti stalne, usmerjene in rumene barve, postavljene tako, da jih vidi
pilot letala, ki pristaja, iz smeri prileta do vzletno-pristajalne steze.
Označevalne luči vozne steze za hitri izhod morajo biti v skladu s
specifikacijo s skice A2-6 v Dodatku 2 k Zvezku I Priloge 14 k Čikaški
konvenciji. Označevalne luči vozne steze za hitri izhod morajo biti napajane iz
tokokroga, ločenega od preostale osvetlitve vzletno-pristajalne steze, tako da
se lahko uporabljajo, ko je druga osvetlitev izključena.
 
Skica
5-23
Označevalne luči vozne steze za hitri izhod (RETILS)
3.15 Luči poti ustavljanja
239. člen
(uporaba)
Luči poti ustavljanja morajo biti na voljo
na poti ustavljanja, ki se uporablja ponoči.
240. člen
(namestitev)
Luči poti ustavljanja morajo biti
razporejene po celotni dolžini poti ustavljanja in morajo biti v dveh
vzporednih vrstah, ki sta enako oddaljeni od osi vzletno-pristajalne steze in
se ujemata z linijo robnih luči vzletno-pristajalne steze. Luči poti
ustavljanja morajo biti postavljene tudi na koncu poti ustavljanja v liniji
pravokotno na os poti, čim bliže koncu poti, nikakor pa ne več kakor 3 m od konca
poti.
241. člen
(lastnosti)
Luči poti ustavljanja morajo biti stalne
usmerjene luči, ki oddajajo rdečo svetlobo v smeri vzletno-pristajalne steze.
3.16 Luči srednje črte vozne steze
242. člen
(uporaba)
(1) Luči srednje črte vozne steze
morajo biti zagotovljene na izhodni vozni stezi, na vozni stezi, na objektu za
razledenitev-protiledenitev in na ploščadi, namenjeni za uporabo pri RVR manj
kakor 350 m, tako da zagotavljajo stalno vodenje od srednje črte
vzletno-pristajalne steze do postavitve zrakoplova, teh luči pa ni treba
postaviti tam, kjer je malo prometa in kjer zagotavljajo ustrezno vodenje robne
luči vozne steze in oznaka srednje črte vozne steze.
(2) Luči srednje črte vozne steze se
zagotovijo na vozni stezi, namenjeni za uporabo ponoči pri RVR 350 m ali več,
in zlasti na zapletenih križiščih voznih steza in na izhodnih voznih stezah,
razen tam, kjer je malo prometa in kjer zagotavljajo ustrezno vodenje robne
luči vozne steze in oznaka srednje črte vozne steze.
(3) Kjer je treba upodobiti robove vozne
steze, na primer na vozni stezi za hitri izhod, na ozki vozni stezi ali v
snežnih razmerah, se lahko to stori z robnimi lučmi vozne steze ali z
označevalniki.
(4) Luči srednje črte vozne steze se
zagotovijo na izhodnih voznih stezah, na voznih stezah, na objektu za razledenitev-protiledenitev
in na ploščadi, pri vsakršni vidljivosti, kadar se to zahteva kot sestavni del
naprednega sistema usmerjanja gibanja in kontrole na zemlji, da se zagotovi stalno
vodenje med srednjo osjo vzletno-pristajalne steze in postavitvijo zrakoplova.
(5) Luči srednje črte vozne steze
morajo biti zagotovljene na vzletno-pristajalni stezi, ki tvori del standardne
smeri vožnje in je namenjena za vožnjo pri RVR manj kakor 350 m, razen tam,
kjer je malo prometa in kjer zagotavljajo ustrezno vodenje robne luči vozne
steze in oznaka srednje črte vozne steze.
(6) Luči srednje črte vozne steze se
zagotovijo v vseh možnostih vidljivosti na vzletno-pristajalni stezi, ki tvori
del standardne poti vožnje, kadar se to zahteva kot sestavni del naprednega
sistema usmerjanja gibanja in kontrole na zemlji.
243. člen
(lastnosti)
(1) Luči srednje črte vozne steze na
vozni stezi, razen na izhodni vozni stezi in na vzletno-pristajalni stezi, ki
tvori del standardne poti vožnje, morajo biti stalne luči, ki dajejo zeleno
svetlobo in katerih dimenzije snopa žarkov so takšne, da je luč vidna samo iz
letal na vozni stezi ali v njeni bližini.
(2) Luči
srednje črte vozne steze na izhodni vozni stezi morajo biti stalne luči.
Nadomestne luči srednje črte vozne steze morajo dajati zeleno in rumeno
svetlobo od začetka blizu srednje črte vzletno-pristajalne steze do začetka
ILS/MLS kritičnega/senzitivnega območja ali spodnjega roba notranje ravnine
prehoda, glede na to, kaj je najdlje od vzletno-pristajalne steze; od tod dalje
morajo biti vse luči zelene barve (glej skico 5-24). Luči, ki so najbliže
perimetru, morajo biti vedno rumene. Kjer lahko zrakoplovi sledijo isti srednji
črti v obeh smereh, se morajo videti vse luči srednje črte za zrakoplove, ki se
približujejo vzletno-pristajalni stezi.
(3) Luči srednje črte vozne steze
morajo biti v skladu s specifikacijami:
a)  za vozne steze, namenjene uporabi pri vidnem območju
vzletno-pristajalne steze manj kakor 350 m, kakor je določeno na skicah A2-12,
A2-13 ali A2-14 v Dodatku 2 k Zvezku I Priloge 14 k Čikaški konvenciji;
b)  za druge vozne steze, kakor je določeno na skici A2-15 ali A2-16 v
Dodatku 2 k Zvezku I Priloge 14 k Čikaški konvenciji.
(4) Kadar se s stališča operacij
zahteva večja jakost, morajo biti luči srednje črte vozne steze in vozne steze
za hitri izhod, namenjene za uporabo pri RVR manj kakor 350 m, v skladu s
specifikacijami na skici A2-12 v Dodatku 2 k Zvezku I Priloge 14 k Čikaški
konvenciji. Število ravni nastavitve svetlosti za te luči mora biti enako kakor
za luči srednje osi vzletno-pristajalne steze.
(5) Kadar so luči srednje črte vozne steze
opredeljene kot del sistema naprednega sistema usmerjanja gibanja in kontrole
na zemlji in kjer so s stališča operacij potrebne višje jakosti za vzdrževanje
zemeljskih premikov z določeno hitrostjo pri zelo nizki vidljivosti ali v
lesketajočih se dnevih razmerah, morajo biti luči srednje črte vozne steze v
skladu s specifikacijami na skicah A2-17, A2-18 ali A2-19 v Dodatku 2 k Zvezku
I Priloge 14 k Čikaški konvenciji.
244. člen
(namestitev)
Luči na srednji črti vozne steze se
praviloma namestijo na oznaki srednje črte vozne steze, lahko pa so
prestavljene za največ 30 cm tam, kjer jih ni možno postaviti na oznaki.
 
Skica
5-24
Osvetlitev vozne steze
Luči srednje črte voznih steza na
voznih stezah
245. člen
(namestitev)
(1) Luči srednje črte vozne steze na
ravnem delu vozne steze se postavijo v vzdolžnih razmikih največ 30 m, razen:
a)  lahko se uporabljajo večji razmiki, ki ne presegajo 60 m, kjer
takšen razmik zagotovi ustrezno vodenje v prevladujočih vremenskih razmerah;
b)  razmiki, manjši od 30 m, so na kratkih ravnih delih;
c)  vzdolžni razmiki se uporabljajo na voznih stezah, namenjenih za
uporabo pri RVR manj kakor 350 m, samo da niso večji od 15 m.
(2) Luči srednje črte vozne steze na
zavoju (vozne steze) se nadaljujejo od ravnega dela vozne steze v stalni razdalji
od zunanjega roba zavoja vozne steze. Luči se postavijo v takšnih razmikih, da
jasno označujejo zavoj.
(3) Na vozni stezi, namenjeni za
uporabo pri RVR manj kakor 350 m, luči na zavoju ne smejo biti postavljene v
razmikih, večjih od 15 m, na zavoju s premerom manj kakor 400 m pa morajo biti
luči postavljene v razmikih manj kakor 7,5 m. Ta razmik mora biti 60 m pred
zavojem in za njim.
(4) Razmiki na zavojih, za katere je
bilo ugotovljeno, da so primerni za vozne steze, namenjene za uporabo pri RVR
400 m ali več, so:
 

Premer zavoja

Razmik med lučmi


Do 400 m
401 m do 899 m
900 m ali več

7,5 m
15 m
30 m

Luči srednje črte vozne steze na
voznih stezah za hitri izhod
246. člen
(namestitev)
(1) Luči srednje črte vozne steze na
vozni stezi za hitri izhod se morajo začeti v točki, ki je najmanj 60 m pred
začetkom zavoja srednje črte vozne steze, in se nadaljujejo še onstran zavoja
do točke na srednji črti vozne steze, kjer lahko pričakujemo, da bo letalo
doseglo normalno hitrost med vožnjo po letaliških manevrskih površinah. Luči na
delu, vzporednem s srednjo črto vzletno-pristajalne steze, morajo biti vedno
oddaljene najmanj 60 cm od katerekoli vrste luči na srednji črti
vzletno-pristajalne steze, kakor je prikazano na skici 5-25.
(2) Luči se postavijo v vzdolžnih
razmikih največ 15 m. Edino tam, kjer ni na voljo luči na srednji črti
vzletno-pristajalne steze, se lahko uporablja večji razmik, ki pa ne presega 30
m.
Luči srednje črte vozne steze na
drugih izhodnih voznih stezah
247. člen
(namestitev)
(1) Luči srednje črte vozne steze na
izhodni vozni stezi, razen na vozni stezi za hitri izhod, se morajo začeti v
točki, kjer oznaka srednje črte vozne steze začne zavijati od srednje črte
vzletno-pristajalne steze, in slediti krivulji oznake srednje črte vozne steze
vsaj do točke, kjer oznaka zapusti vzletno-pristajalno stezo. Prva luč mora
biti oddaljena vsaj 60 cm od katerekoli vrste luči na srednji črti
vzletno-pristajalne steze, kakor je prikazano na skici 5-25.
(2) Luči se postavijo v vzdolžnih
razmikih največ 7,5 m.
Luči osi vozne steze na
vzletno-pristajalnih stezah
248. člen
(namestitev)
Luči osi vozne steze na vzletno-pristajalni
stezi, ki tvori del standardne poti vožnje in je namenjena vožnji pri RVR manj
kakor 350 m, morajo biti postavljene v vzdolžnih intervalih, ki ne presegajo 15
m.
 
Skica
5-25
Izris
luči osi vzletno-pristajalne steze in vozne steze
3.17 Robne luči vozne steze
249. člen
(uporaba)
(1) Robne luči vozne steze morajo biti
na robovih obračališča, na območju čakanja, na objektu za
razledenitev-protiledenitev, na ploščadi, namenjeni za uporabo ponoči, in na
vozni stezi, ki ni opremljena z lučmi osi vozne steze, namenjene za uporabo
ponoči, razen tam, kjer se lahko doseže ustrezno vodenje glede na vrsto
operacij z osvetlitvijo površine ali kako drugače.
(2) Robne luči vozne steze morajo biti tudi
na delu vzletno-pristajalne steze, ki tvori del standardne poti vožnje in je
namenjena za vožnjo ponoči, kadar na vzletno-pristajalni stezi niso
zagotovljene.
250. člen
(namestitev)
(1) Na ravnih delih vozne steze in na
vzletno-pristajalni stezi, ki tvori del standardne poti vožnje, morajo biti
robne luči vozne steze v enakomernih vzdolžnih razmikih največ 60 m. Robne luči
na zavoju morajo biti postavljene v enakih razmikih manj kakor 60 m tako, da je
zavoj jasno označen, in na robovih zavojev.
(2) Robne luči vozne steze na območjih
čakanja, na objektu za razledenitev-protiledenitev, na ploščadi itd. morajo
biti postavljene v enakih vzdolžnih intervalih največ 60 m.
(3) Robne luči vozne steze na
obračališču na vzletno-pristajalni stezi, na objektu za
razledenitev-protiledenitev, na ploščadi itd. morajo biti postavljene v enakih
vzdolžnih intervalih največ 30 m.
(4) Luči se postavijo čim bliže robov vozne
steze, obračališča na vzletno-pristajalni stezi, območja čakanja, objekta za
razledenitev-protiledenitev, ploščadi ali vzletno-pristajalne steze itd. ali
zunaj teh robov v razdalji največ 3 m.
251. člen
(lastnosti)
Robne luči vozne steze morajo biti stalne
luči, ki oddajajo modro svetlobo. Luči morajo oddajati svetlobo navzgor najmanj
do kota 30° nad horizontalo in v vseh kotih v azimutu, ki so potrebni za
vožnjo v katerikoli smeri. V križišču, na izhodu ali na zavoju morajo biti luči
zakrite, tako da jih ni možno zamenjali z drugimi lučmi.
3.18 Luči obračališča na
vzletno-pristajalni stezi
252. člen
(uporaba)
(1) Luči obračališča na
vzletno-pristajalni stezi morajo zagotavljati vodenje letala na obračališču
tako, da sta mu omogočena vodenje pri obratu za 180° in razvrstitev na črto osi
vzletno-pristajalne steze na letališčih, namenjenih uporabi pri RVR manj kakor
350 m.
(2) Luči obračališča na
vzletno-pristajalni stezi se namestijo na vzletno-pristajalno stezo, ki je
namenjena uporabi ponoči.
253. člen
(namestitev)
Luči obračališča morajo biti na talni
oznaki obračališča, če to ni mogoče, pa prestavljene do največ 30 cm. Razmik
luči obračališča med posameznimi lučmi na ravnih delih ne sme presegati
intervala več kakor 15 m, v zavoju pa ne sme presegati 7,5 m.
254. člen
(lastnosti)
Luči obračališča na vzletno-pristajalni
stezi morajo biti stalne luči, ki oddajajo zeleno svetlobo. Luči morajo
oddajati svetlobo, vidno iz letal, ki se približujejo obračališču. Luči obračališča
morajo biti v skladu z zahtevami s skice A2-13, A2-14 ali A2-15 v Dodatku 2 k
Zvezku I Priloge 14 k Čikaški konvenciji.
3.19 Prečke ustavljanja
255. člen
(uporaba)
(1) Prečko ustavljanja je treba
zagotoviti na vsakem položaju čakanja pred vzletno-pristajalno stezo, ki se
uporablja na vzletno-pristajalni stezi, ko je predvideno, da se vzletno-pristajalna
steza uporabi pri RVR manj kakor 350 m, razen če:
a)  so zagotovljeni primerni pripomočki in postopki za pomoč pri
preprečevanju nepazljivega vdora zrakoplovov ali vozil na vzletno-pristajalno
stezo, ali
b)  obstojijo pri vidljivosti na oddaljenosti manj kakor 550 m
operativni postopki za omejitev števila:
1. 
zrakoplovov na območju manevriranja na enega istočasno, in
2. 
vozil na območjih manevriranja na nujni minimum.
(2) Prečko ustavljanja je treba
zagotoviti na vsakem položaju čakanja pred vzletno-pristajalno stezo, ki se
uporablja na vzletno-pristajalni stezi, ko je predvideno, da se vzletno-pristajalna
steza uporabi pri RVR med 350 in 550 m, razen če:
a)  so zagotovljeni primerni pripomočki in postopki za pomoč pri
preprečevanju nepazljivega vdora zrakoplovov ali vozil na vzletno-pristajalno
stezo, ali
b)  obstojijo pri vidljivosti na oddaljenosti manj kakor 550 m
operativni postopki za omejitev števila:
1. 
zrakoplovov na območju manevriranja na enega istočasno, in
2. 
vozil na območjih manevriranja na nujni minimum.
(3) Prečko ustavljanja je treba
zagotoviti na vmesnem položaju čakanja, kadar se želi zanke nadomestiti z lučmi
in kontrolo prometa zagotoviti vizualno.
(4) Kadar lahko prečko ustavljanja
zatemni pred pogledom pilota sneg ali dež ali kjer se od pilota zahteva, da
ustavi letalo na mestu, ki je tako blizu luči, da jih pred pogledom pilota
zakriva konstrukcija letala, je treba dodati na obeh koncih prečke ustavljanja
par dvignjenih luči.
256. člen
(namestitev)
Prečke ustavljanja je treba postaviti čez
vozno stezo v točki, kjer se želi, da se promet ustavi. Kjer so na voljo dodatne
dvignjene luči, morajo biti te luči postavljene najmanj 3 m od roba vozne
steze.
257. člen
(lastnosti)
(1) Prečke ustavljanja morajo biti
sestavljene iz luči, postavljenih čez vozno stezo v razmikih po 3 m, ki
oddajajo rdečo svetlobo v pričakovani(-ih) smeri(-eh) dostopa do križišča ali
položaja čakanja pred vzletno-pristajalno stezo. Prečke ustavljanja,
postavljene na položaja čakanja pred vzletno-pristajalno stezo, morajo biti
usmerjene in morajo biti rdeče barve v smeri dostopa na vzletno-pristajalno
stezo.
(2) Kjer so na voljo dodatne dvignjene
luči prečke ustavljanja iz četrtega odstavka 255. člena tega pravilnika, morajo
imeti te luči iste lastnosti kakor luči na prečki ustavljanja, vendar morajo
biti vidne za zrakoplov, ki se približuje, vse do mesta ustavljanja.
(3) Selektivno prižigajoče se prečke
ustavljanja morajo biti postavljene v kombinaciji z najmanj tremi lučmi srednje
osi vozne steze (podaljšano za oddaljenost najmanj 90 m od mesta ustavljanja) v
smeri, ki je namenjena zrakoplovu za nadaljevanje od mesta ustavljanja.
(4) Jakost in distribucija svetlobe
luči prečke morata biti, kakor je primerno, v skladu s specifikacijami na skici
A2-12 v povezavi s skico A2-16 v Dodatku 2 k Zvezku I Priloge 14 k Čikaški
konvenciji.
(5) Kjer so prečke ustavljanja
določene kot komponenta naprednega sistema usmerjanja gibanja in kontrole na
zemlji in kjer se z operativnega stališča nujno zahtevajo večje jakosti, da se
vzdržuje večja hitrost gibanja pri zelo nizki vidljivosti ali ob dnevnem
bleščanju – poprejšnja študija mora ugotoviti, da to ne bo negativno vplivalo
na varnost letalskega prometa –, morata biti jakost in distribucija svetlobe
luči prečke ustavljanja v skladu s specifikacijami na skici A2-17, A2-18 ali
A2-19 v Dodatku 2 k Zvezku I Priloge 14 k Čikaški konvenciji.
258. člen
(svetlobni tokokrog)
(1) Svetlobni tokokrog mora biti
izveden tako, da:
a)   je mogoče prečke ustavljanja na posameznih vstopnih voznih
stezah vklapljati selektivno;
b)  je mogoče prečke ustavljanja, postavljene čez vozne steze, ki so
namenjene za uporabo kot zgolj izstopne vozne steze, vklapljati posamično ali v
skupinah;
c)  ko je prečka ustavljanja vklopljena, morajo biti luči osi vozne
steze izklopljene, na razdalji najmanj 90 m v smeri, kateri je namenjena
prečka, in obratno;
d)  je prečka ustavljanja sinhronizirana z lučmi srednje osi vozne
steze, tako da je, kadar luči srednje osi vozne steze po prečki ustavljanja
svetijo, prečka ustavljanja ugasnjena in obratno.
(2) Električni sistem delovanja prečke
ustavljanja mora zagotavljati, da vse luči prečke ne odpovedo istočasno.
259. člen
(signaliziranje prečke)
Ko je prečka ustavljanja vklopljena,
signalizira ustavljanje prometa pred seboj, ko pa je izklopljena, signalizira
možnost prehoda prometa.
3.20 Luči vmesnega položaja čakanja
260. člen
(uporaba)
Luči vmesnega položaja čakanja je treba
namestiti na vsaki vmesni položaj čakanja, namenjen uporabi pri RVR manj kakor
350 m, razen kadar jih nadomesti prečka ustavljanja.
261. člen
(namestitev)
Luči vmesnega položaja čakanja morajo biti
vzdolž talne oznake vmesnega položaja čakanja na razdalji 0,3 m pred talno
oznako.
262. člen
(lastnosti)
Luči vmesnega položaja čakanja morajo imeti
tri stalne luči rumene barve v smeri prihoda do vmesnega položaja čakanja,
katerih porazdelitev svetlobe je podobna tisti pri lučeh osi vozne steze, če so
te na voljo. Luči morajo biti simetrično razporejene in pod pravim kotom glede
na os vozne steze, razmiki med posameznimi lučmi pa morajo biti 1,5 m.
3.21 Luči izhoda z objekta za
razledenitev-protiledenitev
263. člen
(uporaba)
Luči izhoda z objekta za
razledenitev-protiledenitev morajo biti postavljene na zunanjih robovih objekta
za razledenitev-protiledenitev.
264. člen
(namestitev)
Luči izhoda z objekta za
razledenitev-protiledenitev morajo biti postavljene 0,3 m znotraj vmesnega
položaja čakanja, označenega na izhodu z objekta za
razledenitev-protiledenitev.
265. člen
(lastnosti)
Luči izhoda z objekta za
razledenitev-protiledenitev morajo biti vgradne stalne luči rumene barve z
medsebojnim razmikom posamezne luči 6 m v smeri, vidni pri izhodu iz območja
(glej skico 5-26).
Skica
5-26
Značilen objekt za razledenitev-protiledenitev
 
Skica
5-27
Zaščitne luči vzletno-pristajalne steze
3.22 Zaščitne luči
vzletno-pristajalne steze
266. člen
(uporaba)
(1) Zaščitne luči vzletno-pristajalne
steze so namenjene opozarjanju pilotov in voznikov vozil, ko operirajo na voznih
stezah, da so tik pred vstopom na aktivno vzletno-pristajalno stezo.
(2) Zaščitne luči vzletno-pristajalne
steze tipa A morajo biti vgrajene na vseh mestih križanja vzletno-pristajalne
steze in vozne steze, kjer je vzletno-pristajalna steza namenjena za uporabo:
a)  pri RVR manj kakor 550 m,
b)  pri RVR med 550 m in 1200 m, kjer je gostota prometa srednja ali
visoka.
(3) Zaščitne luči vzletno-pristajalne
steze tipa B morajo biti vgrajene, ko je treba povečati opaznost križanja
vzletno-pristajalne steze in vozne steze kakor pri široki vozni stezi in
podobno.
267. člen
(namestitev)
(1) Zaščitne luči vzletno-pristajalne
steze tipa A morajo biti nameščene na obeh straneh vozne steze na razdalji od
osi vzletno-pristajalne steze, ki ni manjša, kakor je določeno za vzletno stezo
v preglednici 3-2.
(2) Zaščitne luči vzletno-pristajalne
steze tipa B morajo biti nameščene prečno prek vozne steze na razdalji od osi
vzletno-pristajalne steze, ki ni manjša, kakor je določeno za vzletno stezo v
preglednici 3-2.
268. člen
(lastnosti)
(1) Zaščitne luči vzletno-pristajalne
steze tipa A sestavljata dva para rumenih luči. Zaščitne luči
vzletno-pristajalne steze tipa B morajo biti rumene barve in nameščene z razmikom
3 m prek vozne steze.
(2) Svetloba zaščitnih luči
vzletno-pristajalne steze mora biti usmerjena tako, da je vidna pilotu, ki se
približuje položaju ustavljanja.
(3) Jakost in distribucija svetlobe
zaščitnih luči vzletno-pristajalne steze tipa A morata biti v skladu z
določbami skice A2-24 v Dodatku 2 k Zvezku I Priloge 14 k Čikaški konvenciji,
jakost in distribucija zaščitnih luči vzletno-pristajalne steze, ki se
nameravajo uporabljati podnevi, pa v skladu z zahtevami s skice A2-25 v Dodatku
2 k Zvezku I Priloge 14 k Čikaški konvenciji.
(4) Kadar so zaščitne luči vzletno-pristajalne
steze določene za komponento naprednega sistema usmerjanja gibanja in kontrole
na zemlji, ko se zahteva večja jakost, morata biti jakost in distribucija
svetlobe luči tipa A v skladu s specifikacijami na skici A2-25 v Dodatku 2 k
Zvezku I Priloge 14 k Čikaški konvenciji. Jakost in distribucija svetlobe luči
tipa B morata biti v skladu s specifikacijami na skici A2-12 v Dodatku 2 k
Zvezku I Priloge 14 k Čikaški konvenciji.
(5) Kadar so zaščitne luči
vzletno-pristajalne steze namenjene uporabi podnevi, morata biti jakost in
distribucija svetlobe luči tipa B v skladu s specifikacijami na skici A2-20 v
Dodatku 2 k Zvezku I Priloge 14 k Čikaški konvenciji.
(6) Kadar so zaščitne luči
vzletno-pristajalne steze določene za komponento naprednega sistema usmerjanja
gibanja in kontrole na zemlji, ko se zahteva večja jakost, morata biti jakost
in distribucija svetlobe luči tipa B v skladu s specifikacijami na skici A2-20
v Dodatku 2 k Zvezku I Priloge 14 k Čikaški konvenciji.
(7) Zaščitne luči tipa A morajo delovati
tako, da par luči utripa izmenično na obeh straneh vozne steze.
(8) Luči, sosednje lučem tipa B,
morajo svetiti izmenično in usklajeno z lučmi tipa B.
(9) Luči morajo delovati tako, da zasvetijo
med 30-krat in 60-krat v minuti. Čas oddajanja svetlobe in zatemnitve mora biti
enak.
3.23 Reflektorska osvetlitev
ploščadi
269. člen
(uporaba)
Reflektorska osvetlitev ploščadi mora biti
zagotovljena na ploščadi, na objektu za razledenitev-protiledenitev in na
označenem izoliranem položaju parkiranja zrakoplova, ki je namenjen za uporabo
ponoči.
270. člen
(namestitev)
Reflektorska osvetlitev ploščadi mora
zagotavljati ustrezno osvetlitev vseh oskrbovalnih površin na ploščadi in
čimmanj zaslepiti pilote letal med letom in na tleh, letališke kontrolorje
zračnega prometa in nadzornike ploščadi ter osebje na njej. Razporeditev in
usmeritev reflektorjev morata biti takšni, da pada svetloba na postavljeni
zrakoplov iz vsaj dveh ali več smeri, da bi čimbolj zmanjšali sence.
271. člen
(lastnosti)
Svetlobni spekter svetlobe mora omogočati
pravilno prepoznavo barv oznak na zrakoplovu, potrebnih za rutinsko oskrbo,
talnih oznak in zaznamovanja ovir. Povprečna osvetlitev mora biti vsaj:
a)  za postavitev za zrakoplov:
- vodoravna
osvetlitev – 20 luksov z enakomernim razmerjem (od povprečne do najmanjše
vrednosti) največ 4 : 1;
- navpična
osvetlitev – 20 luksov v višini 2 m nad ploščadjo v ustreznih smereh;
b)  za druga območja ploščadi:
- vodoravna
osvetlitev – 50 odstotkov povprečne osvetlitve na postavitvah za zrakoplove z
enakomernim razmerjem (od povprečne do najmanjše vrednosti) največ 4 : 1.
3.24 Sistem vizualnega vodenja
letala do parkirnega mesta
272. člen
(uporaba)
Sistem vizualnega vodenja letala do
parkirnega mesta mora biti zagotovljen, kadar je predviden, da vidljivo pokaže
natančne postavitve zrakoplova na postajališče zrakoplova, in kadar drugi
nadomestni načini, kakor so razporeditelji, niso praktični.
273. člen
(lastnosti)
(1) Sistem mora zagotavljati azimutsko
vodenje in vodenje pri ustavljanju letala.
(2) Enota za azimutsko vodenje in
indikator položaja ustavljanja morata biti primerna za uporabo v vseh vremenskih
razmerah, v vseh možnostih vidljivosti, ob osvetlitvi ozadja in pri vsakršnem
stanju tlakovanosti, katerim je sistem namenjen, podnevi in ponoči, tako da ne
zaslepi pilota.
(3) Enota za azimutsko vodenje in
indikator položaja ustavljanja morata biti zasnovana tako, da:
a)  je pilotu na voljo jasna oznaka okvare, če eden ali drug ali
nobeden ne more dati potrebnih podatkov; in
b)  se lahko izklopita.
(4) Sistem vizualnega vodenja letala
do položaja ustavljanja mora zagotoviti kontinuiteto vodenja med oznakami
parkirnega prostora za zrakoplov, med lučmi za vodenje manevriranja do
parkirnega mesta, če obstajajo, in sistemom vizualnega vodenja letala do
parkirnega mesta.
(5) Natančnost vodenja sistema mora
ustrezati zahtevam aviomostu in stacionarnim napravam za oskrbovanje letal, s
katerimi se bo uporabljal.
(6) Če sistem omogoča selektivno
delovanje glede na tip zrakoplova, mora zagotoviti oznako (identifikacijo)
izbrane vrste zrakoplova tako pilotu kakor upravljalcu sistema, ki se lahko
prepričata, da je sistem pravilno nastavljen glede na tip.
Enota za azimutsko vodenje
274. člen
(namestitev)
Enota za azimutsko vodenje mora biti
postavljena na podaljšku srednje črte postajališča pred zrakoplovom tako, da so
njeni signali vidni iz pilotske kabine ves čas med manevriranjem in uvrščanjem
letala vsaj levo sedečemu pilotu.
275. člen
(lastnosti)
(1) Enota za azimutsko vodenje mora
zagotavljati nedvoumno vodenje levo – desno, ki omogoča pilotu, da doseže črto
za uvajanje letala brez prekrmiljenja.
(2) Kadar je azimutsko vodenje
označeno s spremembo barve, mora biti zelena barva za označevanje srednje črte,
rdeča barva pa za odklone od srednje črte.
Indikator položaja ustavljanja
276. člen
(namestitev)
Indikator položaja ustavljanja mora biti
postavljen v povezavi z enoto za azimutsko vodenje tako, da lahko pilot opazuje
oboje, ne da bi pri tem obrnil glavo. Indikator mora biti viden vsaj levo
sedečemu pilotu.
277. člen
(lastnosti)
(1) Informacije indikatorja položaja
ustavljanja morajo zagotoviti pravilno indikacijo ne glede na spremembo višine
oči pilota in/ali vidnega kota pri različnih tipih zrakoplova, ki so namenjeni
ustavljanju. Indikator položaja ustavljanja mora zagotoviti informacijo o
približevanju zrakoplova položaju mirovanja, tako da omogoča pilotu zvezno
ustavljanje.
(2) Kadar je vodenje za ustavljanje
letala označeno s spremembo barve, mora biti zelena barva za označevanje, da
lahko zrakoplov nadaljuje z vožnjo, rdeča barva pa, da je točka zaustavitve
dosežena. Kjer je na voljo kratka razdalja za zaustavitev, se lahko uporabi
tretja barva signala, ki opozarja, da se točka zaustavitve približuje.
(3) Indikator položaja ustavljanja
mora zagotavljati zanesljive informacije na oddaljenosti najmanj 10 m.
3.25 Luči za vodenje zrakoplova do
postajališča zrakoplova
278. člen
(uporaba)
Luči za vodenje zrakoplova do postajališča
zrakoplova morajo biti v pomoč pri postavljanju zrakoplova na postajališču
zrakoplova na tlakovani ploščadi ali objektu za razledenitev-protiledenitev in
se uporabljajo pri slabi vidljivosti, razen tam, kjer je zagotovljeno drugačno
ustrezno vodenje.
279. člen
(namestitev)
(1) Luči za vodenje zrakoplova do
postajališča zrakoplova morajo biti postavljene skupaj s talnimi oznakami postajališča.
(2) Luči za vodenje zrakoplova do
postajališča zrakoplova, razen luči, ki kažejo položaj ustavljanja, morajo biti
stalne, rumene barve, vidne na segmentu, na katerem zagotavljajo vodenje.
(3) Luči, ki se uporabljajo za označitev
črte za uvajanje, črte za obračanje in izstopne črte, morajo biti postavljene v
razmikih največ 7,5 m na zavojih in največ 15 m na ravnih delih.
(4) Luči, ki označujejo položaj
ustavljanja, morajo biti usmerjene, stalne in rdeče barve.
(5) Jakost luči mora ustrezati
možnostim vidljivosti in okoliški svetlobi, v katerih se bo postajališče
uporabljalo. Izvedba tokokroga mora biti takšna, da so lahko luči prižgane in s
tem kažejo, da se postajališče sme uporabljati, in da so lahko ugasnjene in
kažejo, da se postajališče ne sme uporabljati.
3.26 Luči položaja čakanja na cesti
280. člen
(uporaba)
Luči položaja čakanja na cesti morajo biti
na položajih čakanja, ki jih uporablja vzletno-pristajalna steza, namenjena za
uporabo pri RVR manj kot 550 m.
281. člen
(namestitev)
Luči položaja čakanja na cesti morajo biti
nameščene na položaju čakanja 1,5 m (± 0,5 m) desno od roba ceste.
282. člen
(lastnosti)
(1) Luči položaja čakanja na cesti
sestavlja:
a)  nadzorovana rdeča luč za zaustavitev (STOP) in zelena za nadaljevanje
(GO) – signalna luč ali
b)  utripajoča rdeča luč s frekvenco utripanja med 30 in 60 utripov na
minuto.
(2) Luči položaja čakanja na cesti
morajo oddajati svetlobo in biti usmerjeni v eno smer tako, da je vidna
vozniku, ki se približuje položaju čakanja. Jakost mora ustrezati možnostim
vidljivosti in okoliški svetlobi, vendar tako, da ne moti voznika.
4. Znaki
4.1 Splošno
283. člen
(splošno)
Znaki se zagotavljajo za sporočanje
obveznih inštrukcij, navodil o posebnih lokacijah ali namembnih krajih na manevrskih
območjih ali za zagotavljanje drugih informacij za izpolnitev zahtev glede
sistema usmerjanja gibanja in kontrole na zemlji. Znaki so lahko znaki stalnih
informacij ali znaki spremenljivih informacij.
284. člen
(namestitev)
(1) Znaki morajo biti lomljivi. Znaki,
ki so blizu vzletno-pristajalne ali vozne steze, morajo biti dovolj nizki, da
zagotovijo varno razdaljo za propelerje in za ohišje motorjev reaktivnih letal.
Višina postavljenega znaka ne sme presegati velikosti, prikazane v ustreznem
stolpcu v preglednici 5-4.
(2) Znaki morajo biti pravokotni na
daljšo vodoravno stranico, kakor je prikazano na slikah 5-28 in 5-29.
(3) Edino znaki na območju
manevriranja zrakoplovov, pri katerih se uporablja rdeča barva, so lahko
obvezni instruktivni znaki.
(4) Karakteristike napisov na znakih
so določene v Dodatku št. X k Zvezku I Priloge 14 k Čikaški konvenciji.
(5) Znaki morajo biti osvetljeni v
skladu z določbami v Dodatku št. X k Zvezku I Priloge 14 k Čikaški konvenciji,
kadar so namenjeni za uporabo:
a)  pri vidnem območju vzletno-pristajalne steze manj kakor 800 m;
b)  ponoči v povezavi z instrumentalnimi vzletno-pristajalnimi stezami;
c)  ponoči v povezavi z vzletno-pristajalnimi stezami za vizualni
prilet s kodnima številkama 3 in 4.
(6) Znaki morajo odsevati svetlobo ali
biti osvetljeni v skladu z določbami v Dodatku št. X k Zvezku I Priloge 14 k
Čikaški konvenciji, kadar so namenjeni za uporabo ponoči v povezavi z
vzletno-pristajalnimi stezami za vizualni prilet s kodnima številkama 1 in 2.
(7) Znaki s spremenljivo vsebino, ki
niso v uporabi, morajo biti zatemnjeni.
(8) Ob okvari znak s spremenljivo
vsebino ne bi smel odsevati vsebine, ki bi lahko vodila do nevarne reakcije
pilota ali voznika.
 

Višina znaka (mm)

Pravokotna razdalja od roba tlakovane
površine vozne steze do bližnje strani znaka

Pravokotna razdalja od roba tlakovane površine
  vzletno-pristajalne steze do bližnje strani znaka
 


Kodna številka
 

Napis
 

Sprednja stran znaka
(najmanj)

Celotna višina znaka (največ)
 


1 ali 2

200

400

700

5–11 m

3–10 m


1 ali 2

300

600

900

5–11 m

3–10 m


3 ali 4

300

600

900

11–21 m

8–15 m


3 ali 4

400

800

1100

11–21 m

8–15 m

Preglednica
5-4
Razdalje lokacij za postavitev znakov za vožnjo po letaliških manevrskih
površinah, vključno z znaki o izhodu 
z vzletno-pristajalne steze
Skica
5-28
Znaki obveznih inštrukcij
4.2 Znaki obveznih inštrukcij
285. člen
(uporaba)
(1) Znak obvezne inštrukcije je treba
postaviti za identificiranje lokacije, prek katere zrakoplov med vožnjo ali
vozilo ne sme nadaljevati vožnje, razen če mu to dovoli letališki kontrolni
stolp.
(2) Znaki obveznih inštrukcij morajo
vključevati oznake poimenovanja vzletno-pristajalnih steza, znake položajev
čakanja pred vzletno-pristajalno stezo kategorije I, II ali III, znake za
položaj čakanja pred vzletno-pristajalno stezo, znake za položaj čakanja na
cesti in znake, ki prepovedujejo vstop.
(3) Oznako položaja čakanja pred
vzletno-pristajalno stezo je treba na križišču vozne in vzletno-pristajalne
steze ali na križišču dveh vzletno-pristajalnih steza dopolniti z znakom o
smeri vzletno-pristajalne steze.
(4) Oznako položaja čakanja pred
vzletno-pristajalno stezo je treba dopolniti z znakom o položaju čakanja pred
vzletno-pristajalno stezo kategorij I, II in III.
(5) Kadar je vstop na neko območje
prepovedan, je treba postaviti znak za prepoved vstopa "NO ENTRY".
Skica
5-29
Informativni znaki
Skica
5-30
Zgledi položajev znakov na križiščih voznih steza z vzletno-pristajalnimi
stezami
286. člen
(namestitev)
(1) Znak za poimenovanje
vzletno-pristajalne steze, postavljen v križišču vozne in vzletno-pristajalne
steze in v križišču dveh vzletno-pristajalnih steza, mora biti na obeh straneh
območja čakanja in mora biti obrnjen v smer prihoda na stezo.
(2) Znak, ki označuje območje čakanja
kategorij I, II in III, mora biti postavljen na vsaki strani oznake položaja
čakanja pred vzletno-pristajalno stezo v smeri prileta do kritičnega območja.
(3) Znak za prepoved vstopa "NO
ENTRY" mora biti na začetku območja, kamor je vstop prepovedan, na obeh
straneh vozne steze, gledano iz smeri pilota.
(4) Znak, ki označuje položaj čakanja
pred vzletno-pristajalno stezo, mora biti postavljen na vsaki strani oznake
območja čakanja in mora biti obrnjen v smeri dostopa na omejitveno ravnino ali
ILS/MLS kritično/občutljivo cono.
287. člen
(lastnosti)
(1) Znak obvezne inštrukcije mora
vsebovati bel napis na rdečem ozadju.
(2) Napis na znaku, ki kaže
poimenovanje vzletno-pristajalne steze, mora biti sestavljen iz oznak
vzletno-pristajalne steze, ki jih križa, in biti pravilno usmerjen glede na položaj,
s katerega se gleda, lahko pa znak, postavljen blizu skrajnega konca
vzletno-pristajalne steze, pokaže poimenovanje vzletno-pristajalne steze samo
na njenem ustreznem skrajnem koncu.
(3) Napis na znaku za položaj čakanja
pred vzletno-pristajalno stezo kategorij I, II, III ali za kategorijo II/III
mora biti sestavljen iz označevalnika vzletno-pristajalne steze, ki mu sledi
napis CAT I, CAT II, CAT III ali CAT II/III, kakor je pač ustrezno.
(4) Napis na znaku za prepoved vstopa
"NO ENTRY" mora biti v skladu s skico 5-28.
(5) Napis na znaku za položaj čakanja
pred vzletno-pristajalno stezo na položaju čakanja pred vzletno-pristajalno
stezo, vzpostavljenim v skladu z drugim odstavkom 90. člena tega pravilnika,
mora biti sestavljen iz poimenovanja vozne steze in številke.
(6) Kjer je to primerno, je treba
uporabiti naslednje napise/znake:
 

Napis/znak

Uporaba


Poimenovanje
  vzletno-pristajalne steze za skrajni konec vzletno-pristajalne steze

Označuje položaj
  čakanja pred vzletno-pristajalno stezo, ki je na skrajnem koncu
  vzletno-pristajalne steze.


ali

 


Poimenovanje
  vzletno-pristajalne steze za oba skrajna konca vzletno-pristajalne steze

Označujeta položaj
  čakanja pred vzletno-pristajalno stezo, ki je na drugih križiščih vozne in
  vzletno-pristajalne steze ali na križiščih dveh vzletno-pristajalnih steza.


25 CAT I
(zgled)

Označuje območje
  čakanja pred vzletno-pristajalno stezo kategorije I na pragu
  vzletno-pristajalne steze 25.


25 CAT II
(zgled)

Označuje položaj
  čakanja pred vzletno-pristajalno stezo kategorije II na pragu
  vzletno-pristajalne steze 25.


25 CAT III
(zgled)

Označuje položaj
  čakanja pred vzletno-pristajalno stezo kategorije III na pragu
  vzletno-pristajalne steze 25.


25 CAT II/III
(zgled)

Označuje položaj
  čakanja pred vzletno-pristajalno stezo kategorije II/III na pragu
  vzletno-pristajalne steze 25.


Znak NO ENTRY

Označuje, da je
  vstop v to območje prepovedan.


B2

Označuje položaj
  čakanja pred vzletno-pristajalno stezo, ki je vzpostavljen v skladu z drugim
  odstavkom 90. člena.

4.3 Obvestilni znaki
288. člen
(uporaba)
(1) Obvestilni znak mora biti
postavljen tam, kjer obstaja operativna potreba, da se z znakom označi posebni
položaj ali pot (smer oziroma namembni kraj), ali pa daje ta znak podatke o
poteku vožnje.
(2) Obvestilni znaki morajo vključevati:
znake za smer, znake za lokacijo, znake za namembni kraj, znake o izhodu z
vzletno-pristajalne steze, znake o izpraznjeni vzletno-pristajalni stezi in
znake o razpoložljivi dolžini vzletnega zaleta.
(3) Znak o izhodu z
vzletno-pristajalne steze je treba postaviti tam, kjer obstaja operativna
potreba, da se označi izhod z vzletno-pristajalne steze.
(4) Znak o izpraznjeni
vzletno-pristajalni stezi je treba postaviti tam, kjer vozna steza ni
opremljena z lučmi na sredinski črti vozne steze in kjer obstaja potreba po
tem, da se označi pilotu, ki zapušča vzletno-pristajalno stezo, perimeter
ILS/MLS kritičnega/senzitivnega območja ali spodnji rob notranje ravnine
prehoda, to pa je dlje od sredinske črte vzletno-pristajalne steze.
(5) Znak o razpoložljivi dolžine
vzletnega zaleta je treba postaviti tam, kjer obstaja operativna potreba po
tem, da se označi razpoložljiva dolžina vzletnega zaleta (TORA).
(6) Znak za namembni kraj je treba
postaviti tam, kjer obstaja operativna potreba po tem, da se označi specifični
namembni kraj na letališču, kakor je na primer predel za nakladanje tovora,
splošno letalstvo itd.
(7) Kombinirani znak za lokacijo in
namembni kraj je treba postaviti, kadar so potrebni podatki o poti pred križiščem
vozne steze.
(8) Znak za smer je treba postaviti,
kadar obstaja operativna potreba po tem, da se prikaže poimenovanje in smer
voznih steza v križišču. Znak za smer je treba postaviti tudi na vmesnem
položaju čakanja.
(9) Znak za lokacijo je treba
postaviti skupaj s poimenovanjem vzletno-pristajalne steze, razen v križišču
dveh vzletno-pristajalnih stez.
(10) Znak za lokacijo je treba postaviti
skupaj z znakom za smer, lahko pa se ga izpusti, kjer aeronavtična raziskava
pokaže, da ni potreben.
(11) Kjer se vozna steza konča v
križišču, kakor je na primer "T", in kjer je treba to označiti, se
mora uporabiti prepreka, znak za smer in/ali drugo ustrezno vizualno sredstvo.
289. člen
(namestitev)
(1) Razen izjem, navedenih v tretjem
in četrtem odstavku tega člena, morajo biti obvestilni znaki, kjer je to možno,
na levi strani vozne steze, kakor kaže preglednica 5-4.
(2) V križišču voznih steza morajo
biti obvestilni znaki pred križiščem in v ravni črti z oznako križišča voznih
steza. Kjer ni oznake križišča voznih steza, morajo biti znaki postavljeni
najmanj 60 m od srednje črte, sekajoče vozne steze s kodnima številkama 3 in 4,
in najmanj 40 m od srednje črte, sekajoče vozne steze s kodnima številkama 1 in
2.
(3) Znak o izhodu z
vzletno-pristajalne steze mora biti na isti strani vzletno-pristajalne steze,
kakor je izhod z nje (na levi ali desni strani), in mora biti postavljen tako,
kakor je določeno v preglednici 5-4.
(4) Znak o izhodu z
vzletno-pristajalne steze mora biti pred položajem izhoda z vzletno-pristajalne
steze v ravni črti, ki je najmanj 60 m pred začetkom zavoja vzletno-pristajalne
steze s kodno številko 3 in 4 in najmanj 30 m pred njim pri stezi s kodno
številko 1 in 2.
(5) Znak o izpraznjeni
vzletno-pristajalni stezi mora biti vsaj na eni strani vozne steze. Razdalja
med znakom in srednjo črto vzletno-pristajalne steze mora biti najmanj enaka
večji od naslednjih dveh razdalj:
a)  razdalji med srednjo črto vzletno-pristajalne steze in perimetrom
ILS/MLS kritičnega/senzitivnega območja;
b)  razdalji med srednjo črto vzletno-pristajalne steze in spodnjim
robom notranje ravnine prehoda.
(6) Kjer je znak za lokacijo na vozni
stezi postavljen skupaj z znakom o izpraznjeni vzletno-pristajalni stezi, mora
biti na njegovi zunanji strani.
(7) Znak o razpoložljivi dolžini
vzletnega zaleta je treba postaviti na levi strani vozne steze ob vhodu na
vzletno-pristajalno stezo. Razdalja med znakom in srednjo črto steze mora biti
najmanj 60 m pri stezi s kodnima številkama 3 in 4 in najmanj 45 m pri stezi s
kodnima številkama 1 in 2.
(8) Kjer je znak za lokacijo na vozni
stezi postavljen skupaj z znakom za poimenovanje vzletno-pristajalne steze,
mora biti na njegovi zunanji strani.
(9) Znak za namembni kraj ne sme biti
postavljen skupaj z znakom za lokacijo ali z znakom za smer.
(10) Obvestilni znak, razen znaka za
lokacijo, ne sme stati skupaj z obveznim znakom.
(11) Znak za smer, prepreka in/ali
drugo ustrezno vizualno sredstvo, ki se uporablja za označevanje "T"
križišča, mora biti na nasprotni strani križišča v smeri proti vozni stezi.
290. člen
(lastnosti)
(1) Obvestilni znak, razen znaka za
lokacijo, mora vsebovati črn napis na rumenem ozadju.
(2) Znak za lokacijo mora vsebovati
rumen napis na črnem ozadju. Kadar stoji samostojno, mora imeti rumen rob.
(3) Napis na znaku o izhodu z
vzletno-pristajalne steze mora vsebovati oznako izhodne vozne steze in puščico,
ki kaže smer, kateri je treba slediti.
(4) Napis na znaku o izpraznjeni
vzletno-pristajalni stezi mora prikazovati oznako položaja čakanja pred
vzletno-pristajalno stezo, kakor kaže skica 5-29.
(5) Napis na znaku o razpoložljivi
dolžini vzletnega zaleta mora vsebovati številčno sporočilo, ki označuje
razpoložljivo dolžino vzletnega zaleta v metrih, in puščico, ki kaže ustrezno
smer vzleta, kakor je razvidno s skice 5-29.
(6) Napis na znaku za namembni kraj
mora vsebovati alfa, alfanumerično ali numerično sporočilo, ki označuje mesto
namembnosti, in puščico, ki kaže smer, kateri je treba slediti, kakor je
razvidno s skice 5-29.
(7) Napis na znaku za smer mora
vsebovati alfa ali alfanumerično sporočilo, ki označuje vozno(-e) stezo(-e), in
puščico oziroma puščice, ki kažejo ustrezno smer, kakor je razvidno s skice
5-29.
(8) Napis na znaku za lokacijo mora
vsebovati poimenovanje mesta vozne steze, vzletno-pristajalne steze ali druge
tlakovane površine, na kateri stoji zrakoplov ali na katero vstopa, ne sme pa
vsebovati puščic.
(9) Kjer je treba označiti vsako od
območja čakanja v nizu območij čakanja na isti vozni stezi, mora znak za
lokacijo vsebovati poimenovanje vozne steze in številko.
(10) Kjer se znak za lokacijo in znaki
za smer uporabljajo skupaj:
a)  morajo biti vsi znaki za smer, ki označujejo leve zavoje,
postavljeni na levi strani znaka za lokacijo, vsi znaki za smer, ki označujejo
desne zavoje, pa na desni strani znaka za lokacijo, lahko pa je v križišču z
eno samo sekajočo vozno stezo znak za lokacijo postavljen tudi na levi strani;
b)  morajo biti znaki za smer postavljeni tako, da smer puščic tem bolj
odstopa od navpične smeri, čim bolj se veča odklon neke vozne steze;
c)  je treba postaviti ustrezen znak za smer poleg znaka za lokacijo
tam, kjer se smer vozne steze onstran križišča občutno spremeni; in
d)  je treba znake za smer, ki so drug poleg drugega, ločiti z navpično
črno črto, kakor kaže skica 5-29.
(11) Vozno stezo je treba označiti z
oznako, ki vsebuje črko ali kombinacijo črk, katerim sledi številka.
(12) Pri označevanju voznih steza se
je treba izogibati uporabi črke I, O ali X in besed, kakor sta
"INNER" in "OUTER", da se ne bi zgodila zamenjava s
številkama 1 in 0 in z oznako "ZAPRTO".
(13) Uporabo samih številk na
manevrski površini je treba prihraniti za poimenovanje vzletno-pristajalnih
steza.
4.4 Znak za preverjanje VOR na
letališču
291. člen
(uporaba)
Kadar je vzpostavljena točka za preverjanje
VOR na letališču, mora biti označena z oznako in z znakom za preverjanje VOR na
letališču.
292. člen
(namestitev)
Znak za preverjanje VOR na letališču mora
biti čim bliže točki za preverjanje VOR in tako, da so napisi na njem vidni iz
pilotske kabine letala, ki je v pravilnem položaju na oznaki točke za preverjanje
VOR na letališču.
293. člen
(lastnosti)
(1) Znak za preverjanje VOR na
letališču mora vsebovati črn napis na rumenem ozadju.
(2) Napisi na znaku za preverjanje VOR
na letališču morajo bili v skladu z eno od izbirnih možnosti, prikazanih na
skici 5-31, kjer je:
 

VOR

Kratica, ki označuje, da je to točka za preverjanje VOR


116,3

Zgled radijske frekvence zadevnega signala VOR


147°

Zgled smeri VOR do najbližje stopinje, ki je označena na
  točki za preverjanje VOR


4,3 NM

Zgled razdalje v navtičnih miljah do DME, ki je kolocirana z
  zadevnim VOR

 
Skica
5-31
Znak za preverjanje VOR na letališču
4.5 Identifikacijski znak letališča
294. člen
(uporaba)
Kjer ni na voljo dovolj drugih možnosti za
vizualno prepoznavanje, se na letališču zagotovi identifikacijski znak
letališča.
295. člen
(namestitev)
Identifikacijski znak letališča se postavi
na letališču tako, da ga je možno – če je to izvedljivo – prebrati iz vseh
kotov nad horizontalo.
296. člen
(lastnosti)
(1) Identifikacijski znak letališča
mora vsebovati ime letališča.
(2) Izbrana barva za znak mora biti
dovolj vidna, da izstopa iz ozadja.
(3) Črke morajo biti visoke najmanj 3
m.
4.6 Identifikacijski znaki
postajališča za zrakoplove
297. člen
(uporaba)
Oznaka postajališča za zrakoplove mora biti
dopolnjena z identifikacijski znakom postajališča zrakoplova, kjer je to izvedljivo.
298. člen
(namestitev)
Identifikacijski znak postajališča za
zrakoplove mora biti postavljen tako, da je dobro viden iz pilotske kabine
letala pred vstopom na postajališče zrakoplova.
299. člen
(lastnosti)
Identifikacijski znak postajališča za
zrakoplove sestavlja črn napis na rumenem ozadju.
4.7 Znak za položaj čakanja na cesti
300. člen
(splošno)
Znak za položaj čakanja na cesti mora biti
na vseh dostopih ceste na vzletno-pristajalno stezo.
301. člen
(namestitev in lastnosti)
(1) Znak za položaj čakanja na cesti
mora biti 1,5 m od desnega roba ceste na mestu čakanja.
(2) Znak za položaj čakanja na cesti
mora vsebovati bel napis na rdečem ozadju.
(3) Napis na znaku za položaj čakanja
na cesti mora biti v slovenskem jeziku in v skladu z lokalnimi cestnoprometnimi
predpisi in mora vsebovati:
a)  zahtevo, da se je treba ustaviti;
b)  kjer je to primerno:
1. 
zahtevo za pridobitev dovoljenja služb zračnega prometa,
2. 
označevalnik lokacije.
(4) Znak za položaj čakanja na cesti,
namenjen za uporabo ponoči, mora odsevati svetlobo ali biti osvetljen.
5. Označevalniki
5.1 Splošno
302. člen
(splošno)
Označevalniki morajo biti lomljivi.
Označevalniki, ki so blizu vzletno-pristajalne ali vozne steze, morajo biti dovolj
nizki, da zagotavljajo ustrezno varno razdaljo za propelerje in za ohišje
motorjev reaktivnih letal.
5.2 Označevalniki roba
vzletno-pristajalne steze na netlakovanih površinah
303. člen
(namestitev)
(1) Označevalniki roba
vzletno-pristajalne steze na netlakovanih površinah se morajo zagotoviti, kadar
velikost netlakovane vzletno-pristajalne steze ni jasno zaznavna s pogledom na
površino v primerjavi z videzom tal v okolici.
(2) Kjer so na voljo luči
vzletno-pristajalne steze, morajo biti označevalniki roba vzletno-pristajalne
steze na netlakovanih površinah vgrajeni v podstavke za luči. Kjer teh luči ni,
morajo biti označevalniki roba vzletno-pristajalne steze na netlakovanih
površinah ravne pravokotne ali stožčaste oblike, postavljeni tako, da jasno označujejo
vzletno-pristajalno stezo.
(3) Ravni pravokotni označevalniki
roba vzletno-pristajalne steze na netlakovanih površinah morajo biti veliki
najmanj 1 m x 3 m in postavljeni tako, da je njihova daljša stranica vzporedna
s srednjo črto vzletno-pristajalne steze. Višina stožčastih označevalnikov roba
vzletno-pristajalne steze na netlakovanih površinah ne sme presegati 50 cm.
5.3 Označevalniki roba poti
ustavljanja
304. člen
(uporaba)
Označevalniki roba poti ustavljanja morajo
biti postavljeni, kadar videz poti ustavljanja ne označuje dovolj jasno njegove
velikosti v primerjavi z videzom tal v okolici.
305. člen
(lastnosti)
Označevalniki roba poti ustavljanja se
morajo dovolj razlikovati od vseh uporabljenih označevalnikov roba
vzletno-pristajalne steze, da bi se izognili možnosti zamenjave obeh vrst
označevalnikov.
5.4 Označevalniki roba s snegom
pokritih vzletno-pristajalnih steza
306. člen
(uporaba)
Označevalniki roba s snegom pokritih
vzletno-pristajalnih steza se morajo uporabiti za označevanje uporabnih meja
vzletno-pristajalnih steza, pokritih s snegom.
307. člen
(namestitev)
Označevalniki roba s snegom pokritih
vzletno-pristajalnih steza morajo bili postavljeni ob straneh
vzletno-pristajalne steze v razmikih največ 100 m in simetrično glede na srednjo
črto vzletno-pristajalne steze. Postavljeni morajo biti tako, da obstaja
ustrezna varna razdalja za konice kril in za pogonske sisteme. Dovolj
označevalnikov mora stati na pragu in na koncu vzletno-pristajalne steze.
308. člen
(lastnosti)
Označevalniki roba s snegom pokritih
vzletno-pristajalnih steza morajo biti dobro vidni objekti, kakor so približno
1,5 m visoka zimzelena drevesa ali lahki označevalniki.
5.5 Označevalniki roba vozne steze
309. člen
(uporaba)
Označevalniki roba vozne steze morajo biti
na voznih stezah s kodnima številkama 1 in 2 in tam, kjer ni luči na srednji
črti vozne steze ali robnih luči in kjer ni oznak srednje črte vozne steze.
310. člen
(namestitev)
Označevalniki roba vozne steze morajo biti
postavljeni vsaj na tistih lokacijah, na katerih bi bile drugače robne luči
vozne steze, če bi se uporabljale.
311. člen
(lastnosti)
(1) Označevalnik roba vozne steze mora
odsevati modro svetlobo.
(2) Označena površina, kakor jo vidi
pilot, mora biti pravokotnik in mora imeti najmanjše vidno območje 150 cm2.
(3) Označevalniki roba vozne steze
morajo biti lomljivi. Biti morajo dovolj nizki, da zagotavljajo ustrezno varno
razdaljo za propelerje in za ohišje motorjev reaktivnih letal.
5.6 Označevalniki srednje črte vozne
steze
312. člen
(uporaba)
(1) Označevalniki srednje črte vozne
steze morajo biti na voljo na voznih stezah s kodnima številkama 1 in 2 in tam,
kjer ne obstajajo luči srednje črte vozne steze ali robne luči oziroma oznake
roba vozne steze.
(2) Označevalniki srednje črte vozne
steze morajo biti na vozni stezi s kodnima številkama 3 in 4 in tam, kjer ni
luči na srednji črti vozne steze, če je treba izboljšati vodenje, ki ga
zagotavlja oznaka srednje črte vozne steze.
313. člen
(namestitev)
(1) Označevalniki srednje črte vozne
steze morajo biti postavljeni vsaj na tistih lokacijah, na katerih bi bile
drugače luči na srednji črti vozne steze, če bi se uporabljale.
(2) Označevalniki srednje črte vozne
steze morajo biti na oznaki srednje črte vozne steze; le tam, kjer jih ni
mogoče namestiti na oznaki, so lahko prestavljeni za največ 30 cm.
314. člen
(lastnosti)
(1) Označevalnik srednje črte vozne
steze mora odsevati zeleno svetlobo.
(2) Označevalniki srednje črte vozne
steze morajo biti izdelani in postavljeni tako, da jih lahko povozijo kolesa zrakoplova,
ne da bi pri tem nastala škoda na zrakoplovu ali na samih označevalnikih.
5.7 Označevalniki roba netlakovane
vozne steze
315. člen
(uporaba)
Označevalniki roba netlakovane vozne steze
morajo biti postavljeni tam, kjer videz vozne steze ne prikazuje dovolj jasno
velikosti netlakovane vozne steze v primerjavi z videzom tal v okolici.
316. člen
(namestitev)
Kjer so na voljo luči vozne steze, morajo
bili označevalniki roba netlakovane vozne steze vgrajeni v podstavke za luči.
Kjer teh luči ni, je treba označevalnike roba netlakovane vozne steze stožčaste
oblike postaviti tako, da jasno označujejo vozno stezo.
5.8 Mejni označevalniki
317. člen
(uporaba)
Mejni označevalniki morajo biti na
letališču, kjer pristajalno območje nima vzletno-pristajalne steze.
318. člen
(namestitev)
Mejni označevalniki morajo biti vzdolž meje
pristajalnega območja v razmikih največ 200 m, če se uporablja vrsta
označevalnika, prikazana na skici 5-32, ali približno 90 m, če se uporablja
stožčasti tip z označevalnikom na vsakem vogalu.
319. člen
(lastnosti)
Mejni označevalniki morajo imeti podobno
obliko, kakor je prikazano na skici 5-32, ali obliko stožca, visokega najmanj
50 cm, s premerom osnovne ploskve najmanj 75 cm. Označevalniki morajo biti
obarvani tako, da izstopajo iz ozadja, na katerem sicer ne bi bili vidni.
Obarvani morajo biti z eno samo barvo, oranžno ali rdečo, ali z dvema
kontrastnima barvama, oranžno in belo ali izjemoma rdečo in belo, razen tam,
kjer se te barve zlivajo z ozadjem.
Skica
5-32
Mejni označevalnik
VI. VIZUALNI PRIPOMOČKI ZA OZNAČEVANJE OVIR
1. Objekti, ki jih je treba označiti
oziroma osvetliti
320. člen
(ovire)
(1) Označiti in, če se vzletno-pristajalna
steza uporablja ponoči, tudi osvetliti je treba stalno oviro, ki sega nad
ravnino za vzlet in vzpenjanje v dolžini 3000 m od notranjega roba, razen v
naslednjih primerih:
a)  takšna oznaka in osvetlitev nista potrebni, ker oviro zakriva druga
stalna ovira;
b)  oznaka ni potrebna, kadar je podnevi ovira osvetljena z lučmi za
označevanje ovir srednje jakosti tipa A in njena višina glede na okoliški teren
ne presega 150 m;
c)  osvetlitev ni potrebna, ko je ovira podnevi osvetljena z lučjo za
ovire visoke jakosti;
d)  osvetlitev ni potrebna, kjer je ovira svetilnik in kjer
aeronavtična raziskava pokaže, da luč svetilnika zadostuje.
(2) Označiti, in če se
vzletno-pristajalna steza uporablja ponoči, tudi osvetliti je treba stalno
oviro, ki sega nad priletno ravnino ali ravnino prehoda v dolžini 3000 m od
notranjega roba priletne ravnine, razen v naslednjih primerih:
a)  takšna oznaka in osvetlitev nista potrebni, kadar oviro zakriva
druga stalna ovira;
b)  oznaka ni potrebna, kadar je podnevi ovira osvetljena z lučmi za
označevanje ovir visoke jakosti tipa A in njena višina glede na okoliški teren
ne presega 150 m;
c)  osvetlitev ni potrebna, ko je ovira podnevi osvetljena z lučjo za
ovire visoke jakosti;
d)  osvetlitev ni potrebna, kjer je ovira svetilnik in kjer
aeronavtična raziskava pokaže, da luč svetilnika zadostuje.
321. člen
(drugi objekti)
Stalni objekt, ki je v bližini površine
vzpenjanja pri vzletu – razen ovire –, mora biti označen, in če se
vzletno-pristajalna steza uporablja ponoči, osvetljen, če sta takšna oznaka in
osvetlitev potrebni, da se zagotovi možnost izogibanja, razen če to ni
potrebno:
a)  kadar je podnevi ovira osvetljena z lučmi za označevanje ovir
srednje jakosti tipa A in njena višina glede na okoliški teren ne presega 150
m;
b)  ko je ovira podnevi osvetljena z lučjo za ovire visoke jakosti.
322. člen
(stalne ovire)
(1) Označena in, če se letališče
uporablja ponoči, tudi osvetljena mora biti stalna ovira nad vodoravno ravnino,
razen če:
a)  takšna oznaka in osvetlitev nista potrebni, kadar:
1.      je
ovira zakrita z drugo stalno oviro;
2.      so
bili v krogu, ki ga močno ovirajo nepremični objekti ali teren, vpeljani
postopki za zagotavljanje varne navpične razdalje pod predpisanimi potmi
letenja;
3.      aeronavtična
raziskava pokaže, da ovira nima operativnega pomena;
b)  oznaka ni potrebna, ko je ovira podnevi osvetljena z lučmi za
označevanje ovir visoke jakosti tipa A in njena višina glede na okoliški teren
ne presega 150 m;
c)  osvetlitev ni potrebna, ko je ovira podnevi osvetljena z lučjo za
ovire visoke jakosti;
d)  osvetlitev ni potrebna, kjer je ovira svetilnik in kjer
aeronavtična raziskava pokaže, da luč svetilnika zadostuje.
(2) Označiti, in če se steza uporablja
ponoči, tudi osvetliti je treba stalen objekt, ki sega čez ravnino za zaščito
pred ovirami.
323. člen
(vozila in zvišanja)
(1) Vozila in drugi premični objekti
na območju za gibanje zrakoplovov in ploščadi, razen zrakoplovov, so ovire in
morajo biti označeni in osvetljeni, če se vozila in letališče uporabljajo
ponoči ali pri zmanjšani vidljivosti. Izjema je le oprema za oskrbovanje
zrakoplovov in vozila, ki se uporabljajo samo na ploščadi.
(2) Dvignjene luči na zemlji, ki so
znotraj območja gibanja zrakoplovov, je treba označiti tako, da so podnevi
dobro vidne. Luči za ovire se ne montirajo na vzdignjene zemeljske luči ali
oznake na območjih gibanja.
(3) Označiti je treba vse dvignjene
objekte, ki so v razdalji, določeni v preglednici 3-1, 11. in 12. stolpec, od
srednje črte vozne steze, od vozne steze na ploščadi ali vozne steze za dostop
zrakoplova do parkirnega mesta. Če se vozna steza, vozna steza na ploščadi ali
vozna steza za dostop zrakoplova do postajališča zrakoplova uporablja ponoči,
mora biti tudi osvetljena.
(4) Ovire, ki so navedene v prvem
odstavku 116. člena, se označijo in osvetlijo, če se letališče uporablja
ponoči. Označiti pa ni treba ovire, kadar je podnevi osvetljena z lučmi za
označevanje ovir visoke jakosti.
(5) Označijo se tudi nadzemeljske
električne žice, vodi in podobni objekti, ki so speljani prek rek, dolin ali
avtocest, njihovi nosilni stebri pa morajo biti označeni in osvetljeni, če
aeronavtična raziskava pokaže, da bi lahko nadzemeljske električne žice ali
vodi pomenili nevarnost za zrakoplov. Podpornih stebrov ni treba označiti, če
so podnevi osvetljeni z lučmi za označevanje ovir visoke jakosti.
(6) Kadar je predpisano, da morajo
biti nadzemeljske električne žice, vodi in podobni objekti označeni, vendar pa
namestitev označevalnikov na žici, vodu ali podobnem objektu ni možna, se
zagotovijo luči za označevanje ovir z visoko jakostjo tipa B, nameščene na
njihovih podpornih stebrih.
2. Označevanje objektov
324. člen
(splošno)
(1) Vse stalne objekte, ki morajo biti
označeni, je treba, če je to izvedljivo, pobarvati, če pa to ni možno, je treba
nanje ali nad njimi namestiti označevalnike ali zastave. Objektov, ki so zaradi
svoje oblike, velikosti ali barve dovolj vidni, ni treba posebej označiti.
(2) Vsi premični objekti, ki jih je treba
označiti, morajo biti pobarvani ali nositi zastave.
 
Skica
6-1
Osnovni barvni vzorci
325. člen
(uporaba barv)
(1) Objekt, ki ima v glavnem
neprekinjene površine in katerega projekcija na katerokoli navpično ravnino je
v obeh dimenzijah enaka ali večja od 4,5 m, se pobarva v karirastem vzorcu.
Vzorec mora biti sestavljen iz pravokotnikov, katerih stranice niso krajše od
1,5 m in ne daljše od 3 m, vogali pa temnejše barve. Barve v vzorcu morajo biti
kontrastne, tako med seboj kakor tudi v primerjavi z ozadjem, iz katerega
izstopajo. Uporabljata se oranžna in bela barva oziroma izmenično rdeča in
bela, razen tam, kjer se te barve zlivajo z ozadjem (glej skico 6-1).
(2) Objekt se pobarva z izmeničnimi
dvobarvnimi trakovi:
a)  če so njegove površine v glavnem neprekinjene in če je ena
dimenzija, navpična ali vodoravna, daljša od 1,5 m, druga dimenzija, navpična
ali vodoravna, pa krajša od 4,5 m;
b)  če je objekt skeletne oblike in če je ena od njegovih dimenzij,
navpična ali vodoravna, daljša od 1,5 m.
Trakovi morajo biti pravokotni na najdaljšo
dimenzijo in široki približno 1/7 najdaljše dimenzije oziroma 30 m, kar je
krajše. Barve teh trakov morajo biti kontrastne z ozadjem, iz katerega so
vidne. Uporabljata se oranžna in bela barva, razen če ti dve barvi proti ozadju
nista dobro vidni. Trakovi na skrajnih koncih objekta morajo biti temnejše
barve (glej skici 6-1 in 6-2). Formula za določanje širine trakov in za
določanje lihega števila trakov, ki omogoča, da sta tako zgornji kakor spodnji
trak temnejše barve, je prikazana v preglednici 6-1.
(3) Če sta pri projekciji objekta na
navpično ravnino obe dimenziji krajši od 1,5 m, se objekt pobarva le z eno
samo, dobro vidno barvo. Uporablja se oranžna ali rdeča barva, razen če se ta
barva zliva z barvo ozadja.
(4) Za premične objekte, ki so
označeni z barvami, se praviloma uporabi ena sama dobro vidna barva, po
možnosti rdeča ali rumenkasto zelena za reševalna vozila in rumena za
oskrbovalna vozila.
 


Največja dimenzija

 


Več kakor

Vendar manj kakor

Širina traku


1,5 m
210 m
270 m
330 m
390 m
450 m
510 m
570 m

210 m
270 m
330 m
390 m
450 m
510 m
570 m
630 m

1/7 najdaljše
  dimenzije
1/9 najdaljše
  dimenzije
1/11 najdaljše
  dimenzije
1/13 najdaljše
  dimenzije
1/15 najdaljše
  dimenzije
1/17 najdaljše
  dimenzije
1/19 najdaljše
  dimenzije
1/21 najdaljše
  dimenzije


Preglednica
6-1
Širine trakov za označevanje
326. člen
(uporaba označevalnikov)
(1) Označevalniki, postavljeni na
objekte ali poleg njih, morajo biti nameščeni na vidnih položajih, tako da je
splošna podoba objekta ohranjena in da lahko ob jasnem vremenu objekt, če se
gleda iz zraka, prepozna iz razdalje najmanj 1000 m, če se gleda z zemlje, pa
iz razdalje 300 m, in to iz vseh smeri, iz katerih se mu lahko zrakoplov
približa. Označevalniki morajo imeti dovolj razpoznavno obliko, ki zagotavlja,
da se jih ne zamenja z označevalniki, ki se uporabljajo za sporočanje drugih
podatkov. Poleg tega morajo biti označevalniki takšni, da dodatno ne povečujejo
nevarnosti objekta, ki ga označujejo.
(2) Označevalnik, ki je nameščen na
nadzemeljskih električnih žicah, vodih idr., mora biti praviloma okrogle oblike,
njegov premer pa znaša najmanj 60 cm.
(3) Razmik med dvema zaporednima
označevalnikoma ali med označevalnikom in nosilnim stebrom mora praviloma
ustrezati premeru označevalnika, razmik pa ne sme biti večji od:
a)  30 m, kjer je premer označevalnika 60 cm;
postopoma se lahko razmik povečuje s premerom
označevalnika do:
b)  35 m, kjer je premer označevalnika 80 cm,
zatem
pa se lahko postopoma povečuje do največ:
c)  40 m, kjer je premer označevalnika vsaj 130 cm.
Tam, kjer je več
vrst nadzemeljskih električnih žic, vodov idr., se označevalnik ne namesti niže
od višine najvišje žice na označeni točki.
(4) Označevalniki so praviloma
enobarvni. Pri nameščanju označevalnikov se postavljajo izmenično beli in rdeči
ali beli in oranžni. Izbrana barva mora biti kontrastna z ozadjem, iz katerega
bo vidna.
327. člen
(uporaba zastavic)
(1) Zastavice, ki označujejo objekte,
morajo biti nameščene okrog objekta, na vrhu objekta ali okrog najvišjega roba
objekta. Če se zastavice uporabljajo za označevanje razširjenih objektov ali
skupin na gosto postavljenih objektov, morajo biti nameščene vsaj na vsakih 15
m. Zastavice ne smejo povečati nevarnosti objekta, ki ga označujejo.
(2) Stranica kvadrata zastavic, ki
označujejo stalne objekte, mora biti velika najmanj 0,6 m, stranica kvadrata
zastavic, ki označujejo premične objekte, pa ne manjša od 0,9 m.
(3) Barva zastavic, ki označujejo
stalne objekte, mora biti praviloma oranžna ali kombinacija dveh trikotnih
delov, enega oranžnega in enega belega ali enega rdečega in enega belega. Kjer
se te barve zlivajo z barvo ozadja, se uporabijo druge dobro vidne barve.
(4) Zastavice, ki označujejo premične
objekte, morajo imeti karirast vzorec, stranica vsakega kvadrata pa mora biti
dolga najmanj 0,3 m. Barve v karirastem vzorcu morajo biti v medsebojnem
kontrastu oziroma kontrastne z ozadjem, iz katerega so vidne. Uporabiti je
treba kombinacijo oranžne in bele ali rdeče in bele barve, razen če se te barve
zlivajo z barvo ozadja.
Skica
6-2
Zgledi oznak in osvetlitve visokih konstrukcij
3. Osvetlitev objektov
328. člen
(uporaba luči za ovire)
(1) Navzočnost objekta, ki mora biti
osvetljen v skladu z zahtevami iz 320. do 323. člena tega pravilnika, je treba
označiti z lučmi za ovire nizke, srednje ali visoke jakosti ali s kombinacijo
takšnih luči.
(2) Kjer bi bila uporaba luči za
označevanje ovir nizke jakosti neprimerna oziroma tam, kjer je potrebno
posebno, zgodnje opozorilo, se uporabijo luči za označevanje ovir srednje ali
visoke jakosti.
(3) Če je to manj obsežen objekt in njegova
višina na presega okoliškega zemljišča za več kakor 45 m, se uporabijo luči za
ovire nizke jakosti tipa A ali B. Če uporaba luči za ovire nizke jakosti tipa A
ali B ni zadostna ali pa je potrebno rano opozarjanje, se uporabijo luči za
ovire srednje ali visoke jakosti.
(4) Luči za ovire nizke jakosti tipa C
se uporabljajo na vozilih in drugih mobilnih objektih, vključno z zrakoplovi.
(5) Luči za ovire nizke jakosti tipa D
se uporabljajo na vozilih za vodenje.
(6) Če gre za razširjen objekt ali če
je objekt višji kakor 45 m od okoliškega zemljišča, se uporabijo luči za ovire
srednje jakosti tipa A, B ali C. Luči za ovire srednje jakosti tipov A in C se
lahko uporabljajo samostojno, luči za ovire srednje jakosti tipa B pa
samostojno ali v kombinaciji z lučmi za ovire nizke jakosti tipa B. Pri tem
šteje skupina dreves ali zgradb za razširjeni objekt.
(7) Luči za ovire visoke jakosti se
uporabljajo za označevanje navzočnosti:
a)  objekta, višjega za 150 m od okoliškega zemljišča;
b)  nosilnega stebra, ki podpira nadzemeljske električne žice, vode
idr., kjer:
- aeronavtična
raziskava pokaže, da so te luči nujno potrebne za razpoznavanje navzočnosti
nadzemeljskih električnih žic, vodov idr. podnevi;
- je
bilo ugotovljeno, da ni možno namestiti označevalnikov na nadzemeljskih
električnih žicah, vodih idr.
(8) Če se ugotovi, da uporaba luči za
ovire visoke jakosti tipa A ali B ali luči za ovire srednje jakosti tipa A
ponoči lahko zaslepi pilote v bližini letališča (v radiju približno 10 000 m)
ali povzroči resno okoljsko skrb, se uporabi dvojni sistem luči za ovire. Ta
sistem sestavljajo luči za ovire visoke jakosti tipa A ali B ali luči za ovire
srednje jakosti tipa A, kar ustreza dnevnemu času in za mrak, luči za ovire
srednje jakosti tipa B ali C pa se uporabijo za nočni čas.
329. člen
(namestitev luči za ovire)
(1) Eno ali več luči za ovire nizke,
srednje ali visoke jakosti je treba namestiti čimbolj na vrhu objekta. Najvišje
luči se namestijo tako, da prikazujejo najmanj robove ali točke najvišjega
objekta v primerjavi z okolico ovire. Če je na objektu dimnik ali druga gradnja
s podobno namembnostjo, se vrhnje luči postavijo dovolj nizko pod vrhom, da se
zmanjša vpliv kontaminacije z dimom in podobnim.
(2) Kadar pri označitvi stolpa ali
strukture antene z lučmi za ovire visoke jakosti podnevi s pritiklinami – kakor
je strelovod ali antena –, višjimi od 12 m, ni primerno postaviti luči za ovire
visoke jakosti na vrh pritikline, se luč postavi na najvišjo izvedljivo točko,
in če je to možno, se luč za oviro srednje jakosti postavi na vrh.
(3) Pri velikih objektih ali skupinah
strnjenih objektov se vrhnje luči postavijo najmanj na točke ali robove
objekta, najvišjega v primerjavi z okolico ovire, tako da kaže splošno podobo
in obsežnost objekta. Če sta dva ali več robov iste višine, se označi bližnji
rob pristajalnega območja. Kadar se uporabljajo luči za ovire nizke jakosti, se
postavljajo v enakomernih razmikih največ 45 m, pri lučeh za ovire srednje
jakosti pa razmiki ne smejo presegati 900 m. Če ovira ne pomeni enovitega
objekta, se lahko postavijo dodatne luči za ovire.
(4) Kjer se uporabljajo luči za ovire
srednje jakosti tipa A in je vrh objekta več kakor 105 m nad ravnjo okoliškega
zemljišča ali pa je višina vrhov blizu zgradb (ko je objekt, ki mora biti
označen, obdan z zgradbami), se na vmesnih ravneh postavijo dodatne luči. Te
dodatne vmesne luči morajo imeti enake razmike med najvišjo lučjo in ravnjo
zemlje ali ravnjo vrha bližnjih zgradb, ki ne smejo presegati 105 m.
(5) Kadar je objekt označen z lučmi za
ovire srednje jakosti tipa B in je vrh objekta več kakor 45 m nad zemljiščem,
ki ga obdaja, ali pa je višina vrhov blizu zgradb (ko je objekt, ki mora biti
označen, obdan z zgradbami), se na vmesnih ravneh postavijo dodatne luči. Te
dodatne vmesne luči morajo biti izmenično luči za ovire nizke jakosti tipa B in
luči za ovire srednje jakosti tipa B in morajo imeti enake razmike med najvišjo
lučjo in ravnjo zemlje ali ravnjo vrha bližnjih zgradb, ki ne smejo presegati
52 m.
(6) Kadar je objekt označen z lučmi za
ovire srednje jakosti tipa C in je vrh objekta več kakor 45 m nad zemljiščem,
ki ga obdaja, ali pa je višina vrhov blizu zgradb (ko je objekt, ki mora biti
označen, obdan z zgradbami), se na vmesnih ravneh postavijo dodatne luči. Te
dodatne vmesne luči morajo imeti enake razmike med najvišjo lučjo in ravnjo zemlje
ali ravnjo vrha bližnjih zgradb, ki ne smejo presegati 52 m.
(7) Kadar se uporabljajo luči za ovire
visoke jakosti tipa A, se morajo postaviti na enakih intervalih, ki ne
presegajo 105 m med ravnjo zemlje in najvišjo lučjo, razen kadar je objekt, ki
mora biti označen, obdan z zgradbami in je lahko vrh teh zgradb uporabljen kot
enakovreden ravni zemlje, ko se določa število ravni luči.
(8) Če se uporabljajo luči za ovire visoke
jakosti tipa B, morajo biti nameščene v treh višinah:
-      
na vrhu stolpa;
-      
na najnižji konzoli za električne vode in napeljave;
-      
približno na sredini med obema višinama.
(9) Število in razporeditev luči nizke,
srednje ali visoke jakosti na posameznih višinah, ki jih je treba označiti,
morata biti takšna, da je objekt označen iz vseh kotov v azimutu. Kjer je luč v
katerikoli smeri zakrita s sosednjim objektom, je treba na objektu namestiti
dodatne luči, in to tako, da se ohrani splošna prepoznavnost objekta, ki mora
biti osvetljen, zakrita luč se pa odstrani, če ne prispeva k prepoznavnosti
objekta, ki mora biti osvetljen.
 
Skica
6-3
Osvetlitev
objektov
 

Višina enote luči nad terenom

Vrh kota žarka nad horizontom


Večja kakor 151 m AGL

0


Od 122 m do 151 m AGL

1


Od 92 m do 122 m AGL

2


Manj kakor 92 m AGL

3

Preglednica
6-2
Inštalacijske nastavitve kotov za luči za ovire visoke jakosti
330. člen
(luči za ovire nizke jakosti – lastnosti)
(1) Luči za ovire nizke jakosti tipov
A in B, ki so postavljene na stalnih objektih, morajo biti stacionarne rdeče
luči.
(2) Luči za ovire nizke jakosti tipov
A in B morajo biti v skladu s specifikacijo iz preglednice 6-3.
(3) Luči za ovire nizke jakosti tipa
C, ki so nameščene na vozila za nujne primere ali varovanje, morajo biti
utripajoče modre in na drugih vozilih utripajoče rumene.
(4) Luči za ovire nizke jakosti tipa
D, nameščene na vozilu za vodenje, morajo biti utripajoče rumene.
(5) Luči za ovire nizke jakosti tipov
C in D morajo biti v skladu s specifikacijo iz preglednice 6-3.
(6) Luči za ovire nizke jakosti na objektih
z omejeno mobilnostjo, kakor so aeromostovi, morajo biti stacionarne rdeče.
Jakost teh luči mora biti zadostna, da zagotovi vidnost ob upoštevanju jakosti
okoliških luči in splošne ravni bleščanja, proti kateri morajo biti normalno
vidne.
(7) Luči za ovire nizke jakosti na objektih
z omejeno mobilnostjo morajo biti najmanj v skladu s specifikacijami za luči za
ovire nizke jakosti tipa A, kakor je določeno v preglednici 6-3.
331. člen
(luči za ovire srednje jakosti –
lastnosti)
(1) Luči za ovire srednje jakosti tipa
A morajo biti bele utripajoče luči. Luči za ovire srednje jakosti tipa B morajo
biti rdeče utripajoče luči. Luči za ovire srednje jakosti tipa C morajo biti stacionarne
rdeče luči.
(2) Luči za ovire srednje jakosti
tipov A, B in C morajo biti v skladu s specifikacijami v preglednici 6-3.
(3) Luči za ovire srednje jakosti
tipov A in B, nameščene na objektu, morajo utripati sočasno.
332. člen
(luči za ovire visoke jakosti – lastnosti)
(1) Luči za ovire visoke jakosti tipov
A in B morajo biti utripajoče bele luči.
(2) Luči za ovire visoke jakosti tipov
A in B morajo biti v skladu s specifikacijami v preglednici 6-3.
(3) Luči za ovire visoke jakosti tipa
A, nameščene na objektu, morajo utripati sočasno.
(4) Luči za ovire visoke jakosti
morajo, če prikazujejo navzočnost stolpa, ki podpira nadzemeljske električne
žice, vode idr., utripati v zaporedju: najprej srednja luč, potem zgornja luč
in nazadnje spodnja luč. Presledki med utripi posameznih luči morajo biti
praviloma v naslednjemu razmerju:
 

Presledek utripa

Razmerje časovnega ciklusa


Srednja in zgornja luč

1/13


Zgornja in spodnja luč

2/13


Spodnja in srednja luč

10/13


Preglednica
6-3
Značilnosti
luči za ovire
VII. VIZUALNA SREDSTVA ZA OZNAČEVANJE OBMOČIJ OMEJENE
UPORABE
1. Zaprte vzletno-pristajalne steze in
vozne steze ali njihovi deli
333. člen
(uporaba)
(1) Oznaka za zaprto območje mora biti
postavljena na vzletno-pristajalni stezi ali vozni stezi oziroma njenem delu,
ki je stalno zaprt za uporabo za vse vrste zrakoplovov.
(2) Oznaka za zaprto območje se mora
postaviti na začasno zaprti vzletno-pristajalni stezi ali vozni stezi oziroma
njenem delu, razen takrat, ko je območje zaprto le za kratek čas in je obratovalec
letališča poskrbel za objavo obvestila, kakor je to običajno v zračnem prometu.
334. člen
(namestitev)
Oznako za zaprto območje je treba namestiti
na vsak konec vzletno-pristajalne steze ali na tisti njen del, ki je določen
kot zaprto območje, dodatne oznake pa morajo biti postavljene tako, da največja
razdalja med oznakami ne presega 300 m. Na vozni stezi mora biti oznaka za
zaprto območje postavljena vsaj na vsakem koncu vozne steze ali tistega njenega
dela, ki je zaprt.
335. člen
(značilnosti)
(1) Oznaka za zaprto območje mora
imeti obliko in mere, ki so podrobno prikazane na skici 7-1 (ponazoritev):
a)  kadar je postavljena na vzletno-pristajalni stezi;
b)  kadar je postavljena na vozni stezi.
(2) Oznaka mora biti bela, kadar je na
vzletno-pristajalni stezi, in rumena, kadar je na vozni stezi.
(3) Če je območje začasno zaprto, je
dovoljeno za oznako zaprtega območja namesto barve uporabiti lomljive zapreke
ali oznake iz kakega drugega materiala ali druga ustrezna sredstva.
(4) Če je vzletno-pristajalna steza,
vozna steza ali njen del stalno zaprt, je treba izbrisati z vzletno-pristajalne
steze in z vozne steze vse običajne oznake.
(5) Svetlobni sistem na zaprti
vzletno-pristajalni stezi in na vozni stezi ali njenem delu se ne sme
uporabljati, razen če je to potrebno v vzdrževalne namene.
(6) Če zaprto vzletno-pristajalno
stezo ali vozno stezo ali njen del preseka vzletno-pristajalna steza v uporabi
ali vozna steza, ki se uporablja ponoči, se poleg oznak za zaprto območje čez
vhod na zaprto območje v razmikih, ki niso večji od 3 m, postavijo tudi luči za
oznako neuporabnega območja iz 345. člena.
 
Skica
7-1
Oznake zaprte vzletno-pristajalne in vozne steze
2. Nenosilne površine
336. člen
(uporaba)
Bankine za vozne steze, območja čakanja in
ploščadi ter druge nenosilne površine, ki jih ni mogoče zlahka razlikovati od
nosilnih površin in na katerih se lahko zrakoplov poškoduje, če jih uporablja,
morajo imeti mejo med temi območji in nosilno površino označeno z oznako roba
vozne steze.
337. člen
(namestitev)
Oznaka roba vozne steze je vzdolž roba
nosilne tlakovane površine, zunanji rob oznake pa se mora približno dotikati
roba nosilne tlakovane površine.
338. člen
(oblika)
Oznaka roba vozne steze je sestavljena iz
para neprekinjenih črt, širina posamezne črte je 15 cm, razmik med njimi pa
15 cm. Oznaka je enake barve, kakor je oznaka srednje črte vozne steze.
3. Območje pred pragom
339. člen
(uporaba)
Če je površina pred pragom tlakovana in
daljša od 60 m in če ni primerna za normalno uporabo za zrakoplove, se celotna
dolžina pred pragom označi s škarnico.
340. člen
(oblika)
Škarnica se nahaja v smeri proti
vzletno-pristajalni stezi in se postavi tako, kakor kaže skica 7-2.
 
Skica
7-2
Oznake pred pragom
341. člen
(barva)
Škarnica mora biti vidne barve in v kontrastu
z barvo, ki se uporablja za oznake vzletno-pristajalne steze; po možnosti je
rumena, njena celotna širina pa znaša najmanj 0,9 m.
4. Neuporabna območja
342. člen
(uporaba)
(1) Označevalniki neuporabnih območij
morajo biti postavljeni povsod tam, kjer del vozne steze, ploščadi ali območja
čakanja ni primeren za gibanje zrakoplova, vendar pa lahko zrakoplov to območje
še vedno varno obide. Na območju gibanja zrakoplovov, ki se uporablja ponoči,
je treba uporabiti luči za označevanje neuporabnosti območja.
(2) Označevalniki in luči za
označevanje neuporabnih območij se uporabljajo v naslednje namene: opozarjajo
pilota na luknjo v vozni stezi ali (betonski) ploščadi ali pa označujejo del
tlakovane površine, na primer na ploščadi, ki je v popravilu. Označevalniki in
luči niso primerni za uporabo na vzletno-pristajalni stezi, kadar njen del
postane neuporaben, pa tudi ne na vozni stezi, ko postane večji del njene
širine neuporaben. V takšnih primerih sta vzletno-pristajalna steza in vozna
steza zaprti.
343. člen
(oblika)
Označevalniki in luči za označevanje
neuporabnih območij morajo biti postavljeni v razmikih, ki so dovolj blizu
skupaj, da označijo neuporabno območje.
344. člen
(lastnosti označevalnikov neuporabnih
območij)
Označevalniki neuporabnih območij morajo
biti dobro vidne stoječe priprave, na primer zastavice, stožci ali označevalne
table.
345. člen
(lastnosti luči za označevanje
neuporabnega območja)
Luči za označevanje neuporabnega območja
morajo sestavljati stacionarne rdeče luči. Jakost luči mora biti takšna, da
zagotavlja zadovoljivo vidnost glede na jakost sosednjih luči in splošno raven
osvetlitve, pri kateri se ta luč navadno gleda. Jakost v nobenem primeru ne sme
biti manjša od 10 cd rdeče svetlobe.
346. člen
(lastnosti stožcev za označevanje
neuporabnega območja)
Stožec za označevanje neuporabnega območja
mora biti visok vsaj 0,5 m in rdeče, oranžne ali rumene barve ali katerekoli od
teh barv v kombinaciji z belo barvo.
347. člen
(lastnosti zastavic za označevanje
neuporabnega območja)
Stranica kvadrata zastavice za označevanje
neuporabnega območja mora biti dolga najmanj 0,5 m in rdeče, oranžne oziroma
rumene barve ali katerekoli od teh barv v kombinaciji z belo barvo.
348. člen
(lastnosti tabel za označevanje
neuporabnega območja)
Označevalna tabla za označevanje
neuporabnega območja mora biti visoka vsaj 0,5 m in dolga 0,9 m, z izmeničnimi
navpičnimi progami rdeče in bele ali oranžne in bele barve.
VIII. ELEKTRIČNI SISTEMI
1. Sistemi napajanja objektov zračne
navigacije z električno energijo
349. člen
(splošno)
(1) Na letališču mora biti zagotovljeno
ustrezno primarno napajanje z energijo za varno delovanje objektov zračne
navigacije.
(2) Sestava in preskrba z električnim
sistemom napajanja letaliških vizualnih in radijskih navigacijskih pripomočkov
morata biti takšni, da zaradi napak na opremi pilot ne bo dobil nezadostnih
vizualnih in nevizualnih navodil ali zavajajočih informacij.
(3) Priključki za napajanje z
električno energijo tistih objektov, za katere se zahteva priključek na
sekundarni vir, morajo biti izvedeni tako, da se samodejno priključijo na
sekundarni vir, če nastane napaka na primarnem viru napajanja.
(4) Časovni presledek med napako primarnega
vira napajanja in celovito vzpostavitvijo prejšnjega stanja objektov iz petega
odstavka 350. člena mora biti čim krajši, razen za vizualne pripomočke,
povezane z vzletno-pristajalno stezo za nenatančni in za natančni prilet ali
vzlet, ko morajo biti izpolnjene zahteve iz preglednice 8-1 za najdaljši čas
preklopa.
2. Vizualni pripomočki
350. člen
(pogoji in zahteve)
(1) Za vzletno-pristajalno stezo za
natančni prilet mora biti zagotovljeno sekundarno napajanje, ki izpolnjuje
zahteve iz preglednice 8-1 za značilno kategorijo vzletno-pristajalne steze za
natančni prilet. Priključki za napajanje z električno energijo za tiste
objekte, za katere se zahteva sekundarno napajanje, morajo biti izvedeni tako,
da se objekti samodejno preklopijo na sekundarni sistem napajanja, če nastane
napaka na primarnem sistemu.
(2) Za vzletno-pristajalno stezo, namenjeno
za vzlet pri RVR manj kakor 800 m, mora biti zagotovljen sekundarni sistem
napajanja, ki izpolnjuje ustrezne zahteve iz preglednice 8-1.
(3) Na letališčih, na katerih je glavna
vzletno-pristajalna steza vzletno-pristajalna steza za nenatančni prilet, se
zagotovi sekundarni sistem napajanja za vizualne pripomočke, ki izpolnjuje
pogoje iz preglednice 8-1, za vsaj eno vzletno-pristajalno stezo za nenatančni
prilet.
(4) Na letališčih, na katerih je glavna
vzletno-pristajalna steza neinstrumentalna vzletno-pristajalna steza, se mora
zagotoviti sekundarni sistem napajanja, ki izpolnjuje pogoje iz preglednice
8-1, razen za vizualne pripomočke, če je zagotovljena zasilna osvetlitev v
skladu z zahtevami 179. člena, ki se lahko uporabi v 15 minutah.
(5) S sekundarnim sistemom napajanja,
zmožnim zagotavljati energijo, ko je primarni sistem v okvari, morajo biti
preskrb­ljeni:
a)  signalna luč in minimalna osvetlitev, ki omogočata osebju služb
zračnega prometa opravljanje njihovih nalog;
b)  vse luči za ovire, ki so po mnenju pristojne službe nujno potrebne
za zagotavljanje varnosti letalskih operacij;
c)  priletne luči in luči vzletno-pristajalne in vozne steze, kakor je
določeno v prvem in v tretjem odstavku tega člena;
d)  meteorološka oprema;
e)  nujno potrebna varovalna razsvetljava;
f)   nujno potrebna oprema in objekti za letališke službe, ki morajo
ukrepati ob nevarnosti;
g)  reflektorska osvetlitev na označenem izoliranem položaju parkiranja
zrakoplova, ki se zagotavlja v skladu s programi varovanja;
h)  osvetlitev tistih območij ploščadi, po katerih se gibljejo potniki.
(6) Zahteve glede sekundarne
zagotovitve električne energije se praviloma lahko izpolnijo na enega od
navedenih načinov:
-      
z neodvisnim sekundarnim napajanjem iz javnega omrežja, če je to omrežje
glede prenosnega sistema v celoti ločeno od primarnega in je izključena sočasna
napaka na obeh sistemih;
-      
z rezervno energetsko enoto ali enotami, kakor so električni generatorji
z motorji, baterije itd., s katerimi je mogoče pridobivati električno energijo.
 


Vzletno-pristajalna
  steza

Svetlobni
  pripomočki, ki zahtevajo energijo

Najdaljši čas
  preklopa


Neinstrumentalna

Kazalniki vizualnega
  kota priletaa
Rob
  vzletno-pristajalne stezeb
Prag
  vzletno-pristajalne stezeb
Konec
  vzletno-pristajalne stezeb
Oviraa

Glej četrti odstavek
  349. in četrti odstavek 350. člena


Nenatančni prilet

Sistem priletnih
  luči
Kazalniki vizualnega
  kota priletaa,d
Rob
  vzletno-pristajalne stezed
Prag
  vzletno-pristajalne stezed
Konec
  vzletno-pristajalne steze
Oviraa

15 sekund
15 sekund
15 sekund
15 sekund
15 sekund
15 sekund


Natančni prilet
  kategorije I

Sistem priletnih
  luči
Rob
  vzletno-pristajalne stezed
Kazalniki vizualnega
  kota priletaa,d
Prag
  vzletno-pristajalne stezed
Konec
  vzletno-pristajalne steze
Pomembna vozna stezaa
Oviraa

15 sekund
15 sekund
15 sekund
15 sekund
15 sekund
15 sekund
15 sekund


Natančni prilet
  kategorije II/III

Notranjih 300 m
  sistema priletnih luči
Drugi deli sistema
  priletnih luči
Oviraa
Rob
  vzletno-pristajalne steze
Prag
  vzletno-pristajalne steze
Konec
  vzletno-pristajalne steze
Srednja črta
  vzletno-pristajalne steze
Cona dotika z zemljo
Vse prečke
  ustavljanja
Pomembna vozna steza

1 sekunda
15 sekund
15 sekund
15 sekund
1 sekunda
1 sekunda
1 sekunda
1 sekunda
1 sekunda
15 sekund


Vzletno-pristajalna
  steza, namenjena za vzlet pri RVR manj kakor 800 m 

Rob
  vzletno-pristajalne steze
Konec
  vzletno-pristajalne steze
Srednja črta
  vzletno-pristajalne steze
Vse prečke
  ustavljanja
Pomembna vozna stezaa
Oviraa

15 sekundc
1 sekunda
1 sekunda
1 sekunda
15 sekund
15 sekund


a)  Oskrbljeno
  s sekundarnim napajanjem, ko je delovanje bistveno pomembno za varnost
  letalskih operacij.
b)  Glede
  uporabe zasilne razsvetljave glej ustrezne določbe o zasilni osvetlitvi.
c)  Ena
  sekunda, kjer niso zagotovljene luči srednje črte vzletno-pristajalne steze.
d)  Ena sekunda, kjer so prileti čez nevaren ali prepaden teren.


Preglednica
8-1
Zahteve glede sekundarne preskrbe z električno energijo
3. Sestava sistema
351. člen
(električni sistem pri RVR manj kakor 550
m)
Električni sistemi za napajanje, osvetlitev
in nadzor svetlobnih sistemov, navedenih v preglednici 8-1, namenjeni
vzletno-pristajalnim stezam, ki se uporabljajo pri RVR manj od 550 m, morajo
biti izdelani tako, da zaradi napake na opremi pilot ne bo ostal brez
ustreznega vizualnega vodenja ali ne bo dobil zavajajoče informacije.
352. člen
(dva neodvisna vira)
Kjer se za sekundarno napajanje letališča z
električno energijo uporabljata dva neodvisna vira, morata biti fizično in
električno ločena, da se zagotovi zahtevana raven razpoložljivosti in
neodvisnosti.
353. člen
(usklajenost luči)
Kjer je vzletno-pristajalna steza, ki tvori
del vozne steze, opremljena z lučmi vzletno-pristajalne steze in z lučmi vozne
steze, morata biti svetlobna sistema tako usklajena, da je izključena možnost
istočasnega delovanja obeh oblik razsvetljave.
4. Monitoring
354. člen
(monitoring)
(1) Svetlobni sistemi, ki se
uporabljajo za nadzor zrakoplovov, se morajo nadzorovati samodejno tako, da je
zagotovljena indikacija okvare, ki bi lahko vplivala na nadzorne funkcije.
Indikacijo je treba samodejno posredovati pristojni enoti službe zračnega
prometa.
(2) Če nastopi sprememba v statusu
delovanja luči, mora biti v dveh sekundah zagotovljena indikacija za prečke
ustavljanja na poziciji čakanja pred vzletno-pristajalno stezo in v petih
sekundah za vse druge vrste svetlobnih pripomočkov.
(3) Za vzletno-pristajalne steze, namenjene
za uporabo pri RVR manj kakor 550 m, mora biti sistem osvetlitve iz preglednice
8-1 samodejno monitoriran, da se zagotovi indikacija, ko zmožnost delovanja
kateregakoli elementa pade pod minimalno raven, ki je določena za
vzletno-pristajalne steze za natančni prilet kategorij II in III in za
vzletno-pristajalne steze, namenjene za vzletanja pri RVR manj kakor 550 m. Te
informacije morajo biti samodejno sporočene pristojni enoti služb zračnega
prometa in prikazane na vidnem položaju.

Pravilnik o letališčih (Uradni list RS, št. 42/08) vsebuje naslednje prehodne in
končne določbe:
»IX. PREHODNE IN KONČNE DOLOČBE
355. člen
(obstoječi
sistemi napajanja)
Obstoječi sistemi napajanja objektov,
sistemov in naprav zračne navigacije z električno energijo se morajo uskladiti
z zahtevami iz četrtega odstavka 349. člena tega pravilnika najkasneje do
1. januarja 2010.
356. člen
(gradbeni
posegi)
Z določbami tega pravilnika, ki zahtevajo
gradbene posege, morajo biti letališča usklajena najkasneje v roku dveh let od
uveljavitve tega pravilnika.
357. člen
(prenehanje
uporabe)
Z dnem uveljavitve tega pravilnika se
prenehajo uporabljati:
1.    
Pravilnik o projektiranju, graditvi in rekonstrukciji civilnih letališč
in njihovi klasifikaciji (Uradni list SFRJ, št. 2/66 in 4/66 – popravek),
2.    
Pravilnik o zaznamovanju stez za vzletanje in pristajanje in drugih stez
ter letališke ploščadi na letališču (Uradni list SFRJ, št. 47/79),
3.    
Pravilnik o načinu zaznamovanja stez za vzletanje in pristajanje in
drugih stez na civilnih letališčih ter o nameščanju orientacijskih znamenj na
objekte v coni civilnih letališč (Uradni list SFRJ, št. 24/66).
358. člen
(uveljavitev)
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvi
Pravilnika o letališčih (Uradni list RS, št. 104/11) vsebuje naslednji končni določbi:
»KONČNI DOLOČBI
4. člen
Izjeme iz 2. člena pravilnika se
uporabljajo za letališča s kodno številko 1 in 2, ki obratujejo na dan
uveljavitve tega pravilnika in se ne uporabljajo za bodoča nova letališča.
5. člen
Ta pravilnik začne veljati naslednji dan po
objavi v Uradnem listu Republike Slovenije.«.