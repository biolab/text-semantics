1. SPLOŠNE DOLOČBE
1. člen
(vsebina)
Ta pravilnik določa podrobnejšo vsebino, obliko in način
izdelave projektne in druge dokumentacije za zahtevne, manj zahtevne in
nezahtevne objekte, ki se uporablja za posamezne vrste stavb in gradbeno
inženirskih objektov glede na namen njihove uporabe in vrsto gradnje, ter
obliko in vsebino obrazcev za zahteve, izjave, prijave, mnenja, sklepe in
odločbe v postopkih pridobivanja projektnih in drugih pogojev, mnenj, gradbenih
dovoljenj, uporabnih dovoljenj, prijav začetka gradnje in legalizacij objektov
v skladu z zakonom, ki ureja graditev.
2. člen
(projektna in druga dokumentacija)
(1) Glede na namen se projektna dokumentacija razvršča na:
1.     
projektno dokumentacijo za pridobitev projektnih in drugih pogojev
(DPP),
2.     
projektno dokumentacijo za pridobitev mnenj in gradbenega dovoljenja
(DGD),
3.     
projektno dokumentacijo za izvedbo gradnje (PZI),
4.     
projektno dokumentacijo za odstranitev objekta (PZO),
5.     
projektno dokumentacijo izvedenih del (PID) in
6.     
projektno dokumentacijo za legalizacijo (DL).
(2) Druga dokumentacija se razvršča na:
1.     
dokumentacijo za pridobitev gradbenega dovoljenja za nezahtevne objekte
(DNZO),
2.     
dokumentacijo za pridobitev gradbenega dovoljenja za spremembo
namembnosti (DSN) in
3.     
dokazilo o zanesljivosti objekta (DZO).
(3) V projektni in drugi dokumentaciji se navedejo in
prikažejo podatki o udeležencih pri graditvi, objektu, lokaciji in tehničnih
rešitvah ter drugi podatki glede na značilnosti objekta, vrsto gradnje in vrsto
projektne ali druge dokumentacije.
2. PROJEKTNA DOKUMENTACIJA
3. člen
(izdelava projektne dokumentacije)
(1) Značilnosti objekta se v projektni dokumentaciji glede na
vrsto gradnje in vrsto projektne dokumentacije določijo s tekstualnimi opisi
ter grafičnimi prikazi, ki se izdelajo glede na namen, vrsto, velikost,
zmogljivost, predvidene vplive in druge značilnosti objekta. Tekstualni opisi
se navedejo v obrazcih in tehničnem poročilu. Grafični prikazi so lokacijski in
tehnični prikazi. Podatki v obrazcih, tehničnem poročilu, lokacijskih in
tehničnih prikazih morajo biti medsebojno usklajeni.
(2) V zbirnem načrtu in zbirnem prikazu projektne
dokumentacije se določi naziv gradnje. Če se projektna dokumentacija nanaša na
gradnjo, ki obsega več objektov, ki skupaj tvorijo funkcionalno celoto, se
izmed vseh objektov lahko določi glavni objekt in ostale kot pripadajoče
objekte.
(3) Projektna dokumentacija lahko obsega tudi vsebine, ki
niso predmet dovoljevanja ali zahtevka investitorja.
(4) Projektna dokumentacija ima svojo številko in datum
izdelave. Če se projektna dokumentacija spreminja ali dopolnjuje, se ji doda
nov datum ter v obrazcih in tehničnem poročilu označijo spremembe, v grafičnih
prikazih pa spremembe nazorno prikažejo. Če je projektna dokumentacija zaradi
sprememb ali dopolnitev nepregledna, se izdela njen čistopis. Čistopis
projektne dokumentacije za pridobitev mnenj in gradbenega dovoljenja v integralnem
postopku se vedno izdela tudi pred javno objavo.
(5) Grafični prikazi v projektni dokumentaciji se izdelajo na
toliko prikazih in v takem merilu, da so posamezni prikazi jasno vidni. Vsak
grafični prikaz mora imeti označeno smer neba in v spodnjem desnem kotu
navedene naslednje podatke:
-       
vrsto projektne dokumentacije (DPP, DGD, PZI, PZO, PID, DL);
-       
številko oziroma identifikacijsko označbo projektne dokumentacije;
-       
vsebino grafičnega prikaza;
-       
merilo;
-       
datum izdelave;
-       
ime in priimek, podatek o strokovni izobrazbi ter identifikacijsko
številko pooblaščenega strokovnjaka, ki je izdelal grafični prikaz, in
-       
identifikacijsko označbo grafičnega prikaza.
(6) Pri navedbah dolžin, površin in prostornin objekta se v
projektni dokumentaciji merske enote izrazijo v m, m2 ali m3 na dve decimalki
natančno, v DPP in DGD pa lahko na eno decimalko natančno.
(7) Projektant mora vsa gradiva, ki so podlaga za izdelavo
projektne dokumentacije, in projektno dokumentacijo hraniti 10 let.
(8) Projektna dokumentacija, izdelana s pomočjo informacijsko
podprtega projektiranja (orodja BIM), vsebuje vse enakovredne podatke,
zahtevane s tem pravilnikom.
2.1 Projektna dokumentacija za pridobitev projektnih in drugih
pogojev
4. člen
(namen in oblika projektne dokumentacije za pridobitev projektnih
in drugih pogojev)
(1) Projektna dokumentacija za pridobitev projektnih in
drugih pogojev je namenjena pridobitvi projektnih in drugih pogojev ter vsebuje
tiste podatke, na podlagi katerih lahko mnenjedajalec predloži ustrezne podatke
v skladu s svojimi pristojnostmi ter določi pogoje za izdelavo dokumentacije za
pridobitev mnenj in gradbenega dovoljenja, za izdelavo projektne dokumentacije
za izvedbo gradnje, za izvajanje gradnje, za izdelavo projektne dokumentacije
izvedenih del ter za uporabo in vzdrževanje objekta.
(2) Projektna dokumentacija za pridobitev projektnih in
drugih pogojev se izdela kot zbirni prikaz z obrazci in lokacijskimi prikazi.
5. člen
(vsebina zbirnega prikaza projektne dokumentacije za
pridobitev projektnih in drugih pogojev)
(1) Obrazci zbirnega prikaza vsebujejo:
-       
naslovno stran projektne dokumentacije, kot je določena z obrazcem iz
Priloge 1A, ki je sestavni del tega pravilnika;
-       
podatke o strokovnjakih, udeleženih pri projektiranju, ki se navedejo na
obrazcu iz Priloge 1B, ki je sestavni del tega pravilnika, in
-       
splošne podatke o gradnji, ki se navedejo na obrazcu iz Priloge 4A, ki
je sestavni del tega pravilnika.
(2) Lokacijski prikazi zbirnega prikaza se izdelajo na
grafičnem prikazu nepremičnine ali grafičnem prikazu geodetskega načrta in
vsebujejo:
-       
prikaz varovanih, varstvenih in ogroženih območij, vodnih in priobalnih
zemljišč in varovalnih pasov infrastrukturnih vodov;
-       
prikaz obstoječe infrastrukture na zemljišču;
-       
prikaz zemljišča za gradnjo s predlogom gradbene parcele, prikaz objekta
na stiku z zemljiščem z navedbo dimenzij, prikaz projekcije najbolj
izpostavljenih nadzemnih in podzemnih delov objekta na zemljišče ter prikaz
odmikov objektov od sosednjih zemljišč in objektov. Prikaz odmikov objektov od
sosednjih zemljišč ali objektov ni obvezen, če so ti večji od 10 m oziroma 40 m
od zunanjih meja priobalnih zemljišč na vodah 1. reda zunaj območij naselja ali
ko je predmet gradnje linijski gradbeno inženirski objekt;
-       
prikaz prometnih, komunalnih in tehničnih površin (dostopi, dovozi,
parkirišča, prostor za zbiranje komunalnih odpadkov, površine za intervencijo
in evakuacijo ipd.) ter utrjenih bivalnih površin (terase, igrišča ipd.);
-       
prikaz novih priključkov z mestom priključevanja na omrežje gospodarske
javne infrastrukture in s predlogom odjemnega mesta ter prikaz zaščite in
prestavitev infrastrukturnih vodov ter
-       
prikaz tistih delov obstoječega objekta, ki se spreminjajo in so
pomembni za predstavitev skladnosti s predpisi, ki urejajo varstvo kulturne
dediščine (npr. fasade, fotografije), če gre za rekonstrukcijo ali prizidavo
objektov, varovanih po predpisih, ki urejajo varstvo kulturne dediščine.
2.2 Projektna dokumentacija za pridobitev mnenj in gradbenega
dovoljenja
6. člen
(namen in oblika projektne dokumentacije za pridobitev mnenj
in gradbenega dovoljenja)
(1) Projektna dokumentacija za pridobitev mnenj in gradbenega
dovoljenja je namenjena pridobitvi mnenj in gradbenega dovoljenja ter vsebuje
tiste podatke, na podlagi katerih se pristojni mnenjedajalec opredeli glede
skladnosti dokumentacije s predpisi, ki so podlaga za izdajo mnenj, ter določi
pogoje za izdelavo projektne dokumentacije za izvedbo gradnje, za izvajanje
gradnje, za izdelavo projektne dokumentacije izvedenih del in za uporabo
objekta, upravni organ pa odloči o izpolnjevanju pogojev za izdajo gradbenega
dovoljenja.
(2) S projektno dokumentacijo za pridobitev mnenj in
gradbenega dovoljenja se načrtuje izpolnjevanje tistih vsebin bistvenih zahtev,
ki so pomembne glede vpliva nameravane gradnje v prostor in sosednje objekte.
(3) Projektna dokumentacija za pridobitev mnenj in gradbenega
dovoljenja se izdela kot zbirni prikaz z obrazci, tehničnim poročilom ter
lokacijskimi in tehničnimi prikazi.
(4) Projektna dokumentacija za pridobitev mnenj in gradbenega
dovoljenja vključuje tudi vsebine dokumentacije za legalizacijo iz 22. člena
tega pravilnika, če gre za rekonstrukcijo, prizidavo ali spremembo namembnosti
obstoječega nelegalnega objekta ali dela objekta, ki se smiselno dodajo v
tekstualnem delu in grafičnih prikazih.
7. člen
(vsebina zbirnega prikaza projektne dokumentacije za
pridobitev mnenj in gradbenega dovoljenja)
(1) Obrazci zbirnega prikaza vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
podatke o udeleženih strokovnjakih pri projektiranju, ki se navedejo na
obrazcu iz Priloge 1B tega pravilnika;
-       
izjavo projektanta in vodje projektiranja, ki se izdela na obrazcu iz
Priloge 2A, ki je sestavni del tega pravilnika;
-       
splošne podatke o gradnji, ki se navedejo na obrazcu iz Priloge 4A tega
pravilnika;
-       
podatke o objektih, ki se navedejo na obrazcu iz Priloge 4B, ki je
sestavni del tega pravilnika;
-       
podatke o zemljiščih za gradnjo, ki se navedejo na obrazcu iz Priloge
4C, ki je sestavni del tega pravilnika, in
-       
podatke za odmero odškodnine zaradi spremembe namembnosti kmetijskega
zemljišča na obrazcu iz Priloge 4D, ki je sestavni del tega pravilnika.
(2) Tehnično poročilo zbirnega prikaza vsebuje:
1.     
opis objekta in njegovih značilnosti, pri večnamenskih stavbah tudi
shemo tlorisov posameznih funkcionalnih enot enake namembnosti;
2.     
opis skladnosti objekta s prostorskimi akti in predpisi o urejanju
prostora, vključno z opisom skladnosti glede določitve gradbene parcele;
3.     
opis vplivov gradnje (npr. vibracije, hrup, prašenje, osvetlitev) na
neposredno okolico;
4.     
opis vplivov objekta na mehansko odpornost in stabilnost sosednjih
objektov ter zemljišč in na varstvo pred požarom z navedbo odmikov gradnje od
parcelnih meja sosednjih zemljišč in od sosednjih objektov;
5.     
opis priključevanja na gospodarsko javno infrastrukturo ali opis
samooskrbe objekta;
6.     
opis zaščite in prestavitev infrastrukturnih vodov;
7.     
opis priključevanja na infrastrukturo za gasilno vodo oziroma gradnje
objektov za oskrbo z gasilno vodo in opis objektov ali naprav za zajem požarne
vode;
8.     
izsledke predhodnih raziskav in
9.     
druge vsebine, če je tako določeno s predpisi, ki so podlaga za izdajo
mnenj, ter z drugimi predpisi, ki urejajo bistvene in druge zahteve.
(3) Glede na vrsto gradnje ter namen, velikost, zmogljivost,
predvidene vplive in druge značilnosti objekta se v tehničnem poročilu navedejo
najmanj tisti načrti, s katerimi se bo v fazi izdelave projektne dokumentacije
za izvedbo gradnje zagotavljalo izpolnjevanje bistvenih zahtev objekta, ter
druge strokovne podlage, ki jih zahtevajo posebni predpisi in jih bo treba
izdelati pri nadaljnjem projektiranju.
(4) Lokacijski prikazi zbirnega prikaza so praviloma izdelani
v merilu od 1:200 do 1:500 oziroma pri linijskih gradbeno inženirskih objektih
v merilu 1:500 do 1:2 000 in vsebujejo:
-       
situacijo obstoječega stanja;
-       
gradbeno in ureditveno situacijo in
-       
prikaz novih priključkov z mestom priključevanja na omrežje gospodarske
javne infrastrukture in odjemnim mestom, prikaz zaščite in prestavitev
infrastrukturnih vodov ter prikaz nove gospodarske javne infrastrukture.
(5) Situacija obstoječega stanja iz prve alineje prejšnjega
odstavka se izdela na grafičnem prikazu geodetskega načrta, ki mora poleg
podatkov o reliefu, vodah, stavbah, gradbenih inženirskih objektih, rabi
zemljišč, rastlinstvu in podatkov o parcelah vsebovati tudi prikaz obstoječih
infrastrukturnih vodov (nadzemnih in podzemnih), hidrantov in druge
infrastrukture za oskrbo z vodo za gašenje ter podatek o lokacijski natančnosti
prikazanih mej parcel. Situacija obstoječega stanja prikazuje tudi:
-       
regulacijske črte prostorskega akta, kot so regulacijske linije,
gradbene meje ali gradbene linije, enote urejanja prostora in namenske rabe
prostora, s prikazom meja prostorskih aktov;
-       
varovana, varstvena in ogrožena območja, vodna ter priobalna zemljišča
in varovalne pasove infrastrukturnih vodov in
-       
podatke o lokacijski natančnosti meja parcel, podatek o tem, katere meje
parcel so urejene, in podatke o lokacijski točnosti drugih prikazanih podatkov
na geodetskem načrtu.
(6) Gradbena in ureditvena situacija iz druge alineje
četrtega odstavka tega člena se izdela na grafičnem prikazu geodetskega načrta
s prikazom podatkov o reliefu, gabaritih stavb in gradbeno inženirskih objektov
in parcelah. Gradbena in ureditvena situacija se izdela tako, da so posamezni
prikazi jasno vidni. Gradbena in ureditvena situacija glede nameravane gradnje
prikazuje:
1.     
pregledno situacijo;
2.     
gradbeno parcelo z navedbo njene površine in prikazanimi sestavinami:
- 
ena ali več parcel,
- 
območja stvarne služnosti in
- 
območja stavbnih pravic;
3.     
projekcijo najbolj izpostavljenih nadzemnih in podzemnih delov objektov
na zemljišče (pri stavbah vključno z napušči, nadstreški, balkoni, zunanjimi
stopnišči in klančinami) z navedbo njihovih dimenzij in odmikov objektov od
sosednjih zemljišč in objektov; prikaz odmikov objektov od sosednjih zemljišč
ali objektov ni obvezen, če so ti večji od 10 m oziroma 40 m od zunanjih meja
priobalnih zemljišč na vodah 1. reda zunaj območij naselja ali ko je predmet
gradnje linijski gradbeno inženirski objekt;
4.     
pri stavbah z namenom določanja urbanističnih faktorjev prikaz
prekritega dela (FPP) in raščenega dela (FRP), tako da se pri prekritem delu še
dodatno prikažejo:
- 
površine pod stavbami, kamor spadajo površina pod glavno stavbo in
pripadajoči pomožni objekti, ki so stavbe na stiku z zemljiščem;
- 
utrjene zunanje površine (FU), kamor spadajo prometne, komunalne in
tehnične površine (FU-P) in utrjene bivalne površine (FU-B);
- 
zazidano površino;
5.     
prostorske ureditve za zagotavljanje požarne varnosti s prikazom:
odmikov gradnje od sosednjih zemljišč, površin za neoviran in varen dostop za
gašenje, reševanje in evakuacijo, ter s prikazom zagotavljanja gasilne vode in
naprav za zajem požarne vode;
6.     
območje gradbišča in prikaz gradbiščnih cest, ki povezujejo gradbišče s
cestami za javni cestni promet;
7.     
območje za druge ureditve (npr. nadomestni habitati);
8.     
poenostavljen tridimenzionalni prikaz objektov, razen pri linijskih
gradbeno inženirskih objektih;
9.     
prostorske ureditve za zagotavljanje varnosti plovbe, če gre za objekte
z vplivi na varnost plovbe;
10.  
ureditev gradbene jame, vključno z zaščito sosednjih objektov in brežin,
in
11.  
druge značilnosti objektov, s katerimi se dokazuje skladnost s
prostorskim aktom in predpisi o urejanju prostora.
(7) Prikaz novih priključkov z mestom priključevanja na
omrežje gospodarske javne infrastrukture in odjemnim mestom, prikaz zaščite in
prestavitev infrastrukturnih vodov ter prikaz nove gospodarske javne
infrastrukture iz tretje alineje četrtega odstavka tega člena se izdela na
grafičnem prikazu geodetskega načrta s prikazom podatkov o reliefu, stavbah,
gradbeno inženirskih objektih in parcelah ter prikazuje:
-       
zagotavljanje oskrbe s pitno vodo;
-       
zagotavljanje oskrbe z energijo (elektrika, plin, vročevod);
-       
zagotavljanje odvajanja odpadnih voda vključno s prikazom vertikalnega
poteka priključkov;
-       
zagotavljanje dostopa do javne poti ali ceste;
-       
priključevanje na drugo infrastrukturo;
-       
območja zaščite in prestavitev infrastrukturnih vodov z novimi
varovalnimi pasovi;
-       
novo infrastrukturo za oskrbo z vodo za gašenje in
-       
novo gospodarsko javno infrastrukturo.
(8) Tehnični prikazi zbirnega prikaza so:
1.     
za stavbe: arhitekturni prikazi stavb in zunanjih površin praviloma v
merilu 1:100 ali 1:200, ki vsebujejo:
- 
prikaz arhitekturne zasnove tlorisov vseh etaž in strehe z osnovnimi
podatki o velikosti in namenu prostorov ter pripadajočih površin v objektu in
zunaj njega;
- 
prikaz zunanjih površin;
- 
prikaz najmanj dveh karakterističnih prerezov stavbe in
- 
prikaz fasad, pri požarno zahtevnih stavbah tudi zahteve glede požarnih
lastnosti fasade zaradi omejevanja širjenja požara;
2.     
za linijske gradbeno inženirske objekte: gradbenotehnični prikazi
objektov in zunanjih površin praviloma v merilu od 1:500 do 1:2.000, ki
vsebujejo:
- 
prikaz gradbene situacije z zasnovo tlorisov vseh objektov in zunanjih
površin in
- 
prikaz vertikalnega poteka in karakterističnih prerezov objektov ter
3.     
za nelinijske gradbeno inženirske objekte: gradbenotehnični prikazi
objektov praviloma v merilu od 1:100 do 1:500, ki vsebujejo:
- 
prikaz gradbene situacije z zasnovo tlorisov vseh objektov,
- 
prikaz karakterističnih prerezov oziroma profilov objektov,
- 
prikaz tehnološke sheme, če gre za proizvodne objekte,
- 
poglede in
- 
prikaz zunanjih površin;
4.     
za objekte odprtega prostora in krajin: arhitekturni ali krajinsko
arhitekturni prikazi objektov praviloma v merilu od 1:100 do 1:500, ki
vsebujejo:
- 
prikaz krajinske zasnove vseh tlorisnih površin krajine in odprtega
prostora ter objektov in zunanjih površin in
- 
prikaz karakterističnih prerezov oziroma profilov objektov in površin.
(9) Tehnični prikazi zbirnega prikaza vsebujejo tudi prikaz
značilnosti, pomembnih za ugotavljanje skladnosti s predpisi, ki urejajo
varstvo kulturne dediščine (npr. materiali, barve, fasade, fotografije
lokacije), če gre za objekte na območjih, varovanih v skladu s predpisi, ki
urejajo varstvo kulturne dediščine.
8. člen
(projektna dokumentacija za pridobitev mnenj in gradbenega
dovoljenja, če gre za rekonstrukcijo ali prizidavo)
(1) Pri izdelavi projektne dokumentacije za pridobitev mnenj
in gradbenega dovoljenja za rekonstrukcijo ali prizidavo objekta se uporabljajo
določbe 7. člena tega pravilnika, če ni v tem členu določeno drugače.
(2) Tehnično poročilo vsebuje tudi:
-       
opis konstrukcijskih ukrepov, ki so del rekonstrukcije ali prizidave;
-       
utemeljitev povečanja dimenzij objekta, če gre za rekonstrukcijo
objekta, pri kateri se povečujejo dimenzije objekta zaradi usklajevanja z
bistvenimi zahtevami ali kot posledice manjše rekonstrukcije, in
-       
fotografije obstoječega objekta.
(3) Če gre za prizidavo objekta, pri kateri se horizontalne
dimenzije objekta ne povečujejo, ali za rekonstrukcijo objekta, lokacijski
prikazi praviloma prikazujejo le situacijo obstoječega stanja. Ta se izdela na
grafičnem prikazu nepremičnine ali grafičnem prikazu geodetskega načrta.
(4) Če gre za rekonstrukcijo ali prizidavo, pri kateri se
horizontalne dimenzije objekta povečujejo, se gradbena in ureditvena situacija
izdela za celotno zemljišče ali za del zemljišča, na katerem se bo izvajala
rekonstrukcija ali prizidava objekta.
(5) Tehnični prikazi se izdelajo za del objekta, ki je
predmet odstranitve, rekonstrukcije ali prizidave tako, da se v tlorisih in
prerezih obstoječega stanja označijo konstrukcijski elementi objekta, ki so
predmet odstranitve, rekonstrukcije ali prizidave, ter novo stanje objekta po
izvedbi teh del.
(6) Tehnični prikazi vsebujejo tudi prikaze tistih delov
objekta, ki se spreminjajo in so pomembni za ugotavljanje skladnosti s
predpisi, ki urejajo varstvo kulturne dediščine (npr. fasade, tridimenzionalne
predstavitve, fotografije), če gre za objekte, varovane v skladu s predpisi, ki
urejajo varstvo kulturne dediščine.
9. člen
(projektna dokumentacija za pridobitev mnenj in gradbenega
dovoljenja, če gre za odstranitev zahtevnega in manj zahtevnega objekta, ki se
dotika objekta na tuji sosednji nepremičnini ali je od njega oddaljen manj kot
en meter)
(1) Pri izdelavi projektne dokumentacije za pridobitev mnenj
in gradbenega dovoljenja za odstranitev zahtevnega ali manj zahtevnega objekta,
ki se dotika objekta na tuji sosednji nepremičnini ali je od njega oddaljen
manj kot en meter, se uporabljajo določbe 7. člena tega pravilnika, če ni v tem
členu določeno drugače.
(2) Tehnično poročilo vsebuje:
1.     
opis objekta, ki se odstranjuje;
2.     
način odstranitve objekta;
3.     
opis vplivov odstranitve (npr. vibracije, hrup, prašenje, osvetlitev) na
neposredno okolico v času odstranitve;
4.     
opis ukrepov za zagotavljanje varnosti ljudi in sosednjih objektov ter
varovanja okolja med odstranitvijo objekta in po njej;
5.     
območje za začasno skladiščenje gradbenih odpadkov na gradbišču in
6.     
fotografije objekta.
(3) Lokacijski prikazi se izdelajo na grafičnem prikazu
nepremičnine ali grafičnem prikazu geodetskega načrta in prikazujejo:
-       
situacijo obstoječega stanja objekta;
-       
lokacije zaključkov infrastrukturnih vodov, ki ostanejo po odstranitvi
objekta, ter
-       
območje gradbišča in prikaz gradbiščnih cest.
(4) Tehnični prikazi so:
1.     
za stavbe: arhitekturni prikaz stavbe in zunanje ureditve v merilu 1:100
ali 1:200, ki vsebuje:
- 
tlorise etaž z osnovnimi podatki o velikosti in
- 
najmanj dva karakteristična prereza;
2.     
za linijske gradbeno inženirske objekte: prikaz objekta v merilu od
1:500 do 1:2 000, ki vsebuje:
- 
pregledno situacijo,
- 
gradbeno situacijo ali tlorise objekta in
- 
karakteristične prereze ali profile objektov;
3.     
za nelinijske gradbeno inženirske objekte: prikaz objekta v merilu od
1:500 do 1:2 000, ki vsebuje:
- 
gradbeno situacijo in
- 
karakteristične prereze ali profile objekta.
(5) V primerih odstranitve objekta, posamezno varovanega v skladu
s predpisi, ki urejajo varstvo kulturne dediščine, tehnični prikazi poleg
vsebin iz prejšnjega odstavka vsebujejo tudi prikaze:
-       
razporeditve in opisa prostorov v tlorisih etaž,
-       
značilne arhitekturne lastnosti fasad (členitve, venci ipd.) in
-       
posebne detajle z dediščinsko vrednostjo (portal, ograja ipd.).
10. člen
(projektna dokumentacija za spremembo gradbenega dovoljenja)
(1) Pri izdelavi projektne dokumentacije za spremembo
gradbenega dovoljenja se uporabljajo določbe 7. člena tega pravilnika, če ni v
tem členu določeno drugače.
(2) Če se vsebina projektne dokumentacije nanaša le na
spremembe:
-       
se na obrazcu iz Priloge 4A tega pravilnika spremembe barvno označijo
ali izpolnijo samo rubrike, ki se spreminjajo;
-       
se v tehničnem poročilu opišejo spremembe in
-       
grafični prikazi obsegajo le tiste prikaze, ki jih spremembe zadevajo,
pri čemer se vse spremembe barvno označijo.
(3) Če se zaradi večje preglednosti izdela nova projektna
dokumentacija za pridobitev mnenj in gradbenega dovoljenja, se vse spremembe v
obrazcih, tehničnem poročilu in grafičnih prikazih barvno označijo.
2.3 Projektna dokumentacija za izvedbo gradnje
11. člen
(namen in oblika projektne dokumentacije za izvedbo gradnje)
(1) Namen projektne dokumentacije za izvedbo gradnje je
zagotovitev strokovnih navodil za zakoličenje objekta, izvajanje gradnje in
dokazovanje izpolnjevanja bistvenih in drugih zahtev.
(2) Projektna dokumentacija za izvedbo gradnje se izdela v
skladu z izdanim gradbenim dovoljenjem in dopustnimi manjšimi odstopanji od
gradbenega dovoljenja, poročilom o vplivih na okolje, če gre za objekt z vplivi
na okolje, konservatorskim načrtom, če gre za objekte, varovane v skladu s
predpisi, ki urejajo varstvo kulturne dediščine, in drugimi strokovnimi
podlagami.
(3) Projektna dokumentacija za izvedbo gradnje vsebuje zbirni
načrt, načrte in priloge.
(4) Zbirni načrt vsebuje obrazce, zbirno tehnično poročilo,
lokacijske prikaze in izkaze, ki dokazujejo izpolnjevanje bistvenih zahtev.
(5) Ne glede na prejšnji odstavek se lahko zbirni načrt združi
z načrtom, ki je osnova za izdelavo zbirnega načrta, pri čemer se zbirno
tehnično poročilo združi s tehničnim poročilom tega načrta.
(6) Načrti se izdelajo s strokovnih področij pooblaščenih
arhitektov, pooblaščenih inženirjev in pooblaščenih krajinskih arhitektov, ki
jih glede na vrsto gradnje ter glede na namen, vrsto, velikost, zmogljivost,
predvidene vplive in druge značilnosti objekta določi vodja projektiranja.
(7) Priloge projektne dokumentacije za izvedbo gradnje so
elaborati in študije.
(8) K prijavi začetka gradnje je treba obvezno priložiti
projektno dokumentacijo za izvedbo gradnje, kot je določena v 12. do 17. členu
tega pravilnika.
12. člen
(vsebina zbirnega načrta projektne dokumentacije za izvedbo
gradnje)
(1) Obrazci zbirnega načrta vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
podatke o udeleženih strokovnjakih pri projektiranju, ki se navedejo na
obrazcu iz Priloge 1B tega pravilnika;
-       
izjavo projektanta in vodje projektiranja, ki se izdela na obrazcu iz
Priloge 2B, ki je sestavni del tega pravilnika;
-       
izjavo izvajalca pregleda pri neuporabi priporočene metode, ki se izdela
na obrazcu iz Priloge 2D, ki je sestavni del tega pravilnika;
-       
kazalo vsebine projekta, ki se izdela na obrazcu iz Priloge 3, ki je
sestavni del tega pravilnika;
-       
splošne podatke o gradnji, ki se navedejo na obrazcu iz Priloge 4A tega
pravilnika;
-       
podatke o objektih, ki se navedejo na obrazcu iz Priloge 4B tega
pravilnika, in
-       
podatke o zemljiščih za gradnjo, ki se navedejo na obrazcu iz Priloge 4C
tega pravilnika;.
(2) Zbirno tehnično poročilo zbirnega načrta vsebuje opis
objekta in njegovih značilnosti, povzetek tehničnih poročil vseh načrtov,
navedbo in utemeljitev dopustnih manjših odstopanj ter opis izpolnjevanja
bistvenih in drugih zahtev. Če pri spreminjanju objekta izpolnjevanje bistvenih
in drugih zahtev zaradi tehnične neizvedljivosti ali nesorazmernosti stroškov
ni v celoti zagotovljeno, se v zbirnem tehničnem poročilu to opiše in utemelji.
Pri spreminjanju objekta je treba v zbirnem tehničnem poročilu dokazati, da se
gradbenotehnično stanje objekta ne poslabšuje.
(3) Lokacijski prikazi zbirnega prikaza so:
-       
pregledna situacija;
-       
prikaz situacije, zunanje ureditve in odprtih površin na gradbeni
parceli v merilu od 1:200 do 1:500;
-       
prikaz priključevanja objekta na gospodarsko javno infrastrukturo ter
prikazi zaščite in prestavitev infrastrukturnih vodov s prikazom nove
gospodarske javne infrastrukture, ki se izdela v enakem merilu kot grafični
prikazi v projektni dokumentaciji za pridobitev mnenj in gradbenega dovoljenja,
ter
-       
grafični in drugi podatki za zakoličbo ter georeferenciranje objekta v
prostoru.
(4) Če tehnične rešitve, prikazane v projektni dokumentaciji
za izvedbo gradnje, odstopajo od gradbenega dovoljenja in potrjene projektne
dokumentacije za pridobitev mnenj in gradbenega dovoljenja v okviru dopustnih
manjših odstopanj, lokacijski prikazi obsegajo tudi prikaze dopustnih manjših
odstopanj na tistih lokacijskih prikazih iz četrtega odstavka 7. člena tega
pravilnika, ki prikazujejo značilnosti objekta drugače, kot je določeno v
projektni dokumentaciji za pridobitev mnenj in gradbenega dovoljenja.
13. člen
(načrti projektne dokumentacije za izvedbo gradnje)
(1) Načrti projektne dokumentacije za izvedbo gradnje so
izdelani z naslednjih strokovnih področij in so označeni na naslednji način:
-       
načrti s področja arhitekture z oznako 1;
-       
načrti s področja gradbeništva z oznako 2;
-       
načrti s področja elektrotehnike z oznako 3;
-       
načrti s področja strojništva z oznako 4;
-       
načrti s področja tehnologije z oznako 5;
-       
načrti s področja požarne varnosti z oznako 6;
-       
načrti s področja geotehnologije in rudarstva z oznako 7;
-       
načrti s področja geodezije z oznako 8;
-       
načrti s področja prometnega inženirstva z oznako 9;
-       
načrti s področja krajinske arhitekture z oznako 10 in
-       
drugi načrti v skladu s predpisi z oznako 11.
(2) Če projektna dokumentacija vsebuje več načrtov z istih
strokovnih področij, se označuje z oznako, kot je predpisana v prejšnjem
odstavku, in z zaporedno številko načrta, ki je od vodilne ločena z znakom /
(npr. 3/1, 3/2).
14. člen
(vsebina načrtov projektne dokumentacije za izvedbo gradnje)
(1) Načrti projektne dokumentacije za izvedbo gradnje se
izdelajo glede na namen, velikost, zmogljivost, predvidene vplive in druge
značilnosti objekta in glede na vrsto gradnje ter vsebujejo obrazce, tehnično
poročilo in tehnične prikaze:
(2) Obrazci načrtov vsebujejo:
-       
naslovno stran načrta, ki se izdela na obrazcu iz Priloge 1C, ki je
sestavni del tega pravilnika, in
-       
izjavo projektanta načrta in pooblaščenega strokovnjaka, ki se izdela na
obrazcu iz Priloge 2C, ki je sestavni del tega pravilnika;
(3) Tehnično poročilo načrtov vsebuje opis projektnih
rešitev, navedbo materialov, navodila za vgradnjo ter analize in izračune za dokazovanje
bistvenih in drugih zahtev.
(4) V tehničnih prikazih načrtov za stavbe se določijo
oziroma prikažejo najmanj:
1.     
načrti s področja arhitekture:
- 
tehnični prikazi temeljev in kanalizacije;
- 
tehnični prikazi tlorisov vseh etaž;
- 
tehnični prikazi ostrešja;
- 
tehnični prikazi strehe;
- 
tehnični prikazi značilnih prerezov s prikazom višin gotovega tlaka etaž
glede na državni geodetski referenčni sistem in
- 
tehnični prikazi fasad;
2.     
načrti s področja gradbeništva:
- 
konstrukcijska zasnova, dimenzije, materiali, pozicije in mere elementov
nosilne konstrukcije;
- 
tehnični prikazi armature;
- 
tehnični prikazi jeklenih konstrukcij, lesenih konstrukcij in drugih
konstrukcij;
- 
tehnični prikazi odvodnjavanja in dreniranja površin;
- 
tehnični prikazi nasipavanja in izkopov terena;
- 
tehnični prikazi prometnih površin, prometne opreme, signalizacije ali
označevanja in
- 
tehnični prikazi priključevanja na infrastrukturo, vključno z načinom
priključevanja;
3.     
načrti s področja elektrotehnike:
- 
funkcionalne sheme sistemov in naprav s tehničnimi podatki;
- 
tehnični prikazi poteka električnih inštalacij in električne opreme s
shemo električnih odjemalcev in stikal;
- 
tehnični prikazi zaščite pred delovanjem strele, telekomunikacij in
informacijskih tehnologij, upravljanja in varovanja;
- 
tehnični prikazi priključevanja na infrastrukturo, vključno z načinom
priključevanja;
- 
tehnični prikazi prestavitev in načina zaščite obstoječe infrastrukture
ter
- 
tehnični prikazi razdelilnih točk elektronskih komunikacij, tako da je
posameznemu operaterju omogočena povezava do vsakega dela stavbe posebej, če
gre za gradnjo ali rekonstrukcijo večstanovanjske ali nestanovanjske stavbe;
4.     
načrti s področja strojništva:
- 
funkcionalne sheme sistemov in naprav s tehničnimi podatki;
- 
tehnični prikazi poteka strojnih inštalacij in strojne opreme s shemo
posameznih priklopov;
- 
tehnični prikazi naprav za oskrbo z energijo;
- 
tehnični prikazi priključevanja na infrastrukturo, vključno z načinom
priključevanja na infrastrukturo, in
- 
tehnični prikazi prestavitev in načina zaščite obstoječe infrastrukture;
5.     
načrti s področja tehnologij:
- 
opis tehnološkega postopka po fazah od skladiščenja surovin do pakiranja
končnih produktov ter ravnanje z odpadki, normativi surovin, energentov,
pomožnih medijev, embalaže, podrobni opis procesne opreme z vsemi priključki,
emisije snovi v okolje s predlogom rešitev za doseganje mejnih vrednosti, opis
upoštevanja za varnost in zdravje pri delu ter ravnanje s kemikalijami,
upoštevanje ukrepov požarne varnosti in eksplozijske ogroženosti, organizacija
delovnih mest, opis avtomatizacije tehnoloških procesov;
- 
sheme in razporeditev tehnoloških sistemov in opreme ter
- 
prikaz elementov, ki lahko vplivajo na izpolnjevanje bistvenih zahtev
objekta;
6.     
načrti s področja požarne varnosti:
- 
projektne rešitve za omejevanje širjenja požara s potrebnim odmikom od
sosednjih objektov in od parcelnih meja sosednjih zemljišč;
- 
projektne rešitve za omejevanje hitrega širjenja požara po objektu in
zagotavljanje potrebne nosilnosti konstrukcije;
- 
projektne rešitve za zagotavljanje varne evakuacije, javljanje in
alarmiranje ter
- 
projektne rešitve za učinkovito intervencijo in gašenje;
7.     
načrti s področja geotehnologije in rudarstva:
- 
tehnični prikazi izkopov s površinami in prostorninami izkopa ter
tehnični prikazi podgradnje z navedbo načina deponiranja ali obdelave
izkopanega materiala in
- 
tehnični prikazi geotehničnih ukrepov in zaščite gradbenih jam;
8.     
načrti s področja geodezije: geodetske prikaze stanja prostora,
9.     
načrti s področja prometnega inženirstva:
- 
tehnični prikazi dimenzioniranja horizontalnih elementov prometnih
površin;
- 
tehnični prikazi odvijanja in upravljanja prometa;
- 
tehnični prikazi ukrepov za povečanje prometne varnosti, prometne
signalizacije, semaforizacije;
- 
tehnični prikazi upravljanja prometnih tokov ter
- 
tehnični prikazi prometnih zapor in faznosti odvijanja prometa;
10.  
načrti s področja krajinske arhitekture:
- 
tehnični prikazi nivelacije zemljišča;
- 
tehnični prikazi značilnih prerezov s prikazom višin, če je zemljišče
reliefno razgibano, in
- 
tehnični prikazi zasaditve.
(5) Pri izdelavi tehničnega poročila in tehničnih prikazov
načrtov gradbeno inženirskih objektov ter objektov odprtega prostora in krajine
se smiselno uporabljajo določbe prejšnjega odstavka.
15. člen
(vsebina projektne dokumentacije za izvedbo gradnje z
namenom dokazovanja izpolnjevanja bistvenih zahtev)
Zaradi dokazovanja izpolnjevanja bistvenih zahtev projektna
dokumentacija za izvedbo gradnje kot celota glede na vrsto, namembnost,
tveganje, ogroženost in druge značilnosti objekta vsebuje tudi podatke, kjer se
za:
1.     
izpolnjevanje bistvene zahteve mehanske odpornosti in stabilnosti
določijo:
- 
tip, vrsta, dimenzija, material in način vgradnje gradbenih materialov
in gradbeno-konstrukcijskih elementov;
- 
temeljenje objekta in varovanje gradbene jame, vključno z zaščito
sosednjih objektov in brežin, ter
- 
karakteristični presek obstoječe in načrtovane površine terena;
2.     
izpolnjevanje bistvene zahteve varnosti pred požarom določijo:
- 
požarni in dimni sektorji ter morebitne nadaljnje delitve;
- 
požarna odpornost zunanjih in notranjih delov objektov;
- 
ukrepi za omejevanje širjenja požara po zunanjih stenah in prek strehe
objekta ter ukrepi za omejevanje širjenja požara na sosednje objekte oziroma
prek parcelnih meja sosednjih zemljišč;
- 
požarna odpornost vgrajenih gradbenih elementov in konstrukcij;
- 
ukrepi varstva pred požarom pri načrtovanju električnih, strojnih in
drugih tehnoloških napeljav in naprav v objektu;
- 
način evakuacije oseb, ki se bodo zadrževale v objektu, ter širina ter
dolžina evakuacijskih poti za zagotavljanje hitre in varne evakuacije;
- 
vgrajeni sistemi aktivne požarne zaščite;
- 
ukrepi za neoviran in varen dostop za gašenje in reševanje;
- 
viri za zagotavljanje vode za gašenje z določitvijo skupne količine in
zahtevanim pretokom ter
- 
dovozne in dostopne poti za gasilce ter delovne in postavitvene površine
za gasilska vozila;
3.     
izpolnjevanje bistvene zahteve higienske in zdravstvene zaščite ter
zaščite okolja določijo:
- 
svetla višina prostorov;
- 
svetla širina in višina oken ter površin za prehod naravne svetlobe;
- 
razmerje med okenskimi odprtinami in površino bivalnega prostora;
- 
čas dnevne svetlobe in čas osončenja;
- 
raven osvetljenosti umetne razsvetljave;
- 
namembnost in uporabno površino prostorov;
- 
način zagotavljanja kakovosti zraka v prostorih;
- 
pozicija in način delovanja glavnih elementov strojnih inštalacij;
- 
pozicija in doseganje ravni zaščite glavnih elementov strelovodne
zaščite;
- 
način odvodnjavanja strešnih in zunanjih površin;
- 
število in razporeditev sanitarij;
- 
dimne tuljave in kanali za dovod zgorevalnega zraka;
- 
sistem kanalizacije;
- 
razporeditev notranje opreme v prostorih, namenjenih opravljanju
dejavnosti ali storitev, če gre za objekte v javni rabi, in
- 
vrsta izbrane zasaditve, iz katere je razvidno, da ne vključuje
strupenih in trnastih rastlin, če gre za območje javnih otroških igrišč, vrtcev
in osnovnih šol;
4.     
izpolnjevanje bistvene zahteve varnosti pri uporabi določijo:
- 
svetla širina, višina in smer odpiranja vrat;
- 
višina okenskih parapetov ter višina in oblika ograj, merjeno od
gotovega tlaka;
- 
potek stopnišč in klančin z navedenim razmerjem vzpona oziroma naklonom
klančine;
- 
pozicija glavnih elementov električnih inštalacij;
- 
pozicija glavnih elementov strelovodne zaščite;
- 
višinska kota gotovega tlaka pritličja in kota načrtovanega terena glede
na državni geodetski referenčni sistem;
- 
vrsta gotovega tlaka v vseh notranjih in zunanjih prostorih ter
funkcionalnih površinah, rampah stopniščih, dostopih, otroških igriščih in
parkiriščih;
- 
razmestitev igral in druge opreme, odmiki in varnostna območja ter
- 
zagotavljanje rezervnih virov električne energije, kadar je predpisano;
5.     
izpolnjevanje bistvene zahteve zaščite pred hrupom določijo:
- 
sestava in vrednost (R'w) zvočne izolacije fasadnih elementov z označbo
pozicije v načrtu;
- 
sestava in vrednost (R'w) zvočne izolacije notranjih ločilnih elementov
z označbo pozicije v načrtu;
- 
sestava in vrednost (L'n,w) udarnega hrupa notranjih ločilnih elementov
z označbo pozicije v načrtu;
- 
sestava absorpcijskih elementov in vrednost (T60) odmevnega časa
prostorov in vrednost (ΔL) znižanja ravni odmevnega hrupa ter
- 
prikaz protihrupne zaščite;
6.     
izpolnjevanje bistvene zahteve varčevanja z energijo in ohranjanja
toplote določijo:
- 
podatki o toplotnem ovoju stavbe (sestavni elementi in njihovi gradniki,
kot so npr. fasada, okna, vrata, streha, tla), njihovi toplotni prehodnosti (U)
in drugi podatki, potrebni za opredelitev toplotnega ovoja stavbe;
- 
podatki o specifičnem doseženem koeficientu transmisijskih toplotnih
izgub H‘tr;
- 
podatki o specifični potrebni toploti za ogrevanje stavbe Q'H,nd,an;
- 
podatki o specifični potrebni odvedeni toploti, potrebni za hlajenje
stavbe Q'C,nd,an;
- 
podatki o potrebni neobnovljivi primarni energiji za delovanje tehničnih
stavbnih sistemov E'Pnren,an;
- 
podatki o potrebni obnovljivi primarni energiji za delovanje tehničnih
stavbnih sistemov E'Pren,an;
- 
podatki o skupni potrebni primarni energiji za delovanje tehničnih
stavbnih sistemov E'Ptot,an;
- 
dovoljeni in doseženi razmernik obnovljivih virov energije (ROVE);
- 
podatki o izpustih ogljikovega dioksida MCO2,an iz stavbe
zaradi delovanja tehničnih stavbnih sistemov;
- 
podatki o vrsti uporabljenih energentov za delovanje tehničnih stavbnih
sistemov;
- 
podatki o tehničnih stavbnih sistemih (ogrevanju, hlajenju,
prezračevanju stavbe, pripravi tople sanitarne vode, razsvetljavi, sistemih za
regulacijo in nadzor tehničnih stavbnih sistemov, conah in pripadajočih
regulacijskih elementih);
- 
podatki o naravni in umetni razsvetljavi stavbe;
- 
podatki o zagotavljanju e-mobilnosti;
- 
podatki o prilagojenosti stavbe za pametne sisteme (SRI);
- 
podatki o oddani toploti ali hladu iz stavbe Qexp,an in
- 
podatki o oddani električni energiji iz stavbe Eexp,el,an;
7.     
izpolnjevanje bistvene zahteve univerzalne graditve in rabe objektov
določijo:
- 
način zagotavljanja dostopa do objekta in uporabe objekta brez
arhitekturnih ovir ter način zagotavljanja dostopa in uporabe objekta senzorno
oviranim osebam za objekte, dostopne vsem ljudem;
- 
način graditve prilagodljivih stavb funkcionalno oviranim uporabnikom in
- 
postavitev opreme v prostorih objektov v javni rabi;
8.     
izpolnjevanje bistvene zahteve trajnostne rabe naravnih virov določijo:
- 
opis ponovne uporabe ali možnosti recikliranja objektov, njihovih delov
in gradbenega materiala po odstranitvi;
- 
dolga življenjska doba objektov z upoštevanjem stroškov vzdrževanja ter
- 
uporaba okoljsko sprejemljivih surovin in sekundarnih surovin v
objektih.
16. člen
(posebnosti projektne dokumentacije za izvedbo gradnje)
(1) Posamezne vsebine načrtov projektne dokumentacije za
izvedbo gradnje se nadomestijo s tehnično dokumentacijo proizvoda, ki je kot
celota proizvod, dan na trg v skladu s predpisi, ki urejajo splošno varnost
proizvodov oziroma je gradbeni proizvod in so bistvene zahteve že dokazane s
tehnično dokumentacijo proizvoda, ki jo je izdelal proizvajalec.
(2) Če se projektna dokumentacija za izvedbo gradnje izdela
za gradnjo več enakih objektov, se k zbirnemu načrtu lahko priloži le en
komplet načrtov.
(3) Pri izdelavi projektne dokumentacije za izvedbo gradnje,
ki se priloži k prijavi pripravljalnih del na gradbišču (npr. za odstranitve
ali demontaže obstoječih objektov, gradnjo gradbiščnih priključkov na komunalne
vode, izkope, zaščito, izvedbo nasipov in utrditev zemljišč, pripravo
gradbišča, ukrepe za zagotavljanje okoljske in poplavne varnosti ter izvedbo
izravnalnih in omilitvenih ukrepov), se smiselno uporabljajo določbe 11. do 15.
člena tega pravilnika, z vsebinami, ki se nanašajo na ta dela.
(4) Če se prijavi začetek gradnje posamezne etape, ki
predstavlja funkcionalno celoto, se projektna dokumentacija za izvedbo gradnje
izdela najmanj v obsegu te etape.
(5) Pri izdelavi spremembe projektne dokumentacije za izvedbo
gradnje, ki se prilaga ob spremembi prijave začetka gradnje, se smiselno
uporabljajo določbe 11. do 15. člena tega pravilnika, z vsebinami, ki se
nanašajo na spremembe. Zbirno tehnično poročilo mora vsebovati opis spremembe,
grafični prikazi pa obsegajo tiste prikaze, ki jih spremembe zadevajo, pri
čemer se vse spremembe barvno označijo. Zaradi večje preglednosti se lahko
izdela nova projektna dokumentacija za izvedbo gradnje.
17. člen
(dodatne vsebine projektne dokumentacije za izvedbo gradnje)
Projektna dokumentacija za izvedbo gradnje poleg vsebin,
določenih v 11. do 16. členu tega pravilnika, ob upoštevanju naročila
investitorja ter glede na namen, vrsto, velikost in druge značilnosti objekta
vsebujejo tudi vsebine, ki se zaradi tehnologije gradnje izdelujejo tudi v času
gradnje in jih ni treba priložiti ob prijavi začetka gradnje, kot so:
1.     
opis del s popisom materialov in opreme;
2.     
tista navodila za izvedbo, ki ne vplivajo na izpolnjevanje bistvenih
zahtev;
3.     
tehnični prikazi opažev;
4.     
tiste tehnične prikaze montaže in demontaže gradbenih elementov in
stikov požarno odpornih gradbenih elementov in sklopov, ki ne vplivajo na
izpolnjevanje bistvenih zahtev;
5.     
tiste tehnične prikaze shem in detajlov gradbenih, obrtniških in
inštalacijskih del, ki ne vplivajo na izpolnjevanje bistvenih zahtev;
6.     
tehnične prikaze notranje opreme, barvne študije in materiale elementov,
brez vpliva na bistvene zahteve;
7.     
tehnične prikaze in navodila za vgradnjo opreme;
8.     
tehnične prikaze zaščite obstoječih dreves med gradnjo in
9.     
druge potrebne tehnične prikaze, ki ne vplivajo na izpolnjevanje
bistvenih zahtev.
2.4 Projektna dokumentacija za odstranitev objekta
18. člen
(oblika in vsebina projektne dokumentacije za odstranitev
objekta)
(1) Projektna dokumentacija za odstranitev zahtevnega ali
manj zahtevnega objekta se izdela kot zbirni načrt z obrazci, tehničnim
poročilom, lokacijskimi prikazi in tehničnimi prikazi.
(2) Obrazci zbirnega načrta vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
podatke o udeleženih strokovnjakih pri projektiranju, ki se navedejo na
obrazcu iz Priloge 1B tega pravilnika, in
-       
izjavo projektanta in vodje projektiranja, ki se izdela na obrazcu iz
Priloge 2E, ki je sestavni del tega pravilnika.
(3) Tehnično poročilo zbirnega načrta vsebuje:
1.     
opis objekta in njegovih značilnosti, vključno s priključki na
infrastrukturo;
2.     
način odstranitve objekta, vključno s priključki na infrastrukturo, in
ureditve po končani odstranitvi;
3.     
opis ukrepov za zagotavljanje varnosti ljudi in sosednjih objektov ter
varovanja okolja v času odstranitve objekta in po končani odstranitvi;
4.     
opis konstrukcijskih elementov in materialov objekta ter
5.     
fotografije objekta.
(4) Lokacijski prikazi zbirnega načrta se izdelajo na
grafičnem prikazu nepremičnine ali grafičnem prikazu geodetskega načrta ter
prikazujejo:
-       
situacijo obstoječega stanja objekta;
-       
lokacije zaključkov infrastrukturnih vodov, ki ostanejo po odstranitvi
objekta, ter
-       
območje gradbišča in prikaz gradbiščnih cest.
(5) Tehnični prikazi zbirnega načrta so:
1.     
za stavbe: arhitekturni prikaz stavbe in zunanje ureditve v merilu 1:100
ali 1:200, ki vsebuje:
- 
tlorise etaž z osnovnimi podatki o velikosti in
- 
najmanj dva karakteristična prereza;
2.     
za linijske gradbeno inženirske objekte: zasnovo objekta v merilu od
1:500 do 1:2 000, ki vsebuje:
- 
pregledno situacijo;
- 
gradbeno situacijo ali tlorise objekta in
- 
karakteristične prereze ali profile objektov;
3.     
za nelinijske gradbeno inženirske objekte: zasnovo objekta v merilu od
1:500 do 1:2 000, ki vsebuje:
- 
tlorise objekta in
- 
karakteristične prereze ali profile objekta.
(6) Tehnični prikazi vseh objektov iz prejšnjega odstavka
vsebujejo tudi tehnične prikaze drugih ureditev, kot je na primer ureditev
terena po odstranitvi ipd.
(7) V primerih odstranitve objekta, posamezno varovanega v
skladu s predpisi, ki urejajo varstvo kulturne dediščine, tehnični prikazi
poleg vsebin iz prejšnjega odstavka vsebujejo tudi prikaze:
-       
razporeditve in opisa prostorov v tlorisih etaž;
-       
značilne arhitekturne lastnosti fasad (členitve, venci ipd.) in
-       
posebne detajle z dediščinsko vrednostjo (portal, ograja ipd.).
2.5 Projektna dokumentacija izvedenih del
19. člen
(namen in oblika projektne dokumentacije izvedenih del)
(1) Projektna dokumentacija izvedenih del je namenjena
pridobitvi uporabnega dovoljenja ter uporabi in vzdrževanju objekta.
(2) Projektna dokumentacija izvedenih del prikazuje
odstopanja od projektne dokumentacije za pridobitev mnenj in gradbenega
dovoljenja, ki je bila sestavni del gradbenega dovoljenja, ter od projektne
dokumentacije za izvedbo gradnje, ki je bila priložena k prijavi začetka
gradnje, na način, ki omogoča jasno prepoznavnost spremenjenih delov ali
lastnosti objekta.
(3) Projektna dokumentacija izvedenih del vsebuje zbirni
načrt in načrte.
(4) Zbirni načrt vsebuje obrazce, zbirno tehnično poročilo in
lokacijske prikaze.
20. člen
(vsebina zbirnega načrta projektne dokumentacije izvedenih
del)
(1) Obrazci zbirnega načrta vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
podatke o udeleženih strokovnjakih pri projektiranju, ki se navedejo na
obrazcu iz Priloge 1B tega pravilnika;
-       
izjavo projektanta in vodje projektiranja ter nadzornika in vodje
nadzora, ki se izdela na obrazcu iz Priloge 2F, ki je sestavni del tega
pravilnika;
-       
kazalo vsebine projekta, ki se izdela na obrazcu iz Priloge 3 tega
pravilniku;
-       
splošne podatke o gradnji, ki se navedejo na obrazcu iz Priloge 4A tega
pravilnika;
-       
podatke o objektih, ki se navedejo na obrazcu iz Priloge 4B tega
pravilnika, in
-       
podatke o zemljiščih za gradnjo, ki se navedejo na obrazcu iz Priloge 4C
tega pravilnika.
(2) Zbirno tehnično poročilo zbirnega načrta vsebuje:
-       
opis izvedenega stanja objekta in skladnosti zgrajenega objekta z
dokumentacijo za pridobitev mnenj in gradbenega dovoljenja z izdanim gradbenim
dovoljenjem in projektno dokumentacijo za izvedbo gradnje;
-       
navedbe in utemeljitve dopustnih manjših odstopanj od projektne
dokumentacije za pridobitev mnenj in gradbenega dovoljenja, ki je bila sestavni
del gradbenega dovoljenja, in od projektne dokumentacije za izvedbo gradnje, ki
je bila priložena prijavi začetka gradnje, če je do sprememb prišlo med
gradnjo, vključno z navedbo listov posameznih načrtov oziroma seznamom
identifikacijskih oznak elementov digitalnega modela, kjer so te prikazane, in
z navedbo novih mnenj, ki so bila zaradi teh odstopanj pridobljena, ter
-       
opis izpolnjenosti pogojev za delovanje izravnalnih ukrepov, če so bili
ti določeni v gradbenem dovoljenju.
(3) Če pri gradnji ni prišlo do odstopanj od projektne
dokumentacije za izvedbo gradnje, ki je bila priložena k prijavi začetka
gradnje, zbirni načrt ne glede na prvi odstavek tega člena vsebuje le:
-       
podatke o udeležencih, gradnji in dokumentaciji, ki se navedejo na
obrazcu iz Priloge 1A k temu pravilniku;
-       
izjavo projektanta in vodje projektiranja ter nadzornika in vodje
nadzora, ki se izdela na obrazcu iz Priloge 2F tega pravilnika;
-       
kazalo vsebine projekta, ki se izdela na obrazcu iz Priloge 3 tega
pravilnika, in
-       
podatke o zemljiščih za gradnjo, ki se navedejo na obrazcu iz Priloge 4C
tega pravilnika;.
(4) Lokacijski prikazi zbirnega načrta se izdelajo le v
primeru, če je med gradnjo prišlo do dopustnih manjših odstopanj od projektne
dokumentacije za pridobitev mnenj in gradbenega dovoljenja, ki je bila sestavni
del gradbenega dovoljenja, ter od projektne dokumentacije za izvedbo gradnje,
priložene k prijavi začetka gradnje.
(5) Če projektna dokumentacija izvedenih del prikazuje objekt,
ki ga je bilo treba nemudoma izvesti za odvračanje nevarnosti in povzročitve
nadaljnje škode ob neposredni ogroženosti ali nastanku naravnih in drugih
nesreč, ali vojaško-inženirski objekt, zaklonišče ali drug zaščitni objekt med
izrednim ali vojnim stanjem in bo postal stalni objekt ali objekt nujne
rekonstrukcije, zbirni načrt vsebuje obrazce in zbirno tehnično poročilo, ki
opisuje izvedeni objekt.
(6) Obrazci iz prejšnjega odstavka vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
podatke o udeleženih strokovnjakih pri projektiranju, ki se navedejo na
obrazcu iz Priloge 1B tega pravilnika;
-       
izjavo projektanta in vodje projektiranja, ki se izdela na obrazcu iz
Priloge 2G, ki je sestavni del tega pravilnika;
-       
kazalo vsebine projekta, ki se izdela na obrazcu iz Priloge 3 tega
pravilnika;
-       
splošne podatke o gradnji, ki se navedejo na obrazcu iz Priloge 4A tega
pravilnika;
-       
podatke o objektih, ki se navedejo na obrazcu iz Priloge 4B tega
pravilnika, in
-       
podatke o zemljiščih za gradnjo, ki se navedejo na obrazcu iz Priloge 4C
tega pravilnika.
21. člen
(načrti projektne dokumentacije izvedenih del)
(1) Če med gradnjo ni prišlo do odstopanj od projektne
dokumentacije za izvedbo gradnje, se načrti projektne dokumentacije izvedenih
del ne izdelujejo. Za načrte projektne dokumentacije izvedenih del štejejo
načrti projektne dokumentacije za izvedbo gradnje.
(2) Če je med gradnjo prišlo do dopustnih manjših odstopanj
od projektne dokumentacije za pridobitev mnenj in gradbenega dovoljenja, ki je
bila sestavni del gradbenega dovoljenja, ter od projektne dokumentacije za
izvedbo gradnje, priložene k prijavi začetka gradnje, se izdelajo načrti, ki so
bili spremenjeni.
(3) Načrti projektne dokumentacije izvedenih del se izdelajo
kot novi načrti ali kot dopolnitve načrtov iz projektne dokumentacije za
izvedbo gradnje. Če zaradi obsega odstopanj z dopolnitvijo načrtov iz projektne
dokumentacije za izvedbo gradnje ni mogoče zagotoviti ustrezne preglednosti in
prikaza, se izdelajo novi načrti.
(4) Novi načrti projektne dokumentacije izvedenih del so
praviloma izdelani z istih področij in v enakem merilu kot načrti projektne
dokumentacije za izvedbo gradnje. Načrte podpišejo pooblaščeni arhitekti in
inženirji, ki so jih izdelali.
(5) Načrti projektne dokumentacije izvedenih del vsebujejo
obrazce, tehnično poročilo in tehnične prikaze.
(6) Obrazci iz prejšnjega odstavka vsebujejo:
-       
naslovno stran načrta, ki se izdela na obrazcu iz Priloge 1C tega
pravilnika, ter
-       
izjavo projektanta načrta in pooblaščenega strokovnjaka, ki se izdela na
obrazcu iz Priloge 2C tega pravilnika.
(7) Tehnično poročilo in tehnični prikazi iz petega odstavka
tega člena vsebujejo opise in prikaze izvedenega stanja objekta ter opise in
utemeljitve dopustnih manjših odstopanj od projektne dokumentacije za
pridobitev mnenj in gradbenega dovoljenja, ki je bila sestavni del gradbenega
dovoljenja, ter od projektne dokumentacije za izvedbo gradnje, ki je bila
priložena k prijavi začetka gradnje, če je do sprememb prišlo med gradnjo.
2.6 Projektna dokumentacija za legalizacijo
22. člen
(oblika in vsebina projektne dokumentacije za legalizacijo)
(1) Projektna dokumentacija za legalizacijo se izdela kot
zbirni načrt z obrazci in grafičnimi prikazi.
(2) Obrazci zbirnega načrta vsebujejo:
-       
naslovno stran projektne dokumentacije, kot je določena z obrazcem iz
Priloge 1A tega pravilnika;
-       
izjavo projektanta in pooblaščenega strokovnjaka, ki se izdela na
obrazcu iz Priloge 19B, ki je sestavni del tega pravilnika, ter
-       
splošne podatke o objektu legalizacije, ki se navedejo na obrazcu iz
Priloge 19C, ki je sestavni del tega pravilnika.
(3) Grafični prikazi zbirnega načrta vsebujejo:
-       
posnetek obstoječega stanja, kar vključuje predvsem tlorise, prereze in
poglede na vse fasade ter priključke na komunalno opremo pri stavbah oziroma
druge posnetke, potrebne za prikaze objekta, če gre za gradbeni inženirski
objekt;
-       
najmanj štiri fotografije, ki prikazujejo objekt z vseh strani neba, pri
stavbah pa tudi vseh fasad stavbe, če gre za nadzemni objekt, in
-       
grafični prikaz nepremičnine, če je objekt vpisan v kataster
nepremičnin, oziroma elaborat v skladu z zakonom, ki ureja kataster
nepremičnin, če ta še ni vpisan, kadar je tak vpis predpisan.
(4) Posnetek obstoječega stanja iz prejšnjega odstavka se
izdela:
1.     
za stavbe: v merilu 1:100, in vsebujejo:
- 
tlorise vseh etaž z osnovnimi podatki o velikosti in namenu prostorov
ter pripadajočih površinah v objektu in zunaj njega;
- 
najmanj dva karakteristična prereza;
- 
vse fasade in
- 
zbirni prikaz minimalne komunalne oskrbe objekta in priključevanja
objekta na gospodarsko javno infrastrukturo;
2.     
za gradbeno inženirske objekte: v merilu od 1:500, in vsebujejo:
- 
pregledno situacijo;
- 
gradbeno situacijo ali tlorise vseh objektov in zunanjih površin;
- 
ustrezne poglede na objekt, razen za linijske objekte;
- 
prikaz vertikalnega poteka, karakteristične prereze objektov oziroma
profile objektov in
- 
zasnovo tehnološke sheme, če gre za proizvodne objekte;
3.     
za linijske gradbeno inženirske objekte: v merilu od 1:500 do 1:2000, in
vsebujejo:
- 
pregledno situacijo,
- 
gradbeno situacijo ali tlorise vseh objektov in zunanjih površin ter
- 
prikaz vertikalnega poteka, karakteristične prereze objektov oziroma
profile objektov.
(5) Če legalizacija objekta vključuje tudi rekonstrukcijo,
prizidavo ali spremembo namembnosti nelegalnega objekta, se lahko vsebine tega
člena vključijo v projektno dokumentacijo za pridobitev mnenj in gradbenega
dovoljenja.
3. DRUGA DOKUMENTACIJA
3.1 Dokazilo o zanesljivosti objekta
23. člen
(namen izdelave dokazila o zanesljivosti objekta)
(1) Z dokazilom o zanesljivosti objekta se dokazuje, da
objekt glede na namen, vrsto, velikost, zmogljivost, predvidene vplive in druge
značilnosti v celoti izpolnjuje bistvene in druge zahteve ter da je objekt
skladen z izdanim gradbenim dovoljenjem in dopustnimi manjšimi odstopanji.
(2) Zanesljivost objekta se dokazuje s potrdili, poročili,
ocenami, certifikati, izjavami o lastnostih, meritvami, komisijskimi zapisniki,
izkazi in drugimi dokazili o upoštevanju predpisov, ki urejajo bistvene in
druge zahteve; o kakovosti vgrajenih gradbenih proizvodov, inštalacij,
tehnoloških naprav in opreme; o opravljenih preiskavah konstrukcijskih
elementov in pregledu in merjenju vodovodnih, ogrevalnih, električnih, plinskih
in drugih inštalacij ter preizkusu njihovega pravilnega delovanja.
24. člen
(oblika in vsebina dokazila o zanesljivosti objekta)
(1) Dokazilo o zanesljivosti objekta vsebuje:
-       
vodilno mapo s tabelaričnimi seznami in prilogami ter
-       
dokazilo izvajalca s tabelaričnimi seznami in prilogami.
(2) Vodilna mapa iz prve alineje prejšnjega odstavka se
izdela na obrazcu iz Priloge 5A, ki je sestavni del tega pravilnika. Vodilna
mapa vsebuje tabelarične sezname in priloge o projektni dokumentaciji; o
gradbenih dovoljenjih, projektnih pogojih in k DGD pridobljenih mnenjih; o
pogodbah, sklenjenih med investitorjem in izvajalci ter nadzornikom; o izkazih,
poročilih, zapisnikih po področnih predpisih, če te niso predmet dokazila
izvajalca, o drugih meritvah in pregledih, meritvah in pregledih v primeru
poskusnega obratovanja ter o vseh navodilih za obratovanje in vzdrževanje
objekta. Vodilno mapo izdela izvajalec, ki prevzame izvedbo celotne gradnje ali
večjega dela gradnje, ali izdelovalec, ki ga imenuje investitor.
(3) Dokazilo izvajalca iz druge alineje prvega odstavka tega
člena se izdela na obrazcu iz Priloge 5B, ki je sestavni del tega pravilnika.
Dokazilo izvajalca vsebuje tabelarične sezname in priloge o pogodbah,
sklenjenih med investitorjem in izvajalcem, o gradbenih delih, o pripravljalnih
delih na gradbišču, o inštalacijah, o zaključnih gradbenih delih, o krovstvu in
drugih specializiranih gradbenih delih, o izkazih, poročilih, zapisnikih po
področnih predpisih ter o navodilih za obratovanje in vzdrževanje objekta.
(4) Priloge vodilne mape in dokazila izvajalca se vlagajo z
oštevilčenjem in v zaporedju, kot so navedena v tabelaričnem seznamu. Med
priloge vodilne mape se ne vlaga projektna dokumentacija; med priloge dokazila
izvajalca se ne vlagajo navodila za obratovanje in vzdrževanje objekta, temveč
so sestavni del vodilne mape.
(5) Če je investitor sklenil več pogodb z izvajalci, vsak
izvajalec s svojim dokazilom dokazuje izpolnjevanje posameznih bistvenih in
drugih zahtev v okviru prevzete storitve.
(6) Zaradi smrti udeležencev pri graditvi, starosti objekta,
prenehanja poslovanja, stečaja ali drugih okoliščin se dokazovanje
izpolnjevanja bistvenih zahtev deloma ali v celoti nadomesti z izjavo, kot je
določena s Prilogo 15D, ki je sestavni del tega pravilnika.
(7) Če se dela deloma izvajajo z znanim izvajalcem, je izjava
iz Priloge 15D tega pravilnika lahko sestavni del vodilne mape dokazila o
zanesljivosti objekta.
3.2 Dokumentacija za pridobitev gradbenega dovoljenja za
nezahtevne objekte
25. člen
(dokumentacija za pridobitev gradbenega dovoljenja za
nezahtevne objekte)
(1) Dokumentacija za pridobitev gradbenega dovoljenja za
nezahtevne objekte se izdela na obrazcu iz Priloge 6, ki je sestavni del tega
pravilnika.
(2) Vsebine Lista 2 in Lista 3 obrazca iz Priloge 6 tega
pravilnika se lahko priložijo tudi v drugi obliki.
(3) Če se zaradi gradnje nezahtevnega objekta spreminja
prometna ureditev ali se objekt priključuje na gospodarsko javno
infrastrukturo, se na Listu 2 obrazca iz Priloge 6 tega pravilnika prikažejo
tudi prometna ureditev, druge funkcionalne površine objekta (vključno z
dostopi, dovozi, parkirišči, mestom za odpadke), mesto priključevanja na
gospodarsko javno infrastrukturo, zaščita in prestavitve infrastrukturnih vodov
ipd.
(4) Če je nezahteven objekt posamezno varovan objekt v skladu
s predpisi, ki urejajo varstvo kulturne dediščine, se ne glede na določbe
prvega odstavka tega člena izdela projektna dokumentacija za pridobitev mnenj
in gradbenega dovoljenja v skladu s tem pravilnikom ter se zahteva za izdajo
gradbenega dovoljenja vloži na obrazcu iz Priloge 11A tega pravilnika.
3.3 Dokumentacija za pridobitev gradbenega dovoljenja za
spremembo namembnosti
26. člen
(dokumentacija za pridobitev gradbenega dovoljenja za
spremembo namembnosti)
(1) Dokumentacija za pridobitev gradbenega dovoljenja za
spremembo namembnosti se izdela na obrazcu iz Priloge 7, ki je sestavni del
tega pravilnika.
(2) Če se sprememba namembnosti objekta ali dela objekta
izvede hkrati z rekonstrukcijo ali prizidavo objekta ali če se sprememba
namembnosti izvaja v objektu, posamezno varovanem v skladu s predpisi, ki
urejajo varstvo kulturne dediščine, se namesto dokumentacije iz prvega odstavka
tega člena izdela projektna dokumentacija za pridobitev mnenj in gradbenega
dovoljenja v skladu s tem pravilnikom ter se zahteva za izdajo gradbenega
dovoljenja vloži na obrazcu iz Priloge 11A, ki je sestavni del tega pravilnika.
4. OBRAZCI
27. člen
(obrazci)
(1) V postopkih pridobivanja projektnih in drugih pogojev,
mnenj, gradbenih dovoljenj, uporabnih dovoljenj, prijav začetka gradnje in
legalizacije objektov se za zahteve, izjave, prijave, mnenja, sklepe in odločbe
uporabljajo naslednji obrazci:
1.     
zahteva za izdajo projektnih in drugih pogojev se vloži na obrazcu iz
Priloge 8A, ki je sestavni del tega pravilnika;
2.     
projektni pogoji mnenjedajalca za izdelavo dokumentacije DGD se izdajo
na obrazcu iz Priloge 8B, ki je sestavni del tega pravilnika;
3.     
zahteva za izdajo mnenja se vloži na obrazcu iz Priloge 9A, ki je
sestavni del tega pravilnika;
4.     
zahteva za izdajo mnenja glede skladnosti dopustnih manjših odstopanj s
predpisi s področja mnenjedajalca se vloži na obrazcu iz Priloge 9B, ki je
sestavni del tega pravilnika;
5.     
mnenje mnenjedajalca glede skladnosti projektne dokumentacije za
pridobitev mnenj in gradbenega dovoljenja oziroma zahtevka investitorja s
predpisi iz njegove pristojnosti se izda na obrazcu iz Priloge 10A, ki je
sestavni del tega pravilnika;
6.     
mnenje mnenjedajalca glede skladnosti dopustnih manjših odstopanj z
izdanim mnenjem in s predpisi iz njegove pristojnosti se izda na obrazcu iz
Priloge 10B, ki je sestavni del tega pravilnika;
7.     
zahteva za izdajo gradbenega dovoljenja se vloži na obrazcu iz Priloge
11A, ki je sestavni del tega pravilnika;
8.     
zahteva za izdajo gradbenega dovoljenja za nezahtevni objekt se vloži na
obrazcu iz Priloge 11B, ki je sestavni del tega pravilnika;
9.     
zahteva za izdajo gradbenega dovoljenja za spremembo namembnosti se
vloži na obrazcu iz Priloge 11C, ki je sestavni del tega pravilnika;
10.  
zahteva za spremembo gradbenega dovoljenja se vloži na obrazcu iz
Priloge 12, ki je sestavni del tega pravilnika;
11.  
prijava pripravljalnih del se vloži na obrazcu iz Priloge 13A, ki je
sestavni del tega pravilnika;
12.  
prijava začetka gradnje se vloži na obrazcu iz Priloge 13B, ki je
sestavni del tega pravilnika;
13.  
prijava začetka gradnje začasnega skladiščnega objekta ali enostavnega
objekta, ki je stavba, se vloži na obrazcu iz Priloge 13C, ki je sestavni del
tega pravilnika;
14.  
prijava spremembe investitorstva se vloži na obrazcu iz Priloge 13D, ki
je sestavni del tega pravilnika;
15.  
prijava poskusnega obratovanja se vloži na obrazcu iz Priloge 13E, ki je
sestavni del tega pravilnika;
16.  
zahteva za izdajo uporabnega dovoljenja se vloži na obrazcu iz Priloge
14, ki je sestavni del tega pravilnika;
17.  
izjava nadzornika in vodje nadzora ob zahtevi za izdajo uporabnega
dovoljenja za spremembo namembnosti se izdela na obrazcu iz Priloge 15A, ki je
sestavni del tega pravilnika;
18.  
izjava nadzornika in vodje nadzora ob zahtevi za izdajo uporabnega
dovoljenja za enostanovanjsko stavbo se izdela na obrazcu iz Priloge 15B, ki je
sestavni del tega pravilnika;
19.  
izjava nadzornika in vodje nadzora ob zahtevi za izdajo uporabnega
dovoljenja za enostanovanjsko stavbo brez dokončanega ovoja se izdela na
obrazcu iz Priloge 15C, ki je sestavni del tega pravilnika;
20.  
izjava projektanta, nadzornika ali izvajalca, ki se v posebnih
okoliščinah, ob zahtevi za izdajo uporabnega dovoljenja nadomešča dokazilo o
zanesljivosti, izdela na obrazcu iz Priloge 15D, ki je sestavni del tega
pravilnika;
21.  
dopolnitev vloge se vloži na obrazcu iz Priloge 16A, ki je sestavni del
tega pravilnika;
22.  
zahteva za podaljšanje roka za dopolnitev vloge se vloži na obrazcu iz
Priloge 16B, ki je sestavni del tega pravilnika;
23.  
odločba o poskusnem obratovanju se izda na obrazcu iz Priloge 17A, ki je
sestavni del tega pravilnika;
24.  
zahteva za podaljšanje poskusnega obratovanja se vloži na obrazcu iz
Priloge 17B, ki je sestavni del tega pravilnika;
25.  
odločba o podaljšanju poskusnega obratovanja se izda na obrazcu iz
Priloge 17C, ki je sestavni del tega pravilnika;
26.  
uporabno dovoljenje se izda na obrazcu iz Priloge 18, ki je sestavni del
tega pravilnika;
27.  
zahteva za izdajo odločbe o legalizaciji se vloži na obrazcu iz Priloge
19A, ki je sestavni del tega pravilnika;
28.  
izjava projektanta in pooblaščenega strokovnjaka v dokumentaciji za
legalizacijo se izdela na obrazcu iz Priloge 19B tega pravilnika;
29.  
splošni podatki o objektu legalizacije se navedejo na obrazcu iz Priloge
19C tega pravilnika;
30.  
zahteva za dovoljenje za objekt daljšega obstoja brez gradbenega dovoljenja
se vloži na obrazcu iz Priloge 19D, ki je sestavni del tega pravilnika;
31.  
zahteva za izdajo uporabnega dovoljenja za obstoječi objekt daljšega
obstoja z gradbenim dovoljenjem se vloži na obrazcu iz Priloge 19E, ki je
sestavni del tega pravilnika;
32.  
izjava pooblaščenega strokovnjaka ob zahtevi za izdajo uporabnega
dovoljenja za objekt daljšega obstoja z gradbenim dovoljenjem se izdela na
obrazcu iz Priloge 19F, ki je sestavni del tega pravilnika;
33.  
zahteva za izdajo odločbe o pridobljenem uporabnem dovoljenju za
enostanovanjsko stavbo se vloži na obrazcu iz Priloge 19G, ki je sestavni del
tega pravilnika;
34.  
izjava pooblaščenega strokovnjaka ob zahtevi za izdajo odločbe o
pridobljenem uporabnem dovoljenju za enostanovanjsko stavbo se vloži na obrazcu
iz Priloge 19H, ki je sestavni del tega pravilnika;
35.  
zahteva za izdajo odločbe o domnevi izdanega gradbenega in uporabnega
dovoljenja se vloži na obrazcu iz Priloge 19I, ki je sestavni del tega
pravilnika;
36.  
odločba o legalizaciji se izda na obrazcu iz Priloge 19J, ki je sestavni
del tega pravilnika;
37.  
dovoljenje za objekt daljšega obstoja brez gradbenega dovoljenja se izda
na obrazcu iz Priloge 19K, ki je sestavni del tega pravilnika;
38.  
uporabno dovoljenje za objekt daljšega obstoja z gradbenim dovoljenjem
se izda na obrazcu iz Priloge 19L, ki je sestavni del tega pravilnika;
39.  
uporabno dovoljenje za obstoječo enostanovanjsko stavbo se izda na
obrazcu iz Priloge 19M, ki je sestavni del tega pravilnika;
40.  
odločba o pridobljenem gradbenem in uporabnem dovoljenju se izda na
obrazcu iz Priloge 19N, ki je sestavni del tega pravilnika;
41.  
mnenje pooblaščenega strokovnjaka s področja gradbeništva pri manjši
rekonstrukciji se izdela na obrazcu iz Priloge 20A, ki je sestavni del tega
pravilnika;
42.  
mnenje pooblaščenega strokovnjaka s področja gradbeništva in
pooblaščenega arhitekta pri manjši rekonstrukciji se izdela na obrazcu iz
Priloge 20B, ki je sestavni del tega pravilnika;
43.  
zahteva za soglasje občine glede skladnosti manjše rekonstrukcije s
prostorskim aktom se vloži na obrazcu iz Priloge 20C, ki je sestavni del tega
pravilnika;
44.  
soglasje občine glede skladnosti manjše rekonstrukcije s prostorskim
aktom se izda na obrazcu iz Priloge 20D, ki je sestavni del tega pravilnika;
45.  
mnenje pooblaščenega strokovnjaka s področja gradbeništva po izvedbi manjše
rekonstrukcije se izdela na obrazcu iz Priloge 20E, ki je sestavni del tega
pravilnika;
46.  
izjava pooblaščenega strokovnjaka s področja gradbeništva pri nujni
rekonstrukciji se izdela na obrazcu iz Priloge 21, ki je sestavni del tega
pravilnika.
(2) Vsebina in oblika obrazcev, določenih s tem pravilnikom,
sta obvezni, razen v delu, kjer obrazci dopuščajo možnost dodajanja ali
brisanja posameznih rubrik ali vrstic.
5. ELEKTRONSKA OBLIKA PROJEKTNE IN DRUGE DOKUMENTACIJE
28. člen
(1) Projektna in druga dokumentacija v elektronski obliki se
zapiše v formatu PDF/A-2b. Če ni s tem pravilnikom drugače določeno, se
datoteke poimenujejo z akronimi, ki niso daljši od petnajstih znakov in
nakazujejo na njeno vsebino. Pri poimenovanju datotek se ne uporabljajo šumniki
in naslednji znaki: presledek \ /: * ? » < > |,;: = [ ]. %. Imena datotek
v posameznih mapah skupaj z naslovnimi mapami ne smejo presegati 150 znakov.
(2) Projektna dokumentacija in DZO v elektronski obliki mora
biti organizirana in označena na način, kot to določa Priloga 22, ki je
sestavni del tega pravilnika.
(3) Elektronska oblika projektne dokumentacije mora v primeru
zbirnega prikaza DGD v podmapi »Lokacijski prikazi«, v primeru zbirnega načrta
PID v podmapi »Lokacijski prikazi« ter v primeru zbirnega načrta DL v podmapi
»Grafični prikazi« vsebovati tudi vektorsko obliko prostorskih podatkov v
državnem prostorskem koordinatnem sistemu, in sicer:
-       
višinske kote stavbe, ki določajo višino tlaka v prvi etaži, najvišjo
višino stavbe ali zidanega dela stavbe in višino terena ob glavnem vhodu v
stavbo glede na površje zemljišča;
-       
projekcijo preseka stavbe z zemljiščem;
-       
projekcijo zunanjega obrisa nadzemnih delov stavbe na zemljišče;
-       
projekcijo zunanjega obrisa podzemnih delov stavbe na zemljišče in
-       
gradbene parcele stavbe ali gradbeno inženirskega objekta.
(4) Tehnična pravila zapisa vektorske oblike prostorskih
podatkov za stavbe in gradbene parcele iz prejšnjega odstavka so določena v
Prilogi 23, ki je sestavni del tega pravilnika.
5. PREHODNE IN KONČNA DOLOČBA
29. člen
(dokumentacija v prehodnem obdobju)
(1) Zahtevi za izdajo projektnih in drugih pogojev se do 1.
januarja 2025 lahko priloži idejna zasnova za pridobitev projektnih in drugih
pogojev, izdelana v skladu s Pravilnikom o podrobnejši vsebini dokumentacije in
obrazcih, povezanih z graditvijo objektov (Uradni list RS, št. 36/18, 51/18 –
popr., 197/20 in 199/21 – GZ-1).
(2) K zahtevi za izdajo mnenja in zahtevi za izdajo
gradbenega dovoljenja se do 1. januarja 2025 lahko priloži projektna
dokumentacija za pridobitev mnenj in gradbenega dovoljenja (DGD), izdelana v
skladu s Pravilnikom o podrobnejši vsebini dokumentacije in obrazcih (Uradni
list RS, št. 36/18, 51/18 – popr., 197/20 in 199/21 – GZ-1), če:
1.     
so bile pogodbe za izdelavo DGD sklenjene pred uveljavitvijo tega
pravilnika;
2.     
je bilo obvestilo o javnem naročilu za izdelavo DGD poslano v objavo
pred uveljavitvijo tega pravilnika, če se PGD oddaja v postopku javnega
naročanja;
3.     
je naročnik poslal povabilo k potrditvi interesa ali povabilo k oddaji
ponudbe za izdelavo DGD v postopku javnega naročanja pred uveljavitvijo tega
pravilnika, če obvestilo o javnem naročilu v postopku javnega naročanja ni
predvideno, ali
4.     
je bilo povabilo oziroma poziv k oddaji ponudbe v postopku javnega
naročanja poslano pred uveljavitvijo tega pravilnika, če se DGD oddaja kot
evidenčno naročilo, in
so zahtevi za izdajo gradbenega dovoljenja
priloženi tudi podatki o zemljiščih za gradnjo, ki se navedejo na obrazcu iz
Priloge 4C k temu pravilniku.
(3) K zahtevi za izdajo mnenja in zahtevi za izdajo
gradbenega dovoljenja za odstranitev objekta, ki se dotika objekta na tuji
sosednji nepremičnini ali je od njega oddaljen manj kot 1 m, se do 1. januarja
2025 lahko priloži projektna dokumentacija za izvedbo gradnje, če gre za
odstranitev manj zahtevnega ali zahtevnega objekta, izdelana v skladu s
Pravilnikom o podrobnejši vsebini dokumentacije in obrazcih, povezanih z
graditvijo objektov (Uradni list RS, št. 36/18, 51/18 – popr., 197/20 in 199/21
– GZ-1).
(4) K prijavi začetka gradnje se do 1. januarja 2025 lahko
priloži projekt za izvedbo (PZI) ali projektna dokumentacija za odstranitev
objekta, izdelana v skladu s Pravilnikom o podrobnejši vsebini dokumentacije in
obrazcih, povezanih z graditvijo objektov (Uradni list RS, št. 36/18, 51/18 –
popr., 197/20 in 199/21 – GZ-1), če:
1.     
so bile pogodbe za izdelavo PZI ali projektne dokumentacije za izvedbo
gradnje, če gre za odstranitev manj zahtevnega ali zahtevnega objekta,
sklenjene pred uveljavitvijo tega pravilnika;
2.     
je bilo obvestilo o javnem naročilu za izdelavo PZI poslano v objavo
pred uveljavitvijo tega pravilnika, če se PZI oddaja v postopku javnega
naročanja;
3.     
je naročnik poslal povabilo k potrditvi interesa ali povabilo k oddaji
ponudbe za izdelavo PZI v postopku javnega naročanja pred uveljavitvijo tega
pravilnika, če obvestilo o javnem naročilu v postopku javnega naročanja ni
predvideno, ali
4.     
je bilo povabilo oziroma poziv k oddaji ponudbe v postopku javnega
naročanja poslano pred uveljavitvijo tega pravilnika, če se PZI oddaja kot
evidenčno naročilo.
(5) K zahtevi za izdajo uporabnega dovoljenja se do 1.
januarja 2025 lahko priložita projekt izvedenih del (PID) in dokazilo o
zanesljivosti objekta (DZO), izdelana v skladu s Pravilnikom o podrobnejši
vsebini dokumentacije in obrazcih, povezanih z graditvijo objektov (Uradni list
RS, št. 36/18, 51/18 – popr., 197/20 in 199/21 – GZ-1), če je bila prijava
začetka gradnje predložena pred uveljavitvijo tega pravilnika in so zahtevi za
izdajo uporabnega dovoljenja priloženi tudi podatki o zemljiščih za gradnjo, ki
se navedejo na obrazcu iz Priloge 4C tega pravilnika.
(6) K zahtevi za izdajo odločbe o legalizaciji se lahko do 1.
januarja 2025 prilaga dokumentacija za legalizacijo, izdelana v skladu z
Gradbenim zakonom (Uradni list RS, št. 61/17, 72/17 – popr., 65/20, 15/21 –
ZDUOP in 199/21 – GZ-1; v nadaljevanju: GZ).
(7) Če se v prehodnem obdobju predloži dokumentacija v skladu
z določbami drugega do šestega odstavka tega člena, se izjave vodje projekta in
vodje del po določbah GZ štejejo za izjave vodje projektiranja ter vodje
gradnje po določbah GZ-1.
(8) Do 1. januarja 2024 se zahtevam, prijavam in dopolnitvam
iz tega pravilnika priložijo:
-       
DPP v elektronski obliki;
-       
DGD, DNZO, DSN ali DL v postopku pridobivanja mnenj v elektronski
obliki;
-       
DGD, DNZO, DSN ali DL v postopku pridobivanja gradbenega dovoljenja v
pisni obliki v enem izvodu in v elektronski obliki;
-       
PZI ali PZO v elektronski obliki;
-       
PID v elektronski obliki in
-       
DZO v elektronski obliki.
(9) Projektna in druga dokumentacija, ki se zahtevam in
prijavam priloži do 1. januarja 2024 v pisni obliki, se izdela na obstojnem,
svetlobno odpornem papirju velikosti formata A4, kjer so grafične vsebine,
večje od formata A4, zložene na ta format, zvezana z eno od možnih oblik
vezave, ki omogočajo neokrnjenost projektne in druge dokumentacije in
opremljena s podpisom in žigom vodje projektiranja.
30. člen
(izkazi v prehodnem obdobju)
Do uskladitve gradbenih in drugih predpisov se za izkaze iz
četrtega odstavka 11. člena tega pravilnika štejejo:
-       
izkaz požarne varnosti, izdelan v skladu s predpisi, ki urejajo požarno
varnost;
-       
izkaz energijskih lastnosti stavbe, izdelan v skladu s predpisi, ki
urejajo učinkovito rabo energije v stavbah;
-       
izkaz zaščite pred hrupom v stavbah, izdelan v skladu s predpisi, ki
urejajo zaščito pred hrupom v stavbah;
-       
izkaz energijskih karakteristik prezračevanja stavbe, izdelan v skladu s
predpisi, ki urejajo prezračevanje in klimatizacijo stavb, ter
-       
drugi izkazi, če tako določajo predpisi, ki urejajo bistvene in druge
zahteve.
31. člen
(prenehanje uporabe)
Z dnem uveljavitve tega pravilnika se preneha uporabljati
Pravilnik o podrobnejši vsebini dokumentacije in obrazcih, povezanih z
graditvijo objektov (Uradni list RS, št. 36/18, 51/18 – popr., 197/20 in 199/21
– GZ-1).
32. člen
(začetek veljavnosti in uporabe)
(1) Ta pravilnik začne veljati petnajsti dan po objavi v
Uradnem listu Republike Slovenije.
(2) Določbe tretjega odstavka 28. člena tega pravilnika se
začnejo uporabljati 1. januarja 2024.
(3) Priloge 8B, 10A in 10B se začnejo uporabljati najpozneje
1. julija 2024.
Št. 007-24/2023
Ljubljana, dne 2. marca 2023
EVA 2023-2560-0007
Uroš Brežan
minister
za naravne vire in prostor

Priloga
1A: Naslovna stran projektne dokumentacije 
Priloga
1B: Udeleženi strokovnjaki pri projektiranju 
Priloga
1C: Naslovna stran načrta 
Priloga
2A: Izjava projektanta in vodje projektiranja v DGD 
Priloga
2B: Izjava projektanta in vodje projektiranja v PZI 
Priloga
2C: Izjava projektanta načrta in pooblaščenega strokovnjaka v PZI in PID
Priloga
2D: Izjava izvajalca pregleda pri neuporabi priporočene metode v PZI 
Priloga
2E: Izjava projektanta in vodje projektiranja v PZO 
Priloga
2F: Izjava projektanta in vodje projektiranja ter nadzornika in vodje nadzora v
PID 
Priloga
2G: Izjava projektanta in vodje projektiranja v PID 
Priloga
3: Kazalo vsebine projekta 
Priloga
4A: Splošni podatki o gradnji 
Priloga
4B: Podatki o objektih 
Priloga
4C: Podatki o zemljiščih 
Priloga
4D: Podatki za odmero odškodnine zaradi spremembe namembnosti kmetijskega
zemljišča 
Priloga
5A: Vodilna mapa DZO 
Priloga
5B: Dokazila izvajalca v DZO 
Priloga
6: Dokumentacija za pridobitev gradbenega dovoljenja za nezahtevni objekt
Priloga
7: Dokumentacija za pridobitev gradbenega dovoljenja za spremembo namembnosti
Priloga
8A: Zahteva za izdajo projektnih in drugih pogojev 
Priloga
8B: Projektni pogoji 
Priloga
9A: Zahteva za izdajo mnenja 
Priloga
9B: Zahteva za izdajo mnenja glede skladnosti dopustnih manjših odstopanj s predpisi
iz pristojnosti mnenjedajalca 
Priloga
10A: Mnenje pristojnega mnenjedajalca glede skladnosti projektne dokumentacije
za pridobitev mnenj in gradbenega dovoljenja s predpisi iz svoje pristojnosti
Priloga
10B: Mnenje pristojnega mnenjedajalca glede skladnosti dopustnih manjših
odstopanj z izdanim mnenjem s predpisi iz svoje pristojnosti 
Priloga
11A: Zahteva za izdajo gradbenega dovoljenja 
Priloga
11B: Zahteva za izdajo gradbenega dovoljenja za nezahtevni objekt 
Priloga
11C: Zahteva za izdajo gradbenega dovoljenja za spremembo namembnosti 
Priloga
12: Zahteva za spremembo gradbenega dovoljenja 
Priloga
13A: Prijava pripravljalnih del 
Priloga
13B: Prijava začetka gradnje 
Priloga
13C: Prijava začetka gradnje začasnega skladiščnega objekta ali enostavne
stavbe 
Priloga
13D: Prijava spremembe investitorstva 
Priloga
13E: Prijava poskusnega obratovanja 
Priloga
14: Zahteva za izdajo uporabnega dovoljenja 
Priloga
15A: Izjava nadzornika in vodje nadzora ob vlogi za izdajo uporabnega
dovoljenja za spremembo namembnosti 
Priloga
15B: Izjava nadzornika in vodje nadzora ob zahtevi za izdajo uporabnega
dovoljenja za enostanovanjsko stavbo 
Priloga
15C: Izjava nadzornika in vodje nadzora ob zahtevi za izdajo uporabnega
dovoljenja za enostanovanjsko stavbo brez dokončanega ovoja 
Priloga
15D: Izjava projektanta, nadzornika ali izvajalca, ki v posebnih okoliščinah
nadomešča DZO 
Priloga
16A: Dopolnitev vloge 
Priloga
16B: Zahteva za podaljšanje roka za dopolnitev vloge 
Priloga
17A: Odločba o poskusnem obratovanju 
Priloga
17B: Zahteva za podaljšanje poskusnega obratovanja 
Priloga
17C: Odločba o podaljšanju poskusnega obratovanja 
Priloga
18: Uporabno dovoljenje 
Priloga
19A: Zahteva za izdajo odločbe o legalizaciji 
Priloga
19B: Izjava projektanta in pooblaščenega strokovnjaka v dokumentaciji za
legalizacijo 
Priloga
19C: Splošni podatki o objektu legalizacije 
Priloga
19D: Zahteva za dovoljenje za objekt daljšega obstoja brez gradbenega
dovoljenja 
Priloga
19E: Zahteva za izdajo uporabnega dovoljenja za obstoječi objekt daljšega
obstoja z gradbenim dovoljenjem 
Priloga
19F: Izjava pooblaščenega strokovnjaka ob zahtevi za izdajo uporabnega
dovoljenja za objekt daljšega obstoja z gradbenim dovoljenjem 
Priloga
19G: Zahteva za izdajo odločbe o pridobljenem uporabnem dovoljenju za enostanovanjsko
stavbo 
Priloga
19H: Izjava pooblaščenega strokovnjaka za obstoječe enostanovanjske stavbe
Priloga
19I: Zahteva za izdajo odločbe o domnevi izdanega gradbenega in uporabnega
dovoljenja 
Priloga
19J: Odločba o legalizaciji 
Priloga
19K: Dovoljenje za objekt daljšega obstoja brez gradbenega dovoljenja 
Priloga
19L: Uporabno dovoljenje za objekt daljšega obstoja z gradbenim dovoljenjem
Priloga
19M: Uporabno dovoljenje za obstoječo enostanovanjsko stavbo 
Priloga
19N: Odločba o pridobljenem gradbenem in uporabnem dovoljenju 
Priloga
20A: Mnenje pooblaščenega strokovnjaka s področja gradbeništva pri manjši
rekonstrukciji 
Priloga
20B: Mnenje pooblaščenega strokovnjaka s področja gradbeništva in pooblaščenega
arhitekta pri manjši rekonstrukciji 
Priloga
20C: Zahteva za soglasje občine glede skladnosti manjše rekonstrukcije s
prostorskim aktom 
Priloga
20D: Soglasje občine glede skladnosti manjše rekonstrukcije s prostorskim aktom
Priloga
20E: Mnenje pooblaščenega strokovnjaka s področja gradbeništva po izvedbi
manjše rekonstrukcije 
Priloga
21: Izjava pooblaščenega strokovnjaka s področja gradbeništva pri nujni
rekonstrukciji 
Priloga
22: Shema ureditve in označitve map elektronske oblike projektne dokumentacije
in dokazila o zanesljivosti 
Priloga
23: Tehnična pravila zapisa vektorske oblike prostorskih podatkov v državnem
prostorskem koordinatnem sistemu v digitalni obliki