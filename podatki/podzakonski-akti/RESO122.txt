1. UVOD
1.1. Pravne podlage za upravljanje regijskega parka
Škocjanske jame in temeljne analize
Pravna podlaga
Pravna podlaga za sprejetje Resolucije o Programu varstva in
razvoja Parka Škocjanske jame za obdobje 2019–2023 (v nadaljnjem besedilu: PVR)
je 13. člen Zakona o regijskem parku Škocjanske jame (Uradni list RS, št. 57/96
in 46/14 – ZON-C; v nadaljnjem besedilu: ZRPŠJ) v zvezi s 60. členom Zakona o
ohranjanju narave (Uradni list RS, št. 96/04 – uradno prečiščeno besedilo,
61/06 – ZDru-1, 8/10 – ZSKZ-B, 46/14, 21/18 – ZNOrg in 31/18; v nadaljnjem
besedilu: ZON).
Temeljni pravni akti
Temeljni predpisi, ki urejajo zavarovanje in upravljanje
regijskega parka Škocjanske jame (v nadaljnjem besedilu: park), so:
-       
ZON,
-       
ZRPŠJ in
-       
Sklep o ustanovitvi javnega zavoda Park Škocjanske jame, Slovenija
(Uradni list RS, št. 68/96 in 46/14 – ZON-C).
Analize
PVR temelji na analizah spremljanja stanja, ki jih je
pripravil upravljavec zavarovanega območja, in sicer spremljanju stanja
naravnih vrednot, spremljanju stanja biotske raznovrstnosti, analizi pritiskov
in tveganj za zavarovano območje ter analizi prednosti, pomanjkljivosti,
priložnosti in nevarnosti (v nadaljnjem besedilu: analiza SWOT) na dokumentih,
ki jih kot strokovne podlage pripravijo strokovne službe, ter drugih javno
dostopnih podatkih.
1.2. Namen in zgradba PVR
Namen
PVR je podlaga za letne programe dela upravljavca parka –
javnega zavoda Park Škocjanske jame, Slovenija (v nadaljnjem besedilu: zavod).
PVR je temelj za usmerjanje razvoja na zavarovanem območju,
ki v največji meri upošteva cilje varstva narave in možnosti za razvoj lokalnih
skupnosti. Hkrati je tudi podlaga za regionalne in lokalne dokumente s področja
gospodarskega, družbenega, kulturnega, okoljskega in prostorskega razvoja.
Zgradba
Pravna podlaga za PVR je ZRPŠJ, ki določa naslednje obvezne
vsebine:
-       
celovito oceno stanja v parku,
-       
cilje varstva in razvoja ter načine uresničevanja teh ciljev,
-       
oceno stanja na vplivnem območju parka in določitev ukrepov za
izboljšanje ter preprečevanje škodljivih vplivov,
-       
načine uresničevanja razvoju parka prilagojene davčne in druge
spodbujevalne politike, subvencioniranja, nadomestila ter spodbujevalne
posojilne politike z merili in predvidenimi postopki,
-       
potrebna sredstva in njihove vire,
-       
prostorske opredelitve načrtovanih varstvenih in razvojnih posegov v
parku,
-       
določitev za park primernih dejavnosti in smernic za njihov razvoj.
V skladu s sedmim odstavkom 53. člena ZON mora imeti regijski
park načrt upravljanja. Na podlagi določbe 60. člena ZON je načrt upravljanja
zavarovanega območja (v nadaljnjem besedilu: načrt upravljanja) programski akt,
s katerim se določijo razvojne usmeritve, način izvajanja varstva, rabe in
upravljanja zavarovanega območja ter podrobnejše usmeritve za varstvo naravnih
vrednot na zavarovanem območju ob upoštevanju potreb razvoja lokalnega
prebivalstva. Predlog načrta upravljanja pripravi upravljavec na podlagi akta o
zavarovanju in ob strokovni pomoči organizacije, pristojne za ohranjanje
narave, sprejme pa ga organ, ki je sprejel akt o zavarovanju. Načrt upravljanja
za zavarovano območje, ki ga je ustanovila država, sprejme vlada z uredbo.
Lokalne skupnosti na zavarovanem območju sodelujejo v
postopku sprejemanja načrta upravljanja z mnenjem.
V skladu z 61. členom ZON je načrt upravljanja podlaga za
urejanje prostora in rabo naravnih dobrin in mora vsebovati:
-       
celovito oceno stanja narave, posegov in dejavnosti ter ekonomske in
socialne sestave prebivalstva,
-       
oceno stanja naravnih vrednot na zavarovanem območju,
-       
oceno stanja na vplivnem območju,
-       
določitev načinov uresničevanja nalog varstva na zavarovanem območju in
ukrepov za izboljšanje ter preprečevanje škodljivih vplivov na vplivnem
območju,
-       
določitev podrobnejših razvojnih usmeritev in načine njihovega
uresničevanja s prednostnim upoštevanjem tradicionalnih načinov rabe in
opravljanja dejavnosti,
-       
smernice za povezovanje sektorskih načrtov gospodarjenja z naravnimi
dobrinami,
-       
določitev varstvenih usmeritev za trajnostni razvoj dejavnosti,
-       
določitev načinov financiranja za zagotavljanje namenov varstva in
razvoja,
-       
umestitev in konkretizacijo varstvenih režimov v prostor,
-       
program izvajanja načrta upravljanja.
Regijski park Škocjanske jame ima po ZRPŠJ PVR, ki po svoji
vsebini zadošča načrtu upravljanja kot ga določa ZON, oziroma ima vsebine
določene tako v ZRPŠJ, ki je specialni akt, kot v ZON, ki je splošni akt in
določa vsebine načrtov upravljanja v vseh ostalih zavarovanih območjih.
1.3. Razmerje PVR do drugih programskih aktov
Razmerje do občinskih prostorskih načrtov 
PVR je programski akt, ki ga morajo pri pripravi svojih
občinskih prostorskih načrtov upoštevati posamezne občine, ki se nahajajo
znotraj meja parka in njegovega vplivnega območja.
Razmerje do naravovarstvenih smernic
Zavod Republike Slovenije za varstvo narave (v nadaljnjem
besedilu: ZRSVN) mora pri izdelavi naravovarstvenih smernic upoštevati
usmeritve iz načrtovanih drugih dejavnosti iz poglavja 5.5 te resolucije.
Razmerje do drugih načrtov
Usmeritve za načrtovanje drugih dejavnosti v parku, kot so
kmetijstvo, gozdarstvo, upravljanje z vodami, ribištvo, lovstvo, izkoriščanje
mineralnih surovin ter gospodarstvo, drobna obrt in podjetništvo, morajo v
svojih načrtih upoštevati ustrezne službe, ki pokrivajo posamezna področja.
1.4. Splošni opis zavarovanega območja
1.4.1 Geografska lega, meje in velikost parka
Lega
Park se nahaja na Škocjanskem krasu, obsežni uravnani
pokrajini na nadmorski višini med 420 in 450 m, ki pripada jugovzhodnemu robu
matičnega Krasa. Nad njim se na severu vzpenjata Gabrk s Čebulovico (642 m
n. m.) in Vremščica (1027 m n. m.), proti vzhodu in jugu pa flišno
vznožje Vremščice in flišni Brkini.
Meje in velikost
Park ima z ZRPŠJ določeno mejo zavarovanega in vplivnega
območja, kar sovpada tudi z zavarovanjem Škocjanskih jam kot svetovne dediščine
UNESCO in mokriščem mednarodnega pomena po Ramsarski konvenciji. Zavarovano
območje parka meri 401 ha, vplivno pa okoli 45.000 ha, zajema celotno porečje
reke Reke in se razprostira v šestih občinah.
Biosferno območje Kras v sklopu MAB ima poleg osrednjega in
vplivnega območja (sovpadata z zavarovanim in vplivnim območjem parka) določeno
še prehodno območje, ki obsega ves preostali del občine Divača. To območje je
pogosto imenovano tudi območje komunikacije, saj so dejavnosti v njem vezane na
različne kmetijske dejavnosti, bivanjska naselja in drugo rabo, kjer lokalne
skupnosti, znanstveniki, strokovne službe, nevladne organizacije, kulturne
skupine ter drugi deležniki delujejo skupaj.
Meje parka
Slika 1: Meje parka, določene z ZRPŠJ,
Konvenciji o svetovni dediščini in Ramsarski konvenciji ter kot Biosferno
območje Kras (MAB)
1.4.2 Status, dejavnosti ter lastništvo in upravljanje
Status
Območje je bilo zavarovano kot regijski park z ZRPŠJ.
Upravljavec parka je zavod, ki ga je s sklepom ustanovila Vlada Republike
Slovenije (v nadaljnjem besedilu: vlada). Le-ta tudi zagotavlja sredstva za
izvajanje nalog javne službe ohranjanja narave.
Dejavnosti
V okviru javne službe opravlja zavod več dejavnosti, med
katerimi so priprava programa in razvoja Škocjanskih jam, skrb za vzdrževanje,
obnavljanje in zavarovanje spomenikov in znamenitosti na zavarovanem območju parka,
stalno spremljanje in analiza stanja naravnih vrednot ter kulturne dediščine v
parku, usklajevanje raziskovalnih nalog v zvezi s parkom in organizacija
raziskovalnega dela, sodelovanje pri mednarodnih projektih, skrb za javno
predstavitev parka, izvedba in organizacija izobraževanja, priprava in
vzdrževanje poti ter označb v parku, sodelovanje z lastniki posameznih
spomenikov v parku – strokovna pomoč in svetovanje, vzdrževanje jamske
infrastrukture za obisk jam in opravljanje vodniške službe po parku in jamah
ter vodenje informacijskega centra. Pomembno vlogo pa ima zavod tudi pri
razvijanju in spodbujanju trajnostnega turizma ter vključevanju lokalnega
prebivalstva in skupnosti v programe izobraževanja v parku.
Ohranjanje narave je absolutna prednostna naloga zavoda, zato
bo načrtovanje in usmerjanje obiska (časovno in prostorsko) nujno za
preprečevanje vsakršne prekomerne obremenitve zavarovanega območja parka.
Lastništvo in upravljanje
Zavod je leta 1999 od prejšnjega upravljavca Škocjanskih jam
prevzel v upravljanje celotni jamski splet z vso pripadajočo infrastrukturo.
Poleg tega je prevzel tudi drugo infrastrukturo, ki vključuje gostinski obrat,
ki ga oddaja v najem. V zadnjih letih je zavod vlagal v obnovo infrastrukture s
poudarkom na promociji Škocjanskih jam v Republiki Sloveniji in v tujini.
Zavod ima v upravljanju precej stavbnih, kmetijskih in
gozdnih zemljišč, ki so v lasti zavoda oziroma Republike Slovenije, in sicer v
skupni površini 35,43 ha.
1.5. Naravovarstveni pomen zavarovanega območja
1.5.1 Državni pomen
Škocjanske jame z okolico so zaradi izjemnih naravnih danosti
in svoje strateške lege na stičišču različnih trgovskih poti umeščene na
svetovni zemljevid že od obdobja prazgodovine naprej. Kljub zavedanju, da gre
za enkraten jamski splet z veliko rastlinsko in živalsko pestrostjo ter bogato
kulturno dediščino, je bilo obravnavano območje na državni ravni zavarovano
šele leta 1996 z ustanovitvijo regijskega parka. Vse naravne vrednote v parku
so državnega pomena. Celotno zavarovano območje je tudi del omrežja Natura 2000
in ekološko pomembno območje.
Aktivnosti bodo v prihodnosti usmerjene k še večji
prepoznavnosti parka na vseh navedenih ravneh.
1.5.2 Mednarodni pomen
Škocjanske jame so mednarodno priznano območje svetovnega
pomena, zato je odgovornost države za njihovo ohranjanje še večja in
pomembnejša.
Namen Konvencije o svetovni dediščini je ugotavljati,
zavarovati, predstavljati in prenašati kulturno ter naravno dediščino
svetovnega pomena prihodnjim rodovom. Vsebina konvencije je povezana z drugimi
mednarodnimi pogodbami, med katerimi je treba poudariti Ramsarsko konvencijo,
Konvencijo o biološki raznovrstnosti in Konvencijo o varstvu selitvenih vrst
prostoživečih živali, ki je bila v slovenskem pravnem redu ratificirana z
Zakonom o ratifikaciji konvencije o varstvu selitvenih vrst prostoživečih
živali (Uradni list RS – Mednarodne pogodbe, št. 18/98 in 27/99; v nadaljnjem
besedilu: Bonnska konvencija), in tudi z evropsko zakonodajo, kjer je treba
poudariti usklajenost evropskega ekološkega omrežja Natura 2000.
Svetovna dediščina UNESCO
Škocjanske jame so naravni pojav izjemne svetovne vrednosti.
Na seznam svetovne kulturne in naravne dediščine so bile v okviru Konvencije o
svetovni dediščini vpisane leta 1986. V skladu z 2. členom te konvencije mora
vsako vpisano območje svetovne dediščine izstopati v svetovnem merilu glede na
estetska ali znanstvena merila in temeljiti na zmožnosti države, da zagotovi
dolgoročno ohranjanje območja izjemne univerzalne vrednosti in integritete.
Ramsarsko območje
Škocjanske jame so bile leta 1999 vpisane tudi na seznam
mednarodno pomembnih mokrišč v skladu z Ramsarsko konvencijo, in sicer kot prvo
podzemno mokrišče v skladu z merili, določenimi za podzemeljske hidrološke
sisteme.
Biosferno območje (MAB)
MAB – Človek in biosfera je Unescov medvladni program, ki
vzpostavlja svetovno mrežo biosfernih območij, kjer se ohranja biotska
raznovrstnost in spodbuja trajnostni razvoj. Leta 2004 je bil park sprejet v
svetovno mrežo območij MAB kot Biosferno območje Kras, ki odkriva povezanost
človeka z naravo in pomen izobraževanja za ohranjanje kakovosti bivanja.
Območje se predstavlja tudi v okviru regijske povezave biosfernih območij
EuroMAB. S svojimi letnimi programi, pripravljenimi v skladu s Strategijo in
statutarnim okvirom (Statutary Framework) za razvoj svetovnega omrežja
biosfernih območij, sprejeto v Sevilli marca 1995, zavod izvaja dejavnosti, ki
so trajnostno naravnane in temeljijo na izobraževanju, povezavi znanosti in
družbe ter spodbujanju trajnostnega razvoja na zavarovanem, vplivnem in
prehodnem območju.
1.6. Splošni opis vplivnega območja
Vplivno območje parka je veliko okoli 45.000 ha in pokriva
porečje reke Reke, vključno z njenim prehodom v kraško podzemlje obsežnega
kraškega vodonosnika, torej del kontaktnega krasa, ki je strokovno opredeljen
kot Divaški prag. Razteza se na območju šestih občin, in sicer Divače,
Hrpelj-Kozine, Ilirske Bistrice, Pivke, Postojne in Loške doline.
Celotno območje gradijo karbonatne kamnine (v največji meri
apnenec) in nekarbonatne sedimentne kamnine (v največji meri peščenjaki in
laporji, ki tvorijo fliš). V dnu doline Reke so ponekod še debeli nanosi
rodovitnih aluvialnih naplavin. Območje Snežnika (1796 m n. m.) na vzhodu
pokrivajo obsežni gozdovi, ki so večinoma dobro ohranjeni in nudijo življenjsko
okolje številnim živalskim in rastlinskim vrstam ter predstavljajo eno večjih
sklenjenih neposeljenih območij v Evropi. Severni del vplivnega območja pripada
Slavenskemu ravniku in Vremščici. To območje sestavljajo tri vzporedna srednje
visoka slemena (od 700 do 823 m n. m.) z vmesnimi kraškimi podolji.
Najvišji vrh tega dela je Vremščica (1027 m n. m.). Pri Rakuliku in
Sajevčah je kontaktni kras med krednim apnencem in eocenskim flišem. Na tem
območju so slepe doline, kjer kratki potoki ob prestopu z laporja in peščenjaka
na apnenec hitro poniknejo. Na jugu se razprostirajo flišnati Brkini, ki z
gričevnato zgradbo in vmesnimi grapami tvorijo drugačen tip krajine, kot je
severni kraški del.
Največja količina padavin je na območju Snežnika (več kot
2500 mm na leto) in se zmanjšuje proti zahodu in jugu. Za vplivno območje
so značilne tudi poplave. Te so posledica velikega razmerja med največjim in
najmanjšim pretokom (razmerje je približno 1: 3000), ki je značilno za
povirna kraška območja. Največje območje poplav je v Ilirskobistriški kotlini,
in sicer obsega maksimalno od 6 do 7 km2 površine. Poplave so
vsakoletne, vendar kratkotrajne, običajno trajajo le nekaj ur.
Varstveni režimi za vplivno območje so predpisani v 8. členu ZRPŠJ
in se nanašajo predvsem na zagotavljanje obstoječega vodnega režima Reke in
ugodnega stanja voda.
1.7. Upravljanje zavarovanega območja
1.7.1 Organiziranost upravljavca
V zavodu je bilo na dan 31. decembra 2017 poleg
direktorja, ki ima sklenjeno individualno pogodbo o zaposlitvi za določen čas,
zaposlenih 24 javnih uslužbencev za nedoločen čas (v nadaljnjem besedilu: NČ)
in dva javna uslužbenca za določen čas, in sicer oba zaradi opravljanja
projektnega dela. V zavodu je glede na vsebino delovnih nalog organiziranih
šest služb:
-       
Naravovarstvena nadzorna služba (dva zaposlena za NČ),
-       
Služba za raziskovanje in razvoj (štirje zaposleni za NČ),
-       
Služba za organizacijo obiska in trženje dejavnosti parka (deset
zaposlenih za NČ),
-       
Služba za prostorsko načrtovanje (en zaposlen za NČ),
-       
Služba za tehnično vzdrževanje in upravljanje z nepremičninami (dva
zaposlena za NČ),
-       
Služba za finančno računovodske in splošne zadeve (pet zaposlenih za
NČ).
Poleg delovnih razmerij za nedoločen čas se sklepajo tudi
pogodbe o zaposlitvi za določen čas, in sicer za opravljanje sezonskega dela,
projektnega dela ter pripravništva. Leta 2018 je bilo v turistični sezoni od
začetka maja do konca oktobra zaposlenih dodatnih 21 vodnikov. Upravljavec v
visoki turistični sezoni za vodenje obiskovalcev najema tudi študentsko delo.
1.7.2 Upravljanje z nepremičninami
Zavod upravlja tako s stavbnimi kot s kmetijskimi in gozdnimi
zemljišči.
Stavbna zemljišča z objekti
Skupna površina vseh parcel obstoječih stavbnih zemljišč je
17.846 m2. Skupno število objektov v rabi je 11, skupna uporabna
tlorisna površina vseh objektov pa je 2323,00 m2. Objekti na
stavbnih zemljiščih služijo za opravljanje dejavnosti zavoda, in sicer se
uporabljajo kot poslovni prostori, prostori za obiskovalce ter pomožni prostori.
Nekatere prostore se oddaja v najem. Na objektih se izvaja redno in
investicijsko vzdrževanje, poleg tega so objekti ustrezno zavarovani (požar,
izliv vode, vlom, vandalizem).
Preglednica 1: Pregled stavbnih
zemljišč z objekti v parku


Stavbno zemljišče

Parcelna številka

Površina v m2


Uprava Parka Škocjanske jame, Škocjan št. 2

*63 k. o. Naklo

330


Sprejemni center Parka Škocjanske jame, Matavun št. 12
Tlakovano dvorišče
Zelene površine

*257/38 k. o. Naklo

5876
617
4305


Parkirišče v sprejemnem centru

515 k. o. Naklo
257/56 k. o. Naklo

2408
2445


Parkirišče v poslovni coni Risnik

302/190 k. o. Naklo
1705/29 k. o. Dolnje Ležeče

3458
1107


Naravoslovni center Škocjan št. 3

*74 k. o. Naklo

386


Promocijsko-kongresni center Matavun št. 8

*710/10 k. o. Naklo

991


J'kopinov skedenj, Škocjan – etnološka zbirka

*61 k. o. Naklo

65


Jurjev skedenj, Škocjan

*60 k. o. Naklo

187


Strojnica dvigala

565 k. o. Naklo

263


Sanitarije v dolini Globočak pred vhodom v jamo

1603 k. o. Naklo

16


Nadstrešnica v dolini Globočak pred vhodom v jamo

1603 k. o. Naklo

220


Statično sanirane ruševine mlina Ukno

*35 k. o. Naklo

94



Kmetijska in gozdna zemljišča
Skupno število vseh kmetijskih in gozdnih parcel v lasti
Republike Slovenije je 123 v skupni površini 324.508 m2. Na
nekaterih kmetijskih zemljiščih se v skladu z dogovorom z okoliškimi kmeti
izvajata košnja in paša, na nekaterih gozdnih zemljiščih pa se v sodelovanju z
Zavodom za gozdove Slovenije (v nadaljnjem besedilu: ZGS) gospodari z gozdovi.
1.7.3 Urejanje prostora
Podlaga za prostorsko načrtovanje na zavarovanem območju
parka sta Odlok o spremembah in dopolnitvah prostorskih sestavin dolgoročnega
in družbenega plana Občine Divača ter Odlok o prostorskih ureditvenih pogojih
Občine Divača. V pripravi na Občini Divača je občinski prostorski načrt v
skladu z Zakonom o urejanju prostora (Uradni list RS, št. 61/17).
1.7.4 Finančni viri in stroški upravljanja v preteklem
obdobju
V preteklem petletnem obdobju (2013–2017) je zavod pridobil
okoli 12,6 mio EUR prihodkov, 19 % iz proračuna Republike Slovenije, 63 % iz
nejavnega vira javnega financiranja (vstopnine) in tržnega dela (prodaja
spominkov in najemnine) (v nadaljnjem besedilu: lastna sredstva), 1 % iz Sklada
kmetijskih zemljišč in gozdov Republike Slovenije ter 17 % iz mednarodnih
projektov (večina je iz strukturnih skladov – Evropskega sklada za regionalni
razvoj; v nadaljnjem besedilu: ESSR).
Slika 2: Povprečni prihodki in prejeta sredstva zavoda v
letih 2013–2017
V istem obdobju je bilo 35 % vseh odhodkov namenjenih stroškom
dela, 32 % materialnim stroškom, 12 % investicijam in 32 % programom in
projektom. V okviru programov in projektov je bilo porabljenih 2,4 mio EUR, od
tega 79 % sredstev za investicije (v večini sredstva ESSR). Po Odredbi o
razdeljevanju dela sredstev javnega zavoda Park Škocjanske jame (Uradni list
RS, št. 84/99; v nadaljnjem besedilu: Odredba o razdeljevanju dela sredstev
PŠJ) je bil za fizične osebe namenjen 1 % prihodkov.
Slika 3: Povprečni odhodki zavoda v letih 2013-2017
2. OPIS IN CELOVITA OCENA STANJA
2.1. Opis in ocena stanja ohranjenosti narave
2.1.1 Neživa narava
2.1.1.1 Geološke značilnosti
Škocjanske jame so nastale v krednih in paleocenskih apnencih
v bližini stika z neprepustnimi flišnimi kamninami eocenske starosti. Ta
kamninski stik, ki se nahaja nekaj kilometrov južneje, je pomemben za nastanek
in oblikovanje jam. Na flišnih kamninah, ki so iz kremenovih peščenjakov,
konglomeratov in laporja, se zbira voda velike površinske reke Reke, ki potem,
ko prestopi na apnenec, ponikne v Škocjanske jame. Na nastanek in smer rovov so
najbolj odločilno vplivali plastovitost kamnine in tektonska porušenost, torej
lezike – presledki med plastmi kamnine, ter prelomi in izrazite prelomne cone.
Škocjanske jame so nastale v debeloskladovitih ali neskladovitih
gornjekrednih apnencih. Le južni del jame, Tiha jama, je nastal v
drobnoskladovitem gornjekrednem in paleocenskem apnencu. Na območju jame
vpadajo skladi proti JZ pod kotom 20–30°. Ti apnenci so zelo čisti. Ker je v
njih zelo malo netopnega ostanka, na površju ni mogla nastati sklenjena odeja
prsti.
Prvi jamski rovi so se oblikovali ob prelomih in razpokah ter
lezikah, ob katerih je prišlo do tektonskih premikov. Dobro vidni prelomi so v
stenah Male doline pod Škocjanom in v Šumeči jami. Tektonsko poškodovane lezike
so zlasti dobro vidne v Oknu med obema dolinama. Ob taki leziki je nastal tudi
Slap. V obeh udornih dolinah in v Šumeči jami so do nekaj deset metrov široke
razpoklinske cone, ki potekajo v smereh S–J in SZ–JV. Ob njih so nastali prvi
kanali, pozneje v razvoju jame pa je prihajalo ob njih do velikih odlomov ali
podorov. Tako so lahko nastale velike udorne doline in dvorane v jami, podorno
kamenje pa je Reka sproti raztapljala in odnašala iz jame.
2.1.1.2 Relief
Škocjanski kras, obsežna uravnana pokrajina na nadmorski
višini med 420 in 450 m, pripada jugovzhodnemu robu Krasa. Nad njim se na
severu vzpenjata Gabrk s Čebulovico (642 m n. m.) in Vremščica
(1027 m n. m.), proti vzhodu in jugu pa flišno vznožje Vremščice in flišni
Brkini. Proti severozahodu se preko Divaškega krasa nadaljuje v kraških
planjavah in gričevjih.
Površje Škocjanskega krasa je v grobem uravnano, v drobnem pa
močno razčlenjeno. Ker ga gradijo apnenci, se je tu razvil značilni tip
reliefa, prav po tej pokrajini imenovan kras.
Glavni vzrok za nastanek krasa in kraškega reliefa je topnost
kamenin, ki gradijo zemeljsko površje. Voda glavni mineral apnenca kalcit
raztaplja in ga odnaša skozi podzemne kanale v obliki raztopine. Zato na
površju kameninskega drobirja skorajda ni.
Padavinska voda na Krasu odteka skozi razpoke v podzemlje.
Tako nastanejo jame, na površju pa kraške kotanje različnih velikosti.
Najpogostejše so vrtače. To so lijakaste ali skledaste vdolbine, povečini do
10 m globoke in s premerom do 50 m. Nastale so tam, kjer je navpično
prenikanje v globino mogoče in raztapljanje kamnine najmočnejše.
Vrtače so zelo pomembna reliefna oblika na Škocjanskem krasu.
Z njihovih pobočij in dna je bilo kamenje odstranjeno, dno pa izravnano. Del
kamenja je bil podkopan pod prst v dnu vrtače, preostali del pa zložen v suhe
zidove. To je predstavljalo prve skromne njive na Krasu. Dna vrtač so bila
uporabljena tudi za vodne zbiralnike – kale – za napajanje živine. Ilovica v
dnu vrtač je postala neprepustna, če je bila dobro pregnetena.
Veliko večje kot vrtače so udornice. Nastale so z rušenjem
stropov nad podzemnimi votlinami. Običajno imajo strma pobočja, pa tudi
navpične skalne stene so pogoste. Udornice ne nastanejo nenadoma z udorom,
ampak z dolgotrajnim krušenjem stropa in sten nad dvoranami ter tokavo podzemne
Reke, ki raztaplja odpadlo kamenja in ga tako odnaša proč.
Največji udornici sta 122 m globoki dol Sokolak,
katerega prostornina znaša 8,5 milijona m³, in Globočak, katerega prostornina
znaša 4,6 milijona m3. Skupina udornic, ki je nastala pri vhodu v
Škocjanske jame (Velika dolina, ki je globoka 164 m, Mala dolina, Sapendol
in dol Lisična), pa ima skupno prostornino 6,2 milijona m³.
Posebna oblika na površju nad Škocjanskimi jamami so
brezstrope jame. Nastanejo z zniževanjem površja zaradi raztapljanja apnenca,
medtem ko se jame, ki jih je vodni tok že zapustil, ne spreminjajo. Ko površje
doseže jamo, tej najprej razkroji strop in jama se odpre. Nad Škocjanskimi
jamami se nahajata velika nekdanja jama in velik stalagmit, ki stoji na
prostem.
2.1.1.3 Hidrološke značilnosti
Jamo je oblikovala ponikalnica Reka, ki zbere večino vode na
neprepustnih flišnih kamninah. Njen srednji pretok pred ponori je
8,95 m3/s, ob izjemnih poplavah pa do 387 m3/s. Po močnih padavinah
Reka poplavlja. Običajne poplavne vode sežejo v jami do 30 m visoko,
najvišje znane pa so dosegle višino 132 m. Reka teče od Škocjanskih jam
skozi kraško podzemlje proti približno 35 km oddaljenim izvirom Timave na
italijanski strani.
Ocena stanja
V tem poglavju se opis stanja nanaša zgolj na površinski tok
Reke v zavarovanem območju. Preostanek površinskega toka je obravnavan v 3.
poglavju te resolucije.
– Površinske vode
Po podatkih iz publikacije Ocena stanja površinskih voda za
Slovenijo v obdobju 2009–2014 (Agencija Republike Slovenije za okolje; v
nadaljnjem besedilu: ARSO Ljubljana, 2015) je kemijsko stanje Reke v
zavarovanem območju v obdobju 2009–2013 dobro z visoko stopnjo zaupanja.
Ekološko stanje Reke je prav tako dobro, vendar s srednjo stopnjo zaupanja, ekološko
stanje Reke glede na vsebnost posebnih onesnaževal v obdobju 2009–2014 pa je
zelo dobro s srednjo stopnjo zaupanja.
– Podzemne vode
Po podatkih ARSO je bilo kemijsko stanje vodnega telesa Obala
in Kras z Brkini leta 2015 dobro. Količinsko stanje vodnega telesa Obala in
Kras z Brkini je prav tako dobro. Enako je veljalo tudi za leta od 2012 do 2015
(Ocena kemijskega stanja podzemnih voda v Sloveniji v letu 2015, Agencija
Republike Slovenije za okolje, Ljubljana, november 2016).
Kljub temu v Škocjanskih jamah še vedno občasno nastajajo
pene, katerih izvor še ni povsem pojasnjen. To lahko kaže na onesnaženja Reke,
kar lahko negativno vpliva na podzemno živalstvo ne le Škocjanskih jam, ampak
celotnega podzemnega toka Reke in kraškega vodonosnika nasploh. Rezultati
analiz ne kažejo odstopanj od večletnega povprečja na posameznem merilnem
mestu.
2.1.2 Živa narava
2.1.2.1 Habitatni tipi
Kartiranje habitatnih tipov za zavarovano območje parka z
okolico je leta 2014 po predpisani tipologiji opravil Center za kartografijo
favne in flore (v nadaljnjem besedilu: CKFF). Tipologija temelji na rastlinskih
združbah v kombinaciji s strukturnimi elementi in rabo tal. Popisanih je bilo
97 habitatnih tipov. Najznačilnejši habitatni tipi za park so predstavljeni v
nadaljevanju.
Melišča, skalne stene in jame
Najznačilnejši habitatni tipi te skupine so apnenčaste stene
z vegetacijo skalnih razpok in termofilna melišča. Na delih sten, ki so manj
strmi, je ponekod razvita bujnejša vegetacija, prevladujejo pa vrste kamnitih
kraških pašnikov in termofilnih gozdov mešanih listavcev. Prav tako se na
delih, kjer ni zelo intenzivnega premikanja materiala, zaraščajo tudi melišča.
V spodnjem delu skalnih sten nad strugo reke Reke in njenim ponorom je še en
habitatni tip, in sicer vlažne skalnate stene. Gre za pomemben habitatni tip,
ki je ena od posebnosti parka in v katerem so termofilni in glacialni relikti.
Sklenjene gozdne površine
Na celotnem območju kartiranja prevladujeta termofilni gozd
mešanih listavcev in termofilni hrastov gozd. Na večjih površinah je
termofilnim drevesnim vrstam kot posledica pogozdovanja v preteklosti primešan
črni bor ali pa ta tvori samostojne sestoje.
Termofilni gozdovi mešanih listavcev, termofilni hrastovi
gozdovi in hrastovo-belogabrovi gozdovi so določeni v Uredbi o habitatnih tipih
(Uradni list RS, št. 112/03, 36/09 in 33/13; v nadaljnjem besedilu: Uredba o
habitatnih tipih). Primes črnega bora oziroma smreke za te gozdne habitatne
tipe pomeni neugodno stanje ohranjenosti.
Druge površine z drevesnimi vrstami
Mejice in manjše skupine dreves ter grmov najdemo na celotnem
območju kartiranja. Predstavljajo pomemben habitatni tip, saj predstavljajo
pomembno zatočišče in selitvene koridorje številnim živalskim vrstam. Po vrstni
sestavi so zelo podobne okoliškim gozdovom in grmiščem.
Ekstenzivna suha travišča
Med ekstenzivnimi travniškimi površinami prevladujejo
različni tipi vzhodno submediteranskih (submediteransko-ilirskih) suhih in
polsuhih travišč. Kraška travišča so nastala kot posledica krčenja gozdov za pašnike.
Sodijo med vrstno najpestrejše habitatne tipe pri nas. Z opuščanjem ekstenzivne
paše drobnice in posledičnim zaraščanjem so se njihove površine začele močno
krčiti. Na globljih, za kmetijsko obdelavo primernejših tleh, pa jih ogroža
tudi intenziviranje rabe. Na območju kartiranja je vsekakor več površin, ki se
zaraščajo, kot takih, ki so prešle v intenzivno kmetijsko rabo. To je z
naravovarstvenega stališča dobro, saj je zaraščajoče se površine lažje povrniti
v prvotno stanje kot tiste, ki so bile preveč gnojene.
Vode, prodišča in obvodna vegetacija
Največjo površino med vodami predstavlja reka Reka, ki ima
tudi visoko naravovarstveno oceno. Visoko ovrednoteni so tudi potoki, ki pa
imajo vodo samo občasno. V strugi reke Reke je nekaj prodišč, ki so večinoma
porasla z vrbovjem.
Ocena stanja
Uredba o habitatnih tipih določa habitatne tipe, ki se
prednostno, glede na druge habitatne tipe, prisotne na celotnem območju
Republike Slovenije, ohranjajo v ugodnem stanju, in ureja usmeritve za njihovo
ohranjanje.
Habitatni tip je v ugodnem stanju, če je naravna razširjenost
habitatnega tipa in območij, ki jih posamezni habitatni tip znotraj te
razširjenosti pokriva, stabilna ali se veča, če obstajajo in bodo v
predvidljivi prihodnosti verjetno še obstajali posebna struktura habitatnega
tipa ter naravni procesi ali ustrezna raba, ki zagotavljajo njegovo dolgoročno
ohranitev, in če je zagotovljeno ugodno stanje za ta habitatni tip značilnih
prostoživečih rastlinskih ter živalskih vrst.
Primerjava monitoringa iz leta 2014 in niza podatkov
preteklih kartiranj habitatnih tipov za skoraj vse enote monitoringa kaže
zmanjšanje površin negozdnih habitatnih tipov, ki jih varuje Direktiva Sveta
92/43/EGS z dne 21. maja 1992 o ohranjanju naravnih habitatov ter prosto živečih
živalskih in rastlinskih vrst (UL L št. 206 z dne 22. 7. 1992, str. 7),
zadnjič spremenjena z Direktivo Sveta 2013/17/EU z dne 13. maja 2013 o
prilagoditvi nekaterih direktiv na področju okolja zaradi pristopa Republike
Hrvaške (UL L št. 158 z dne 10. 6. 2013, str. 193; v nadaljnjem besedilu:
Direktiva o habitatih). Hkrati se je v vseh enotah monitoringa povečala
površina intenzivnih kmetijskih površin, vendar ne na račun povečanja njiv
(površina teh se je marsikje zmanjšala), ampak na račun intenzivnih travnikov.
2.1.2.2 Rastlinstvo
Škocjanske jame z okolico imajo zaradi zelo razgibanega
reliefa izredno pester rastlinski svet. V parku so nahajališča nekaterih
endemičnih, redkih ali ogroženih vrst, ki so tudi na rdečem seznamu praprotnic
in semenk Slovenije: bršljanov pojalnik (Orobanche hederae) z edinim
nahajališčem, wettsteinova mrtva kopriva (Lamium wettsteinii) z enim
izmed dveh nahajališč in justinova zvončica (Campanula justiniana) s
klasičnim nahajališčem. Posebne mikroklimatske razmere v dnu dolin, ki
nastanejo zaradi nizkih temperatur,
omogočajo uspevanje nekaterih hladnoljubnih, značilno alpskih
rastlin, kot so avrikelj (Primula auricula), skorjasti kamnokreč (Saxifraga
crustata), dvocvetna vijolica (Viola biflora) in skalna kernejevka (Kernera
saxatilis), 40 m više pa zaradi toplega zraka, ki pozimi izteka iz
jame, uspevajo izrazito toploljubne vrste, npr. venerini lasci (Adiantum
capillus-veneris), ostrolistni beluš (Asparagus acutifolius) in
rdečeplodni brin (Juniperus oxycedrus). Rast tako nasprotujočih si
rastlin skupaj je v naravi velika redkost.
Na vhodih stranskih rovov, kot sta Schmidlova dvorana in
Tominčeva jama, rastejo rastline, prilagojene ekstremnim svetlobnim razmeram.
Med cvetnicami so najbolj značilne navadni bršljan (Hedera helix),
fuchsov grint (Senecio fuschsii), navadni zajčji lapuh (Mycelis
muralis), kljukastosemenska zvezdica (Stellaria montana) in razrasla
krišina (Parietaria judaica). Med praprotmi opazimo rjavi sršaj (Asplenium
trichomanes) in jelenov jezik (Phyllitis scolopendrium). Najgloblje
v vhodne dele jam sežejo le nekateri mahovi in alge. Prav tako se v osvetljenem
delu Schmidlove dvorane nahajajo posebne kapniške strukture, imenovane
stromatolitni stalagmiti, katerih rast je biološko pogojena. Notranja struktura
takšnih kapnikov je zapletena, saj jo sestavljajo izmenične plasti eolskih
sedimentov, kalcita in detritusa. V jami je 21 stromatolitnih stalagmitov, od
katerih je večina v začetni fazi rasti oziroma je njihova rast ustavljena.
Okrog razsvetljave v jami je ponekod opazna porast z
rastlinami, kot so alge, mahovi in praproti, skupno poimenovanimi tudi
lampenflora (v nadaljnjem besedilu: lampenflora).
Ocena stanja
Zavarovane rastlinske vrste v parku, ki so uvrščene v
Pravilnik o uvrstitvi ogroženih rastlinskih in živalskih vrst v rdeči seznam
(Uradni list RS, št. 82/02 in 42/10), so v ugodnem stanju. Vrste so večinoma
vezane na stanje habitatov, ki so v ugodnem stanju ohranjenosti. Reliktna flora
v udornicah, to je rastlinstvo, ki se je tukaj ohranilo še iz hladnejših
obdobij Zemljine preteklosti, je v ugodnem stanju ohranjenosti. Rastišča so
pretežno nepristopna obiskovalcem in ni nevarnosti, da bi jih obiskovalci
ogrožali. Rastišča so v celoti podvržena naravni sukcesiji. Rastišča jadranske
smrdljive kukavice so v stabilnem stanju. Tujerodne invazivne vrste v parku so
občasno opažene, vendar ne povzročajo bistvenega pritiska na populacije
avtohtone flore. Na prodiščih Reke v soteski se v omejenem obsegu pojavljajo
enoletnice, kot so žlezava nedotika, enoletna suholetnica, kanadska zlata rozga
in topinambur. Pojavljanje ameriškega pajesena je uspešno zatirano in omejeno.
2.1.2.3 Živalstvo
V parku je pester preplet submediteranske in subalpinske
favne.
Polži
Park naseljujejo vrste polžev zelo različnih arealnih tipov:
mediteranski, severnodinarski, zahodnoevropski, alpski, južnoevropski,
vzhodnoalpski, jadranski in holarktični tip.
Metulji
Na zavarovanem območju parka je zabeleženih 90 vrst dnevnih
metuljev, ki predstavljajo 50 % na ozemlju Republike Slovenije živečih dnevnih
vrst. Med njimi je 18 evropsko in nacionalno ogroženih vrst, kar pomeni 20 % v
parku registriranih vrst ali 10 % favne dnevnih metuljev Slovenije. Največ (72
%) ogroženih vrst živi na suhih kraških travnikih, približno polovica (44 %) na
zaraščajočih suhih travnikih in približno tretjina (33 %) na svetlih gozdnih
poteh. Prisotne so vrste, ki determinirajo območje Natura 2000 Kras: črtasti
medvedek (Euplagia quadripunctaria), petelinček (Zerynthia polyxena),
travniški postavnež (Euphydryas aurinia) in črni apolon (Parnassius
mnemosyne).
Na Krasu živi endemitni kraški pavlinček (Perisomena
caecigena), v jamskem sistemu pa troglofilna vrsta (občasni jamski
prebivalec) jamski pedic (Triphosa dubitata) (Linnaeus, 1758) in
nočni metulj iz družine pedicev (Geometridae).
Ptice
V parku je bil nazadnje izveden celovit popis ptic med letoma
2010–2013. Zabeleženih je bilo 81 vrst in od tega 49 gnezdilk. Najštevilčnejše
gnezdilke znotraj meja parka so črnoglavka (Sylvia atricapilla), taščica
(Erithacus rubecula), kos (Turdus merula), ščinkavec (Fringilla
coelebs) in močvirska sinica (Poecile palustris). Največje število
preštetih planinskih hudournikov (Apus apus) je bilo 72 (36 parov). Leta
2011 smo registrirali šest samcev lesne sove (Strix aluco), slišalo pa
se je tudi oglašanje mladičev. Gnezdečo populacijo ocenjujemo na 6–10 parov. V
vasi Vremski Britof smo registrirali enega velikega skovika (Otus scops).
Gnezdečo populacijo ocenjujemo na 1–3 pare. Opazili smo, da so skalni golobi
(Columba livia) v parku morfološko zelo variabilni. Večina skalnih golobov ima
barve in vzorce, značilne za domače golobe. Na podlagi opazovanj sklepamo, da
tu gnezdeči golobi pripadajo domači obliki. Sokol selec (Falco peregrinus)
uspešno gnezdi na območju Sokolaka, večinoma tudi z uspešno reprodukcijo. Na
reki Reki je najštevilčnejša ptica, ki je vezana na vodo, siva pastirica (Motacilla
cinerea). Večinoma gnezdi 8–10 parov sivih pastiric. Povodni kos (Cinclus
cinclus) ni številčen. Ocenjujemo, da v zavarovanem območju parka gnezdita
1–2 para. Opažene so tudi mlakarice. Ker večji del parka pokrivajo gozdovi in
dlje časa opuščena kmetijska krajina, v parku od gnezdilk ni prisotnih sicer
značilnih vrst kmetijske krajine Krasa, kot so poljski škrjanec (Alauda
arvensis), rjava penica (Sylvia communis), prosnik (Saxicola
rubicola), repnik (Linaria cannabina), rumeni strnad (Emberiza
citrinella) in veliki strnad (Emberiza calandra). V parku je veliko
skalnih sten, v katerih gnezdijo ogrožene in redke vrste, ki so vezane na
takšen habitat. Planinski hudournik (Apus melba) je v Sloveniji redko
razširjena vrsta. Regionalni varstveni pomen z vidika ptic dajeta parku tudi
reka Reka in njen kanjon. Park je znotraj Krasa najpomembnejše območje za sivo
pastirico in edino območje na Krasu, kjer gnezdi povodni kos.
Živalstvo v Reki
V površinskem toku Reke je bilo na podlagi vzorčenja s
semikvantitativno metodo, t. i. »kick sampling« ugotovljenih 21 skupin velikih
nevretenčarjev, ki jim pripada 97 taksonov. Večino makrozoobentosa
predstavljajo ličinke žuželk – enodnevnice (Ephemeroptera), vrbnice (Plecoptera),
kačji pastirji (Odonata), stenice (Heteroptera), mladoletnice (Trichoptera),
dvokrilci (Diptera), hrošči (Coleoptera) in mrežokrilci (Neuroptera),
ki preživijo le del svojega življenjskega cikla v vodi. Poleg teh so bili
najdeni tudi osebki ožigalkarjev, vrtinčarjev, polžev, školjk, maloščetincev,
pijavk, pršic in rakov (vodne bolhe in ceponožci) ter enakonožcev (Asellus
acquticus cavernicolus in Trichonichus stameri). Ribe so zastopane v
glavnem s postrvjimi in ciprinidnimi vrstami. Te živijo tudi v začetnih delih
podzemne Reke zaradi katastrofičnega drifta in le redko preživijo več časa v
podzemlju. V Reki živijo vrste, značilne predvsem za površinske vodotoke južne
Evrope. Občasno je ugotovljena prisotnost primorskega koščaka (Austropotamobius
pallipes) v soteski Reke, in sicer pred ponorom. Povsem običajno je v
tolmunih Reke opažen hribski urh (Bombina variegata) v vseh razvojnih stadijih.
Podzemno živalstvo Škocjanskih jam
Zaradi zemljepisnih in zgodovinskih razmer so začeli
podzemeljski živelj raziskovati prav na Slovenskem krasu, in sicer v okolici
Postojne. Prvi znanstveno opisani troglobiont (prava podzemna vrsta, ki ves
življenjski cikel preživi v jami) je bila leta 1758 človeška ribica ali močeril
(Proteus anguinus). Nato je bil v letu 1832 opisan hrošček drobnovratnik
(Leptodirus hochenwartii). Šele kasneje so se zvrstile najdbe tudi
drugod po današnjem ozemlju Republike Slovenije. Danes je znano, da imamo v
Sloveniji s približno 200 vrstami eno najbogatejših kopenskih jamskih favn, z
200 vodnimi vrstami pa daleč najbogatejšo vodno troglobiotsko favno na svetu.
Škocjanske jame sodijo v skupino jam z bogato podzemno favno.
Bivališče nudijo zlasti nevretenčarjem, med katerimi so mnogi tako dobro
prilagojeni na življenje brez svetlobe in razmere, kjer je hrana količinsko in
kakovostno revna, da so postali prave podzemeljske živali. Vodne in terestične
habitate naseljujejo mnoge vrste podzemeljskih organizmov, in sicer raki
ceponožci in enakonožci, polži, dvojnonogi, žuželke in človeška ribica.
Pestrost življenja v jami dopolnjujejo številni netopirji,
med njimi dolgokrili netopir (Miniopterus schreibersi), katerega
kolonija se seli med Škocjanskimi jamami in Predjamo, ter dolgonogi netopir (Myotis
capacinii). Zimske kolonije dolgokrilega netopirja dosegajo število 7000
osebkov, poletne kolonije pa nekaj tisoč osebkov. Ostale vrste so manj
abundantne. Vrste, ki jih je mogoče najti v jami v času hibernacije ali
porodniških kolonij, so še veliki podkovnjak (Rhinolophus ferrumequinum)
in mali podkovnjak (Rhinolophus hipposideros), širokouhi netopir (Barbastella
barbastellus) ter navadni netopir (Myotis myotis).
Vrstno najobsežnejše je živalstvo, ki ga prinašajo curki
prenikajoče vode iz epikrasa (kamninski sloj tik pod površjem) v Škocjanske
jame. Obsega predstavnike 11 skupin živali, in sicer vrtinčarje, gliste, polže,
maloščetince, pršice, med raki dvoklopnike, ceponožce, enakonožce in postranice
ter med žuželkami skakače in ličinke dvokrilcev. Najbogatejše zastopana
živalska skupina v epikrasu so ceponožni raki. Med njimi je bilo najdenih 32
vrst, ki pripadajo 16 rodovom in trem družinam (Pipan 2003; Pipan 2005). Večina
teh vrst (24) je zašla v jamsko okolje s preniklo vodo, drugi pa so bili
najdeni v ponikalnici. Dvanajst vrst, ki poseljujejo epikraški habitat, je
stigobiontskih – so pravi predstavniki podzemeljskih vod. Ugotovljenih je bilo
pet novih vrst in vrsta Elaphoidella slovenica Wells (syn.
Elaphoidella karstica), ki je endemit Škocjanskih jam. Iz najdišč v
Škocjanskih jamah so bile prvič opisane vrste rakcev Copepoda (Moriaropsis
scotenophila) in jamski samook (Speocyclops infernus) že leta 1930.
Med podzemnim živalstvom Reke se nahajajo nekatere
stigobiontske vrste, in sicer Polychaeta: jamski cevkar (Marifugia cavatica),
Turbellaria: jamski vrtinčar (Dendrocoeleum spaeleum), amfipode: reška
slepa postranica (Niphargus timavi) in kapniška slepa postranica (Niphargus
Cf. Stygiu), deseteronožci: jamska kozica (Troglocaris sp.) in
Amphibia: človeška ribica (Proteus anguinus), ki ji predstavlja podzemna
Reka oziroma vodonosnik Krasa skrajno severozahodno točko razširjenosti areala
v vodah Dinarskega krasa.
Terestrično podzemno živalstvo v parku obsega 13 vrst, in
sicer rake enakonožce, jamskega polžka, dvojnonogo, palpigrada in paščipalca,
med žuželkami jamske skakače rodu Oncopodura in Onychiurus ter dve vrsti
jamskih hroščev. V zadnjih letih se je odkrilo prisotnost palpigrada Eukoenia
sp. in jamskega paščipalca Chthonius spelaeophilus. Jamska mokrica
in rakec rodu Alpioniscus sta amfibična. Terestrične vrste živijo v
glavnem okoli organskih ostankov na tleh (gvano, les). Na površinskem vodnem
filmu na majhnih lužicah, kjer se hranijo z organsko snovjo, ki se ujame na
površino, živijo skakači.
Ocena stanja
Živalske vrste, navedene v tem poglavju, so v ugodnem stanju.
Vrste so vezane na stanje habitatnih tipov, kjer živijo, in ti so na
zavarovanem območju parka večinoma v ugodnem stanju ohranjenosti. Živalstvo
Reke je v dobrem stanju ohranjenosti. Stanje ptic v parku je ugodno. Večinoma
je vezano na stanje populacij na širšem območju posebnega območja varstva Krasa
(identifikacijska številka območja Natura 2000: SI5000023) in na vrste, ki
živijo na tem območju. Habitati, na katere so vezane vrste ptic, ki se
prednostno varujejo, so v zavarovanem območju parka v ugodnem stanju
ohranjenosti. Turistični obiski so za zdaj omejeni na udornicah Velika in Mala
dolina ter prvem ponoru Reke pod Škocjanom, kjer je stanje ptic stabilno.
Veliki pupek in hribski urh sta vezana na vodna telesa ter
sta v parku v ugodnem stanju ohranjenosti, prav tako kot habitatni tipi, ki so
ključnega pomena za njuno ohranjanje.
Populacije vseh ugotovljenih vrst netopirjev v parku so v
ugodnem stanju, enako tudi habitatni tipi, ki so za te populacije bistvenega
pomena (Škocjanske jame, mejice, rečni bregovi, gozd, jame, ki niso odprte za
javnost). Turistični obisk jame je sicer poleti speljan v neposredni bližini
porodniških kolonij nekaterih vrst, vendar je njihovo stanje ugodno. Ekološko
stanje habitatnega tipa netopirjev v jamskem sistemu se je deloma izboljšalo
(nova osvetlitev, zimski obisk poteka po spodnji poti). Skušali bomo
optimizirati stanje tudi v času porodniških kolonij. Obseg, torej površina
habitatnega tipa netopirjev v jamah, ostaja nespremenjen.
Podzemno troglobiontsko živalstvo je v verjetno ugodnem
stanju ohranjenosti. Vsekakor je prisoten pritisk turističnega obiskovanja
jamskega sistema, kar se pozna pri verjetno manjši abundanci, prevsem nekaterih
vrst iz vrha prehranjevalne verige (Coleoptera) v nekaterih predelih jam. V
celotnem turističnem delu jam ni več razširjanja alohtone nejamske favne v
okolici reflektorjev (kjer se je pojavljala lampenflora), saj so bili ti v letu
2014 v celoti zamenjani. Najštevilčnejše ugotovljeno podzemno živalstvo je v
epikraški coni (tik pod površjem), ki ni pod vplivom obiskov jamskega sistema,
pač pa je bolj vezana na stanje površja in rabo tal na površju neposredno nad
jamskim sistemom in je v ugodnem stanju. Stigobiontsko živalstvo sistema
Škocjanskih jam je v ugodnem stanju ohranjenosti, določeno je z ekološkim
stanjem vodotoka – Reke.
Tujerodne invazivne vrste v parku so le občasno opažene in ne
povzročajo bistvenega pritiska na populacije avtohtone favne. Najbolj
problematične utegnejo biti vodne vrste. Pri pojavih vnosa ciprinidnih vrst v
stoječa vodna telesa na zavarovanem območju parka so le-te ustrezno
odstranjene.
2.1.3 Varstveni statusi
2.1.3.1 Naravne vrednote
V zavarovanem območju parka je 54 naravnih vrednot, določenih
s Pravilnikom o določitvi in varstvu naravnih vrednot (Uradni list RS, št.
111/04, 70/06, 58/09, 93/10 in 23/15; v nadaljnjem besedilu: Pravilnik o
določitvi naravnih vrednot), od tega 14 območij naravnih vrednot državnega
pomena, 13 točk naravnih vrednot državnega pomena in 25 jam, ki so prav tako
naravne vrednote državnega pomena.
Velika večina naravnih vrednot je vezana na kraško
hidrologijo, geomorfologijo in geologijo, predvsem znotraj sistema Škocjanskih
jam. Ker ima jama izjemen pomen, so upravljavske aktivnosti prednostno
podrejene ohranitvi, zavarovanju in predstavitvi tega edinstvenega naravnega
objekta.
Varstvene usmeritve
Usmeritve za dejavnosti na območju naravnih vrednot izhajajo
iz varstvenih režimov 8., 9. in 10. člena ZRPŠJ.
Po Uredbi o zvrsteh naravnih vrednot (Uradni list RS, št.
52/02 in 67/03; v nadaljnjem besedilu: Uredba o zvrsteh) so varstvene usmeritve
za varstvo naravne vrednote usmeritve za posege in dejavnosti človeka na
naravni vrednoti in na območju, ki je z naravno vrednoto vidno ali funkcionalno
povezano, z namenom, da se naravna vrednota ohranja. Posegi in dejavnosti se
izvajajo na naravni vrednoti, če ni drugih prostorskih ali tehničnih možnosti
za izvedbo posega ali opravljanje dejavnosti, in sicer v skladu z usmeritvami,
ki so določene v Uredbi o zvrsteh.
Podrobnejše varstvene usmeritve za varstvo posamezne zvrsti
naravnih vrednot ali za posamezno naravno vrednoto so določenev Pravilniku o
določitvi naravnih vrednot. Konkretne varstvene usmeritve in naravovarstveni
pogoji za posege in dejavnosti na naravni vrednoti ter na območju vpliva na
naravno vrednoto so določeni v naravovarstvenih smernicah.
Razvojne usmeritve za naravne vrednote so usmeritve za rabo
naravnih vrednot z namenom njihove ohranitve. Naravne vrednote se praviloma
ohranjajo v obstoječi rabi, ki mora potekati sonaravno, da ne ogroža obstoja
naravne vrednote in ne ovira izvajanja njenega varstva. Naravne vrednote so
namenjene predvsem doživljanju narave, izobraževanju, vzgoji,
znanstveno-raziskovalnemu delu ali naravi prijazni rekreaciji.
Ocena stanja
Stanje naravnih vrednot v parku se ocenjuje kot dobro.
Naravni procesi v jamah in udornicah, kar predstavlja veliko večino med vsemi
naravnimi vrednotami v parku, v glavnem potekajo nemoteno. Vhodi v sistem
Škocjanskih jam in tudi v Mušjo ter Skeletno jamo so zaradi kontrole obiska in
preprečevanja morebitnih poškodb zaprti z vrati. Vhod v Škocjanske jame je
zavarovan tudi z video-nadzornimi kamerami, vhoda v Mušjo in Skeletno jamo pa s
senzorjem vloma.
Izvajanje del in organizacija obiska v sistemu Škocjanskih
jam in površinskem delu parka sta podrejena ohranjanju narave in skrbi za
nemoten ter varen obisk. Sem sodijo npr. čiščenje prepadnih sten in
postavljanje lovilnih mrež zaradi krušenja kamenja ter obnova poti. Jama je z
izjemo poškodb iz preteklosti v dobrem stanju, nekatere poškodbe pa je mogoče
sanirati. Problem osvetlitve v jami z lampenfloro se rešuje s Protokolom za
zaviranje rasti lampenflore v Škocjanskih jamah.
Tudi druge jame v parku so v glavnem v naravnem stanju z
izjemo redkih v bližini Dolnjih Ležeč, ki so nekoč služile za smetišča in so do
vrha zatrpane z odpadki in drugim materialom. Ena od jam je bila leta 2015
očiščena. Melišča v udornicah so stabilna, medtem ko se njihova dna ponekod
zaraščajo.
Občasna nihanja kakovosti vode ne kažejo večjih odstopanj od
dolgoletnih povprečij, kljub temu pa motijo pene, ki se nabirajo ob slapovih in
brzicah v podzemnem toku Reke, in plastični odpadki v zaključnem delu
podzemnega kanjona (Martelova dvorana, Mrtvo jezero), ki jih ob visoki vodi
zaradi sifona Reka odlaga na bregovih struge ali plavajo na vodi. Podrobneje
stanje voda ureja 3. poglavje te resolucije.
Prisotni so nasadi tujerodnih iglavcev v Mali in Veliki
dolini ter soteski Reke, kar se bo s počasno premeno nadomestilo z avtohtonimi
drevesi. Drevesa iz seznama naravnih vrednot, predvsem lipe v Škocjanu in
Matavunu, so negovana in zdrava.
2.1.3.2 Ožja zavarovana območja
V parku so soteska Reke v dolžini približno 2,5 km pred
ponorom v Škocjanske jame, spodnji del soteske Sušice do sotočja z Reko, osrčje
parka z Veliko in Malo dolino ter vasmi Matavun, Škocjan in Betanja, niz
udornic na južni in severni strani ter površje nad Škocjanskimi jamami. Zaradi
posebne naravne, kulturne, zgodovinske in estetske vrednosti so v parku
posamezni deli nepremične naravne in kulturne dediščine posebej zavarovani z
ZRPŠJ.
Naravni spomeniki
Kot naravni spomeniki so zaradi svojih posebnih značilnosti
kot vzorčni primer nekega naravnega pojava zavarovani naslednji deli parka:
1.     
Mala dolina in Velika dolina do roba udornice;
2.     
brezno Okroglica;
3.     
stene in bregovi slepe doline Reke v dolžini in širini 150 m pred
vhodom v Mahorčičevo dvorano;
4.     
podzemne jame na območju parka:
- 
Škocjanske jame (Škocjanski jamski splet),
- 
Velika jama na Prevali ali Mušja jama,
- 
Mala jama na Prevali ali Skeletna jama,
- 
jama Škrlica;
5.     
Kapnik v Lipjih jamah pri Divači.
Varstveni režim za naravne spomenike je predpisan v 9. in 10.
členu ZRPŠJ.
2.1.3.3 Območje Natura 2000
Park je v območju Nature 2000, in sicer posebno območje
varstva Kras (identifikacijska številka območja Natura 2000: SI5000023; v
nadaljnjem besedilu: POV) in posebno ohranitveno območje Kras (identifikacijska
številka območja Natura 2000: SI3000276; v nadaljnjem besedilu: POO Kras). V
park sega tudi skrajni zahodni del posebnega ohranitvenega območja Reka
(identifikacijska številka območja Natura 2000: SI3000223; v nadaljnjem
besedilu: POO Reka).
Preglednica 2: Pregled območij
Natura 2000 POV Kras (SI5000023), POO Kras (SI3000276) in POO Reka (SI3000223) v
parku



Koda območja

Ime območja

Vrsta varovanega
  območja

Površina [km2]

Delež v RPŠJ
(v %)

Delež območja v
  parku glede na skupno
površino območja (v
  %)


SI3000276

Kras

POO 

474,86

99

0,87


SI5000023

Kras

POV

498,45 

99

0,83


SI3000223

Reka

POO 

0,05

1,25

1,21



Ukrepi za vse vrste Natura 2000 se izvajajo v skladu s
smernicami, navedenimi v Programu upravljanja območij Natura 2000, in so
predstavljeni v preglednicah z nalogami za posamezne cilje ter v usmeritvah za
kmetijstvo in gozdarstvo.
V nadaljevanju je krajši opis zgoraj omenjenih območij Natura
2000.
POO Kras (identifikacijska številka območja Natura
2000: SI3000276)
Posebno ohranitveno območje POO Kras predstavljata obsežna
apneniška planota v jugozahodnem delu Slovenije in severozahodni del Dinarskega
krasa, kjer nastajajo številni površinski in podzemeljski kraški pojavi ter
obstajajo evropsko pomembni habitatni tipi (jame, suha travišča, brinovja,
črničevje, skalne stene ipd.). Območje je življenjski prostor evropsko
ogroženih rastlinskih in živalskih vrst (netopirji, metulji, hrošči, dvoživke,
ptice) ter selitveni koridor ujed in velikih sesalcev.
V parku so bile po zadnjih podatkih evidentirane naslednje
vrste iz habitatne direktive, ki opredeljujejo območje Kras: človeška ribica,
veliki pupek, hribski urh, ozki vretenec, travniški postavnež, rogač, bukov
kozliček, črtasti medvedek, petelinček, črni apolon, mali podkovnjak, veliki
podkovnjak, dolgonogi netopir, dolgokrili netopir, navadni netopir in v
neposredni okolici tudi vejcati netopir. Kot edina rastlinska vrsta je bila
leta 2015 najdena jadranska smrdljiva kukavica. Posebej pomembne med njimi so
vrste, ki imajo v parku obsežne populacije, npr. netopirji. Novembra leta 2016
je bilo v parku znanih 21 vrst netopirjev, kar park uvršča na sam vrh ožjih
območij z največjo biodiverziteto netopirjev v Sloveniji. Z nadaljevanjem
raziskav v parku pričakujemo še vsaj dve do tri dodatne vrste netopirjev.
Za območje Natura 2000 Kras je kvalifikacijskih vrst
netopirjev osem, od katerih je bilo šest najdenih znotraj parka. Posebej velja
poudariti vrste, kot je npr. dolgokrili netopir, ki ima prezimovalne in
porodniške kolonije na stropu podzemnega kanjona Reke z več tisoč osebki.
Pomembne so tudi kolonije velikega podkovnjaka in dolgonogega ter navadnega netopirja,
ki pa niso tako številčne.
V parku in okolici je zadostna površina gozda, mejic,
košenic, vodnih površin in grmičevja, kar je nujno za ohranjanje netopirjev.
V Škocjanskih jamah redno poteka spremljanje stanja
netopirjev. Pri nekaterih vrstah obstaja pritisk na njihovo življenjsko okolje
ali vrsto. Območje prezimovalnih kolonij nekaterih vrst netopirjev je vzdolž
pohodnih poti v jami, kjer poteka turistični obisk. Območje, kjer se nekatere
vrste prehranjujejo (prehranjevalni habitat), sega tudi na površine izven
parka. Na splošno velja, da se netopirjev v prezimovališčih ne moti s hrupom,
osvetljevanjem in spreminjanjem mikroklime. Samic z mladiči v porodniških
kolonijah se ne vznemirja, ker je to usodno predvsem za mladiče. V primeru
motenj netopirji največkrat zapustijo zatočišča, s čimer se lahko poveča
njihova smrtnost, kar še posebej velja za mladiče. Netopirje moti tudi
nenaravna osvetljenost zatočišč.
Glede na monitoring v parku in državni monitoring netopirjev
je število malih podkovnjakov, velikih podkovnjakov, navadnih netopirjev in
dolgonogih ter dolgokrilih netopirjev znotraj parka stabilno. Po oceni stanja
habitatov vrst, ki se pojavljajo v jamskem okolju, je le-to stabilno. V obdobju
prezimovanja dodatni ukrepi niso potrebni. Glede na rezultate prihodnjega
monitoringa ali podrobnejših raziskav bo za obdobje kotenja treba premisliti o
dodatni prilagoditvi osvetljevanja stare turistične poti, ki poteka dokaj blizu
visišč porodniške gruče dolgokrilih netopirjev in je ta morda zaradi te osvetlitve
delno pod stresom.
Velik problem se lahko hitro pojavi s postavitvijo vetrnih
polj, saj so tudi dolgokrili netopirji prepoznani kot ena izmed vrst, ki so
lahko žrtve delovanja vetrnic. Zato je treba pri presojah vplivov vetrnic na
naravo v polkrogu 40 km od Škocjanskih jam, ne glede na to ali je poseg v
območju Natura 2000 ali izven, na podlagi 33.a člena ZON nujno opredeliti, kako
bi postavitev in delovanje vetrnic lahko vplivalo na populacijo, živečo v
Škocjanskih jamah.
Poudariti velja tudi človeško ribico, ki je kvalifikacijska
vrsta. Je dinarski endemit, edini jamski vretenčar v Evropi in živi tudi v
podzemnem toku Reke. Vrsta je izredno občutljiva na motnje in onesnaženost
podzemne vode. Kot dejavnik ogrožanja je treba poudariti organsko in kemijsko
onesnaževanje voda Reke. Zaenkrat na območju parka še ne moremo z gotovostjo
potrditi prisotnosti jamskega hrošča, dinarskega endemita in kvalifikacijske
vrste drobnovratnik POO Kras.
Na suhih traviščih živi metulj travniški postavnež. V parku
je okrog 50 ha površin suhih travišč, vrsta pa je redno opažena. Ogroža jo
opuščanje in zaraščanje teh površin. Po trenutnem vedenju je stanje populacije
na podlagi dokumenta Ocena stanja Natura 2000 habitatnih tipov in vrst v parku
s strani CKFF iz leta 2016 ocenjeno kot verjetno stabilno (ocene stanj vrst v
nadaljevanju tega odstavka so vezane na ta isti dokument). Stanje populacije
črtastega medvedka je ocenjeno kot verjetno ugodno. Stanje populacije črnega
apolona je ocenjeno kot verjetno ugodno. Petelinček je toploljubna vrsta
metulja in je na Krasu pogosta. Pojavlja se predvsem v bolj vlažnih, deloma
zaraščenih predelih in v presvetljenih listnatih gozdovih, kjer raste podraščec
(Aristolochia spp.), ki je hranilna rastlina gosenic. Na zavarovanem območju parka
je vrsta splošno razširjena, vendar se pojavlja v nizkih gostotah. Po trenutnem
vedenju je stanje populacije ocenjeno kot verjetno ugodno. Stanje populacije
petelinčka, travniškega postavneža, črtastega medvedka in črnega apolona bo
možno prepoznati šele čez najmanj pet let monitoringa na tem območju. Vrsti
hrošča rogač in bukov kozliček sta vezani na lesno biomaso, odmrlo drevje in
gozdne površine ter sta prisotna v parku. Ogroža ju predvsem promet, rogača
tudi nabiranje osebkov in pretirana uporaba kemikalij ter gnojil. Veliki pupek
in hribski urh sta vezana na mokrišča in vodna telesa. Dvoživke so ogrožene
predvsem z vnašanjem tujerodnih vrst v vodna telesa, onesnaženjem vode
(kemikalije, eutrofikacija) in izgubo habitata (opuščanje kalov in vodnih teles).
Vrsta polža ozki vretenec je vezana na močvirne travnike, najdemo pa jo med
visokimi steblikami in na obrežnih vrbah ter jelšah. Ogrožajo jo predvsem
vodnogospodarski posegi, kot je npr. čiščenje obrežnega in podrtega drevja.
POV Kras (identifikacijska številka območja Natura
2000: SI5000023)
POV Kras je tretje največje posebno območje varstva za
varovanje ogroženih vrst ptic. Na tem območju živijo številne vrste ogroženih
ptic z največjimi gnezdečimi populacijami v Sloveniji. Velika uharica, pisana
penica, rjava cipa, kotorna in kačar so si našli dom na travnikih, grmiščih in
v skalnih stenah na Krasu.
Velik ornitološki pomen dajejo območju močne populacije
nekaterih vrst iz priloge I Direktive 2009/147/ES Evropskega parlamenta in
Sveta z dne 30. novembra 2009 o ohranjanju prosto živečih ptic (UL L št.
20 z dne 26. 1. 2010, str. 7), zadnjič spremenjena z Direktivo Sveta
2013/17/EU z dne 13. maja 2013 o prilagoditvi nekaterih direktiv na
področju okolja zaradi pristopa Republike Hrvaške (UL L št. 158 z dne
10. 6. 2013, str. 193; v nadaljnjem besedilu: Direktiva o pticah) z
visokimi deleži nacionalnih gnezditvenih populacij. Prvi dve vrsti dobro
opredeljujeta meje celotnega območja.
V parku so bile po zadnjih podatkih evidentirane naslednje
ornitološko pomembne vrste ptic: velika uharica, skalni strnad, sršenar, rjavi
srakoper, podhujka, hribski škrjanec, sokol selec, orel kačar, pisana penica,
smrdokavra, vodomec, veliki skovik in slavec. Posebej pomembne med njimi so
vrste, ki so bile ugotovljene kot gnezdilke, in sicer velika uharica, podhujka,
sokol selec, veliki skovik in skalni strnad. Vrste so vezane na habitatne tipe
skalnih sten, pobočij, jamskih vhodov, gozdov in kulturne krajine. Za nekatere
vrste in njihove življenjske prostore znotraj parka velja, da so pod pritiskom
različnih dejavnikov (elektroudari, nočno svetlobno onesnaženje, obiskovalci
parka in spreminjanje kulturne krajine na širšem območju izven parka). Območje,
kjer se nekatere vrste prehranjujejo (prehranjevalni habitat), sega tudi na površine
izven parka.
Stanje vrst ptic Natura 2000 v parku je na podlagi dokumenta
Ocena stanja Natura 2000 vrst v Regijskem parku Škocjanske jame 2012–2016 s
strani DOPPS iz leta 2016 relativno dobro. Ključna težava so srednjenapetostni
daljnovodi, ki v bližnji okolici še niso sanirani in najverjetneje preprečujejo
gnezdenje velike uharice. Znotraj samih meja parka bi bilo smiselno vzpostaviti
ekstenzivno upravljanje kmetijske krajine. Takšen način bi se splačalo tudi
spodbujati. To pomeni negnojene košenice, ki se kosijo enkrat letno ob
primernem času (pozno), ponovno vzpostavitev ekstenzivne paše ali košnje na
danes zaraščenih deli ter ohranjanje mejic in podobnih struktur. Takšni ukrepi
pozitivno vplivajo na vrste kmetijske krajine, kot so npr. hribski škrjanec,
rjavi srakoper in smrdokavra. Hkrati je treba obisk, ki je v parku zelo velik,
aktivno usmerjati, in sicer na način, da se obiskovalci držijo samo zanje
določenih poti in obiskujejo Park na takšen način, da ne predstavljajo
nepotrebne motnje pticam.
POO Reka (identifikacijska številka območja Natura
2000: SI3000223)
Reka z izjemnim hudourniškim odtočnim režimom priteka iz
Snežniškega pogorja kot površinska Reka – Velika voda in teče po brkinskem
flišu ter ponikne v matični Kras v Škocjanskih jamah. Je življenjski prostor
evropsko ogroženih vrst raka primorskega koščaka in rib grbe ter pohre. V
poplavnih delih so mestoma dobro ohranjeni vlažni travniki in logi, ki so
življenjski prostor ogroženih živalskih vrst metulja strašničinega
mravljiščarja in dvoživke hribskega urha. Ob Reki lovijo netopirji veliki
podkovnjak, dolgonogi netopir in dolgokrili netopir, ki imajo zatočišče v
Škocjanskih jamah. POO Reka poteka v parku od začetka soteske Reke 4 km
pred ponorom do samega vhoda Reke v podzemlje. V parku so bile evidentirane
naslednje vrste iz Direktive o habitatih, ki opredeljujejo območje Reka: veliki
podkovnjak, dolgonogi netopir in dolgokrili netopir, hribski urh in primorski
koščak. Prehranjevalni habitat netopirjev je v ugodnem stanju. Prodišča in tolmuni
so v nizkih vodostajih ugodno ohranjeni in vseskozi prisotni, da omogočajo
hribskemu urhu nemoten razvoj. Zaenkrat je ugotovljena zgolj občasna prisotnost
koščaka.
Preglednica 3: Habitatni tipi iz
Direktive o habitatih POO Kras, ki so v parku



Habitatni tip

Površina 2004 (ha)

Površina 2014 (ha)

Razlika (ha)


62A0 Vzhodna submediteranska suha travišča
  (Scorzoneretalia villosae)

52,23 (manj ugodno 16,47 ha) 

47,62 (manj ugodno 
24,57 ha) 

–4,61 (manj ugodno –8,10 ha) 


5130 Sestoji navadnega brina 
(Juniperus communis) na suhih 
traviščih na karbonatih

1,38 

2,50 

1,12 


8210 Karbonatna skalnata pobočja 
z vegetacijo skalnih razpok

10,88 

13,10 

2,22 


8310 Jame, ki niso odprte za javnost

0,09 

0,09 

0,00 


8160* Srednjeevropska karbonatna melišča v submontanskem 
in montanskem pasu

2,67 

3,32 

0,66 



Skupaj habitatni tipi iz POO Kras pokrivajo okoli 66,6 ha
površine parka. Stopnja reprezentativnosti teh površin je dobra, stopnja
ohranjenosti v parku pa ugodna (razen pri suhih traviščih, ki se postopno zaraščajo).
Vrste iz Direktive o habitatih in Direktive o pticah, ki so vezane na te
habitatne tipe na območjih POV, POO Kras in POO Reka, so mali podkovnjak,
veliki podkovnjak, dolgonogi netopir, dolgokrili netopir, navadni netopir,
vejcati netopir, drobnovratnik, človeška ribica in travniški postavnež, med
pticami pa velika uharica, orel kačar, podhujka, hribski škrjanec, sokol selec,
pisana penica, smrdokavra in veliki skovik.
Slovenski kras se v svetovnem merilu ponaša s pestrostjo
podzemskega živalstva, med katerimi izstopajo številne endemične vrste. V
omrežju Natura 2000 je v okviru habitatnega tipa »(8310) Jame, ki niso odprte
za javnost« dolžnost ohranjati pestro jamsko živalstvo, še posebej pa vrste iz
Direktive o habitatih. Ohranjanje in varovanje življenjskih okolij in celotnih
ekosistemov je najpomembnejše pri varstvu posameznih vrst. Dejavniki motenj in
možnega ogrožanja teh habitatnih tipov so: pretirano gnojenje, pretirana paša
na enem mestu oziroma premajhni površini, izpusti komunalnih odpadnih voda,
uporaba pesticidov, vnašanje alohtonih vrst, tujerodne invazivne vrste, športne
prostočasne dejavnosti, turizem (plezanje, jamarstvo, kolesarjenje,
pohodništvo), spreminjanje ekologije habitata, odstranjevanje mejic, zaraščanje
in urbanizacija znotraj parka.
2.1.3.4 Ekološko pomembno območje
Ekološko pomembno območje je v skladu z uredbo, ki ureja
ekološko pomembna območja, območje habitatnega tipa, dela habitatnega tipa ali
večje ekosistemske enote, ki pomembno prispeva k ohranjanju biotske raznovrstnosti.
Ekološko pomembno območje Kras (identifikacijska številka
ekološko pomembnega območja: 51100) v celoti pokriva zavarovano območje parka.
Zanj je značilna velika pestrost rastlinskih in živalskih vrst ter habitatnih
tipov, med katerimi so številni zavarovani, redki ali ogroženi.
2.2. Podatki o kulturni dediščini z oceno stanja
2.2.1 Nepremična kulturna dediščina
V parku je 44 enot kulturne dediščine. Večina jih je
razglašena kot kulturni spomenik državnega pomena. Park obsega tri manjša
naselja: Škocjan, Betanjo in Matavun. V arhitekturnem in urbanističnem smislu
izstopa predvsem vas Škocjan. Po tej značilni prastari naselbini s cerkvijo sv.
Kancijana s prostostoječim zvonikom, nekdaj dobro utrjenim gradiščem, so jame
tudi dobile svoje ime. Tu je tudi več pomembnih arheoloških območij in lokacij
(naselbine, grobišča in jamska najdišča), ki izvirajo iz različnih arheoloških
obdobij, in sicer od kamene, bronaste do železne dobe. V soteski Reke so
ohranjene ruševine številnih mlinov, nad sotesko stojijo razvaline gradu Školj,
v parku in okolici pa so še ohranjene ledenice in kali.
Na tem mestu je naveden splošni pregled kulturne dediščine.
Preglednica 4: Tipi in število
enot kulturne dediščine v parku



Tip enote

Število


Arheološka dediščina

17


Memorialna dediščina

8


Naselbinska dediščina

3


Profana stavbna dediščina

15


Sakralna stavbna dediščina

1


SKUPAJ

44



Varstveni režim varovanja kulturne dediščine za to območje je
predpisan v 11. členu ZRPŠJ oziroma prostorskih aktih Občine Divača.
Ocena stanja
Materialno stanje stavbne dediščine v parku se lahko oceni
kot dobro in v nekaterih primerih kot ogroženo zaradi zapuščenosti (npr. v
Škocjanu domačiji št. 5 in 9).
Posebno pozornost je treba nameniti usklajenosti posegov in
večjemu upoštevanju varstvenih režimov za kulturno dediščino.
Prihaja do večjega števila motečih gradenj in drugih posegov
v prostor, za katere je po predpisih o graditvi objektov potrebno
kulturnovarstveno soglasje (gradnja lop, mejnih zidov, prekrivanje streh,
obarvanje fasad ipd.), vendar tega lastniki pogosto ne pridobijo, čeprav so z
obveznostjo seznanjeni.
Registrirana arheološka najdišča v parku so stalno ogrožena z
novimi gradbenimi posegi (npr. urejanje infrastrukture in obnova objektov ter
mejnih zidov), zlasti v primerih, ko se posegi izvajajo brez vednosti pristojne
službe za varovanje kulturne dediščine ali brez pridobitve kulturnovarstvenih
pogojev in soglasja, kot to določajo 28. do 31. člen Zakona o varstvu kulturne
dediščine (Uradni list RS, št. 16/08, 123/08, 8/11 – ORZVKD39, 90/12, 111/13,
32/16 in 21/18 – ZNOrg) za posege na območju dediščine.
2.2.2 Premična kulturna dediščina
Premične kulturne dediščine je v letih upravljanja z
zavarovanim območjem na sedežu upravljavca vedno več. Tako etnološka zbirka v
J'kopinovem skednju kot zgodovinska zbirka na sprejemnem centru sta sestavljeni
skoraj izključno iz muzealij, od katerih jih je precej tudi izposojenih in v
zasebni lasti. Arheološko zbirko sestavljajo replike in manjše število
originalnih najdb, geološko pa zbirka fosilov. Poleg omenjenega upravljavec
parka hrani več zbirk starih fotografij, knjig, dokumentov in (darovanih
oziroma najdenih) predmetov, ki pričajo o življenju v tukajšnjih krajih, delu v
jami in njihovih raziskovalcih. Trenutno je evidentiranih več kot 3000 enot.
2.2.3 Kulturna krajina
Kulturna krajina parka je v Strategiji prostorskega razvoja
Slovenije prepoznana kot krajinsko območje s prepoznavnimi značilnostmi, ki je
pomembno na nacionalni ravni. Opredeljujejo jo kmetijska kulturna krajina,
gmajna in gozd. Kmetijska kulturna krajina v parku je še opazna. Nekateri njeni
deli so ohranjeni, a ponekod tudi propadajo. Razloga sta opuščanje kmetijske
dejavnosti in zaraščanje kmetijske kulturne krajine zaradi širjenja gmajne in
gozda, v katerega se ne posega. Iz enakega razloga je spremenjena doživljajska
kakovost krajine. Stik naselij in odprte krajine je ustrezno ohranjen.
Spodbujata se košnja in paša z namenom preprečevanja izgube prepoznavnih
kulturnih sestavin krajine, vendar je za tovrstno dejavnost malo zanimanja.
Zavod nadaljuje tudi z aktivnostmi za ohranjanje suhih zidov.
V večini udornic oziroma dolov v parku (Bušljevec, Lazni dol,
Lesendol, Jablanc, Sapendol, Mali dol, Globočak, Sokolak in Jurjev dol) so
zaradi obilice prsti na dnu obdelovalne površine, kot so njive in sadovnjaki,
ki pa se počasi opuščajo in ponekod že zaraščajo (Mali dol in Jablanc). Ti se
skupaj z vrtovi nahajajo še v neposredni okolici vasi Matavun, Škocjan in
Betanja. Soteska Reke predstavlja večinoma ohranjeno in nedotaknjeno območje,
kjer se obdelovalne površine nahajajo le ob dostopnejših poteh na začetku in
koncu soteske, v njenem osrednjem delu pa je človek pustil svoj pečat v
pohodnih poteh in številnih mlinih na Reki, od katerih so danes vidne le
ruševine. Preostalo območje parka na zahodni strani zaznamuje značilna kraška
krajina s številnimi vrtačami, travniki in gmajnami, ki jih obdajajo suhi
zidovi, ter gozdovi, ki se vse bolj razraščajo. Obdelovalne površine v vrtačah
se opuščajo in tudi tu se razrašča gozd.
2.3. Socioekonomske značilnosti
2.3.1 Demografska struktura
V parku so naselja Matavun, Škocjan in Betanja. V vseh treh
naseljih je bilo leta 2016 stalno prijavljenih 73 ljudi.
Po starostni strukturi je največ prebivalcev, starejših od 60
let, in sicer 20, veliko pa jih je tudi srednjih let, starih 30–40 let (14).
Otrok, starih do deset let, je devet, mladih, starih 10–20 let, je pet,
odraslih, starih 20–30 let, je pet, odraslih, starih 40–50 let, je devet,
odraslih, starih 50–60 let, pa je 11. 17 ljudi je upokojenih, 27 pa zaposlenih
(okoli 40 %), od tega je pet samostojnih podjetnikov.
Le eden od prebivalcev se ukvarja s kmetijstvom kot
dopolnilno dejavnostjo, in sicer z rejo drobnice. V zavodu je zaposlena ena
prebivalka iz vasi v parku, pet pa jih je iz neposredne okolice.
2.3.2 Družbeni razvoj
Prebivalci parka so decembra 1993 ustanovili Turistično
društvo Škocjan, da bi spodbudili razvoj in zaščitili svoje interese. Sprva je
to društvo organiziralo le pohod ob ponoru reke Reke, nato pa se je njihova
dejavnost razširila še na organizacijo nekaterih drugih dogodkov, med katerimi
je postal tradicionalen Škocjanski festival. Turistično društvo Škocjan prireja
tudi različne kulturne delavnice in delavnice za otroke iz parka ter sodeluje z
zavodom.
Na podlagi Odredbe o razdeljevanju dela sredstev PŠJ je zavod
v 18 letih z javnimi razpisi dodelil nepovratna sredstva za naslednje namene
(obe vrednosti sta brez DDV):
-       
sofinanciranje projektne dokumentacije in gradbenih del za prenovo
kulturnih spomenikov za namen ureditve turističnih apartmajev in sob ter
sofinanciranje nakupa in vgradnje značilnih »kraških« gradbenih materialov v
objekte (jerte, kamniti tlaki in police, lesena okna in vrata, apnene fasade
ipd.) v skupni vrednosti 331.242,00 eura,
-       
sofinanciranje različnih dejavnosti v javnem interesu in interesu občine
ter prebivalcev parka (obnova komunskega vodnjaka v Škocjanu, obnova podpornih
zidov in poljskih poti po parku, ureditev vaškega trga v Matavunu in tlakovanje
trga v Škocjanu, obnova zidov pokopališča in kamnitega tlaka do kapelice,
izvedba novega kamnitega zida ob cesti proti Betanji pod cerkvijo,
sofinanciranje projektne dokumentacije za zbiranje komunalnih vod v Betanji,
Škocjanu in Matavunu ter za izvedbo MČN Betanja, sofinanciranje kmetijske
mehanizacije ipd.) v skupni vrednosti 206.579,00 eura.
2.3.3 Gospodarstvo in podjetništvo
Z gospodarstvom se v parku poklicno ukvarja pet domačinov, od
tega ima en dejavnost izven parka, dva imata samostojno obrt s področja
elektroinštalacij in ogrevanja, en pa turistično kmetijo z nastanitvijo.
Neposredno se s turizmom ukvarja pet domačinov oziroma
njihovih družin, in sicer nudijo sobe. Z izjemo lastnika turistične kmetije z
nastanitvijo je sobodajalstvo dodatna dejavnost lastnikov nastanitvenih
kapacitet.
Ostali prebivalci se v prostem času in izključno za lastne
potrebe ukvarjajo z gozdarskimi in kmetijskimi dejavnostmi ter predelavo
kmetijskih pridelkov (pridelavo sadnega kisa, peko domačega peciva in pripravo
domačih jedi ter žganjekuho).
2.4. Druge dejavnosti, aktivnosti in rabe
2.4.1 Urejanje in raba vode
Na podlagi koncesijske pogodbe o izvajanju gospodarske javne
službe na področju urejanja voda za povodje jadranskih rek z morjem upravlja s
porečjem Reke pooblaščeno vodnogospodarsko podjetje VGP Drava Ptuj, d. d., katerega
dejavnosti so vzdrževanje vodnogospodarskih objektov in rečnih strug, izvajanje
ukrepov na vodni infrastrukturi v času povečane ogroženosti in naravnih nesreč,
izvajanje ukrepov na vodnih, priobalnih in drugih zemljiščih ter vodni
infrastrukturi, zagotavljanje celodnevne dežurne službe, povečan nadzor nad
vodno infrastrukturo in na vodovarstvenih območjih, odstranjevanje plavja in
omogočanje pretočnosti struge tekočih voda, izvajanje začasnih ukrepov
(postavitev obrambnih nasipov, nasutij in prebojev) ter spremljanje nenadnega
onesnaženja voda. Poleg omenjenega je ena glavnih dejavnosti podjetja
upravljanje in vzdrževanje akumulacij Klivnik in Mola.
V porečju Reke so se doslej izdajala vodna dovoljenja za:
-       
oskrbo s pitno vodo,
-       
mline in žage,
-       
namakanje kmetijskih zemljišč in
-       
ribolov in športni ribolov.
Raba vode na podlagi zgoraj omenjenih izdanih vodnih
dovoljenj po mnenju zavoda in javno dostopnih podatkih doslej ni bistveno
vplivala na obstoječi vodni režim Reke in kakovost vode ter ni pomenila tveganja
ali nevarnosti za okolje. Za natančnejšo oceno stanja bi potrebovali dodatne
analize. Pred nadaljnjim izdajanjem vodnih dovoljenj bi bilo treba opraviti
predhodne raziskave o možnih tveganjih in posledicah oziroma razpoložljivih
količinah vode iz Reke.
2.4.2 Pridobivanje mineralnih surovin
V parku ni površinskih ali podzemnih kopov mineralnih
surovin. Blizu Matavuna in na bregovih Reke ter Sušice je zapuščenih in
zatrpanih nekaj manjših lokalnih premogovniških rovov, kjer se je v preteklosti
kopalo zelo kakovosten črni premog (antracit), ki pa je le v tankih plasteh,
zato se je njegovo kopanje ustavilo.
2.4.3 Kmetijstvo
V parku ni intenzivnega kmetijstva. Raba kmetijskih zemljišč
je ekstenzivna in le za potrebe lokalnega prebivalstva. Gospodinjstva pridelujejo
poljske pridelke, povrtnine in sadje izključno za domačo porabo.
Status kmeta imata dva domačina. Obema je živinoreja osnovno
dejavnostjo. Danes se v parku pasejo predvsem ovce, koze in govedo.
Med ekstenzivnimi panogami kmetijstva v parku je tudi čebelarstvo,
in sicer gre za en čebelnjak, ki je v lasti zavoda. V čebelnjaku je v
Alberti-Žnideršičevih panjih 24 čebeljih družin. Prideluje se večinoma
cvetlični med.
Preglednica 5: Pokrivnost glede
na kmetijsko rabo tal v parku po popisu habitatov iz leta 2014 (CKFF)



Raba

Delež glede na površino parka

Površina v ha


Gozd

69,09

277,09


Goličave (skalovje, melišča, peščine)

3,96

15,89


Obdelane površine

3,88

15,56


Suha in polsuha travišča

12,36

49,56


Gojeni travniki

1,98

7,95


Mokrotni travniki

0,02

0,10


Pozidane površine s pripadajočimi površinami

3,14

12,58


Tekoče, stoječe in občasno stoječe vode z vegetacijo ali
  brez nje

1,32

5,29


Visoko steblikovje

0,10

0,40


Grmovne in zaraščajoče se površine

4,14

16,62


Skupaj 

100

401,04



Ocena stanja
Kmetijske površine zaradi opuščanja kmetijske dejavnosti
počasi propadajo, s čimer se spreminjajo habitatni tipi na teh območjih.
Številne njive ob naseljih ali na dnu okoliških vrtač in dolov se zatravljajo
ter ponekod tudi zaraščajo. Prav tako se zaraščajo številne kraške gmajne, kjer
so ljudje v preteklosti pasli živino. Danes se v parku pase drobnica, ki ni
avtohtona, prinaša pa večji zaslužek. Propadajo tudi sadovnjaki, v katerih so
ljudje gojili slive, ki jih danes skoraj ni več, in jablane, ki jih danes ljudje
ne negujejo več, obirajo pa le v manjši meri. Na vrtovih ob hišah se danes
poleg tradicionalnih vrtnin (ohrovt, radič, solata in čebula) goji še veliko
drugih (paradižnik, jajčevec, paprika, bučke itd.). Vinogradi so včasih v parku
bili, po trsni uši pa jih ni več, zgolj nekaj »latnikov« ob hišah.
2.4.4 Gozdarstvo in nabiranje gozdnih dobrin
Podlaga za urejanje gozdarstva in nabiranja gozdnih dobrin je
predpis, ki ureja Gozdnogospodarski načrt Gozdnogospodarske enote Kras II (v
nadaljnjem besedilu: GGN), ki pokriva zavarovano območje parka.
V parku je prevladujoča gozdna združba črnega gabra in
puhastega hrasta (Ostryo-Quercetum pubescentis). Med drevesnimi vrstami so
značilnice črni gaber, mali jesen, mokovec in lipovec, med grmovnimi vrstami pa
rumeni dren, enovratni glog, skalna krhlika, črni trn in kalina. Združba črnega
gabra in puhastega hrasta je nizki gozd ali grmišče. Zeliščna plast je
večinoma bujna, medtem ko je mahovna pogosto slabo razvita, razen v osojnih
dolinah in vlažnih predelih soteske. Gozdovi vzhodno od razgledišča
in Betanje ter severno od Sokolaka so opredeljeni kot varovalni
gozdovi, kjer posegi v gozd praviloma niso dovoljeni, ostali gozdovi
znotraj parka pa so uvrščeni med gozdove s posebnim pomenom, kjer so ukrepi
dovoljeni. Intenzivnost gospodarjenja z gozdovi v parku je majhna in
je deloma prilagojena poudarjenim ekološkim ter socialnim funkcijam gozda
znotraj parka.
Glede na načrtovana gojitvena dela je za območje Globočaka,
Kozare, Sokolaka, Malega dola in dela zahodno ob Betanje predvidena nega
gozdov. Poleg tega območja je za zahodni del parka predvidena obnova gozdov.
Celotno območje, razen osojnega območja Globočaka in pasu od
Matavuna do Sokolaka, spada v kategorijo zelo velike požarne ogroženosti. Po
rastiščno-gojitvenih razredih so v parku zastopani borovi gozdovi na zahodnem
delu na kraškem uravnanem reliefu, na drugem območju pa so hrastovi gozdovi na
apnencu in gozdovi listavcev na apnencu. V soteski Reke ter Veliki in Mali
dolini so ti gozdovi obravnavani kot varovalni gozdovi.
Gospodarska vrednost teh gozdov je majhna. Glavni vlogi teh
gozdov sta ohranjanje in krepitev obstoječih funkcij, ki jih ti gozdovi
opravljajo, predvsem so to funkcija varovanja gozdnih zemljišč in sestojev,
funkcija ohranjanja biotske raznovrstnosti, rekreacijska ter turistična in
estetska funkcija. Gozdne dobrine večinoma nabirajo domačini, predvsem gobe in
občasno brinove jagode za brinjevec.
Ocena stanja
Tako kot v širši okolici se tudi v parku nadaljuje trend
sušenja sestojev črnega gabra in hrasta. Na črnem gabru se pojavlja rak, na
hrastu pa pooglenelost. Obe bolezni se celo še širita. Še posebno so tem
boleznim izpostavljeni sestoji črnega gabra na južnih legah in slabših
rastiščih (plitva, kamnita tla). Stanje črnega bora se je leta 2016 izboljšalo,
saj je zaznan trend upočasnitve oziroma manjša intenziteta sušenja borovih
sestojev. Novih bolezni na gozdnih drevesnih vrstah ni.
2.4.5 Lovstvo
Zavarovano območje parka pokrivata dve lovišči, in sicer
Gaberk Divača in Timav Vreme. Obe spadata v Primorsko lovsko upravljavsko
območje, s sedežem v Sežani. Lovišča upravljata dve lovski družini (v
nadaljnjem besedilu: LD), in sicer Gaberk Divača in Timav Vreme. Skoraj celotno
območje parka pokriva LD Gaberk Divača, LD Timav Vreme pa pokriva le območje od
Školja do Škofeljskega mostu in območje vzhodno od pritoka Sušica do
Škofeljskega mostu.
ZRPŠJ prepoveduje vznemirjati, prenašati, zastrupljati,
zadrževati v ujetništvu, loviti ali ubijati prostoživeče živali v nasprotju z
zakonom in predpisom, ki ga sprejme vlada, ter vnašati osebke neavtohtonih
živalskih vrst, vendar pa je mogoč lov divjadi v skladu z usmeritvami lovsko
upravljavskih načrtov oziroma načrtov lovišč.
Po podatkih ZGS je v parku številčnost divjadi dobra in
stanje ugodno. Glavna vrsta divjadi je še vedno srna, sledita pa ji divji
prašič in navadni jelen. V parku (izraziteje na vplivnem območju) so prisotne
tudi velike zveri – medved, volk in ris. V zadnjih letih je stalno prisoten
zlati šakal. Od male divjadi so zastopani poljski zajec, lisica, jazbec, kuna
belica, kuna zlatica, mala podlasica, veverica, polh, sraka, šoja, siva vrana,
dihur, sove (lesna sova, uharica, skovik), ujede (kačar, kanja, kragulj,
skobci, sokol) in ptice pevke. V vplivnem območju je registriran tudi povoz
vidre.
Populacijsko se na območju parka opazno zmanjšuje številčnost
srne, hkrati pa povečuje številčnost divjih prašičev in navadnega jelena.
Ostale vrste so v stabilnem in uravnoteženem stanju z okoljem ter njegovimi
danostmi.
Ocena stanja
Letni odvzem divjadi v parku je zelo majhen, v povprečju do
15 osebkov srnjadi, 10 divjih prašičev in 3 jeleni. Škoda, ki jo povzroči
divjad, ni velika. Z leti niha in je v povprečju ocenjena do 500 eurov na
leto. Škoda je vzdržna in se običajno poravna sporazumno z oškodovanimi
lastniki. Večja je lahko škoda, ki jo povzročijo velike zveri, predvsem volk na
drobnici oziroma v zadnjih letih tudi rjavi medved na čebelnjakih. Prisotne so
tudi škode v obliki razritih pašnikov in travnikov, ki jih povzročajo divji
prašiči.
Zdravstveno stanje divjadi je dobro, bolezni ni zaznanih,
prav tako ni zaznanega krivolova oziroma lova z nedovoljenimi sredstvi oziroma
na nedovoljen način. Nadzor nad slednjim opravlja tudi lovskočuvajska služba
lovišč.
2.4.6 Ribištvo
Na območju parka je od leta 1947 aktivna Ribiška družina
Bistrica, ki upravlja z ribjim življem ilirskobistriškega ribiškega okoliša. V
zavarovano območje parka sega revir Reka s pritoki, v vplivnem območju parka pa
je približno 40 revirjev, med njimi so le nekateri v upravljanju. Ribolovno so
najbolj zanimivi revirji Reka s pritoki, Akumulacija Molja in Akumulacija
Klivnik.
V ilirskobistriškem ribiškem okolišu živi 27 vrst rib (od
tega 12 domorodnih: soška postrv, štrkavec, pisanec, rdečeperka, linj, grba,
pohra, primorski globoček, babica, ščuka, navadni ostriž, kapelj; in 15
tujerodnih: potočna postrv, šarenka, rdečeoka, klen, beli amur, navadni
globoček, zelenika, ploščič, koreselj, srebrni koreselj, krap (gojena oblika),
rjavi ameriški somič, črni ameriški somič, smuč, sončni ostriž), križanec
potočne in soške postrvi, potočni rak jelševec ter primorski koščak. V
nekaterih revirjih v vplivnem območju parka poteka sonaravna gojitev soške
postrvi. Od salmonidnih vrst rib se izvaja poribljavanje z domorodno soško
postrvjo in tujerodno šarenko ter potočno postrvjo, od ciprinidnih vrst pa s
krapom, smučem in ščuko.
Ocena stanja
Po podatkih Ribiške družine Bistrica je v parku habitat dobro
ohranjen. Tu sicer poteka ribolov, vendar v zelo majhnem obsegu.
2.4.7 Obiskovanje parka
Temeljna ponudba
Organiziran je vodeni obisk po Škocjanskih jamah, Učni poti
Škocjan (v nadaljnjem besedilu: učna pot) in muzejskih zbirkah.
Območja ohranjene narave, ki so opremljena za obisk, so:
-       
posamezni deli Škocjanskih jam (Tiha in Šumeča jama, Mahorčičeva in Mariničeva
jama, Pruker, vhodni del Tominčeve jame),
-       
Velika dolina,
-       
naravni most z Miklovim skednjem pod njim,
-       
Mala dolina,
-       
vhod brezna Okroglica,
-       
dol Globočak.
Enote kulturne dediščine, ki so opremljene za obisk
(opremljene so s tablo oziroma nanje pri vodenju opozorijo vodniki), so
naslednji kulturni spomeniki in enote kulturne dediščine:
-       
Betanja – vas,
-       
Betanja – domačija Betanja 2,
-       
Škocjan pri Divači – vas,
-       
Škocjan pri Divači – arheološko najdišče, gradišče,
-       
Škocjan pri Divači – kamnit komunski vodnjak,
-       
Škocjan pri Divači – cerkev sv. Kancijana,
-       
Škocjan pri Divači – pokopališče,
-       
Škocjan pri Divači – Hankejev grob,
-       
Škocjanske jame – bazeni za zbiranje vode za karbidke (»škav'nce«),
-       
Škocjanske jame – stare poti, klesane stopnice, ograje in mostovi v
Šumeči jami ter Veliki in Mali dolini.
V zavarovanem območju parka potekajo organizirani in
individualni obiski. Organizirane oblike so povezane z dejavnostjo zavoda, ki
obsega strokovno vodenje po:
-       
delu sistema Škocjanskih jam ter Veliki in Mali dolini,
-       
učni poti,
-       
muzejskih zbirkah, in sicer po etnološki zbirki, zgodovini raziskovanja
Škocjanskih jam ter biološki, geološki in arheološki zbirki (v Delezovi
domačiji),
-       
obnovljenem kulturnem spomeniku Promocijsko-kongresnem centru Pr
Nanetov'h (v nadaljnjem besedilu: Matavun 8).
Obiskovalci so večinoma sezonski, od spomladi do jeseni (v
glavni sezoni obiskovanja). Eden izmed pomembnejših ciljev je, da si več
obiskovalcev ogleda park v hladnejšem delu leta. Ugodne podnebne razmere
območja omogočajo pohodništvo, kolesarjenje in izlete vse leto.
Škocjanske jame letno obišče od 130.000 do 170.000
obiskovalcev, park pa še več. Podatki o številu obiskovalcev Škocjanskih jam
kažejo, da je bilo leta 2008 prvič zabeleženih več kot 100.000 obiskovalcev
(natančneje 100.299). Število obiskovalcev je v naslednjih letih nihalo, vendar
vztrajno povečevalo. Leto 2011 je bilo pomembno, saj se je ponudba za
obiskovalce povečala. Odprt je bil prenovljen del Škocjanskih jam pod vasjo
Škocjan. To so Mahorčičeva in Mariničeva jama z Malo dolino. V letu 2016 si je
Škocjanske jame ogledalo 146.292 obiskovalcev, od tega približno 17 % domačih
in 83 % tujih gostov.
Posebnost ponudbe, ki se bo nadaljevala tudi v prihodnje, je,
da si obiskovalci v poletnem času ogledajo Mahorčičevo in Mariničevo jamo z
Malo in Veliko dolino samostojno. Obisk je nadzorovan s strani zaposlenih
informatorjev ali nadzornikov.
Poleg obiska Škocjanskih jam se v parku spremljata tudi
število obiskovalcev muzejskih zbirk in število organiziranih, vodenih skupin
po učni poti. Število teh obiskovalcev je v zadnjih petih letih več kot 2000 na
leto. Muzejske zbirke so za individualne goste odprte v času glavne sezone, od
maja do oktobra, in po predhodni najavi. Leta 2016 si je največ obiskovalcev
ogledalo prenovljeno muzejsko zbirko Odkrivanje Škocjanskih jam, ki se nahaja
na sprejemnem centru parka na informacijski točki. Zbirka je odprta od junija
2015, obisk pa se povečuje skladno s povečanim obiskom Škocjanskih jam. Obisk
etnološke zbirke in zbirk v Delezovi domačiji je upadel. Zbirke si je leta 2016
ogledalo približno 5400 obiskovalcev. Na novo muzejsko zbirko čaka Jurjev
skedenj.
Leta 2011 je bil obnovljen kulturni spomenik Matavun 8, ki je
namenjen promocijsko-kongresni dejavnosti. Po njem po potrebi potekajo vodenja,
sicer pa je namenjen izvedbi različnih dogodkov, kot so kulturne prireditve,
manjši kongresi, konference, seminarji, usposabljanja, poslovna in druga
srečanja, izobraževanja, tematske delavnice ter poroke. Velikokrat je kletni
prostor uporabljen za občasne razstave. Objekt je hkrati tudi informacijska
točka za Biosferno območje Kras.
Druga ponudba v parku
Pri treh zasebnih sobodajalcih je na voljo približno 35
ležišč v sobah in apartmajih, in sicer na turistični kmetiji Pr'Betanci v
Betanji, v apartmajih Žnidarčič v Matavunu in na domačiji Pr'Vncki v Matavunu.
V pripravi so dodatni apartmaji v Matavunu. Gostinska
ponudba je na turistični kmetiji Pr'Betanci, kjer je prostora
v notranjosti za 30 gostov, in v informacijskem središču parka Matavunu, kjer
je gostilna Mahnič v parku Škocjanske jame. V notranjem prostoru sprejme lahko
do 120 oseb, v zunanjem pa do 200 gostov. V Matavunu je tudi okrepčevalnica
Pr'Vncki.
Poti po parku
V parku je urejena učna pot Škocjan, ki vodi okoli Velike in
Male doline ter skozi vsa tri naselja v parku. Povečini jo obiskujejo skupine
šolarjev, dijakov in študentov, ki poleg vodenega ogleda dobijo tudi delovno
gradivo. Veliko drugih obiskovalcev se odloči za samostojen ogled učne poti, ob
kateri so table z opisi v slovenskem in angleškem jeziku.
Zavod je vzpostavil tudi kolesarske poti, in sicer Po parku,
Brkinski krog, Okoli Vremščice in Do Lipice in nazaj. Skozi park sta speljani
tudi kolesarska pot Divaški kolesarski krog, ki ga je postavila Občina Divača,
in pot, ki povezuje Škocjanske jame in jamo v Briščkih.
Že dolgo je aktualna pešpot med železniško postajo v Divači
in sprejemnim centrom, ki je primerno označena.
Poleg zgoraj omenjenih poti park prečkajo še številne druge
poti državnega in mednarodnega pomena, kot so:
-       
Slovenska planinska pot,
-       
Via Alpina in
-       
Evropska pešpot E6.
Skozi park potekata tudi Brkinska sadna cesta in pešpot Pot
vodnih zakladov. Označena in urejena je tudi pohodna pot po desnem bregu Reke
do Školja in Škofelj. V pripravi sta tematska pot Z lipicancem po parku in pot
do mlina Ukno.
Skupna promocija
Zavod in Turistično društvo Škocjan (v nadaljnjem besedilu:
TD Škocjan) od leta 2007 organizirata tudi Dan parka Škocjanske jame – jamski
praznik – Belajtngo (v nadaljnjem besedilu: jamski praznik). To predstavlja
obuditev praznika, ki je bil prvič organiziran leta 1886, zadnjič pa leta 1946.
Danes na jamski praznik obišče jamo in park okrog 1500 obiskovalcev letno. Na
ta dan je ogled jame brezplačen. Obiskovalci se po jami sprehodijo pod nadzorom
naravovarstvenih vodnikov in strokovnega osebja zavoda, ki je razporejeno po
celotni jami in skrbi za nadzor, varnost ter komunikacijo z obiskovalci. V
vaseh so stojnice, na katerih se predstavljajo lokalni obrtniki.
Zavod sodeluje tudi pri pohodu ob ponoru Reke, katerega
glavni organizator je TD Škocjan, in tudi s ponudniki v okolici, največ s
ponudniki turističnih storitev. Nekateri so vključeni tudi v Odbor za
trajnostni turizem.
Prav tako se zavod povezuje s Kobilarno Lipica in Parkom
vojaške zgodovine. Za promocijo celotnega območja Krasa in Brkinov se je
ustanovila neformalna koordinacija za turizem, katere del je tudi park. Poleg
promocijskih materialov skrbi tudi za usklajen program dogodkov in Festival
kraške gmajne. Predvideno je nadaljnje sodelovanje na zgoraj naštetih področjih.
2.4.8 Izobraževanje
Zavod že od začetka delovanja posebno pozornost namenja
izobraževalnim programom. Ti so prirejeni za različne ciljne skupine:
zaposleni, honorarni vodniki, prostovoljni naravovarstveni nadzorniki, člani
odborov Biosfernega območja Kras in deležniki, učenci osnovnih in srednjih šol,
njihovi mentorji, domačini ter študentje. V letu 2015 je zavod prejel še
licenco za izobraževanje jamskih vodnikov za vse turistične jame po Sloveniji.
Od takrat je vsako leto organiziral tečaj in izpite za kandidate. Prav tako se
po potrebi izvaja tečaj iz varstva pred sevanji z izpitom za vse, ki vodijo po
jami.
V izobraževalne namene je bila urejena učna pot, izdani pa so
bili tudi učni listi s knjižno publikacijo Vodnik po učni poti Škocjan. Sodelavci
zavoda skrbijo za vodeni strokovni obisk po jami in učni poti s strokovno
razlago. Zavod izvaja tudi strokovna izobraževanja za pridobitev certifikata
jamskega vodnika.
Leta 2003 je bila ustanovljena mednarodna mreža šol parka, v
katero so vključene tri osnovne šole in ena podružnična šola, ki se nahajajo v
vplivnem območju parka, ena osnovna šola v tranzicijskem območju in osnovna
šola v Trebčah v Italiji, ki se nahaja nad podzemnim tokom reke v Italiji. V
sklopu delovanja mreže šol so bile organizirane številne delavnice in
ekskurzije ter izvedeni projekti, raziskovalne naloge in razstave. Prispevek
dela mreže šol k spodbujanju trajnostnega razvoja in varstva naravne ter
kulturne dediščine je prikazan v številnih publikacijah in drugih izdelkih. Šole
iz mreže šol vključujejo sodelovanje s parkom v svoje letne programe dela.
Mreža šol sodeluje s šolami iz biosfernih območij iz tujine. Zavod je leta 2016
prejel državno nagrado Ministrstva Republike Slovenije za izobraževanje,
znanost in šport za izjemne dosežke na področju osnovnega šolstva. Mednarodni
koordinacijski svet biosfernih območij UNESCO MAB je leta 2015, v oceni
desetletnega dela, predlagal Biosferno območje Kras kot model na področju
izobraževanja za trajnostni razvoj ter participacije javnosti za druga
biosferna območja po svetu.
Leta 2014 je bila ustanovljena mreža fakultet parka, ki
združuje Univerzo v Novi Gorici, Univerzo v Ljubljani in Univerzo na
Primorskem. Izvedeni so bili številni projekti, raziskovalne naloge in tabori.
Leta 2015 je bilo ustanovljeno Partnerstvo kraške suhozidne
gradnje, v okviru katerega si zavod prizadeva za ohranitev in prenos znanj
gradnje suhih kraških zidov. Izvedenih je bilo več delavnic in predavanj ter
pedagoški projekt senzibilizacije za dediščino.
Zavod je organiziral strokovna srečanja na teme ekosistemske
storitve, monitoring svetovne dediščine in delovanje biosfernih območij za
zavarovana območja iz Slovenije in širše regije. V okviru pobude za sodelovanje
z drugimi biosfernimi območji iz tujine se bo nadgradilo izobraževanje za
turistične in jamske vodnike. Za izobraževanje širše javnosti je predvidena
tudi izdaja publikacij s temami iz biotske pestrosti parka.
2.4.9 Poselitev in infrastruktura
Opis in ocena stanja
Za Škocjan in Betanjo je značilno, da imata ohranjeno
starejšo značilno zasnovo vaškega jedra s prepoznavnim strnjenim načinom
gradnje, zato sta zavarovana kot naselbinska spomenika. Matavun je zgrajen v
uličnem nizu vzdolž cestnih povezav v tri smeri z osrednjim trgom,
postajališčem in kalom. Močna zaznavna sestavina identitete kraške kulturne
krajine so suhi zidovi, ki so nastali zaradi prilagajanja kraškega površja
kmetijski rabi.
Leta 2015 je bil obnovljen trg v Škocjanu, sanirana pa je
bila tudi stavba Škocjan 8, kjer je sedež TD Škocjan. Obnova je bila
financirana s strani Občine Divača in projektnih sredstev. Še vedno se rešuje
problem z ureditvijo mrliške vežice za naselja v parku. Zavod je pripravljen
odstopiti Jurjev skedenj tudi za te potrebe, vendar mora Občina Divača poseg
prenove in preureditve skednja predvideti v občinskem prostorskem načrtu, ki pa
še ni sprejet.
Matavun leži ob državni regionalni cesti in je prometno dobro
dostopen. Do Škocjana in Betanje vodi lokalna cesta, ki je na dveh delih
zožena, tako da je dovoz do Betanje z večjim tovornjakom ali avtobusom nemogoč.
Na skrajni severozahodni meji parka poteka avtocesta Ljubljana–Koper.
Železniška proga Pivka–Sežana poteka izven parka nekaj kilometrov severneje.
Divača je pomembno železniško križišče, kjer se odcepi proga proti Kopru. V
neposredni bližini v vplivnem območju parka v zračni razdalji 2 km je
športno-turistično letališče Ležeški Gabrk z asfaltirano vzletno-pristajalno
stezo.
Čez zavarovano območje parka potekajo trije visokonapetostni
daljnovodi, in sicer Divača–Kozina, Divača–Zavrhek in Divača–Ilirska Bistrica.
Nizkonapetostno električno omrežje za gospodinjstva in zavod je urejeno.
Električni vod proti Danam in Naklem je vkopan v zemljo.
V letih 2015 in 2016 je bilo v park dovedeno optično omrežje.
Vsa gospodinjstva v parku imajo možnost optične povezave. Na voljo je tudi
brezplačna brezžična povezava za obiskovalce parka, ki pokriva območje vseh
treh vasi.
Vse tri vasi imajo urejeno vodovodno oskrbo iz sistema
Kraškega vodovoda, vendar ima večina hiš tudi svoje vodnjake (štirne).
Voda iz njih se večinoma uporablja za zalivanje vrtov.
Vodovodno omrežje je kakovostno urejeno. V omrežju je premajhen pritisk za
zagotavljanje požarne vode.
Zbiranje in čiščenje odpadnih vod ni celovito urejeno.
Novejši objekti so opremljeni s triprekatnimi greznicami s ponikovalnico.
Starejši objekti so opremljeni z enoprekatnimi ali dvoprekatnimi greznicami, ki
predvidoma puščajo in onesnažujejo jamski sistem Škocjanskih jam. Leta 2016 je
bila dokončana mala biološka čistilna naprava za potrebe sprejemnega centra. Za
vse tri vasi je izdelana projektna dokumentacija za zbiranje in čiščenje
odpadnih voda, izvedba pa je predvidena v okviru projekta Programa upravljanja
območij Nature 2000 za obdobje 2015–2020 (v nadaljnjem besedilu: PUN Za Kras).
Predvideno je, da bosta Matavun in Škocjan vezana na malo biološko čistilno
napravo pri sprejemnem centru, Betanja pa bo imela svojo malo čistilno napravo.
Komunalni odpadki se v vseh gospodinjstvih zbirajo ločeno in odlagajo na
urejene zbirne otoke. Za mešane odpadke ima vsako gospodinjstvo svoj zabojnik,
ki se prazni mesečno.
Ogrevanje gospodinjstev je individualno, in sicer v glavnem z
drvmi oziroma peleti, v manjši meri pa z lahkim kurilnim oljem in plinom.
Objekti zavoda se ogrevajo s toplotnimi črpalkami zrak-voda in z rezervnim
energentom, in sicer utekočinjenim plinom. Objekt Matavun 8 se ogreva z
električnim talnim gretjem.
Domačije so, z izjemo ene v Matavunu in dveh v Škocjanu,
zasedene in v dobrem stanju. Vsako leto se, tudi s pomočjo nepovratnih sredstev
zavoda, še dodatno obnavljajo. S pomočjo teh sredstev so izvedene predvsem
rekonstrukcije, prenove streh in fasad ter zunanje ureditve (urejanje in
tlakovanje dvorišč ter obnova mejnih kamnitih zidov, kamnitih pločnikov in
kamnitih vodnjakov).
Parkovna infrastruktura in deli parka, opremljeni za
obisk
Parkovna infrastruktura v parku zajema sprejemni center v
Matavunu s parkiriščem in gospodarskim objektom, domačijo Škocjan št. 2, kjer
je sedež zavoda, domačijo Škocjan št. 3, kjer je naravoslovni center, domačijo
Matavun št. 8, kjer je promocijsko-kongresni center, čebelnjak in vso
infrastrukturo, vezano na Škocjanske jame (poti, mostovi, dvigalo v Veliki
dolini, razgledišča, muzejske zbirke, čebelnjak in učno pot).
Leta 2013 je bil pripravljen dokument Načrt ureditve
Škocjanskih jam, ki je osnova za urejanje infrastrukture v jami.
Leta 2015 je bil prenovljen sprejemni center, kjer je v
kletnih prostorih urejena zbirka o odkrivanju in raziskovanju Škocjanskih jam.
V pritličju je urejena informacijska točka; v nadstropju pa med drugim nadzorna
soba. Leta 2015 je bil pri servisnih prostorih gostilne dograjen gospodarski
objekt, kjer so med drugim urejen prostor za arhivske dokumente parka, jamarska
soba in skladišče TD Škocjan.
Leta 2016 se je začela prenova parkirišč na sprejemnem
centru. Ta bodo optimizirana in urejena tako, da ne bo možnosti izlitja olja v
podzemlje.
2.4.10 Obremenjevanje okolja
V parku ni industrijskih naprav in tudi ne komunalnih
odlagališč. Nekaj manjših črnih odlagališč je bilo v preteklosti odstranjenih,
na nekaterih mestih pa se še vedno občasno odmetavajo odpadki. Z vsakoletnimi
čistilnimi akcijami, ki jih organizira zavod v sodelovanju z lokalnim
prebivalstvom, se problem počasi, a vztrajno rešuje. Vasi v parku še vedno
nimajo urejenega skupnega zbiranja in čiščenja odpadnih vod.
Veliko pozornosti se še vedno namenja spremljanju
onesnaženosti voda, predvsem Reke, ki se občasno zelo peni in ima močan vonj.
Deloma je pena organskega izvora, vendar pa še vedno ni urejeno zbiranje in
čiščenje odpadnih vod za večino naselij v vplivnem območju parka, kjer se
fekalije velikokrat izcejajo neposredno v Reko in vplivajo na kakovost vode v
parku.
Glavni vir hrupa v okolici parka je javno letališče na
Ležeškem Gabrku, ki ima za obratovanje potrebna dovoljenja, vendar pa hrup
letal moti lokalno prebivalstvo in obiskovalce v parku ter bližnji okolici.
Poleg tega je zaradi hrupa moteča bližina avtoceste Ljubljana–Koper, ki poteka
tik ob zahodni meji parka.
Večjega svetlobnega onesnaženja v okolici parka ni.
3. OCENA STANJA NA VPLIVNEM OBMOČJU PARKA
Ocena stanja na vplivnem območju parka je vezana le na tiste
dejavnike, ki imajo v skladu z ZRPŠJ lahko vpliv na park ali posredno vplivajo
na spremembo kakovosti ali količine vode v Reki. Varstveni režim namreč
prepoveduje posege, ki bi lahko spremenili obstoječi vodni režim Reke in
vplivali na kakovost vode, razen v primerih varstva pred poplavami, ter druge
posege, ki pomenijo tveganje ali nevarnost za okolje in njihovi škodljivi
vplivi segajo v park. Sem sodijo različne aktivnosti, ki so plod
družbeno-gospodarskega razvoja predvsem v občinah Ilirska Bistrica, Pivka in
Divača, kot so kmetijstvo, industrija, obrt, komunalna infrastruktura z
deponijami odpadkov in promet.
3.1. Ocena stanja površinskih voda
Stanje voda na vplivnem območju je vezano na podatke ARSO
(glej publikacijo: Ocena stanja površinskih voda za Slovenijo 2009–2014 na
njihovi spletni strani). Dejstvo je, da se je poleg hidroloških merilnih postaj
na Cerkvenikovem mlinu in pred ponorom v Škocjanske jame v zadnjih letih
vzpostavilo nove hidrološke postaje v sklopu projekta Bober, in sicer v
Trpčanah, Ilirski Bistrici (Trnovo) in na Moli, pritoku Reke pri Ilirski
Bistrici, ki se napaja iz akumulacijskih jezer Klivnik in Mola.
Ocena kemijskega stanja
Kemijsko stanje površinskega toka Reke za obdobje 2009–2015
se je izvajalo na operativnih merilnih mestih na reki in Moli ter na nadzornem
mestu pri Cerkvenikovem mlinu. Stanje je po podatkih ARSO dobro z visoko
stopnjo zaupanja, le za odsek Mole med obema akumulacijama je dobro s srednjo
stopnjo zaupanja.
Ocena ekološkega stanja
Ekološko stanje površinskega toka Reke za obdobje 2009–2015
se je prav tako izvajalo na operativnih merilnih mestih na reki in Moli ter na
nadzornem mestu pri Cerkvenikovem mlinu. Stanje je po podatkih ARSO od izvira
do Ilirske Bistrice dobro z visoko stopnjo zaupanja, od Ilirske Bistrice do
ponora v Škocjanske jame pa dobro s srednjo stopnjo zaupanja.
Ekološko stanje Reke glede na vsebnost posebnih onesnaževal v
obdobju 2009–2014 je po podatkih ARSO zelo dobro s srednjo stopnjo zaupanja, za
odsek med obema akumulacijama in srednji tok Reke med Ilirsko Bistrico in
Premom pa velja dobro stanje z visoko stopnjo zaupanja.
Opažanja zavoda
V parku opažamo na Reki občasna onesnaženja in pojavljanje
pen, in sicer tako v površinskem toku pred ponorom Reke v Škocjanske jame kot v
podzemnem toku, vključno z Malo in Veliko dolino. Najpogostejši vir
onesnaževanja na celotnem vplivnem območju so naselja brez urejenega odvajanja
komunalnih odpadnih voda. To je urejeno samo v Ilirski Bistrici in nekaj
okoliških vaseh. V ostalih naseljih prebivalci uporabljajo greznice, ki pogosto
niso zgrajene v skladu z zahtevami. Onesnaženje lahko povzročajo tudi
industrijske odpadne vode, kjer zbiranje in čiščenje odpadnih voda ni primerno
urejeno. Večji industrijski obrati so skoncentrirani v Ilirski Bistrici in
njeni okolici ter v Košanski dolini.
Razpršen potencialni vir onesnaževanja so tudi divja
odlagališča odpadkov. Z naslova ravnanja z odpadki predstavljajo točkovno
tveganje za onesnaženje tudi odlagališče industrijskih odpadkov Globovnik in
podjetje Odpad, d. o. o., v Košanski dolini.
Na kakovost Reke vplivajo tudi velike prometne obremenitve
nekaterih cestnih odsekov. Na državni cesti Postojna–Pivka–Ilirska
Bistrica–Jelšane je zelo gost promet nevarnih snovi, predvsem nafte in naftnih
derivatov. V okolici Ilirske Bistrice je tudi nekaj podjetij za prevoz teh
snovi. Pri tem predstavljajo težavo čiščenje vozil in neurejena parkirišča.
Veliko nevarnost predstavljajo tudi prometne nesreče in izlivi iz tovornjakov
oziroma cistern, ki prevažajo naftne derivate in nevarne snovi.
K onesnaževanju prispeva tudi kmetijstvo, in sicer v primeru
nepravilne oziroma prekomerne rabe sredstev za varstvo rastlin in dognojevanje,
nepravilno urejenih gnojnikov in iztoka gnojevke ter posipanja trajnih
travnikov z gnojevko. Kmetijska raba tal je obsežnejša v Ilirskobistriški
kotlini in v Košanski dolini, živinoreja pa je skoncentrirana v Košanski dolini
(predvsem hale za namen podjetja Pivka perutninarstvo).
Z naslova turizma in rekreacije so potencialni onesnaževalci
predvsem turistično središče Sviščaki (smučarsko-rekreacijski center,
počitniško naselje Sviščaki) in druge koče na Snežniški planoti, športno
strelišče na glinaste golobe Črne njive nad Ilirsko Bistrico in športno
letališče Divača na Ležeškem Gabrku.
Kot najmanj obremenjeni se kažeta območji Slavinski ravnik z
Vremščico in Snežniško pogorje, ker ju prerašča gozd in sta neposeljeni. Kljub
temu je treba poudariti večje število divjih odlagališč ob cesti čez Vremščico.
Ker je v zgornjem delu doline Reke malo naselij, je tu zelo malo dejavnosti in
zanemarljivo število divjih odlagališč, ki bi lahko povzročila onesnaženje.
Kot najbolj obremenjeno območje se kaže Ilirskobistriška
kotlina oziroma Ilirska Bistrica z okoliškimi naselji. Tu je skoncentrirana vsa
večja industrija, veliko pa je tudi število manjših industrijskih obratov,
avtoprevoznikov in drugih dejavnosti. Odpadne vode iz gospodinjstev in
industrijskih obratov so speljane v kanalizacijski sistem in čistilno napravo
Ilirska Bistrica.
Obremenjena sta tudi okolica Prema in Dolnje Bitnje, kjer je
večje število manjših industrijskih obratov, avtoprevoznikov in v manjšem
obsegu živinoreja.
Deloma zakrasela Košanska dolina je obremenjena s
proizvodnimi obrati (največja sta Pivka perutninarstvo, d. o. o., in
Jata Emona), velikimi objekti, namenjenimi reji perutnine, podjetjem Odpad,
d. o. o., velikim številom divjih odlagališč in neurejeno kanalizacijsko
infrastrukturo. Debelejša plast prsti v osrednjem delu Košanske doline
onesnažene vode vsaj deloma prečisti.
V Brkinih je malo dejavnosti, ki bi lahko vplivale na
kakovost voda. Poudarimo lahko večje število divjih odlagališč med Barko in
Podgradom pri Vremah in na jugu vzhodnega dela Brkinov.
V okolici parka, še posebej med Divačo in Dolnjimi Ležečami,
je večje število divjih odlagališč.
Še vedno ni rešeno vprašanje sanacije odlagališča
industrijskih odpadkov bivše Tovarne organskih kislin iz Ilirske Bistrice v Globovniku.
Za namen ukrepanja v primeru izlitja naftnih derivatov in
nevarnih snovi v Reko je zavod v letih 2010 in 2014 investiral v nakup opreme
za zaščito in reševanje v sodelovanju s prostovoljnim gasilskim društvom
Ilirska Bistrica.
3.2. Ocena stanja podzemnih voda
Nadzorno in operativno merilno mesto za spremljanje
kemijskega stanja podzemne vode v obdobju 2009–2015 je na izviru Bistrice v
Ilirski Bistrici za snežniški vodonosnik in v Klaričih za kraški vodonosnik.
Ocena stanja podzemnih voda
Po podatkih iz poročila o kakovosti podzemne vode v Sloveniji
za obdobje 2009–2013 je stanje za kraški vodonosnik dobro z visoko stopnjo
zaupanja, za snežniški vodonosnik pa prav tako, le v severnem delu je dobro s
srednjo stopnjo zaupanja. Ocena količinskega stanja je na celotnem območju
dobro.
3.3. Druge prostorske ureditve, katerih vplivi lahko
segajo v park
Nekatere načrtovane prostorske ureditve, ki so predvidene v
neposredni okolici parka, bi lahko resno ogrozile izvedbo nekaterih dolgoročnih
upravljavskih ciljev iz PVR. Sem sodijo prostorske ureditve, ki so predvidene
tako v vplivnem kot prehodnem območju parka. Prvo območje je sicer določeno z
ZRPŠJ, drugo območje pa v sklopu Biosfernega območja Kras znotraj MAB, vendar
leži v neposredni bližini zavarovanega območja. Ker bi lahko bile prostorske
ureditve v drugem območju vidne in moteče ob samem vstopu v park in bi njihov
vpliv lahko segel tudi vanj ter v podzemni tok Reke, jih obravnavamo
enakovredno s tistimi, ki so predvidene v vplivnem območju. Zavod opozarja na
njih predvsem zaradi možnega kumulativnega učinka, če bi do realizacije večine
ali vseh dejansko prišlo. S tem bi lahko bili ogroženi 1., 2., 3., 4. in 6.
dolgoročni upravljavski cilji iz PVR. Poudariti je treba naslednje načrtovane
prostorske ureditve:
a)    
v prehodnem območju je že sprejet Državni lokacijski načrt za II. tir
železniške proge na odseku Divača–Koper,
b)    
v vplivnem območju pa so v pripravi še:
- 
državni prostorski načrt za avtocesto na odseku Postojna/Divača–Jelšane,
- 
državni prostorski načrt za prenosni plinovod M8 Kalce-Jelšane,
- 
državni prostorski načrt za gradnjo vetrne elektrarne Senožeška brda v
občini Divača,
- 
državni prostorski načrt za gradnjo vetrne elektrarne Zajčica v občini
Divača,
c)    
na širšem območju parka so občine Pivka, Postojna in Ilirska Bistrica v
prejšnjih letih že sprejele svoje občinske prostorske načrte, občini
Hrpelje–Kozina in Divača pa načrtujeta sprejetje občinskega prostorskega načrta
v kratkem.
Zavod bo z namenom preprečevanja posamičnih ali kumulativnih
negativnih vplivov načrtovanih prostorskih ureditev na park zagotavljal aktivno
sodelovanje v postopkih priprave prostorskih aktov in pri reševanju
ugotovljenih problematičnih zadev z opozarjanjem ustreznih služb, dialogom z
državnimi službami in lokalno skupnostjo ter izdajanjem mnenj o posameznih
načrtovanih prostorskih ureditvah.
4. ANALITIČNA IZHODIŠČA ZA PVR
4.1. Analiza SWOT
Pri analizi SWOT se vzame pod drobnogled štiri aspekte, in
sicer prednosti, slabosti, priložnosti ter nevarnosti. Namen analize je pomoč
pri strateških odločitvah, in sicer kam točno usmeriti naloge, katere
aktivnosti in projekte opustiti ali jih ojačiti ipd.
Preglednica 6: Analiza
prednosti, pomanjkljivosti, priložnosti in nevarnosti na zavarovanem območju



Prednosti

Slabosti


– dobra ohranjenost jamskega sistema
– urejen naravovarstveni nadzor
– pomembnost tehniške dediščine Škocjanskih jam
– dobro razvit sistem monitoringa
– dobro raziskano območje z različnih znanstvenih področij
– prepoznavnost jam in parka kot svetovne dediščine (UNES­CO),
  mednarodnega mokrišča (Ramsar) in biosfernega rezer­vata MAB ter primer dobre
  prakse
– uspešno delovanje upravljavca parka
– klasičen primer številnih dobro razvitih kraških pojavov
– dobro ohranjena narava z bogato biotsko pestrostjo
– raznolika kulturna dediščina (bogate in v svetovnem
  merilu pomembne arheološke najdbe, avtohtona stavbna dediščina, ljudsko
  izročilo, konzorcij za suhozidno gradnjo)
– okolju prijazno kmetijstvo
– urejen sprejemni center (informacijska točka, prodajalna
  vsto­pnic, trgovina s spominki, muzejska zbirka, gostinska ponudba)
– posodobljena jamska infrastruktura (pohodne poti, ograje,
  raz­svetljava, zaščitne varovalne mreže, IT-komunikacijska oprema – domofoni,
  kamere, merilni inštrumenti)
– urejena parkovna infrastruktura (urejene poti, ograje,
  klopi, vkopani električni vodi, wi-fi, optični kabel, urejeni del parkirišča,
  projekt ureditve vasi v parku, muzejske zbirke, nastanitve pri zasebnih
  sobodajalcih)
– okolju prijaznejše tehnologije (čistilna naprava,
  toplotne črpal­ke, polnilnice za električna vozila)
– urejen gospodarski objekt (delavnice, skladišče, arhiv,
  jamar­ska soba, prostori za TD Škocjan)
– organizirana in na lokalni ravni prepoznavna Turistično
  društvo Škocjan in druga turistična društva
– dobro organizirana društva, ki delujejo v parku (jamarska
  društva, lovske in ribiške družine, planinsko društvo)
– dobro organizirani prostovoljni naravovarstveni
  nadzorniki
– dobro sodelovanje z izobraževalnimi institucijami (mreža
  šol in univerz)
– številne označene poti (učna pot, kolesarske in
  pohodniške poti)
– dobro izobraženi kadri in izpopolnjeni izobraževalni
  programi (usposabljanje za jamske in lokalne turistične vodnike, mentori­ce,
  lokalne prebivalce, naravovarstvene nadzornike)
– dobra geostrateška lega in prometna dostopnost
– dobro sodelovanje z lokalnim prebivalstvom v parku in
  okolici
– pomoč lokalnemu prebivalstvu pri obnovi stavbne dediščine
  in razvoju podjetništva
– lastništvo parcele izven zavarovanega območja za namen
  parkiranja

– dotrajanost posameznih odsekov jamske infrastrukture
  (poti, ograje, tlaki, varovalne mreže)
– slaba prepoznavnost parka kot mednarodno pomembnega
  območja na lokalni in državni ravni
– ogroženost posameznih delov infrastrukture zaradi
  naravnih procesov (poplave, krušenje sten, ledene sveče)
– razrast lampenflore okoli svetil v jami
– degradiranost posameznih delov jam
– prisotnost odsluženega materiala v jami
– občasna onesnaženost Reke
– pojavljanje tujerodnih vrst, nekatere med njimi tudi
  invazivne
– neurejenost sistema zbiranja in čiščenja komunalnih
  odpadnih voda v vaseh v parku
– pomanjkljiva komunikacija med prebivalci v parku
– neučinkovitost inšpekcijskih služb
– pomanjkljivo vključevanje kulturne dediščine v ponudbo
  parka
– opuščanje kmetijskih dejavnosti
– izgubljanje tradicionalne kraške kulturne krajine
– slabo zdravstveno stanje gozdov
– nizke kazni za prekrške


Priložnosti

Nevarnosti


– povečano povpraševanje po prostočasnih dejavnostih in pro­duktih,
  ki temeljijo na lokalnih naravnih in kulturnih vrednotah
– predstavitev parka kot mednarodno priznanega območja
– možnost predstavitve jame za nove doživljajske načine vo­denja
– širjenje skupne znamke produktov in storitev
– povezovanje na lokalni in mednarodni ravni
– vključevanje domačinov v aktivnosti za uresničevanje
  poslan­stva parka
– povečano zanimanje za Kras in njegove posebnosti
– geostrateška lega Slovenije in parka
– spodbuditi lokalno prebivalstvo za umeščanje novih vsebin
– zaposlovanje lokalnega prebivalstva
– ustrezna strokovna vključitev naravnih znamenitosti in
  kultur­ne dediščine v program ponudbe parka
– aktivnejše vključevanje vplivnega in prehodnega območja v
  dejavnosti, povezane s poslanstvom parka, na področju izobra­ževanja,
  spodbujanja trajnostnega gospodarjenja in razvoja ter vključevanja v mrežo
  skupne ponudbe
– dvigniti raven in obseg ponudbe regije
– izboljšati stanje okolja

– prekomeren obisk parka
– onesnaženje in degradacija jam ter zavarovanega območja
– neprimerna obnova in raba kulturne dediščine
– izguba ljudske kulture
– kumulativni učinki posegov v okolici parka, ki bi lahko
  poslab­šali stanje v parku
– izseljevanje mladih
– zmanjševanje biotske raznovrstnosti
– povečana onesnaženost s hrupom in osvetlitvijo
– onesnaženost zemlje, zraka in vode
– škodljivi posegi na Reki
– vnos neavtohtonih sedimentov in tujerodnih invazivnih
  vrst



4.2. Pričakovana neskladja med rabo in varstvom
Pričakovati je naslednja neskladja med rabo in varstvom:
-       
z opuščanjem rabe kmetijskih površin se večajo površine, ki jih
postopoma zarašča gozd;
-       
pojav tujerodnih invazivnih vrst zaradi nepravilne rabe tal pomeni
grožnjo ohranjanju varovanih habitatnih tipov in vrst;
-       
nepravilno načrtovane prostorske ureditve, vezane na gradnjo, bi lahko
ogrozile občutljivo kraško podzemlje;
-       
prav tako bi prekomerni posegi lahko povzročili bistveno drugačno podobo
kulturne krajine Krasa in s tem izgubo identitete krajine, kulturne dediščine,
narave in identitete ljudi, ki na tem območju živijo;
-       
z intenzivnim načinom kmetovanja se povečuje nevarnost vnosa onesnaževal
(pesticidi, mineralna gnojila) v vodo.
4.3. Ocena izvajanja ukrepov v obdobju 2013–2017
Doseganje ciljev iz Odloka o Programu varstva in razvoja
parka Škocjanske jame za obdobje 2013–2017 (Uradni list RS, št. 11/14) je bilo
ovrednoteno z več kot 90 % uspešnostjo. Vse planirane aktivnosti niso bile
izvedene predvsem na račun številnih drugih aktivnosti, ki v petletnem programu
niso bile predvidene in so se šele kasneje pojavile zaradi spleta okoliščin,
ali drugih novih prioritet ali pa za njihovo izvedbo ni bilo potrebe, kar se je
pokazalo šele v toku izvajanja PVR. Sledi pregled ocene izvajanja ukrepov iz
obdobja 2013–2017 po ciljih:
1. cilj: Znotraj prvega cilja, vezanega na ohranjanje
podzemnega sveta, ni bila izvedena zgolj aktivnost vzpostavitve prvotnega
stanja jamskih tal, pa še ta se je v sklopu projekta obnove infrastrukture v
jami do neke mere izvedla.
2. cilj: V drugem cilju (naravne vrednote, rastlinske in
živalske vrste ter habitati) so se dosledno izvajale vse aktivnosti, le pri
nekaterih (npr. zagotavljati ugodno stanje ptic ali ohranjati ekološke
značilnosti habitata človeške ribice) je uspešnost odvisna še od drugih
dejavnikov (npr. podnebne razmere, črni izpusti v Reko ipd.), ne le od dela.
3. in 4. cilj: Aktivnosti znotraj tretjega cilja, ki
temeljijo na ohranjanju kulturne dediščine, so se izvedle v celoti in tudi
tiste v četrtem cilju (izobraževanje, ozaveščanje in promocija), le da je pri
slednjih še vedno veliko prostora za nadaljevanje oziroma nadgradnjo, predvsem
pri oblikovanju novih načinov vodenja po jami, oblikovanju novih turističnih
paketov in sodelovanju z drugimi zavarovanimi območji v Sloveniji. Te
aktivnosti se sproti prilagajajo trenutnim razmeram v turizmu in novim
dejstvom.
5. cilj: V sklopu petega cilja se je v okviru programa
izvajalo vse aktivnosti za krepitev vključevanja lokalnega prebivalstva v
razvoj in dejavnosti v parku.
6. cilj: Pri šestem cilju nista bili izvedeni zgolj dve
aktivnosti, in sicer z izvajalci javnih služb skleniti dogovore o rednem
pošiljanju podatkov spremljanj stanja in sodelovati pri vzpostavitvi
informacijskih točk na vplivnem območju, ki sta se sicer začeli, a sta zaradi
preveč drugih aktivnosti bili opuščeni.
Splošne naloge: Znotraj splošnih nalog in mednarodnega
sodelovanja so se vse aktivnosti izvajale po programu, le sodelovanje z
Narodnim parkom Mamutske jame, Univerzo v Kentuckyju, IZRK ZRC SAZU in
Postojnsko jamo kljub podpisanemu sporazumu ni zaživelo, vsaj s predstavniki iz
ZDA ne. Prav tako ni bila izvedena reorganizacija zavoda, ki je predvidena v
naslednjem petletnem obdobju.
Bolj zanimiv je pogled na primerjavo stroškov (predvsem
seveda materialne stroške in investicije), predvidenih na posameznih
aktivnostih, in dejansko realizacijo. Tu so odstopanja ponekod precejšnja,
pripisujemo pa jih povečanemu prihodku sredstev nejavnega vira javnega
financiranja (prodaja vstopnic za jamo zaradi povečanja obiska) in sredstev,
pridobljenih iz projektov in programov.
Vsekakor sta bili ocena izvajanja in primerjava predvidenih
ter porabljenih sredstev v veliko pomoč pri pripravi PVR za obdobje 2019–2023.
Slika 4: Primerjava ocene stroškov in realizacije PVR PŠJ za
obdobje 2013–2017. Odstopanja, predvsem tista v smeri večje porabe od
predvidenega, so posledica povečanja prihodkov iz naslova povečanega obiska
jame in uspešnega kandidiranja za projektna sredstva.
5. CILJI VARSTVA IN RAZVOJA TER NAČINI URESNIČEVANJA TEH
CILJEV
Poslanstvo zavoda je skupaj z lokalnim prebivalstvom
ohranjati izjemne naravne danosti in bogato kulturno dediščino tega mednarodno
pomembnega območja na Krasu ter širiti zavest o pomenu njegovega varovanja doma
in po svetu. V tem okviru je za petletno obdobje zastavljenih šest operativnih
ciljev.
5.1. Dolgoročni upravljavski cilji in naloge
Dolgoročni upravljavski cilji so oblikovani glede na zahteve
in določila, ki izhajajo iz ZRPŠJ, z njimi pa se izpolnjujejo tudi cilji
mednarodnih konvencij in programov (predvsem Konvencije o svetovni dediščini,
Ramsarske konvencija in MAB). Cilj Konvencije o svetovni dediščini je
ugotavljati, zavarovati, predstavljati in prenašati kulturno in naravno
dediščino svetovnega pomena prihodnjim rodovom. Glavni cilj Ramsarske
konvencije je zagotoviti ohranjanje mokrišč, predvsem tistih mednarodnega
pomena, s smotrno rabo, mednarodnim sodelovanjem in zavarovanjem. Poudarek pri
programu MAB pa je na ohranjanju biološke pestrosti in spodbujanju trajnostnega
razvoja, pri čemer je zlasti pomembno sodelovanje z lokalnimi skupnostmi.
Navedeno je bilo upoštevano pri oblikovanju dolgoročnih
upravljavskih ciljev PVR. Ti so:
1.     
ohranjanje Škocjanskih jam in drugega podzemnega sveta,
2.     
ohranjanje ugodnega stanja naravnih vrednot, živalskih in rastlinskih
vrst ter habitatnih tipov,
3.     
sodelovanje pri varstvu kulturne dediščine,
4.     
razvijanje okolju prijaznega obiskovanja in širjenje zavesti o parku,
5.     
krepitev vključevanja lokalnega prebivalstva pri razvoju dejavnosti in
aktivnosti v parku,
6.     
krepitev vloge upravljavca parka na vplivnem in prehodnem območju.
V okviru navedenih ciljev se določajo operativni cilji, v
okviru operativnih ciljev pa naloge in aktivnosti, ki so prikazani v spodnji
preglednici. Nosilec aktivnosti in nalog je zavod.
Razlaga uporabljenih kratic in okrajšav:
-       
ALPARC: Mreža zavarovanih območij v Alpah
-       
BF: Biotehniška fakulteta
-       
BOK: Biosferno območje Kras
-       
DOPPS: Društvo za opazovanje in preučevanje ptic Slovenije
-       
EU: Evropska unija
-       
GeoZS: Geološki zavod Slovenije
-       
GIS: Geografski inštitut Antona Melika ZRC SAZU
-       
ICOMOS: Mednarodni svet za spomenike in spomeniška območja
-       
ISCA: Mednarodna zveza turističnih jam
-       
IUCN: Svetovna zveza za varstvo narave
-       
IZRK: Inštitut za raziskovanje Krasa pri Znanstvenoraziskovalnem centru
Slovenske akademije znanosti in umetnosti
-       
JZS: Jamarska zveza Slovenije
-       
KS Divača: Krajevna skupnost Divača
-       
LAS: Lokalna akcijska skupina (LAS-i – Lokalne akcijske skupine)
-       
MGRT: Ministrstvo za gospodarski razvoj in tehnologijo
-       
MIZŠ: Ministrstvo za izobraževanje, znanost in šport
-       
MK: Ministrstvo za kulturo
-       
MOP: Ministrstvo za okolje in prostor
-       
MO: Ministrstvo za obrambo
-       
NIB: Nacionalni inštitut za biologijo
-       
PMS: Prirodoslovni muzej Slovenije
-       
PVZ: Park vojaške zgodovine
-       
Sklad kmetijskih zemljišč: Sklad kmetijskih zemljišč in gozdov Republike
Slovenije
-       
SNKU: Slovenska nacionalna komisija za UNESCO
-       
STO: Slovenska turistična organizacija
-       
UL: Univerza v Ljubljani
-       
UM: Univerza v Mariboru
-       
UNG: Univerza v Novi Gorici
-       
UP: Univerza na Primorskem
-       
Zavod za ribištvo: Zavod za ribištvo Slovenije
-       
ZRSVN: Zavod Republike Slovenije za varstvo narave
-       
ZVKDS: Zavod Republike Slovenije za varstvo kulturne dediščine
-       
ZVD: Zavod za varstvo pri delu
Razlaga preglednice:



Dolgoročni cilj – operativni cilj – aktivnost 

Prednostna naloga1

Rok izvedbe2

Način preverjanja3

Viri4

Sodelavci5

Ocena stroškov6



5.2. Operativni cilji, naloge in usmeritve
V okviru navedenih dolgoročnih ciljev upravljanja se določajo
operativni cilji, v okviru operativnih ciljev pa aktivnosti, ki so prikazane v
spodnji preglednici.
1. cilj: Ohranjanje Škocjanskih jam in drugega
podzemnega sveta
Operativni cilji:
1.1 zagotoviti znanstvene
informacije in analize,
1.2 z ukrepi aktivnega varstva
zagotavljati ohranjanje naravnih procesov v jamskem sistemu,
1.3 z ukrepi renaturacije
vzpostaviti prvotne ekološke značilnosti v degradiranih delih jamskega sistema.
Škocjanske jame kot edina slovenska kraška jama na klasičnem
krasu, ki je del svetovne dediščine UNESCO, predstavljajo izredno naravno
vrednoto na svetovnem nivoju in zahtevajo visoko kvalitetno spremljanje vpliva
turistične rabe jame. Zato so nujni maksimalni ukrepi za trajnostno rabo. To pa
lahko dosežemo le z novimi krasoslovnimi raziskavami (kamnine, v kateri je jama
razvita, jamske in površinske atmosfere, hidrologije in jamske biologije), ki
bodo pokazale stanje sistema, in z vzpostavitvijo avtomatskega monitoringa.
Tako bodo raziskave in monitoring usmerjeni v določitev vpliva turistične rabe
jame in površja nad njo ter v oblikovanje ukrepov, ki bodo negativne vplive
izločili. S projektom, ki se sofinancira s strani Javne agencije za
raziskovalno dejavnost RS (v nadaljnjem besedilu: ARRS), se zagotavlja
vzpostavitev takšnega monitoringa.
Z aktivnim varstvom se zagotavlja ohranitev naravnih procesov
v Škocjanskem jamskem spletu. Z aktivnostmi se vzdržujejo ali izboljšujejo
ekološke razmere za vrste in podzemne habitate. Nadaljujejo se raziskave in
analize ter saniranje lampenflore v turističnem delu jame. Poleg tega se
spodbuja tudi druge raziskave v podzemlju in upravlja z avtomatsko meteorološko
postajo Park Škocjanske jame v Škocjanu.
Škocjanske jame imajo več kot stoletno zgodovino rabe, zato
so ponekod na jamskih sedimentih ali skalnem reliefu nastale poškodbe. Da bi se
jamski prostor in sedimenti ohranili tudi za prihodnje generacije, je treba
poškodbe, ki so nastale pri delih v jami, sanirati. Največ škode je na
ilovnato-peščenih tleh in sigovih tvorbah. Z ukrepi renaturacije in čiščenja se
bo ponovno vzpostavilo naravno stanje v jami. V veliki meri je vidna
degradacija predvsem v Tihi jami. V jami je še vedno nekaj gradbenega in
drugega odvečnega materiala (raznih odpadkov), ki ga je treba odstraniti.
Lampenfloro se tretira v skladu s sprejetim protokolom in v sodelovanju s
pristojnimi institucijami.
Usmeritve za upravljanje:
-       
na podlagi predvidene conacije naj posamezni deli jam, ki so najbolj
občutljivi na človekov vpliv, ostanejo nedostopni za obiskovalce, za
raziskovalce pa v najmanjši možni meri,
-       
v delih jame, kjer živijo netopirji, se v času prezimovanja in kotitve
mladičev ne izvajajo nobeni posegi, ki bi jih lahko motili,
-       
na območju jamskih vhodov (Mariničeva, Mahorčičeva jama, naravni most,
Schmidlova dvorana, Pruker) in udornic (Velika in Mala dolina) se v času
gnezditve ptic ne izvajajo posegi, ki bi negativno vplivali nanje.



Dolgoročni cilj – operativni
  cilj – aktivnost 

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


1. Ohranjanje Škocjanskih jam in drugega podzemnega
  sveta





1.1 Zagotoviti znanstvene informacije in analize 





1.1.a Spremljati stanje podzemnih vrst in ohranjati
  ekološke značilnosti habitatov troglobiontske favne

x 

Stalno 

Podatki spremljanja stanja 

Nejavni vir 

Zunanji izvajalci 

6.000 EUR 


1.1.b Zagotavljati raziskave, analize in
  spremljanje stanja lampenflore

x 

Stalno 

Analiza raziskav 

Nejavni vir 

IZRK 

12.000 EUR 


1.1.c Spodbujati speleološke, biospeleološke,
  hidrogeološke, geološke in druge raziskave

Stalno 

Število raziskav 

Nejavni vir 

IZRK, GeoZS, BF, jamarska društva 

16.000 EUR 


1.1.d Zaradi zagotavljanja varnosti zaposlenih
  izvajati meritve radona

Stalno 

Število podatkov 

Nejavni vir 

ZVD 

60.000 EUR 


1.2 Z ukrepi aktivnega varstva zagotavljati ohranjanje
  naravnih procesov v jamskem sistemu

  

  

  

  

  


1.2.a Izdelati načrt conacije jame

x 

2019−2023 

Izvedena conacija jame 

Nejavni vir 

IZRK, ZRSVN 

20.000 EUR 


1.2.b Implementacija načrta ureditve jame 

x 

Stalno 

Število ukrepov 

Nejavni vir 

Redna dejavnost 


1.2.c Izsledke raziskav aktivnosti iz operativnega
  cilja 1.1 vključiti v načrt preudarne rabe jamskega sistema 

x 

Stalno 

Seznam aktivnosti v letnih programih dela 

Nejavni vir 

Redna dejavnost 


1.2.d Spremljanje stanja jamskega okolja zaradi
  rabe Škocjanskih jam in po potrebi primerno ukrepati

x 

Stalno 

Število podatkov, seznam ukrepov 

Nejavni vir, ARRS 

IZRK, ZRSVN 

100.000 EUR 


1.3 Z ustreznimi ukrepi vzpostaviti sonaravne
  ekološke značilnosti v Škocjanskem jamskem spletu



  


1.3.a Izvajati ukrepe sanacije in omejevanja rasti
  lampenflore na osvetljenih jamskih površinah v skladu s protokolom

x 

Po protokolu 

Očiščene površine 

Nejavni vir 

IZRK, zunanji izvajalci 

75.000 EUR 


1.3.b Odstraniti odvečen gradbeni material, dele
  opuščene infrastrukture in ostali odvečen material iz jame

Stalno 

Količina odstranjenega odvečnega materiala 

Nejavni vir 

Zunanji izvajalci 

10.000 EUR 


1.3.c Z namenom sanacije posledic neustrezne rabe
  izdelati projekt in začeti s sanacijo

x 

2019−2023 

Izdelan projekt in površina saniranih delov jam 

Nejavni vir, EU 

IZRK, ZRSVN, ZVKDS 

30.000 EUR 



2. cilj: Ohranjanje ugodnega stanja
naravnih vrednot, živalskih in rastlinskih vrst ter habitatnih tipov
Operativni cilji:
2.1 ohranjati geomorfološke in
geološke naravne vrednote izven sistema Škocjanskih jam,
2.2 ohranjati in z aktivnimi
ukrepi zagotavljati dobro stanje površinskih in podzemnih voda,
2.3 zagotavljati ugodno stanje
rastlinskih in živalskih vrst ter njihovih habitatov s poudarkom na vrstah
Natura 2000.
Vse aktivnosti znotraj tega cilja so vezane na zavarovano
območje parka.
Ponorni del Reke s sotesko, Škocjanskimi jamami in številnimi
udornicami je z geološkega, geomorfološkega in speleološkega vidika izjemen
primer kontaktnega krasa in predstavlja primer svetovne naravne dediščine. V
stenah udornic, soteski Reke in drugih ohranjenih predelih parka se
preprečujejo vsakršni posegi, ki bi lahko kakorkoli negativno vplivali na
naravne procese.
Z rednim spremljanjem stanja narave se zagotavljata
spoštovanje in upoštevanje varstvenih režimov ter usmeritev. V okviru
neposrednega nadzora v naravi se obiskovalce in druge uporabnike parka usmerja,
obvešča, ozavešča in opozarja, v primeru kršitev varstvenega režima pa lahko
tudi kaznuje oziroma prijavi pristojnim inšpekcijskim službam. Nadaljuje se s
sodelovanjem in usposabljanjem prostovoljnih naravovarstvenih nadzornikov.
Zagotavlja se spremljanje stanja naravnih vrednot in pomembnejših rastlinskih
in živalskih vrst ter kulturne dediščine. Znanstvene raziskave so temelj za
boljše poznavanje naravnih značilnosti parka, zato se s to nalogo nadaljuje in
spodbuja raziskovalno delo na različnih področjih.
V okviru tega cilja so predvideni številni ukrepi za
ohranjanje vrst in habitatnih tipov iz seznama direktiv Evropske unije v okviru
Programa upravljanja območij Natura 2000. Veliko aktivnosti v tej zvezi se bo
izvajalo znotraj predvidenega kohezijskega projekta PUN – Za Kras. Namen
projekta je prispevati k izboljšanju stanja štirih kvalifikacijskih habitatnih
tipov in 28 kvalifikacijskih vrst znotraj Nature 2000. Trije habitatni tipi so
navedeni v prilogi 6.4 Programa upravljanja območij Natura 2000 za obdobje
2015–2020 in kot taki prepoznani kot prednostni, na katerih se morajo izvajati
ukrepi varstva. To so habitatni tip Vzhodna submediteranska suha travišča,
habitatni tip Karbonatna skalnata pobočja z vegetacijo sklanih razpok in
habitatni tip Skalna travišča na bazičnih tleh. Projekt bo nekatere aktivnosti
in ukrepe dodatno izvajal še na habitatnem tipu Jame, ki niso odprte za
javnost, saj bomo z ukrepi na tem območju dodatno prispevali k ohranjanju vrste
drobnovratnik, ki je tudi ena izmed prednostnih vrst iz seznama priloge 6.4
PUN. Na zgoraj omenjenem seznamu se nahaja 22 vrst, ki naj bi jih projekt prednostno
naslavljal in obravnaval. S tem projektom bomo aktivnosti in ukrepe izvajali za
17 izmed naštetih vrst, aktivnosti pa bodo imele pozitiven vpliv tudi na deset
drugih vrst, ki se ne nahajajo na omenjenem seznamu, so pa vse uvrščene na
Rdeči seznam ogroženih rastlinskih in živalskih vrst. Dodatno se bodo nekateri
ukrepi nanašali tudi na nekatere ranljive vrste plazilcev in kačjih pastirjev
ter na druge jamske živali.
Z aktivnostmi in ukrepi se ohranja ali izboljšuje stanje
površinskih in podzemnih voda. Pri tem je nujno sodelovanje z Direkcijo
Republike Slovenije za vode (v nadaljnjem besedilu: DRSV), Uradom za
upravljanje z vodami, Sektorjem za vodno območje Jadranskih rek z morjem,
Inštitutom za vode Republike Slovenije, ZRSVN, OE Nova Gorica, VGP Drava Ptuj,
d. o. o., in Ribiško družino Ilirska Bistrica.
Nadaljevale se bodo aktivnosti za spodbujanje izgradnje
sistema za zbiranje in čiščenje komunalnih odpadnih voda tako v parku kot v
vplivnem območju.
Z neposrednim varstvom vrst in habitatnih tipov se zanje
zagotavljajo vzdrževanje, nega in izboljševanje ekoloških razmer. Ekološke
razmere, ki se spreminjajo zaradi vplivov človekovih dejavnosti in tudi zaradi
naravnih procesov, se z načrtnimi aktivnostmi za posamezne vrste ali habitatne
tipe izboljšujejo ali vzdržujejo v stanju, ki je za vrste in habitatne tipe
ugodno. Z ukrepi in aktivnostmi se preprečujejo ali zmanjšujejo posledice
nekaterih dejavnikov ogrožanja. Za nekatere vrste se zagotavljajo ugodne
ekološke razmere s prepuščanjem posameznih območij naravnim procesom.
Usmeritve za upravljanje:
-       
ohranjajo se naravni procesi v zavarovanem območju parka,
-       
pri opravljanju naravovarstvenega nadzora v naravi se povezuje z vsemi,
ki so pripravljeni deliti informacije o kršenju varstvenih režimov z zavodom,
-       
usklajuje se ohranjanje ekosistemov in njihove biotske pestrosti s
trajnostno rabo,
-       
spremljata se režim in kvaliteta Reke, ki ponika v Škocjanske jame,
-       
ohranja se biotska raznovrstnost tega območja, predvsem populacije na
meji razširjenosti, populacije ogroženih vrst itd.,
-       
v nočnem času med 23. in 5. uro zmanjšati svetlobno onesnaževanje z
ugašanjem svetil, usmerjenih na enote kulturne dediščine, ali svetil ne
nameščati na novo,
-       
v stenah udornic in soteske Reke se v času gnezditvene sezone ptic ne
opravljajo nikakršni posegi, ki bi motili ptice.



Dolgoročni cilj – operativni
  cilj – aktivnost 

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


2. Ohranjanje ugodnega stanja naravnih vrednot,
  živalskih in rastlinskih vrst ter habitatnih tipov 





2.1 Ohranjati geomorfološke in geološke naravne
  vrednote izven sistema Škocjanskih jam





2.1.a Izvajati reden naravovarstveni nadzor in pri
  tem sodelovati s prostovoljnimi naravovarstvenimi nadzorniki, z
  inšpekcijskimi službami in nevladnimi organizacijami

x 

Stalno 

Število obhodov, prijav in terenskih poročil 

Nejavni vir 

Profesionalni in prostovoljni naravovarstveni nadzorniki,
  inšpekcijska služba 

35.000 EUR 


2.1.b Izvajati redno spremljanje stanja v naravi 

x 

Stalno 

Nejavni vir, EU, MOP 

Študentje v času visoke sezone 

82.900 EUR 


2.1.c Nadaljevati redno spremljanje stanja naravnih
  vrednot v zavarovanem območju parka in po potrebi izvesti nujne ukrepe

x 

Stalno 

Baza podatkov in število ukrepov 

Nejavni vir 

ZRSVN 

15.000 EUR 


2.1.d Spodbujati hidrološke, geomorfološke in
  geološke raziskave

Stalno 

Število raziskav 

Nejavni vir 

IZRK, GeoZS, UL, UP, UNG 

15.000 EUR 


2.2 Ohranjati in z aktivnimi ukrepi zagotavljati
  dobro stanje na površju in v podzemlju s posebnim poudarkom na vodah



  


2.2.a Spremljati stanje Reke in Sušice ter na
  podlagi opaženih večjih sprememb kvalitete vode primerno ukrepati

x 

Stalno 

Število usklajevalnih sestankov in seznam ukrepov 

Nejavni vir 

ZRSVN, ARSO, Občina Divača 

Redna dejavnost 


2.2.b Iz struge ter brežin Reke in Sušice
  odstraniti odpadke

Enkrat letno 

Količina odstranjenih odpadkov 

Nejavni vir 

Lokalno prebivalstvo 

8.000 EUR 


2.2.c Sodelovati pri analizi prenikajoče vode v
  jami in rezultate vključiti v upravljavske aktivnosti

Stalno 

Analiza rezultatov in seznam ukrepov 

Nejavni vir 

IZRK, Zunanji izvajalci 

3.000 EUR 


2.2.d Sodelovati pri upravljanju in zajemanju
  podatkov pri samodejni meteorološki postaji parka

Stalno 

Izpolnjeni uradni obrazci ARSO 

Nejavni vir 

ARSO, MOP 

Redna dejavnost 


2.3 Zagotavljati ugodno stanje rastlinskih in
  živalskih vrst ter njihovih habitatov s poudarkom na vrstah Natura 2000



  


2.3.a Zagotavljati ugodno stanje ptic s poudarkom
  na vrstah iz Direktive o pticah 

x 

Stalno 

Ukrepi za ohranjanje ptic in njihovih habitatnih tipov 

Nejavni vir, EU, MOP 

DOPPS 

310.000 EUR 


2.3.b Zagotavljati spremljanje stanja in ohranjanje
  površine habitata, ustreznih ekoloških pogojev habitata ter ustreznega
  števila osebkov vrst netopirjev v parku

x 

Dvakrat letno 

Ukrepi za ohranjanje netopirjev in njihovih habitatnih
  tipov 

Nejavni vir, EU, MOP 

CKFF, UL, zunanji izvajalci 

78.000 EUR 


2.3.c Zagotavljati ugodne ekološke pogoje in
  površino stoječih vodnih teles (kalov) 

x 

Po potrebi 

Stanje kalov 

Nejavni vir, EU, MOP 

Lokalno prebivalstvo 

55.000 EUR 


2.3.d Zagotavljati ugodno stanje ostalih vrst iz
  Direktive o habitatih 

Stalno 

Prisotnost vrst 

Nejavni vir, EU, MOP 

Zunanji izvajalci 

71.200 EUR 


2.3.e Zagotavljati spremljanje stanja habitatnih tipov
  iz Direktive o habitatih

x 

Stalno 

Kartiranje habitatnih tipov 

Nejavni vir 

Zunanji izvajalci 

18.000 EUR 


2.3.f Zagotoviti spremljanje stanja ostalih
  habitatnih tipov in po potrebi predlagati varstvene ukrepe za najbolj
  ogrožene habitatne tipe

2019 

Posodobljena karta habitatnih tipov in seznam ukrepov 

Nejavni vir 

Zunanji izvajalci 

20.000 EUR 


2.3.g Sodelovati pri spremljanju stanja ostalih
  redkih ogroženih vrst ter habitatov

x 

Stalno 

Stanje vrst in habitatov 

Nejavni vir, EU, MOP 

ZRSVN, ZGS, Zavod za ribištvo, DOPPS 

55.000 EUR 


2.3.h Zagotoviti pozno košnjo travnikov, ki so v
  lasti upravljavca, in sodelovati z lastniki in vzdrževalci zemljišč pri
  ukrepih vzdrževanja ugodnega stanja habitatov

Stalno 

Stanje biotske pestrosti na travnikih in habitatov 

Nejavni vir, EU, MOP 

Zunanji izvajalci 

487.000 EUR 


2.3.i Spremljati stanje in izvajati aktivnosti za
  omejevanje ali odstranitev invazivnih tujerodnih rastlinskih in živalskih
  vrst

Enkrat letno 

Očiščene površine 

Nejavni vir;EU, MOP 

Zunanji izvajalci 

35.000 EUR 


2.3.j Odkupiti varstveno pomembne površine in na
  njih zagotoviti ustrezno rabo in vzdrževanje

2019−2023 

Stanje habitatov 

Nejavni vir, EU, MOP 

320.000 EUR 


2.3.k Izvajati postopno premeno alohtonih drevesnih
  vrst v Mali in Veliki dolini ter soteski Reke z avtohtonimi drevesnimi
  vrstami

Stalno 

Število odstranjenih in novih dreves 

Nejavni vir 

ZGS 

7.000 EUR 


2.3.l Zagotavljati pogoje za čebelarjenje z
  avtohtono kranjsko sivko

Stalno 

Število aktivnih panjev in količina pridelanega medu 

Nejavni vir 

13.000 EUR 



3. cilj: Sodelovanje pri varstvu kulturne dediščine
Operativni cilji:
3.1 spremljati stanje in pripraviti
dodatne strokovne predloge za varstvo kulturne dediščine,
3.2 izvajati ukrepe za ohranitev
kulturne dediščine.
Prednosti obnove in ohranjanja kulturnih spomenikov ter
nepremične, premične in žive kulturne dediščine v zavarovanem območju parka so
predvsem v krepitvi identitete domačinov in obogatitvi ponudbe za obiskovalce
med preživljanjem prostega časa. Obnovljena kulturna dediščina, ki je vpeta v
sodobno življenje in trajnostni razvoj, je dobro izhodišče za dvig kvalitete
bivanja domačinov ter prepoznavnosti krajev v svetu. Poleg ohranjanja,
dokumentiranja in obnove se kulturno dediščino tudi predstavlja širši javnosti.
Obenem se zagotavlja raziskovanje kulturne dediščine v parku,
na podlagi česar bodo sprejeti nadaljnji ukrepi in aktivnosti v zvezi z njeno
obnovo, ohranjanjem, predstavitvijo ter ponovnim vključevanjem v sodobno
življenje.
Zavarovano območje parka je del matičnega Krasa, kjer najdemo
prepoznavne in značilne tipe kulturne krajine. S ciljem ohranjanja identitete
tega območja se izvajajo naloge in aktivnosti, ki prispevajo k ohranjanju
kulturne krajine, predvsem številnih suhih zidov in značilne kraške gmajne.
Usmeritve za upravljanje:
-       
prispevati k varstvu kulturne dediščine, vključno s premično in živo
dediščino (način življenja, ljudsko znanje in kultura),
-       
osveščati lokalno prebivalstvo o pomenu in načinih varstva kulturne
dediščine ter ga ob posegih vanjo napotiti na ustrezne službe (Zavod za varstvo
kulturne dediščine Slovenije (v nadaljnjem besedilu: ZVKDS), muzej),
-       
spodbujati obnovo avtohtonih domačij v duhu tradicionalne gradnje in
uporabo lokalnih gradbenih materialov,
-       
spodbujati ohranjanje in obnovo nepremične kulturne dediščine v zasebni
lasti – predvsem mlinov in hiš profane stavbne dediščine,
-       
spodbujati ohranjanje avtohtonih značilnosti ureditve vasi in domačij,
-       
spodbujati udejanjanje skupno zasnovanih strokovnih razvojnih dokumentov
celostne ureditve vasi parka,
-       
spodbujati ohranjanje znanja o predmetih lokalne premične kulturne
dediščine,
-       
pri izvajanju aktivnosti za ohranjanje kulturne krajine spodbujati
zbiranje, raziskovanje in ohranjanje znanja ter vedenja o ohranjanju elementov
oblikovanja kulturne krajine, ki so nastali kot posledica nekdanjega načina
življenja, pri čemer je treba upoštevati usmeritve za ohranjanje ekosistemov in
njihove biotske raznovrstnosti.



Dolgoročni cilj – operativni
  cilj – aktivnost

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


3. Sodelovanje pri varstvu kulturne dediščine 





3.1 Spremljati stanje in pripraviti dodatne
  strokovne predloge za varstvo kulturne dediščine 





3.1.a Spremljati stanje kulturne dediščine 

x 

Stalno 

Število obhodov, prijav in terenskih poročil 

Nejavni vir 

24.000 EUR 


3.1.b Organizirati in izvajati raziskovanje in
  dokumentiranje kulturne dediščine

Stalno 

Število raziskav 

Nejavni vir, EU, resorna ministrstva, Pokrajinski muzej
  Koper, ZVKDS 

Lokalno prebivalstvo, študentje, zunanji sodelavci 

38.000 EUR 


3.1.c Zagotoviti izvedbeno dokumentacijo za
  valorizacijo in predstavitev posameznih objektov kulturne dediščine skladno z
  izdelanimi strokovnimi razvojnimi dokumenti

Stalno 

Število izvedbenih dokumentacij 

Nejavni vir, EU 

ZVKDS, zunanji izvajalci 

50.000 EUR 


3.1.d Zagotoviti predhodna arheološka raziskovanja
  pri zemeljskih posegih na območjih arheološke dediščine

x 

Stalno 

Izvedene predhodne arheološke raziskave 

Nejavni vir 

Zunanji izvajalci 

15.000 EUR 


3.1.e Sodelovati pri vpisu in izvajanju določil
  Unescove Konvencije za ohranjanje nesnovne kulturne dediščine (suhozidna
  gradnja)

Stalno 

Število aktivnosti 

Nejavni vir 

ZVKDS 

Redna dejavnost 


3.2 Izvajati ukrepe za ohranitev kulturne dediščine



  


3.2.a Sanirati poškodovane in porušene suhe zide 

x 

Večkrat letno, vsako leto 

Dolžina obnovljenih suhih zidov 

Nejavni vir, Občina Divača, EU, MOP 

Lokalno prebivalstvo, zunanji izvajalci 

40.000 EUR 


3.2.b Izvajati aktivnosti v okviru konzorcija za
  kraške suhe zide

Stalno 

Število dejavnosti 

Zavod, MIZŠ 

Člani konzorcija 

15.000 EUR 


3.2.c Izvajati ukrepe za ohranitev ostale kulturne
  dediščine v parku

Stalno 

Število enot ohranjene kulturne dediščine 

Nejavni vir, Občina Divača, 

ZVKDS, zunanji izvajalci 

7.000 EUR 


3.2.d Na podlagi kulturovarstvenih smernic in
  pogojev začeti z obnovo ruševin gradu Školj

Stalno 

Obnovljene ruševine gradu Školj 

Nejavni vir 

ZVKDS 

425.000 EUR



4. cilj: Razvijanje okolju prijaznega obiskovanja in
širjenje zavesti o parku
Operativni cilji:
4.1 organizirati naravi prijazen obisk
po Škocjanskih jamah,
4.2 obnavljati, posodabljati ali
graditi infrastrukturo v jami in na površju, ki omogoča varno in doživeto
obiskovanje parka,
4.3 promovirati park in BOK,
4.4 izobraževati in ozaveščati
obiskovalce in širšo javnost o naravnih vrednotah in kulturni dediščini parka,
BOK in Krasa.
Škocjanske jame je leta 2018 obiskalo približno 190.000
ljudi, zato je treba budno spremljati stanje jamskega okolja. Zaradi rabe jame
in morebitnih odstopanj od naravnega stanja je treba čimprej sprejeti in
izvesti potrebne ukrepe za zmanjšanje negativnih trendov. V jami pod vasjo
Škocjan (Mahorčičeva jama in Mala dolina), ki je za javnost odprta od spomladi
leta 2011, se v poletni sezoni izvaja individualni ogled brez spremstva
vodnika. Ti so navzoči le na nekaterih točkah, kjer nadzirajo in informirajo
ter usmerjajo obiskovalce. V drugih mesecih je obisk v ta del jame voden ali pa
je jama zaprta. Klasični obisk v Škocjanske jame, kot poteka zdaj, ostaja
nespremenjen, vendar se način vodenja po potrebi lahko tudi spreminja in
prilagaja novim potrebam ter dejstvom. Zagotovljena bodo sredstva za obnovo
poti in način vodenja v Hankejev kanal ter Martelovo dvorano. Nadaljevale se
bodo aktivnosti za prerazporeditev obiskovalcev iz mesecev znotraj visoke
turistične sezone v mesece izven glavne sezone.
Jamska infrastruktura je bila v preteklem petletnem obdobju v
veliki meri prenovljena. V prihodnje je treba zagotoviti vzdrževanje in
izboljšanje sistema osvetljevanja (senzorsko prižiganje in ugašanje luči) ter
vzpostavitev novega, kompleksnega monitoringa v jami s prenosom podatkov pa
novem optičnem kablu v kontrolno sobo na sprejemnem centru. Nadaljevala se bo
obnova poti v Veliki dolini in morda v Šumeči jami. Povečalo se bo število
sprehajalnih in kolesarskih poti na površju. V sodelovanju z Občino Divača se
bo skušalo urediti vstopno točko na Kras s parkiriščem za park v poslovni coni
Risnik. Večji poudarek bo na omogočanju obiskovanja jame kot naravne vrednote
in svetovne dediščine socialno ogroženim družinam.
Za nadaljnji razvoj parka sta pomembna organizacija in način
ponudbe, vodenja in razlage v jami ter parku. Park je najbolj obiskana
znamenitost v občini Divača in širši okolici ter skupaj s Kobilarno Lipica,
Štanjelom in Parkom vojaške zgodovine tvori ogrodje turistične ponudbe na Krasu
in v okolici. Aktivnosti v naslednjem petletnem obdobju bodo zato usmerjene k
izboljšavam interpretacije narave in kulturne dediščine v parku ter tesnejšemu
povezovanju med omenjenimi središči in oblikovanju turističnih paketov, ki bi
omogočili daljše bivanje turistov na Krasu. Priložnost obiskovanja parka je
vezana predvsem na naravi prijazno in organizirano ponudbo, ki temelji na izjemnih
značilnostih Krasa, biotski raznovrstnosti, naravnih vrednotah, kulturni
dediščini in doživljanju parka. Nadaljevalo se bo tvorno sodelovanje z Občino
Divača, v kateri se nahaja park, in tudi z deležniki v okviru BOK. Osnovna
infrastruktura se zagotavlja predvsem s prenovo obstoječih objektov in gradnjo
energetsko varčnih objektov ali objektov, grajenih s tradicionalnimi tehnikami.
V ponudbo se vključijo pohodništvo, kolesarstvo, jahanje, tek, ogled naravnih
in kulturnih vrednot, namestitev ter ponudba lokalno pridelane hrane in pijače.
Izobraževanje in ozaveščanje obiskovalcev, mladih, lokalnega
prebivalstva ter druge širše javnosti je ena pomembnejših nalog v parku. V ta
namen se bo nadaljevalo z organizacijo predavanj, tematskih ekskurzij,
delavnic, razstav in drugih podobnih dogodkov. Nadaljevale se bodo aktivnosti v
sklopu mreže šol in univerz parka. Zagotavljajo se ponatis in prenova starih
ter izdelava novih splošnih in tematskih publikacij.
Usmeritve za upravljanje:
-       
ogled jam naj temelji na doživljajski ravni in dobri interpretaciji,
-       
skupine morajo biti primerno velike in morajo imeti dovolj spremljajočih
vodnikov,
-       
obiskovalcem naj se park predstavi celostno z vsemi značilnimi naravnimi
pojavi in bogato kulturno dediščino,
-       
obiskovalcem je omogočen obisk parka tako samostojno kot z vodnikom,
-       
v jamskem sistemu se ne gradi novih poti,
-       
pri obnovi starih poti je treba spoštovati način izgradnje zgodovinskih
poti in vse sodobne ureditve oblikovati skladno s prvotno zasnovo,
-       
pri vseh posegih v jami (redna vzdrževalna dela, popravilo poti ali
druge infrastrukture) je treba ves odpadni material odnesti iz jame,
-       
spodbujajo se novi načini interpretacije naravnih vrednot in kulturne
dediščine v parku, Biosfernem območju Kras in na Krasu,
-       
spodbuja se ponudba lokalno pridelanih jedi in pijače s kakovostno
postrežbo v gostinskih obratih pod znamko parka,
-       
spodbuja se oblikovanje zaključenih turističnih produktov, v katere se
vključuje več ponudnikov z raznovrstno ponudbo,
-       
nadaljuje se z aktivnim sodelovanjem s šolami po Sloveniji,
-       
pri obnovi ali izgradnji nove komunalne infrastrukture je treba
upoštevati sodobne trende in ekološko najučinkovitejše rešitve,
-       
urejanje javnih parkovnih površin se izvaja po predhodno usklajenem
programu in strokovnih smernicah.



Dolgoročni cilj – operativni
  cilj – aktivnost

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


4. Razvijanje okolju prijaznega obiskovanja 
in širjenje zavesti o parku 





4.1 Organizirati naravi prijazen obisk po
  Škocjanskih jamah





4.1.a Organizirati in izvajati strokovno in varno
  vodenje obiskovalcev po Škocjanskih jamah

x 

Stalno 

Zadovoljstvo obiskovalcev 

Nejavni vir 

1.100.000 EUR 


4.1.b Organizacija in izvajanje naravovarstvenega
  nadzora po celotnem jamskem sistemu

x 

Stalno 

Poročila, stanje naravnih vrednot 

Nejavni vir 

Redna dejavnost 


4.1.c Oblikovati nove interpretacijske programe in
  načine vodenja

x 

2019−2023 

Novi programi in načini vodenja 

Nejavni vir 

IZRK, ZRSVN, MOP 

10.000 EUR 


4.1.d Izvajati aktivnosti za enakomernejšo
  porazdelitev obiska v celem letu

x 

Stalno 

Število obiskovalcev po mesecih 

Nejavni vir 

STO 

15.000 EUR 


4.2 Obnavljati, posodabljati ali graditi
  infrastrukturo v jami in na površju, ki omogoča varno in doživeto obiskovanje
  parka



  


4.2.a Urejati in vzdrževati infrastrukturo v
  Škocjanskem jamskem spletu

x 

Stalno 

Dolžina obnovljenih poti 

Nejavni vir, EU 

IZRK, MOP, ARSO, ZRSVN, ZVKDS, zunanji izvajalci 

1.000.000 EUR 


4.2.b Urejati in vzdrževati infrastrukturo na
  sprejemnem centru z okolico

x 

Stalno 

Preureditve na sprejemnem centru 

Nejavni vir, EU 

ZRSVN, ZVKDS, ARSO, zunanji izvajalci 

1.000.000 EUR 


4.2.c Urediti in vzdrževati ostalo parkovno
  infrastrukturo 

x 

Stalno 

Preureditve v parku, število postavljenih tabel 

Nejavni vir, EU, MOP 

ZRSVN, ZVKDS, ARSO, zunanji izvajalci 

402.540 EUR 


4.2.d Oblikovati, postavljati in posodobiti
  muzejske zbirke

Stalno 

Posodobljene muzejske zbirke 

Nejavni vir, EU, MOP 

Pokrajinski muzej Koper, zunanji izvajalci 

350.000 EUR 


4.2.e Urediti parkirišča in ostalo infrastrukturo
  na obrobju zavarovanega območja 

2019−2023 

Urejeno parkirišče 

Nejavni vir 

50.000 EUR 


4.3 Promovirati PŠJ in BOK 



  


4.3.a Sodelovati z Občino Divača ter občinami v BOK
  in na Krasu pri skupni promociji

Stalno 

Število dogodkov s skupno promocijo 

Nejavni vir, Občina Divača 

Občina Divača 

5.000 EUR 


4.3.b V sodelovanju z drugimi turističnimi
  destinacijami v širši okolici sodelovati pri skupni promociji

Stalno 

Novi turistični paketi 

Nejavni vir, Kobilarna Lipica, PVZ 

Lokalne turistične organizacije in ponudniki turističnih
  storitev 

10.925 EUR 


4.3.c Predstavljati park na turističnih sejmih,
  borzah in v medijih

Stalno 

Število dogodkov 

Nejavni vir 

STO, ostali parki v Sloveniji, ostali turistični akterji
  na Krasu 

160.300 EUR 


4.4 Izobraževati in ozaveščati obiskovalce in širšo
  javnost o naravnih vrednotah in kulturni dediščini PŠJ, BOK in Krasa



  


4.4.a Ponatisniti stare in izdati nove tematske
  publikacije ter izdelati in nabaviti drugo promocijsko gradivo

Stalno 

Število publikacij 

Nejavni vir, EU, MOP 

Zunanji izvajalci 

390.960 EUR 


4.4.b Organizirati strokovna srečanja,
  izobraževanja, delavnice in strokovne ekskurzije za lokalno prebivalstvo,
  prostovoljne naravovarstvene nadzornike, člane odborov, jamske in sezonske
  vodnike ter drugo zainteresirano javnost iz Slovenije in tujine

x 

Stalno 

Število dogodkov 

Nejavni vir, EU, MOP 

58.000 EUR 


4.4.c Organizirati in koordinirati kulturne in
  druge dogodke

Stalno 

Število dogodkov 

Nejavni vir, MIZŠ 

Deležniki, zunanji sodelavci 

40.000 EUR 


4.4.d Pripraviti in izvesti izobraževalne programe
  za učitelje, učence, dijake in študente s posebnim poudarkom na mreži šol in
  univerz parka

Stalno 

Število dogodkov 

Nejavni vir, MIZŠ 

Izobraževalne ustanove, zunanji sodelavci 

50.180 EUR 


4.4.e V sodelovanju z drugimi zavarovanimi območji
  v Sloveniji izvajati skupne aktivnosti

Stalno 

Število dogodkov 

Nejavni vir, MOP, ostali parki v Sloveniji 

10.000 EUR 



5. cilj: Krepitev vključevanja lokalnega prebivalstva
v razvoj dejavnosti in aktivnosti v parku
Operativni cilj:
5.1 s sodelovanjem in aktivnim
vključevanjem lokalnih prebivalcev v upravljanje parka krepiti njihovo podporo
ohranjanju zavarovanega območja.
Lokalno prebivalstvo, ki živi v parku in je bilo v
preteklosti z jamami tradicionalno povezano, mora biti vključeno v aktivnosti
upravljavca parka tako, da čuti pripadnost parku in se z njim čim bolj
poistoveti. Treba jih je obveščati o dogajanju v parku in jim nuditi nasvete
ter pomoč. Zavod lahko prispeva k bogatenju kakovosti življenja prebivalcev v
parku in trajnostnemu razvoju območja.
Lokalnim prebivalcem se v skladu z ZRPŠJ omogoča
tradicionalno sožitje znotraj parka.
Usmeritve za upravljanje:
-       
spodbujati aktivno vključevanje domačinov v aktivnosti iz redne
dejavnosti zaposlenih v parku,
-       
spodbujati kulturne prireditve lokalnih društev, ki vzdržujejo kulturno
produkcijo in ohranjajo izročilo ter avtohtono kulinariko,
-       
spodbujati izobraževanje mladih v parku,
-       
omogočati zaposlovanje lokalnega prebivalstva, predvsem v času
povečanega obsega del (v času povečanega obiska),
-       
omogočiti obveščanje o pomembnih dogodkih in projektih, v katere se
lahko vključujejo lokalno prebivalstvo in lokalna društva,
-       
domačinom, ki želijo obnavljati svoje domačije, nuditi finančno in
strokovno pomoč.



Dolgoročni cilj – operativni
  cilj – aktivnost 

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


5. Krepitev vključevanja lokalnega prebivalstva v
  razvoj dejavnosti in aktivnosti v parku





5.1 S sodelovanjem in aktivnim vključevanjem
  lokalnih prebivalcev v upravljanje parka krepiti njihovo podporo ohranjanju
  zavarovanega območja





5.1.a Organizirati in izvesti redne sestanke z
  lokalnim prebivalstvom za obravnavo aktualnih tem v parku

Stalno 

Število udeležencev na sestankih 

Nejavni vir 

Lokalno prebivalstvo 

Redna dejavnost 


5.1.b Obveščati vsa gospodinjstva o pomembnih
  dogodkih v parku

Stalno 

Število obveščanj 

Nejavni vir 

Redna dejavnost 


5.1.c Urejati in izdajati glasilo za lokalno
  prebivalstvo 

Občasno 

Število izdanih glasil 

Nejavni vir 

Zunanji sodelavci 

12.000 EUR 


5.1.d Organizirati in izvesti skupne čistilne in
  delovne akcije

Enkrat letno 

Število udeležencev na čistilnih akcijah 

Nejavni vir 

Lokalno prebivalstvo 

20.000 EUR 


5.1.e Sofinancirati aktivnosti za pospeševanje
  varstva in razvoja na podlagi Odredbe o razdeljevanju sredstev

Enkrat letno 

Število uspešno izvedenih del 

Nejavni vir 

ZVKDS, lokalno prebivalstvo 

250.000 EUR 


5.1.f Vključevati lokalno prebivalstvo v aktivnosti
  v zvezi z obiskovalci parka 

Stalno 

Število lokalnih prebivalcev, vključenih v strokovno
  vodenje po parku 

Nejavni vir 

Lokalno prebivalstvo 

6.000 EUR 


5.1.g Sodelovati z lokalnim prebivalstvom pri
  izvedbi raziskovalnih nalog s področja ljudske kulture in načina življenja,
  izobraževanja in interpretacije muzejskih zbirk

Stalno 

Število izvedenih raziskovalnih nalog 

Nejavni vir 

Deležniki, mreža univerz, 
odbori BOK 

Redna dejavnost 


5.1.h V sodelovanju z lokalnimi prebivalci
  implementirati celostno ureditev vasi na podlagi izdelanih strokovnih
  razvojnih dokumentov

Stalno 

Zadovoljstvo lokalnega prebivalstva 

Nejavni vir 

Zunanji izvajalci 

110.000 EUR 


5.1.i Svetovati in sodelovati pri obnovi domačij
  ali posameznih delov v skladu s kulturovarstveno zakonodajo

Stalno 

Število obnovljenih spomenikov 

Nejavni vir 

ZVKDS 

5.000 EUR 


5.1.j Sodelovati in sofinancirati tradicionalne in
  druge aktivnosti lokalnih društev 

x 

Stalno 

Zadovoljstvo obiskovalcev in lokalnih prebivalcev 

Nejavni vir 

15.000 EUR 


5.1.k S pomočjo lokalnega prebivalstva organizirati
  in izvesti Dan PŠJ, jamski praznik – Belajtngo

x 

Enkrat letno 

Zadovoljstvo obiskovalcev 

Nejavni vir, Občina Divača 

Lokalno prebivalstvo 

25.000 EUR 


5.1.l Spodbujati rabo, omogočati trženje izdelkov
  in storitev in uresničevati določbe pravilnika kolektivne znamke PŠJ s ciljem
  udejanjanja trajnostnega razvoja BOK

x 

Stalno 

Število uporabnikov znamke PŠJ 

Nejavni vir, MIZŠ 

Deležniki 

30.000 EUR 



6. cilj: Krepitev vloge upravljavca parka na vplivnem
in prehodnem območju
Operativna cilja:
6.1 izvajati aktivnosti za varstvo
narave in kulturne dediščine,
6.2 izvajati podporne in razvojne
dejavnosti.
Po ZRPŠJ mora zavod na vplivnem območju spremljati in
opozarjati na posege v zvezi s spremembami vodnega režima in kakovosti vode ter
na posege, ki bi lahko pomenili tveganje in nevarnost za okolje ter bi njihovi
škodljivi vplivi segali v park. Kljub temu se aktivnosti zavoda, povezane z
ozaveščanjem širše javnosti o pomenu varovanja narave, širijo tudi na ta del
parka, saj je to temelj za sonaraven razvoj na vplivnem, pa tudi na prehodnem
območju, kar je sicer bolj v skladu z izvajanjem določil Unescovega programa
MAB – Človek in biosfera. Z aktivnostmi znotraj tega cilja se neposredno in
posredno izvaja varstveni režim za vplivno območje, kot je zapisano v ZRPŠJ.
Sodeluje se pri ustanovitvi geoparka Kras. Spodbuja se aktivno vključevanje
lokalnega prebivalstva v promocijo Biosfernega območja Kras in k medsebojnemu
povezovanju.
Usmeritve za upravljanje:
-       
spodbujati ureditev zbiranja in čiščenja odpadnih voda na vplivnem in
prehodnem območju parka,
-       
sodelovati pri izdelavi načrta urejanja porečja Reke,
-       
v skladu s poslanstvom MAB spodbujati trajnostni razvoj in uravnoteženje
razvoja območja z varstvom biološke pestrosti.



Dolgoročni cilj – operativni
  cilj – aktivnost 

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


6. Krepitev vloge upravljavca parka na vplivnem in
  prehodnem območju





6.1 Izvajati aktivnosti za ohranjanje narave in
  kulturne dediščine





6.1.a Raziskovati in spremljati stanje ohranjenosti
  narave 

x 

Stalno 

Število podatkov 

Zavod, EU, ARSO, CKFF, DOPPS, SDPN 

IZRK ZRC SAZU, 
Konzorcij Life Watch 

7.871 EUR 


6.1.b Raziskovati in dokumentirati kulturno
  dediščino 

Stalno 

Število podatkov 

Zavod 

Mreža univerz, 
Odbori BOK 

23.000 EUR 


6.1.c Sodelovati pri organizaciji in izvedbi
  dejavnosti deležnikov in lokalnih skupnosti 

x 

Večkrat letno 

Število udeležencev 

Nejavni vir 

Prostovoljni naravovarstveni nadzorniki, deležniki, odbori
  BOK, občine, zainteresirana širša javnost 

85.000 EUR 


6.1.d Za lokalne prebivalce organizirati in
  izvajati tematska predavanja, razstave in delavnice

x 

Stalno 

Število udeležencev 

Nejavni vir, EU 

Strokovnjaki različnih področij, LASi 

10.000 EUR 


6.1.e Sodelovati pri reševanju problema
  onesnaženosti voda (prednostno izvesti ekološko sanacijo odlagališča
  Globovnik)

x 

Stalno 

Število usklajevalnih sestankov 

Nejavni vir, EU 

Občine na vplivnem območju, pristojne institucije 

1.549.772 EUR 


6.1.f Sodelovati pri pripravi razvojnih in
  prostorskih dokumentov občin in dokumentov na državni ravni 

Stalno 

Z usmeritvami iz PVR PŠJ usklajeni razvojni in prostorski
  dokumenti 

Nejavni vir 

Občine na vplivnem in prehodnem območju, ZRSVN, ZVKDS 

Redna dejavnost 


6.1.g Skrbeti za izvajanje dogovora s prostovoljnim
  gasilskim društvom Ilirska Bistrica in MO – Uprava za zaščito in reševanje,
  enota Postojna, o ukrepanju pri izlitju nevarnih snovi v reko Reko

Stalno 

Opremljenost in usposobljenost prostovoljnih gasilcev za
  posredovanje v primeru izlitja 

Nejavni vir 

ARSO, MO – Uprava RS za zaščito in reševanje, Prostovoljno
  gasilsko društvo IB 

9.000 EUR 


6.1.h Sodelovati pri nastajanju geoparka Kras

Stalno 

Število usklajevalnih sestankov 

Nejavni vir 

MOP, ZRSVN, lokalne skupnosti 

Redna dejavnost 


6.1.i Sodelovati pri upravljanju Unescove
  lokalitete Gozdnega rezervata Snežnik-Ždrocle

Stalno 

Število skupnih aktivnosti 

Nejavni vir 

ZZGRS, MOP, ZRSVN 

25.000 EUR 


6.2 Izvajati aktivnosti podpornih in razvojnih
  dejavnosti



  


6.2.a Z lokalnimi skupnostmi sodelovati pri
  planiranju in izvajanju skupnih razvojnih projektov

Stalno 

Postavljene nove table 

Nejavni vir, občine 

Občine, ZRSVN, ZVKDS 

60.000 EUR 


6.2.b Spodbujati rabo in storitev v zvezi z znamko
  parka

Stalno 

Število produktov pod znamko parka 

Nejavni vir, občine 

Zainteresirana širša javnost, LASi 

Strošek vključen v nalogah 5.1.l in 5.1.m 


6.2.c Sodelovati s pristojnimi muzeji pri
  raziskovalnem delu in promociji lokalne premične kulturne dediščine 

Stalno 

Število izvedenih raziskav in zastavljenih promocijskih
  akcij 

Nejavni vir, PMK 

Deležniki, širša zainteresirana javnost 

Redna dejavnost 


6.2.d Izvajati program participacije javnosti pri
  upravljanju BOK

Stalno 

Število izvedenih akcij 

Nejavni vir, MIZŠ 

Odbori BOK, ambasadorji in drugi deležniki 

10.0



7. Učinkovitejše delovanje upravljavca in mednarodno
sodelovanje
Posebne naloge:
7.1 sodelovanje pri urejanju prostora z
upoštevanjem varstvenih ciljev parka
7.2 izvajanje določil globalnih
mednarodnih konvencij in programov (Konvencija o svetovni dediščini, Ramsarska
konvencija o mokriščih, Unescov program MAB ipd.),
7.3 mednarodno sodelovanje,
7.4 splošne naloge in aktivnosti.
Za zagotavljanje izvajanja aktivnosti iz zgoraj navedenih
operativnih ciljev so nujno potrebne spremljajoče aktivnosti, ki so razdeljene
na posamezne naloge upravljavca.
V sklopu upravljavskega načrta se izvajajo določila, cilji in
strategije mednarodnih konvencij in programov v okviru UNESCO (predvsem
Konvencije o svetovni dediščini in programa MAB) ter Ramsarske konvencije o
mokriščih. Izvajanje le-teh obsega redno spremljanje stanja, ozaveščanje
javnosti, širitev principov trajnostnega razvoja s primeri dobrih praks tudi
zunaj meja parka in Biosfernega območja ter poročanje o delu in rezultatih tako
pristojnim ministrstvom in SNKU v Sloveniji kot institucijam v tujini, predvsem
WHC in Stalnemu odboru Ramsarske konvencije, IAC MAB, IUCN, AB UNESCO in
ICOMOS.
V parku bi z ustreznim občinskim prostorskim načrtom Občine
Divača zagotovili učinkovitejše doseganje ciljev parka. Pri tem bi bilo treba
posebno pozornost nameniti reševanju izzivov, povezanih z infrastrukturo na
območju občine Divača, ki bi se morala prilagoditi povečanemu številu
obiskovalcev Škocjanskih jam v zadnjih letih. Poleg tega je ključnega pomena
sodelovanje zavoda pri načrtovanju regionalnih in državnih posegov v vplivnem
in prehodnem območju.
Zavod že sodeluje s številnimi institucijami po svetu in
namerava to sodelovanje tudi v bodoče ohranjati. K temu sodi sodelovanje z
upravljavci območij mednarodnega pomena, ki so vključeni na sezname posameznih
konvencij (Konvencija o svetovni dediščini, Ramsarska konvencija o mokriščih)
in programov (MAB), ter s člani posameznih mednarodnih zvez (Alpska mreža,
Europarc, ISCA). Povečuje se vloga zavoda na območju Dinaridov, kjer je park že
pridružen član mreže parkov Dinaridov. S ciljem krepitve mednarodnega
sodelovanja in povezovanja se med drugim zagotavljata udeležba zavoda na
kongresih, konferencah, simpozijih in delavnicah ter predstavljanje lokacije in
strokovnega dela s prispevki strokovnih služb parka.
Splošne naloge in aktivnosti upravljanja so »podporne« naloge
za izvajanje nalog in aktivnosti ter uresničevanje ciljev parka, ki so navedeni
v ciljih od 1. do 6. Med te naloge sodijo upravno-administrativne,
organizacijske in projektne naloge, naloge za povečevanje usposobljenosti in
učinkovitosti javne službe ter skrb za nepremičnine in premično premoženje v
parku.
Usmeritve za upravljanje:
-       
aktivno sodelovati v regionalnih in globalnih mrežah lokacij svetovne
dediščine in mednarodno pomembnih mokrišč ter delovnih skupinah (CEPA, STRP,
EuroMAB, WLI ipd.) s ciljem izmenjave in razvoja znanj ter primerov dobrih
praks,
-       
spodbujati integracijo ekosistemskega pristopa v vse ravni izvajanja in
načrtovanja dejavnosti ter upravljanja lokacije svetovne dediščine in
mednarodno pomembnih mokrišč,
-       
izvajati strategije in načrte relevantnih mednarodnih sporazumov in
programov,
-       
krepiti sodelovanje z različnimi institucijami, ki imajo podoben interes
pri upravljanju zavarovanega območja kot zavod,
-       
pri izvajanju splošnih aktivnosti velja načelo dobrega in gospodarnega
poslovanja in upravljanja,
-       
spodbujati prostorski razvoj, ki ohranja prostorska razmerja med
obdelovalnimi in poseljenimi površinami ter ohranja značilni vzorec poselitve,
-       
pri prenovah in morebitnih novogradnjah v Matavunu upoštevati
urbanistične in arhitekturne značilnosti obstoječe poselitve.



Splošna naloga – posebna
  naloga – aktivnost 

Prednostna naloga 

Rok izvedbe 

Način preverjanja 

Viri 

Sodelavci 

Ocena stroškov 


7. Učinkovito delovanje upravljavca in mednarodno
  sodelovanje





7.1 Urejanje prostora z upoštevanjem varstvenih
  ciljev parka 





7.1.a Z Občino Divača sodelovati pri pripravi
  projektne dokumentacije in izvedbi ureditve infrastrukture v naseljih v parku
  

x 

2019−2023 

Projektna dokumentacija 

Občina Divača, Ekološki sklad, EU, Nejavni vir 

MOP, MIZŠ, MGRT, ZRSVN, ZVKDS, zunanji izvajalci 

425 EUR 


7.1.b V sodelovanju z Občino Divača prilagajati
  infrastrukturo povečanemu obisku parka in občine

Po potrebi 

Število usklajevalnih sestankov 

Nejavni vir 

Občina Divača 

20.000 EUR 


7.2 Izvajanje določil globalnih mednarodnih konvencij
  in programov 



  


7.2.a Izvajati splošne obveznosti

x 

Stalno 

Število dokumentov 

Nejavni vir 

Ministrstva 

20.000 EUR 


7.2.b Implementirati priporočila s strani
  sekretariatov mednarodnih konvencij in posvetovalnih teles v programe dela

Po potrebi 

Nejavni vir, MIZŠ, 

MOP, MK, MGRT, 
občine, zunanji strokovnjaki 

10.000 EUR 


7.2.c Izvajati komunikacijsko in raziskovalno
  strategijo BOK

x 

Stalno 

Poročila o faznem izvajanju 

Nejavni vir 

Deležniki, odbori BOK, izobraževalne in raziskovalne institucije
  

5.000 EUR 


7.2.d Koordinirati nominacijo klasični kras za vpis
  na seznam svetovne dediščine in po vpisu sodelovati pri koordinacijski
  skupini za upravljanje lokacije

Stalno 

Vpis na seznam svetovne dediščine 

Nejavni vir 

MOP, MK, SNKU, IZRK 

10.000 EUR 


7.3 Mednarodno sodelovanje



  


7.3.a Z drugimi lokalitetami mednarodnega pomena v
  okviru organizacije UNESCO (Svetovna dediščina, Ramsar, MAB) izvajati skupne
  aktivnosti 

x 

Po potrebi 

Število skupnih aktivnosti 

Nejavni vir, SNKU, EU, UNESCO 

SNKU, upravljavci drugih lokalitet mednarodnega pomena
  znotraj organizacije UNESCO 

25.000 EUR 


7.3.b V sodelovanju z upravljavci zavarovanih
  območij in turističnih jam znotraj Alpske mreže, Europarca, Parkov Dinaridi
  in ISCA izvajati skupne aktivnosti

Stalno 

Število skupnih aktivnosti 

Nejavni vir, upravljavci zavarovanih območij znotraj
  Alpske mreže 

Upravljavci drugih zavarovanih območij znotraj Alpske
  mreže 

40.000 EUR 


7.3.c Z namenom izmenjave izkušenj in izboljšanja
  upravljanja navezati stike z drugimi upravljavci zavarovanih območij ali
  institucijami, ki niso navedeni zgoraj

Stalno 

Število skupnih aktivnosti 

Nejavni vir, MIZŠ 

IZRK, NIB, GIS, UL, UNG, PMS, UM in druge institucije, ki
  niso navedene zgoraj 

60.000 EUR 


7.4 Splošne naloge in aktivnosti



  


7.4.a Izvajati upravno-administrativne,
  organizacijske, finančno-računovodske in pravne naloge

Stalno 

Potrjena letna poročila 

Nejavni vir 

MOP 

250.000 EUR 


7.4.b Pripravljati in voditi domače in mednarodne
  projekte

Stalno 

Uspešno izvedeni projekti 

Nejavni vir, EU, MOP, RS 

Partnerji v projektu 

250.000 EUR 


7.4.c Skrbeti za odnose z javnostjo

Stalno 

Število objav v medijih 

Nejavni vir 

Predstavniki medijev 

35.000 EUR 


7.4.d Skrbeti za nepremičnine in premično
  premoženje 

x 

Stalno 

Letni popis 

Nejavni vir 

Zunanji sodelavci 

1.190.000 EUR 


7.4.e Povečevati usposobljenost in učinkovitost
  posameznih služb 

Stalno 

Število udeležb na izobraževanjih 

Nejavni vir 

180.000 EUR 


7.4.f Skrbeti za varnost pri delu 

x 

Stalno 

Seznam aktivnosti 

Nejavni vir 

250.000 EUR 



5.3. Načrt delovanja in razvoja javne službe
Obstoječe stanje
V zavodu je za nedoločen čas zaposlenih 24 javnih
uslužbencev. Vsi javni uslužbenci, ki so zaposleni za nedoločen čas, razen
enega, izvajajo dejavnosti v okviru javne službe in javnih pooblastil.
Zaposlitve teh javnih uslužbencev so pretežno financirane
iz proračunskih sredstev, v manjšem deležu pa tudi iz
nejavnega vira javnega financiranja. Samostojni strokovni sodelavec V v
pretežni meri opravlja naloge, ki za javni zavod pomenijo tržno dejavnost, in
je njegova zaposlitev financirana s sredstvi, ki jih javni zavod pridobi iz
opravljanja tržne dejavnosti.
V zavodu se v skladu z delovnopravno zakonodajo zaposluje
tudi delavce za določen čas. Zaposlitve za določen čas so financirane bodisi z
lastnimi sredstvi javnega zavoda bodisi iz projektnih virov. Pogodbe o
zaposlitvi za določen čas se v zavodu praviloma sklenejo za opravljanje
sezonskega dela, dela na mednarodnih in nacionalnih projektih ter za opravljanje
pripravništva. Za zaposlitve sezonskih delavcev je sistemiziranih 24 delovnih
mest vodnik v zavarovanem območju V. Večinoma so v času povečanega obiska, to
je od junija do septembra, vsa ta sistemizirana delovna mesta tudi zasedena.
Zaradi naraščajočega obiska je zavod za opravljanje sezonskega dela vodenja
obiskovalcev primoran najeti tudi študentsko delo.
Preglednica 7: Obstoječe
operativno stanje



 

Zaposleni – naziv

Izobrazba zaposlenih

Zahtevana izobrazba

Trajanje 

Način
financiranja


1

Direktor

univ. dipl. inž. zootehnike

170

Določen čas – mandat

Individualna pogodba z MOP


2-6

Višji naravovarstveni svetovalec

univ. dipl. gozdar, gradbeni tehnik, mag. znanosti univ.
  dipl. biolog, dipl. ekonomist, univ. dipl. geograf

170 

Nedoločen čas Določen čas

MOP
zavod


7

Naravovarstveni nadzornik I

dr. krasoslovnih znanosti

170 

Nedoločen čas

zavod


8-12

Naravovarstveni svetovalec

univ. dipl. geograf in prof. um. zgod., univ. dipl.
  biolog, univ. dipl. etnolog in kulturni antropolog, univ. dipl. prav., univ.dipl.
  ekon.

170 

Nedoločen čas Določen čas

MOP
zavod


13

Finančnik VI

dipl. ekonomist

162

Nedoločen čas

MOP


14

Poslovni sekretar

dipl. upravni organizator

162

Nedoločen čas

MOP


15

Hišnik – ekonom IV

trgovec

140

Nedoločen čas

MOP


16

Naravovarstveni nadzornik II

dipl. org. tur.

162

Nedoločen čas

MOP


17

Naravovarstveni sodelavec III

univ. dipl. prof. nemščine

162

Nedoločen čas

MOP


18-19

Naravovarstveni nadzornik III

dipl. org. menedžer, dipl. ekon.

162

Nedoločen čas

MOP


20-25

Naravovarstveni nadzornik V

dipl. ekon., dipl. inž. tur., gimn. maturant,
  naravoslovno-matematični tehnik, univ. dipl. zgodovinar, univ. dipl. geograf

150

Nedoločen čas

MOP
zavod


26

Tehnični delavec V (I)

strojni tehnik

150

Nedoločen čas

MOP


27

Samostojni strokovni delavec V

ekon. tehnik

150

Nedoločen čas

zavod


28-51

Vodnik v zavarovanem območju V
– 24
sistemiziranih delovnih mest 

različne vrste in ravni izobrazbe

150

Določen čas – sezonsko delo

zavod


52-58

Projektne zaposlitve
– 7 sistemiziranih delovnih mest

/

162

Določen čas – trajanje projekta

Projektna sredstva
zavod


59-63

Pripravnik
– 5 sistemiziranih delovnih mest

/

150 oziroma 162

Določen čas – trajanje pripravništva

zavod


64

Čistilka II

trgovec

140

Določen čas

zavod



Kadrovski načrt za obdobje 2019–2023
Kadrovske potrebe zavoda se zaradi trenda povečevanja števila
obiskovalcev, ki se kaže v zadnjih letih, konstantno povečujejo.
Število obiskovalcev je leta 2012, ko se je pripravljal
prejšnji upravljavski načrt, znašalo 101.147. Leta 2016 je bilo 146.291, leta
2017 178.000, v letu 2018 pa bo nad 180.000 obiskovalcev, kar pomeni, da je
bilo število obiskovalcev v letu 2016 za 45 % višje od števila obiskovalcev
leta 2012, leta 2017 pa še za dodatnih 18 %. Delavci so z dobro organizacijo
dela in s pomočjo dodatnih sezonskih zaposlitev ter študentskega dela
obiskovalcem uspešno omogočali kakovosten obisk.
V bodoče si zavod želi vzpostaviti sodoben in fleksibilen
sistem notranje organizacije delovnih mest, zato se bo v novem programskem
obdobju prizadevalo za sprejetje nove sistemizacije delovnih mest. Tako se bo
upravljavec bolj učinkovito odzival na spremenjene potrebe delovnih procesov.
V preglednici je prikazano načrtovano povečanje
sistemiziranih delovnih mest.
V nadaljnjih petih letih se predvideva zaposlitev treh dodatnih
delavcev v splošni službi, in sicer enega delavca za pomoč pri vzdrževanju
infrastrukture zavoda, enega za čiščenje objektov v lasti zavoda ter enega za
pomoč pri računovodskih delih, rezervacijskem sistemu in drugih nalogah splošne
službe.
V Službi za naravovarstveni nadzor in vodenje se je v letu
2018 zaposlilo dodatnega naravovarstvenega nadzornika za potrebe izvajanja
nadzora v zavarovanem območju, leta 2019 pa se bo zaposlilo še enega
naravovarstvenega nadzornika za potrebe izvajanja nadzora na vplivnem območju
parka in pomoč pri nadzoru ter upravljanju v Gozdnem rezervatu Snežnik-Ždrocle
(nova lokaliteta svetovne dediščine). V petletnem programskem obdobju se zaradi
povečanja obiska predvideva postopna zaposlitev 8 dodatnih vodnikov v
zavarovanem območju za določen čas.
Preglednica 8: Kadrovske
spremembe glede na načrtovane ukrepe



Služba

Obstoječe stanje

2019

2020

2021

2022

2023


Direktor

1

1

1

1

1

1


Splošna služba

9,5

10

10

10

11

11


Strokovna služba

4

4

4

4

4

4


Služba za naravovarstveni nadzor in vodenje

13

14

14

14

14

14


Služba za naravovarstveni nadzor in vodenje – za določen
  čas v času višje sezone

21

25

27

28

29

29


Projektna delovna mesta*

4,5

5

6

6

6

6


Pripravniška delovna mesta*

2

2

2

2

2

2


Skupaj

55

61

64

65

67

67



*Obstoječe število projektnih in pripravniških delovnih mest
je število vseh sistemiziranih delovnih mest; dejansko bodo zapolnjena po
potrebi.
5.4. Finančni načrt
Pri uresničevanju ciljev v obdobju 2019–2023 je pomembno
predvsem zagotavljanje sredstev za izvajanje primarnih dejavnosti zavoda. V
predhodnem petletnem obdobju je bila zaznana večja gospodarska rast, ki se je v
parku odražala v povišanju števila obiskovalcev parka in posledično z višjimi
prihodki. Gospodarna poraba sredstev in kvalitetno delo sta ključna za dosežene
rezultate in izhodišče za delovanje parka v naslednjem petletnem obdobju. Kot v
predhodnem obdobju bo za zavod, ob zagotavljanju sredstev iz državnega
proračuna, ključnega pomena zagotavljanje finančnih sredstev iz (mednarodnih)
razvojnih in raziskovalnih programov, ki jih sofinancira Evropska unija, in iz
sredstev, pridobljenih z lastno dejavnostjo. Pri tem mora zavod upoštevati tudi
pravila državnih pomoči.
Finančni načrt v spodnji preglednici predstavlja zgolj grobo
oceno. Dejanska realizacija in obseg prihodkov oziroma odhodkov bosta odvisna
od dejanske višine sredstev, ki naj bi bila na razpolago iz posameznih virov
financiranja. V PVR finančno niso vključeni novi projekti, ker jih je v obsegu
in terminsko težko predvideti. Tendenca je, da se vsebine oziroma dejavnosti iz
PVR, ki zahtevajo višje vložke, pokrijejo iz mednarodnih programov, kot so
Life+ ali Interreg. Ker je dejavnost parka sezonske narave, bo zavod za
premostitev likvidnosti po potrebi koristil premostitveni kredit.
Preglednica 9: Finančni načrt
zavoda za obdobje 2019–2023 (prikaz višine sredstev v EUR)



PRIHODKI

2019

2020

2021

2022

2023

SKUPAJ


Proračun RS – Ministrstvo za okolje in prostor – redna
  dejavnost

452.927

509.823

509.823

509.823

509.823

2.492.219


Lastna sredstva (nejavni vir financiranja javne službe in
  tržna dejavnost)

2.850.000

2.987.500

3.024.255

3.100.000

3.125.000

15.086.755


Drugo (proračun občin, projekti, strukturni skladi ipd.)

480.267

252.920

214.159

195.000

242.304

1.384.650


Skupaj

3.783.194

3.750.243

3.748.237

3.804.823

3.877.127

18.963.624


 

 

 

 

 

 

 


ODHODKI

2019

2020

2021

2022

2023

SKUPAJ


Stroški dela

1.379.308

1.418.308

1.429.986

1.452.969

1.460.980

7.141.551


Materialni stroški, storitve in programi

1.703.246

1.729.994

1.723.651

1.750.814

1.798.765

8.706.470


Investicije

700.640

601.941

594.600

601.040

617.382

3.115.603


Skupaj 

3.783.194

3.750.243

3.748.237

3.804.823

3.877.127

18.963.624



5.5. Usmeritve za načrtovanje drugih dejavnosti v parku
5.5.1 Kmetijstvo
Priložnost kmetijstva v parku je povezana predvsem s
spodbujanjem tradicionalnega kmetovanja s poudarkom na ekološkem načinu
kmetovanja. Med glavne veje sodita živinoreja s pašništvom in pridelava zdrave
hrane za ljudi in živali. V parku so za to predvidena območja znotraj
krajinskih tipov njive, vrtovi in sadovnjaki v in ob naseljih ter kraški ravnik
z vrtačami. Usmeritve izhajajo tudi iz Programa upravljanja območij Natura
2000.
Usmeritve:
-       
v življenjskem prostoru velike uharice, vrtnega strnada, hribskega
škrjanca, pisane penice, smrdokavre, velikega skovika, podhujke, slavca in
sokola selca se ohranja mozaično krajino tako, da se spodbuja kolobarjenje,
ohranjanje travnikov in vzdrževanje ali vzpostavljanje mejic, posamičnih grmov
ter dreves;
-       
življenjski prostor kačarja in pisane penice se prekriva z drugimi
conami travniških vrst. Z ukrepi prilagojene kmetijske rabe, predlaganimi za te
vrste, se zagotavlja ohranjanje prehranjevalnega habitata kačarja;
-       
v življenjskem prostoru hribskega škrjanca se z redno ekstenzivno rabo
ohranja sedanji obseg travniških površin. Ustrezna raba se vzdržuje skozi
kmetijsko-okoljske ukrepe in ukrepe Evropskega kmetijskega sklada za razvoj
podeželja, in sicer na površini vsaj 3900 ha;
-       
v življenjskem prostoru ozkega vretenca se spodbuja ekstenzivna raba
mokrotnih travnikov s čim manjšim vnosom mineralnih gnojil in sredstev za
varstvo rastlin;
-       
življenjski prostor travniškega postavneža se prekriva s conami drugih
travniških vrst. Z ukrepi prilagojene kmetijske rabe, predlaganimi za te vrste,
se zagotavlja ohranjanje habitata travniškega postavneža;
-       
habitat hromega volnoritca se zagotavlja z ohranjanjem prepleta
travniških (HT 62A0) in grmiščnih (HT 5130) habitatov;
-       
ohranjanje ekoloških značilnosti habitata ostrouhega netopirja in
zagotavljanje miru na kotiščih in prezimovališčih netopirjev;
-       
življenjski prostor vzhodna submediteranska suha travišča HT 62A0 se
prekriva s conami drugih travniških vrst. Z ukrepi prilagojene kmetijske rabe,
predlaganimi za te vrste, se zagotavlja ohranjanje HT 62A0;
-       
spodbuja se ohranjanje kmetovanja in kmetijskih gospodarstev;
-       
na obstoječih kmetijskih površinah se v sodelovanju s kmetijsko
svetovalno službo spodbuja ekološki ali vsaj okolju prijazen način kmetovanja;
-       
spodbuja se reja avtohtonih pasem domačih živali;
-       
spodbujata se uporaba hlevskega gnoja in s tem povezana prilagoditev
objektov za rejo živali; na varovanih habitatih se usmerja v uporabo hlevskega
gnoja;
-       
ohranja in pomlajuje se visokodebelne travniške nasade z odpornimi
sadnimi sortami in vrstami;
-       
košnja travnikov naj se izvaja prvič po odcvetu večine travniških
rastlin; po košnji naj bo spravilo;
-       
na travinju naj se ne uporablja herbicidov, razen v primeru
nadzorovanega uničevanja invazivnih tujerodnih vrst;
-       
raba insekticidov naj se omeji na najnižjo možno mero, uporabljajo naj
se insekticidi z nizko stopnjo toksičnosti in s kratkim časom razgradnje
(varstvo čebel);
-       
spodbuja se redna košnja travniških površin, vsaj enkrat na dve leti, da
se prepreči zaraščanje;
-       
ozavešča naj se prebivalce glede spreminjanja travnikov v trate;
-       
pri izboljševalnih ukrepih na kmetijskih površinah se v čim večji možni
meri zagotovi ohranitev naravnih danosti, mozaične rabe kmetijskih zemljišč,
parcelne strukture, krajinskih členov in mikroreliefnih značilnosti;
-       
spodbuja naj se ohranitev suhih zidov in preprečuje njihovo podiranje;
-       
na površinah v državni lasti se zagotavlja varstvu narave prilagojeno
kmetijsko prakso po dogovoru z upravljavci kmetijskih zemljišč: skladom
kmetijskih zemljišč in gozdov, ARSO, sektorjem za vode in ministrstvom,
pristojnim za ohranjanje narave, ter upravljavcem zavarovanega območja;
-       
usmerja se v razvoj dopolnilnih dejavnosti in produktov na kmetiji pod
znamko parka ter oživljanje tradicionalnih obrti kot dopolnilne dejavnosti na
kmetiji;
-       
produkti se oblikujejo in zavarujejo pod znamko parka.
5.5.2 Gozdarstvo
Priložnost gozdarstva in nabiranja gozdnih dobrin v parku je
povezana predvsem s koriščenjem lesa in ohranjanjem gozdnih sadežev. Pri
gospodarjenju z gozdovi je pomembno obstoječe fragmentarno gospodarjenje z
gozdom zaradi vzdrževanja gozdnih habitatov. ZGS spremlja stanje v gozdovih in
usmerja razvoj gozdov. Usmeritve izhajajo tudi iz Programa upravljanja območij
Natura 2000.
Usmeritve:
-       
sodelovalo se bo tudi pri pripravi predlogov za določitev mirnih con
kačarja, da se v času od 15. aprila do 15. avgusta ne izvajajo sečnja
in spravilo lesa ter gradnja cest ali se te dejavnosti omejijo;
-       
sodelovalo se bo pri pripravi predlogov za določitev mirnih con velike
uharice, da se v času od 1. februarja do 30. junija ne izvajajo
sečnja in spravilo lesa ter gradnja cest ali se te dejavnosti omejijo;
-       
v notranji coni hribskega urha in velikega pupka se okoli mokrišč in
vodnih površin v gozdu ohranja drevje in grmovje tako, da je med vodnim telesom
in gozdom sklenjen prehod, porasel z lesnimi rastlinami;
-       
v notranji coni hribskega urha se ohranjajo mokrišča in vodne površine v
gozdu (mlake, luže in kaluže);
-       
v notranji coni malega podkovnjaka se ohranja gozdne površine in
grmičevje, še posebej sklenjene mejice, ali obrežno lesno vegetacijo najmanj
500 m okoli znanih kotišč malega podkovnjaka;
-       
v notranji coni velikega podkovnjaka se spodbuja ohranjanje gozdnih
površin, grmičevja in pašnikov, še posebej sklenjenih mejic, ali obrežne lesne
vegetacija najmanj 500 m okoli znanih kotišč velikega podkovnjaka;
-       
za ohranjanje dolgokrilega netopirja je potrebna sonaravna raba gozdov,
ki se že ustrezno izvaja;
-       
v notranji coni navadnega in ostrouhega netopirja se spodbuja ohranjanje
mozaične pokrajine gozdnih površin, grmičevja, pašnikov in travnikov;
-       
krepitev hidrološke vloge gozdov zaradi ohranjanja vode v podzemlju;
-       
spodbuja se izvajanje sečnje in spravila obolelih dreves;
-       
zaradi požarne ogroženosti gozdov se izvajajo protipožarni ukrepi;
-       
spodbuja se izvajanje gozdno-gojitvenih ukrepov za ohranjanje pestrosti
obstoječih gozdnih habitatov (ohranjanje odraslih dreves z dupli, pravočasen
odvoz posekanega lesa iz gozda v času povečane aktivnosti – rojenja hroščev v
času od 15. maja do 15. septembra, puščanje posameznih odmrlih
dreves, ohranjanje rastišč ogroženih in redkih vrst rastlin in gliv, gozdnih
vrzeli ter jas itd.);
-       
spodbuja se naravna obnova gozdov s poudarkom na avtohtonih drevesnih
vrstah;
-       
spodbuja se izvajanje gozdno-gojitvenih ukrepov za ohranjanje glivne
pestrosti;
-       
ohranjajo se varovalni gozdovi ob prepadnih stenah udornic, brezen in
soteske Reke;
-       
deli redkih obrečnih habitatnih tipov in rastlinskih vrst naj se načrtno
prepuščajo naravnemu razvoju ali oblikujejo s prilagojenim gospodarjenjem za
varovanje habitatov kvalifikacijskih rastlinskih vrst;
-       
na območjih s povečanim obiskom naj se zaradi varnosti in hrupa izvajajo
dela predvsem v zimskem času;
-       
v notranji coni velikega pupka se okoli mokrišč in vodnih površin v
gozdu ohranja drevje in grmovje tako, da je med vodnim telesom in gozdom
sklenjen prehod, porasel z lesnimi rastlinami.
5.5.3 Upravljanje z vodami
Zaradi pomena varstva voda so aktivnosti zavoda vezane na
vodni režim, predvsem z aktivnostmi, ki prispevajo k dobremu ekološkemu stanju
Reke, ki ponira v Škocjanske jame. Čeprav se je stanje izboljšalo, se z Reko v
jamski sistem namreč še vedno stekajo nekatere industrijske in komunalne
odpadne vode s porečja Reke. Čistilna naprava za Ilirsko Bistrico in vas Jasen
deluje že dolgo, postopno pa bo treba urediti zbiranje in čiščenje odpadne vode
za vsa naselja v porečju. Načrt upravljanja voda na vodnem območju Jadranskega
morja je uveljavljen z Uredbo o načrtih upravljanja voda na vodnih območjih
Donave in Jadranskega morja (Uradni list RS, št. 67/16). Pomemben vodni vir,
vezan na tradicionalno rabo, so kali, ki so bili v preteklosti namenjeni
napajanju živine, danes pa so pomemben habitat.
Usmeritve:
-       
spodbuja se ohranjanje naravne struge Reke, potokov in obstoječih
mlinščic ter jezov;
-       
spodbuja se ohranjanje naravnih plitvin, sipin in erodiranih brežin;
-       
spodbuja se dosego dogovora na državnem nivoju glede razpoložljivih
količin za rabo vode iz Reke in njenih pritokov za različne namene z
upoštevanjem že podeljenih vodnih pravic;
-       
spodbuja se vzpostavitev ribjih stez na zajezitvah, kjer je to strokovno
upravičeno;
-       
spodbuja se, da se posegi v vode izvajajo izven gnezditvene sezone ptic;
-       
ohranja in obnavlja se vaške kale zaradi biodiverzitete in ohranjanja
krajine;
-       
spodbuja se čiščenje obrežnega in podrtega drevja v obsegu, ki je
potreben za zagotavljanje poplavne varnosti.
5.5.4 Ribištvo
Prednost Reke v parku z vidika ribištva je ohranjen habitat,
na čemer bodo temeljile tudi nadaljnje aktivnosti pristojnih institucij
(predvsem Ribiške družine Bistrica). V Reki so z vidika ribištva poleg soške
postrvi in šarenke pomembne vrste še mrena, grba, krap, linj in rdečeoke. Na
Reki se v parku sicer ribari, vendar malo.
Usmeritve:
-       
v vodotoke naj se ne vlagajo ribe, ki niso iz istega povodja;
-       
prednost pri vlaganju ima avtohtona soška postrv;
-       
preprečuje se možnost pobega tujerodnih vrst rib iz ribnikov v vodotoke
ob poplavah ali izpustih vode;
-       
zajezitev vodotokov v zadrževalnike za gojitev rib naj se ne izvaja;
-       
vaške kale se prednostno ohranja kot habitat za dvoživke in druge vrste,
zato se vanje ne vlaga rib;
-       
spodbuja se ohranjanje obrežne zarasti na stoječih in tekočih vodah.
5.5.5 Lovstvo
Priložnost se kaže v ohranjanju habitatov lovne divjadi, ki
je hkrati tudi življenjsko okolje varovanih vrst. Nekateri lovski čuvaji so
tudi prostovoljni naravovarstveni nadzorniki, ki spremljajo stanje v naravi.
Usmeritve:
-       
gostota populacij velike rastlinojede divjadi naj se ne povečuje nad
mejo, ki še omogoča naravno obnovo gozdnih sestojev z vsemi rastišču primernimi
drevesnimi in grmovnimi vrstami;
-       
v gozdu naj se ohranjajo jase za pašo divjadi;
-       
ob gozdnem robu naj se ohranjajo žive meje, grmišča in travniki za pašo
divjadi.
5.5.6 Mineralne surovine
V parku ni površinskih ali podzemnih kopov mineralnih
surovin. Domačini občasno uporabljajo zapuščeni peskokop na makadamski poti v
Globočak. Obstaja tudi manjši opuščeni lokalni rudniški rov črnega premoga v
Matavunu, ki pa ima popolnoma zasut vhod in že dolgo časa ni v uporabi.
Usmeritve:
-       
lokaciji se ohranjata v sonaravnem stanju;
-       
premogovniški rudnik se še naprej predstavlja kot gospodarsko panogo, ki
je v preteklosti zaznamovala to območje.
5.5.7 Gospodarstvo, drobna obrt in podjetništvo
Priložnost gospodarstva, drobne obrti in podjetništva v parku
je v razvoju domače obrti in prodaje na domu kot dodatne ponudbe parka.
Usmeritve:
-       
spodbuja se uporaba znamke parka;
-       
spodbuja se proizvodnja izdelkov domače obrti;
-       
spodbuja se prodaja na domu;
-       
spodbuja se ideja o ustanavljanju kmetij odprtih vrat;
-       
spodbujata se drobna obrt in ekstenzivno kmetijstvo.
6. NAČINI URESNIČEVANJA RAZVOJU PARKA PRILAGOJENE DAVČNE
IN DRUGIH SPODBUJEVALNIH POLITIK (SUBVENCIONIRANJA, NADOMESTILA IN
SPODBUJEVALNE POSOJILNE POLITIKE), CILJI VARSTVA IN RAZVOJA TER NAČINI
URESNIČEVANJA TEH CILJEV
Viri financiranja javnega zavoda so določeni v 22. členu
ZRPŠJ.
Zavod pridobiva sredstva:
-       
iz proračuna RS na podlagi letnega programa in finančnega načrta javnega
zavoda, ki ga potrdi minister,
-       
iz proračunov lokalnih skupnosti,
-       
z vstopninami in donacijami,
-       
s sredstvi, pridobljenimi z upravljanjem nepremičnin,
-       
s koncesijami in
-       
iz drugih virov.
Zavod lahko uporablja sredstva, pridobljena na podlagi tretje
do šeste alineje prejšnjega odstavka, za namene varstva naravnih vrednot in
kulturnih spomenikov, za ekološko sanacijo, izplačevanje subvencij in dotacij
fizičnim osebam ter za pospeševanje usklajenega razvoja zavarovanega območja v
skladu z Odredbo o razdeljevanju dela sredstev PŠJ.
Poleg navedenih finančnih sredstev bo zavod skupaj z
lokalnimi skupnostmi v parku in na vplivnem območju pridobival sredstva na
javnih razpisih posameznih ministrstev (MOP, MIZŠ, MGRT ipd.) in javnih
razpisih evropskih strukturnih skladov za projekte s področij okolja,
kmetijstva, turizma, kulture, gospodarstva in regionalnega razvoja, ki
podpirajo trajnostni razvoj območja.
V parku in na vplivnem območju parka se bo prednostno
zagotavljalo zlasti naslednje spodbujevalne politike:
-       
na področju okolja predvsem izgradnjo lokalne gospodarske javne
infrastrukture v parku in na vplivnem območju ter racionalne rabe energije;
-       
na področju kmetijstva predvsem ukrepe za ohranitev ekstenzivne
tradicionalne kmetijske rabe in aktiviranje opuščenih površin, razvoj
ekološkega kmetijstva, trženja produktov in oblikovanje znamke ter razvoj
dopolnilnih dejavnosti na kmetijah;
-       
na področju turizma oblikovanje novih turističnih produktov, izgradnjo
novih nastanitvenih zmogljivosti in gostinske ponudbe, predvsem v manjših
nastanitvenih zmogljivostih (apartmaji, penzioni, družinskih hoteli ipd.), ter
izgradnjo javne infrastrukture (kolesarske poti, tematske poti, parkirišča,
razgledišča);
-       
na področju kulture obnovo kulturnih spomenikov in kulturne dediščine
ter njihovo vključevanje v trženje parka in oblikovanje kulturnega produkta
(kulturni dogodki, muzejske zbirke ipd.);
-       
na področju gospodarstva predvsem razvoj malega (drobnega) gospodarstva
in domače obrti;
-       
na področju regionalnega razvoja predvsem celovite medsektorske razvojne
projekte.
Spodbujevalne politike se izvajajo s subvencioniranjem,
plačevanjem nadomestil in prilagojeno posojilno politiko po veljavnih postopkih
sektorskih politik. Konkretni razvojni projekti bodo vključeni v letne programe
dela zavoda glede na prednostne naloge posameznih sektorskih politik. Letne
programe dela bo potrdil minister, pristojen za okolje in prostor in glede na
prednostne naloge določila višino finančnih sredstev za izvajanje PVR. Zavod bo
še naprej pridobival sredstva iz donacij skladov za svetovno dediščino UNESCO
in iz drugih donacij ter na natečajih in mednarodnih razpisih za raziskovalne,
razvojne, okoljske in kulturne projekte.
Ocena prihodkov je tako odvisna od kandidature za posamezne
mednarodne programe in donacij, za katere v času izdelave PVR ni mogoče podati
realne ocene. Posamezni projekti bodo usklajeni z ministrstvi za posamezna
obdobja, tako da teh sredstev ni bilo mogoče vključiti v sedanji načrt. Skladno
s potrebami za investicije, opredeljene v PVR, se bo letno dopolnjeval tudi
program investicij.
Zainteresirana ministrstva in Občina Divača bodo sodelovali v
skladu z določbami tega poglavja v posameznih projektih v skladu z interesi in
možnostmi izkoriščanja proračunskih sredstev, kar je povezano s sprejemanjem
letnih in dveletnih proračunov.
Tako se bodo letni finančni načrti parka prilagajali
dejanskim potrebam in prihodkom iz proračuna Republike Slovenje, lastne
dejavnosti in kandidatur za posamezne projekte v Sloveniji in Evropski uniji
ter iz morebitnih donacij, ne da bi se temeljni koncept PVR spremenil. Pri tem
bo zavod upošteval tudi pravila državnih pomoči.
7. SPREMLJANJE UČINKOVITOSTI IZVAJANJA PVR
Učinkovitost izvajanja PVR se bo spremljala preko letnih
programov in poročil, ki izhajajo iz petletnega programa. Po njegovem zaključku
leta 2023 se izvede analizo učinkovitosti opravljanja vseh načrtovanih
aktivnosti in uresničevanja posameznih dolgoročnih ciljev. Kazalniki za uspešnost
njihovega uresničevanja so predstavljeni v nadaljevanju.
Preglednica 10: Kazalniki za
doseganje dolgoročnih ciljev in nalog



Dolgoročni cilji in naloge

Kazalnik


1. Ohranjanje Škocjanskih jam in drugega podzemnega sveta

– ohranitev dobrega ekološkega stanja in površine
  habitatov ne­topirjev
– ohranitev števila populacije netopirjev glede na
  referenčne vre­dnosti
– najmanj 1130 m2 tretiranih površin, kjer se zavira rast
  lampen­flore 


2. Ohranjanje ugodnega stanja naravnih vrednot, živalskih
  in rastlinskih vrst ter habitatnih tipov

– ohranitev kvalifikacijskih vrst Nature 2000, ki so
  ugotovljeno prisotne v zavarovanem območju parka
– ohranitev ugodnega stanja naravnih vrednot


3. Sodelovanje pri varstvu kulturne dediščine 

– najmanj 150 m obnovljenih suhih zidov
– najmanj 100 m2 urejenih javnih površin na območju
  naselbinske dediščine


4. Razvijanje okolju prijaznega obiskovanja in širjenje
  zavesti o parku 

– primerno število obiskovalcev in trend sprememb
  glede na predpostavljeno optimalno število in časovno ter prostorsko raz­porejenost
  obiskovalcev
– primerno število zaposlenih glede na spremembe v
  številu obiskovalcev


5. Krepitev vključevanja lokalnega prebivalstva pri
  razvoju dejavnosti in aktivnosti v parku

– najmanj 30 % domačinov, vključenih v aktivnosti
  zavoda
– najmanj pet novih proizvodov z znamko parka


6. Krepitev vloge upravljavca parka na vplivnem in preho­dnem
  območju

– zmanjšanje števila črnih odlagališč



Št. 801-07/18-6/7
Ljubljana, dne 31. januarja 2019
EPA 326-VIII
Državni zbor
Republike Slovenije
mag. Dejan Židan l.r.
predsednik
_______________
1 Prednostna naloga je posebej označena z znakom
»x«.
2 V tem stolpcu so navedena leta, ko naj bi se
aktivnost izvajala in dokončala. »Stalno« pomeni, da se aktivnost izvaja kot že
utečena v okviru rednih nalog, ki se jih izvaja v okviru javne službe. Obdobje
2019–2023 pomeni, da bo naloga izvedena enkrat ali večkrat v tem obdobju,
vendar ni znano natančno, kdaj.
3 Način preverjanja pove, na kakšen način se lahko
preveri, ali se je naloga izvedla. Za preverjanje uspešnosti so določeni
kazalniki za spremljanje učinkovitosti pri izvajanju načrta upravljanja v
poglavju VII.
4 Pod viri so navedene institucije, ki že
sofinancirajo izvajanje posameznih nalog ali so verjetni sofinancerji za
potrebna sredstva.
5 Sodelavci so ključni deležniki, ki lahko bistveno
prispevajo k izvedbi naloge, pri čemer se ne navaja tistih, ki so deležniki na
podlagi predpisanih postopkov, kot so npr. ZRSVN, ARSO itd., in tistih, ki so
izvajalci nalog na podlagi javnih naročil.
6 Ocena stroškov prikazuje oceno sredstev, potrebnih
za izvedbo posameznih nalog, in zajema stroške storitev, izredne materialne
stroške ali investicijske stroške, ne zajema pa stroškov rednega dela in
osnovnih materialnih stroškov. Strošek je podan kot strošek za celotno petletno
obdobje, pri časovno določenih nalogah in aktivnostih pa kot enkratni strošek
na nalogo.
