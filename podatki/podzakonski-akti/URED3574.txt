I. SPLOŠNE DOLOČBE
1. člen
(1) Ta uredba določa način opravljanja
državne gospodarske javne službe izvajanja meritev, pregledovanja in čiščenja
kurilnih naprav, dimnih vodov in zračnikov zaradi varstva okolja in učinkovite
rabe energije, varstva človekovega zdravja in varstva pred požarom (v
nadaljnjem besedilu: dimnikarska služba), v skladu z Direktivo Evropskega
Parlamenta in Sveta 2002/91/EC z dne 16. decembra 2002 o energetski učinkovitosti
stavb (UL L št. 1, stran 65, z dne 4. 1. 2003), pa tudi ukrepe v zvezi z
učinkovito rabo energije in zmanjšanjem emisij ogljikovega dioksida pri rabi
goriv v malih kurilnih napravah.
(2) Ta uredba je tudi koncesijski akt, ki
določa predmet in pogoje izvajanja koncesije.
2. člen
Izrazi, ki so uporabljeni v tej uredbi,
imajo naslednji pomen:
1.    
mala kurilna naprava je naprava iz predpisa, ki
ureja emisijo snovi v zrak iz kurilnih naprav;
2.    
pomožna naprava je naprava, ki je povezana z
obratovanjem malih kurilnih naprav, kot so naprava za dovod goriva iz shrambe
goriva do kurišča kurilne naprave, naprava za pripravo goriva, naprava za
razprševanje goriva in mešanje goriva z zgorevalnim zrakom, naprava za čiščenje
odpadnih plinov, naprava za odvod ostankov zgorevanja iz kurilne naprave ali iz
prostora s kurilno napravo;
3.    
dimni vodi so dimnik, rezervni dimnik, čistilna
dimniška vratca, čistilna odprtina in iztočnica;
4.    
zračnik je naprava za prezračevanje prostora, v
katerem je kurilna naprava, in naprava za dovod zgorevalnega zraka v kurilno
napravo ter naprava za prezračevanje stanovanj in poslovnih prostorov, če te
naprave prezračujejo na osnovi naravnega ali umetnega obtoka zraka tudi
prostore, v katerih zgoreva gorivo;
5.    
enakovredna naprava opravljanja storitev dimnikarske
službe (v nadaljnjem besedilu: enakovredna naprava) je naprava, na kateri je
letni obseg storitev dimnikarske službe enak letnemu obsegu na mali kurilni
napravi na plinasta ali na tekoča goriva z nazivno močjo do 50 kW, vključno z
njenim obratovanjem povezanimi pomožnimi napravami, zračniki in dimnimi vodi.
Letni obseg
storitev dimnikarske službe na vseh vrstah malih kurilnih naprav, izražen z
letnim obsegom storitev na enakovredni napravi, je določen v naslednji tabeli:


Vrsta goriva

 

 

 

Nazivna toplotna moč


 

do 50 kW 

od 50 do 250 kW 

od 250 do 1.000 kW 

več kot 1.000 kW


plinasto gorivo

1

2

2

3


tekoče gorivo

1

2

3

4


trdno gorivo

1*,2

2*,4

3*5

– 


* velja za male
kurilne naprave na biomaso, za katere iz tehnične dokumentacije proizvajalca
male kurilne naprave sledi, da toplotne izgube z dimnimi plini ne presegajo 20%
zgorevalne toplote goriva.
Za letni obseg storitev dimnikarske službe,
ki je enak obsegu storitev na enakovredni napravi, šteje tudi letni obseg
storitev dimnikarske službe na zračnikih prostorov šestih stanovanj ali
zračnikih poslovnih prostorov s površino 400 m2, ki so namenjeni prezračevanju stanovanj in poslovnih prostorov, če te naprave prezračujejo na osnovi
naravnega ali umetnega obtoka zraka tudi prostore, v katerih zgoreva gorivo;
6.    
stavba je objekt po predpisih o graditvi
objektov, v katerem se nahaja ena ali več naprav iz prejšnjih točk tega člena;
7.    
obstoječa stavba je stavba, za katero je bilo
izdano uporabno dovoljenje pred 1. januarjem 2006, in stavba, za katere gradnjo ali rekonstrukcijo je bilo gradbeno dovoljenje izdano pred
uveljavitvijo te uredbe, uporabno dovoljenje pa še ni izdano ali ni bilo
izdano, ker ni bilo predpisano;
8.    
območje primorskih občin je območje Občine
Kanal ob Soči, Občine Brda, Mestne občine Nova Gorica, Občine Vrtojba –
Šempeter, Občine Miren – Kostanjevica, Občine Ajdovščina, Občine Vipava, Občine
Komen, Občine Sežana, Občine Divača, Mestne občine Koper, Občine Izola in
Občine Piran.
II. NAČIN IN OBMOČJE OPRAVLJANJA DIMNIKARSKE SLUŽBE
3. člen
(1) Dimnikarska služba se opravlja na
območju celotne Republike Slovenije, razdeljenem na posamezna dimnikarska
območja.
(2) Dimnikarska območja so določena v
Prilogi, ki je sestavni del te uredbe.
4. člen
(1) Dimnikarska služba se opravlja s
podelitvijo koncesije.
(2) Za opravljanje dimnikarske službe se na
posameznem dimnikarskem območju podeli ena koncesija.
(3) Posamezni koncesionar lahko pridobi
koncesijo za več dimnikarskih območij, če izpolnjuje pogoje, določene s to
uredbo za vsako od dimnikarskih območij posebej.
(4) Koncesije podeljuje v imenu koncedenta
Vlada Republike Slovenije (v nadaljnjem besedilu: vlada) za obdobje do
31. decembra 2016.
(5) Koncesijsko obdobje začne teči z dnem
sklenitve koncesijske pogodbe.
III. VRSTA IN OBSEG JAVNIH DOBRIN, KI SE ZAGOTAVLJAJO V
OKVIRU DIMNIKARSKE SLUŽBE
5. člen
(1) Dimnikarska služba obsega izvajanje
naslednjih storitev:
1.    
pregledovanje malih kurilnih naprav in z njimi
povezanih dimnih vodov, zračnikov in pomožnih naprav,
2.    
čiščenje malih kurilnih naprav in z njimi
povezanih dimnih vodov, zračnikov in pomožnih naprav,
3.    
odstranjevanje katranskih oblog in izvedba
protikorozijske zaščite,
4.    
pregledovanje in čiščenje zračnikov,
5.    
izvajanje meritev obratovalnega monitoringa
emisij snovi v zrak iz malih kurilnih naprav in informiranje uporabnikov
storitev javne službe o energetski učinkovitosti malih kurilnih naprav,
6.    
posredovanje podatkov o malih kurilnih napravah
za vpis v evidenco kurilnih naprav.
(2) Storitve dimnikarske službe se izvajajo
v rokih in na način, določenih v predpisu, ki ureja oskrbo kurilnih naprav,
dimnih vodov in zračnikov zaradi varstva okolja, učinkovite rabe energije,
varstva človekovega zdravja in varstva pred požarom.
6. člen
(1) Storitve iz prejšnjega člena so v
okviru opravljanja dimnikarske službe kot javne dobrine zagotovljene vsakomur
pod enakimi pogoji.
(2) Uporaba storitev dimnikarske službe je
obvezna za vse uporabnike storitev dimnikarske službe.
(3) Uporabnik storitev dimnikarske službe
je oseba, ki nadzoruje in uporablja malo kurilno napravo, pomožno napravo,
dimni vod ali zračnik.
(4) V večstanovanjski stavbi je
uporabnik storitev dimnikarske službe za male kurilne naprave, pomožne naprave,
dimne vode in zračnike, ki so skupni deli stavbe, upravnik stavbe, če ne
dokaže, da je v skladu s prejšnjim odstavkom uporabnik druga oseba.
(5) Če v skladu s prejšnjima odstavkoma ni
mogoče določiti uporabnika storitev dimnikarske službe, je uporabnik storitev
dimnikarske službe lastnik nepremičnine ali, pri večstanovanjski stavbi, dela
nepremičnine, v ali na kateri je mala kurilna naprava, pomožna naprava, dimni
vod ali zračnik. Če je lastnikov nepremičnine več, imajo skupaj nerazdelno
pravice in obveznosti uporabnika storitev dimnikarske službe.
(6) Določbe prejšnjih odstavkov
veljajo tudi za male kurilne naprave, ki so rezervni vir toplote, in za
rezervne dimnike.
IV. VIRI FINANCIRANJA DIMNIKARSKE SLUŽBE
7. člen
Vir financiranja dimnikarske službe so
plačila uporabnikov njenih storitev po veljavnih cenah storitev dimnikarske
službe.
8. člen
(1) Cene storitev dimnikarske službe določi
vlada na predlog ministra, pristojnega za okolje (v nadaljnjem besedilu:
minister), pri čemer upošteva obseg dela, materialne stroške in časovno
tehnične normative, potrebne za opravljanje storitev dimnikarske službe.
(2) Cene storitev dimnikarske službe se
določijo diferencirano po vrstah naprav, na katerih se storitve opravljajo, in
po vrstah storitev ter ob upoštevanju posebnih pogojev dela pri opravljanju
posameznih storitev dimnikarske službe.
9. člen
Izvajalec dimnikarske službe mora dati
vladi na njeno zahtevo vse podatke, ki so potrebni za določitev cene storitev
dimnikarske službe.
V. POGOJI ZA KONCESIONARJA
10. člen
Koncesionar je lahko pravna ali fizična
oseba, registrirana za opravljanje gospodarske javne službe opravljanja storitev
dimnikarske službe, ki izpolnjuje naslednje pogoje:
1.    
imeti mora zaposleno zadostno število delavcev
z ustreznimi kvalifikacijami za opravljanje dimnikarske službe na celotnem
dimnikarskem območju,
2.    
razpolagati mora z merilno in drugo opremo v
zadostnem obsegu,
3.    
usposobljen mora biti za delo z evidencami, ki
jih vodi ministrstvo, pristojno za okolje (v nadaljnjem besedilu: ministrstvo)
v zvezi z izvajanjem dimnikarske službe,
4.    
imeti mora poravnane davke, prispevke in druge
predpisane dajatve, vključno s koncesijskimi dajatvami in
5.    
da proti njemu ni začet stečajni ali
likvidacijski postopek.
11. člen
(1) Šteje se, da je pogoj iz 1. točke
prejšnjega člena izpolnjen, če ima koncesionar:
1.    
za opravljanje storitev javne službe zaposlenih
zadostno število oseb, ki imajo javno listino, veljavno na območju Republike
Slovenije, s katero jim je priznana ustrezna izobrazba ali kvalifikacija
(dimnikar, dimnikarski mojster, dimnikarski delovodja ali najmanj VI. stopnja
strokovne izobrazbe tehnične smeri in pet let delovnih izkušenj na področju
dimnikarstva), pridobljena po izobraževalnih programih ali na podlagi
preverjanja in potrjevanja strokovnih znanj in spretnosti za pridobitev
poklicne izobrazbe dimnikar v skladu z zakonom, ki ureja nacionalne poklicne
kvalifikacije, in
2.    
med zaposlenimi, ki izpolnjujejo pogoje iz
prejšnje alinee, določeno odgovorno osebo za spremljanje izvajanja gospodarske
javne službe, pri čemer odgovorne osebe ni treba določiti samostojnemu
podjetniku posamezniku, ki je samozaposlen in izpolnjuje pogoje iz prejšnje
alinee.
(2) Šteje se, da je pogoj iz 2. točke
prejšnjega člena izpolnjen, če ima koncesionar:
1.    
merilno opremo v skladu s predpisom, ki ureja
prve meritve in obratovalni monitoring emisij snovi v zrak iz kurilnih naprav,
in drugo opremo, potrebno za izvajanje dimnikarske službe,
2.    
računalniško opremo za povezavo z evidencami,
ki jih v zvezi z dimnikarsko službo vodi ministrstvo.
(3) Šteje se, da je pogoj iz 3. točke
prejšnjega člena izpolnjen, če ima koncesionar ustrezno opremo, njegovi zaposleni
pa so usposobljeni za ravnanje z računalniško opremo pri delu z evidencami, ki
jih vodi ministrstvo v zvezi z malimi kurilnimi napravami in opravljanju
storitev dimnikarske službe.
12. člen
Koncesionar mora predložiti koncedentu za
vsako leto trajanja koncesijske pogodbe posebej, in sicer za prvo leto
najkasneje 30 dni pred začetkom opravljanja dimnikarske službe ter za vsako
naslednje leto najkasneje do 30. decembra tekočega leta dokazilo o zavarovanju
odgovornosti za škodo, ki bi jo zakrivil pri opravljanju ali v zvezi z
opravljanjem dimnikarske dejavnosti uporabnikom dimnikarskih storitev ali
drugim osebam, in za škodo, ki jo lahko povzroči tretji osebi ali koncedentu
zaradi nevestnega izvajanja dimnikarske službe, pri čemer mora višina
zavarovane škode presegati 10 milijonov tolarjev.
VI. PODELITEV KONCESIJE
13. člen
(1) Koncedent pridobiva koncesionarja za
izvajanje storitev dimnikarske službe na podlagi javnega razpisa.
(2) Javni razpis za izbor koncesionarja po
pooblastilu vlade objavi minister.
(3) Javni razpis se objavi v Uradnem listu
Republike Slovenije mora vsebovati:
1.    
navedbo in sedež koncedenta,
2.    
podatke o objavi koncesijskega akta,
3.    
predmet koncesije, ki se podeli na javnem
razpisu,
4.    
navedbo dimnikarskih območij, na katerih se
podeljuje koncesija,
5.    
obseg opravljanja storitev dimnikarske službe
na posameznem dimnikarskem območju, izražen v enakovrednih napravah,
6.    
postopek izbire koncesionarja,
7.    
merila za izbor koncesionarja,
8.    
način dokazovanja izpolnjenosti pogojev za
opravljanje dimnikarske službe,
9.    
način zavarovanja resnosti prijave,
10. 
kraj, čas in plačilne pogoje za dvig razpisne
dokumentacije,
11. 
kraj in rok za predložitev vlog,
12. 
naslov, prostor, datum in uro javnega odpiranja
vlog,
13. 
rok, v katerem bodo kandidati obveščeni o izidu
javnega razpisa, in
14. 
druge podatke, potrebne za izvedbo javnega
razpisa.
(4) Ministrstvo pripravi razpisno
dokumentacijo, katere sestavni deli morajo biti enaki vsebini razpisa.
14. člen
(1) Javni razpis je uspešen, če je za
posamezno dimnikarsko območje prispela vsaj ena pravočasna in popolna ponudba.
(2) Ponudba je popolna, če ima vse v javnem
razpisu zahtevane podatke.
(3) Če koncedent za posamezno dimnikarsko
območje ne pridobi nobene ponudbe ali pa so te nepopolne, se javni razpis za to
območje ponovi.
(4) Javni razpis za posamezno dimnikarsko
območje se ponovi tudi v primeru, če koncesionar ni bil izbran ali če z osebo,
ki je bila izbrana za koncesionarja, v predpisanem roku ni bila sklenjena
koncesijska pogodba.
15. člen
(1) Ponudnik mora v svoji vlogi za
pridobitev koncesije podrobno opredeliti izpolnjevanje pogojev iz 10. in 11. člena te uredbe z elaboratom o opravljanju storitev javne službe z vidika kadrov,
organizacije dela, strokovne usposobljenosti zaposlenih in usposobljenosti za
delo z evidencami o izvajanju storitev dimnikarske službe izdelanim skladno z
metodologijo, določeno v razpisni dokumentaciji.
(2) Ponudnik mora za vsako razpisano
dimnikarsko območje v elaboratu iz prejšnjega odstavka prikazati, da so pri
njem zaposlene osebe usposobljene in tehnično opremljene za izvajanje storitev
dimnikarske službe v celotnem obsegu opravljanja storitev in na celotnem
razpisanem območju.
(3) Pri izbiri koncesionarja upoštevata
naslednji merili:
1.    
število usposobljenih oseb iz 1. točke prvega
odstavka 11. člena te uredbe, ki so navedeni v vlogi za podelitev koncesije kot
osebe, ki bodo izvajale dimnikarsko službo na dimnikarskem območju, ki je
predmet razpisa; te osebe ne smejo izvajati dimnikarske službe na drugem
dimnikarskem območju, razen če tam niso po kriteriju iz drugega odstavka 18.
člena te uredbe v celoti zasedene; in
2.    
morebitne dodatne usposobljenosti in znanja
oseb iz prejšnje točke, ki so pomembne za izvajanje dimnikarske službe (npr.
višja stopnja izobrazbe, izpiti za meritve in podobno).
(4) Natančnejši način uporabe meril za
izbiro koncesionarjev je sestavni del razpisne dokumentacije.
16. člen
(1) O izbiri koncesionarja odloči vlada z
upravno odločbo.
(2) Predlog o izbiri koncesionarja za
posamezno dimnikarsko območje se pripravi po pridobljenem mnenju posebne strokovne
komisije za ocenjevanje ponudb.
(3) Strokovno komisijo sestavljajo trije
člani, ki izmed sebe izvolijo predsednika komisije.
(4) Člane strokovne komisije imenuje
vlada.
(5) Član strokovne komisije ne sme biti
poslovno ali sorodstveno povezan s ponudniki ali z zaposlenimi pri ponudnikih,
kar morajo pisno potrditi. Če izvejo za navedeno dejstvo naknadno, morajo takoj
predlagati svojo izločitev. Člani strokovne komisije ne smejo neposredno
komunicirati s ponudniki, ampak le posredno preko ministrstva.
(6) Izločenega člana strokovne komisije
zaradi razlogov iz prejšnjega odstavka nadomesti nadomestni član strokovne
komisije.
(7) Strokovna komisija pripravi obrazloženo
mnenje o izboru med ponudniki za koncesionarje in ga posreduje ministru.
(8) Odločba o izboru koncesionarja preneha
veljati, če v roku 28 dni od njene dokončnosti ne pride do sklenitve
koncesijske pogodbe iz razlogov, ki so na strani koncesionarja.
VII. KONCESIJSKA POGODBA
17. člen
(1) Koncesionar pridobi pravice in prevzame
dolžnosti iz koncesijskega razmerja s sklenitvijo koncesijske pogodbe.
(2) Koncesijsko pogodbo podpiše po pooblastilu vlade minister.
(3) Koncesijska pogodba se z izbranim
koncesionarjem sklene za izvajanje dimnikarske službe za vsako dimnikarsko
območje posebej.
(4) Najkasneje 14 dni po dokončnosti
odločbe o izboru pošlje koncedent izbranemu kandidatu v podpis koncesijsko
pogodbo, ki jo mora koncesionar podpisati v roku 14 dni od prejema. Koncesijska
pogodba začne veljati z dnem podpisa koncesionarja.
(5) Koncesionar mora začeti izvajati
dimnikarsko službo najkasneje v 60 dneh po dnevu, ko začne veljati koncesijska
pogodba, v obsegu ter po dinamiki izvajanja storitev dimnikarske službe, kot
sta podrobneje določena v koncesijski pogodbi.
(6) Koncesijska pogodba mora biti z novim
koncesionarjem sklenjena pred iztekom roka, za katerega je bila podeljena
prejšnja koncesija, začne pa učinkovati ob izteku roka.
18. člen
(1) V koncesijski pogodbi se podrobneje
določijo:
1.    
način in pogoji izvajanja dimnikarske službe,
2.    
dimnikarsko območje,
3.    
število zaposlenih oseb, ki izvajajo
dimnikarske storitve,
4.    
strokovna usposobljenost oseb iz prejšnje
točke,
5.    
pogoji odvzema koncesije, če pri opravljanju
dimnikarske službe nastajajo zastoji,
6.    
način poročanja o opravljanju dimnikarske
službe.
(2) Pri določanju števila zaposlenih oseb
in njihove strokovne usposobljenosti iz prejšnjega odstavka je treba
upoštevati, da mora koncesioinar imeti na vsakih začetih 2000 enakovrednih
kurilnih naprav na dimnikarskem območju, ki je predmet koncesije, zaposleno najmanj
eno osebo, ki je usposobljena skladno z določbo 1. točke prvega odstavka 11.
člena te uredbe.
(3) Koncesionar mora ves čas trajanja
koncesije izvajati dimnikarsko službo s tolikšnim številom tako usposobljenih
oseb iz 1. točke prvega odstavka 11. člena te uredbe, kot jih je navedel v
svoji vlogi za pridobitev koncesije.
(4) Poročanje o opravljanju dimnikarske
službe iz prvega odstavka tega člena obsega zlasti podatke o:
1.    
pritožbah uporabnikov storitev dimnikarske
službe in o reševanju le-teh,
2.    
zavrnitvah uporabnikov storitev dimnikarske
službe za opravljanje storitev dimnikarske službe,
3.    
škodnih dogodkih,
4.    
spremenjenih pogojih izvajanja koncesijske
pogodbe,
5.    
koriščenju zavarovanj,
6.    
o vseh drugih okoliščinah, ki lahko neposredno
ali posredno vplivajo na izvajanje koncesijske pogodbe.
(5) V koncesijski pogodbi se določijo tudi
pogoji in način izvajanja dimnikarske službe v primeru višje sile.
19. člen
(črtan)
20. člen
Koncesijsko razmerje preneha v primerih in
na način, ki jih določa zakon, ki ureja gospodarske javne službe.
21. člen
(1) Vlada z odločbo odvzame koncesijo,
če:
-      
koncesionar ne začne opravljati dimnikarske
službe v roku, določenem v koncesijski pogodbi;
-      
koncesionar po svoji krivdi ali iz razlogov, ki
so na njegovi strani, prekine opravljanje storitev dimnikarske službe za več
kot en mesec;
-      
koncesionar ravna v nasprotju s to uredbo ali
drugimi predpisi, ki urejajo način izvajanja dimnikarske službe in cene
dimnikarskih storitev, in na zahtevo koncedenta v roku, ki ga ta določi, ne
uskladi svojega ravnanja s temi predpisi, kakor tudi, če te predpise prekrši
več kot enkrat;
-      
koncesionar ne ravna v skladu s pravili stroke
glede izvajanja dimnikarskih storitev tako, da so te storitve izvršene
nekvalitetno in neustrezno;
-      
koncesionar ne ravna v skladu z izvršljivimi
odločbami pristojnih državnih organov v zvezi z izvajanjem koncesije;
-      
koncesionar ne izpolnjuje več pogojev,
določenih v tej uredbi in drugih predpisih za izvajanje dimnikarske službe, pa
na poziv koncedenta ne izpolni teh pogojev v roku, določenem v pozivu;
-      
je nad koncesionarjem uveden stečajni postopek
ali
-      
je izpolnjen drug razlog za odvzem, ki ga
določa zakon ali drug predpis.
(2) Postopek odvzema vodi ministrstvo
po uradni dolžnosti.
VIII. IZVAJANJE KONCESIJE
22. člen
(1) Opravljanje dimnikarske službe mora
potekati tako, da se za uporabnike storitev dimnikarske službe zagotavlja redna
in pravočasna storitev.
(2) Koncesionar mora opravljati dimnikarsko
službo na celotnem dimnikarskem območju in v celotnem obdobju, za katerega mu
je podeljena koncesija, s svojimi kadrovskimi, finančnimi in tehničnimi
zmogljivostmi redno in nemoteno.
23. člen
(1) Koncesionar mora zagotoviti opravljanje
dimnikarske službe v polnem obsegu tudi v primeru stavke pri njem zaposlenih
delavcev.
(2) Če koncesionar po preteku enega meseca
od začetka stavke ne more zagotoviti opravljanja dimnikarske službe, mora dati
koncedentu za čas trajanja stavke na razpolago objekte, opremo in naprave ter
vozila za opravljanje dimnikasrke službe, ki so opredeljeni v koncesijski
pogodbi.
24. člen
(1) Koncesionar izvaja dimnikarsko službo v
svojem imenu in za svoj račun.
(2) Koncesionar nosi vse stroške v zvezi s
koncesijo, ki je podeljena na podlagi te uredbe.
(3) Koncesionar mora zagotoviti ravnanje z
nevarnimi odpadki, ki nastanejo pri izvajanju dimnikarske službe, v skladu s
predpisi, ki urejajo ravnanje z nevarnimi odpadki.
24.a člen
(1) Koncesionar (odstopnik koncesije)
sme pravice in obveznosti iz koncesijske pogodbe ali njenega dela prenesti na
novega koncesionarja (prevzemnik koncesije) z odločbo vlade. Ta določba se uporablja tudi za prenos koncesije na univerzalne
pravne naslednike koncesionarja.
(2) Odločbo
iz prejšnjega odstavka se izda na zahtevo odstopnika ali prevzemnika koncesije,
v kateri mora biti izkazano, da sta odstopnik in prevzemnik koncesije uredila
medsebojna razmerja v zvezi s prenosom koncesije.
(3) Vlada
lahko zavrne izdajo dovoljenja za prenos le v primeru, če:
-      
prevzemnik koncesije ne izpolnjuje pogojev za
pridobitev in izvrševanje koncesije;
-      
je izpolnjen kateri od pogojev za odvzem
koncesije iz 21. člena te uredbe.
(4) Če gre za prenos koncesijske
pogodbe, ki je sklenjena z več koncesionarji, mora vlagatelj, pred vložitvijo
zahteve za izdajo odločbe vlade, pridobiti soglasje
vseh koncesionarjev.
(5) Po dokončnosti odločbe za prenos koncesije koncedent in prevzemnik koncesije skleneta
koncesijsko pogodbo pod enakimi pogoji, kot je bila sklenjena prvotna
koncesijska pogodba, in za preostali čas trajanja koncesije po prvotni
koncesijski pogodbi, prvotna koncesijska pogodba pa se sporazumno razveže.
(6) Če je koncesionar
samostojni podjetnik posameznik, ki zaradi dalj časa trajajoče bolezni ali
drugih utemeljenih razlogov ne more izvajati koncesije, lahko vlada z odločbo,
vendar največ do 31. decembra 2016, določi začasnega prevzemnika
koncesije. Vlada lahko zavrne izdajo odločbe za določitev začasnega prevzemnika
le iz razlogov iz tretjega odstavka tega člena. Začasni prevzemnik izvaja
koncesijo v svojem imenu in za svoj račun na podlagi koncesijske pogodbe,
sklenjene s koncesionarjem, ki ne more sam izvajati koncesije. Po preteku
trajanja začasnega prevzema preide koncesija nazaj na koncesionarja, o čemer
mora koncesionar obvestiti ministrstvo.
25. člen
(1) Koncesionar lahko izvaja tudi druge
dejavnosti, za katere je registriran, vendar pa njihovo izvajanje ne sme
vplivati na opravljanje dimnikarske službe.
(2) Za storitve iz prejšnjega odstavka mora
koncesionar zagotoviti izdelavo ločenih poslovnih izkazov v skladu s
slovenskimi računovodskimi standardi.
(3) Za opravljanje dimnikarske službe mora
koncesionar zagotavljati vodenje računovodskih in drugih evidenc, ki omogočajo
finančni in drugi nadzor nad poslovanjem koncesionarja.
(4) Koncesionar ne sme opravljati
dejavnosti, ki bi bila v nasprotju z namenom in načinom izvajanja dimnikarske
službe. Podrobnejši pogoji za izvajanje dimnikarske službe in način njenega
izvajanja se lahko določijo tudi v koncesijski pogodbi.
IX. PRAVICE UPORABNIKA STORITEV DIMNIKARSKE SLUŽBE
26. člen
Uporabniki storitev dimnikarske službe
imajo naslednje pravice:
1.    
pravico do trajnega, rednega in nemotenega
zagotavljanja storitev koncesionarja,
2.    
pravico do enake obravnave glede kakovosti in
dostopnosti storitev in
3.    
pravico do zagotovljenih cen storitev.
27. člen
(1) Uporabnik storitev dimnikarske službe
ima od koncesionarja pravico zahtevati in pridobiti:
-      
vse storitve dimnikarske službe, ki so določene
s to uredbo,
-      
kopije vseh dokumentov, ki so izdani v zvezi z
izvajanjem storitev dimnikarske službe na njegovi napravi,
-      
cenik opravljanja storitev dimnikarske službe,
-      
izpis iz evidence kurilnih naprav za svojo
kurilno napravo,
-      
letni program izvajanja storitev dimnikarske
službe na napravi, za katero je uporabnik storitev dimnikarske službe, in
-      
račun za opravljene storitve s specifikacijo
opravljenih in obračunanih storitev.
(2) (črtan)
(3) (črtan)
(4) (črtan)
(5) (črtan)
28. člen
(1) Koncesionar mora namero opravljanja
storitev dimnikarske službe najaviti uporabniku storitev dimnikarske službe
vsaj 7 dni pred začetkom storitev. V najavi opravljanja storitev dimnikarske
službe mora navesti čas svojega prihoda.
(2) Koncesionar najavi opravljanje storitev
dimnikarske službe pisno, z obvestilom, objavljenim v skupnih prostorih
uporabnikov stavbe, ali na krajevno običajen način z objavo v medijih, oglasnih
deskah občine ali krajevne skupnosti ali, če se tako dogovori z uporabnikom
storitev dimnikarske službe, tudi ustno z neposrednim sporočilom.
(3) Uporabnik storitev dimnikarske službe
ima pravico, da v dogovoru s koncesionarjem prestavi najavljeni čas opravljanja
storitev dimnikarske službe, vendar za največ štirinajst dni in ne več kot
dvakrat.
(4) Če uporabnik storitev dimnikarske
službe najavljeni čas opravljanja storitev dimnikarske službe ne odpove in ga v
dogovoru s koncesionarjem ne prestavi, ali če koncesionarju ne omogoči
opravljanje storitev, mora plačati nastale stroške zaradi prihoda oziroma
prevoza ter porabljenega časa v skladu s ceno iz tarife opravljanja storitev
dimnikarske službe, razen če zaradi daljše odsotnosti koncesionarju upravičeno
ni mogel odpovedati najavljenega časa opravljanja storitev dimnikarske službe.
X. OBVEZNOSTI UPORABNIKA STORITEV DIMNIKARSKE SLUŽBE
29. člen
(1) Uporabnik storitev dimnikarske službe
ima v zvezi z opravljanjem storitev dimnikarske službe naslednje obveznosti:
-      
omogočiti mora neovirano in varno opravljanje
storitev dimnikarske službe,
-      
koncesionarju mora na najavljen termin
pripraviti neoviran in prost dostop do kurilne naprave, dimnih vodov, pomožnih
naprav ali zračnikov in dovoliti vpogled v načrte teh naprav,
-      
omogočiti mora vstop v prostore, v katerih so
naprave iz prejšnje alinee ali skozi katere potekajo, oziroma v katerih se
opravljajo storitve dimnikarske službe ter omogočiti vpogled v načrte zgradbe,
v katerih so nameščene te naprave ali skozi katere potekajo, in
-      
zagotoviti ravnanje z odpadki razen nevarnih,
ki nastanejo pri izvajanju dimnikarske službe, v skladu s predpisi.
(2) Če uporabnik storitev dimnikarske
službe koncesionarju, ki ima namen opraviti dela v okviru storitev dimnikarske
službe, ne dovoli ali ne omogoči vstopa v svoje prostore ali mu ne omogoči
neoviranega dostopa do naprav ali mu ne omogoči vpogleda v načrte teh naprav,
je koncesionar o tem dolžan obvestiti inšpekcijo, pristojno za varstvo okolja.
(3) Inšpektor iz prejšnjega odstavka lahko
na pobudo koncesionarja odredi uporabniku storitev dimnikarske službe, da
zagotovi vse, kar je potrebno za izvedbo storitev dimnikarske službe.
30. člen
(1) Koncesionar mora uporabnika storitev
dimnikarske službe opozoriti na rok in način odprave pomanjkljivost na kurilni
napravi, dimnih vodih, pomožni napravi ali zračnikih, če jih ugotovi pri
izvajanju storitev dimnikarske službe, ali če ugotovi druge okoliščine, zaradi
katerih:
-      
je presežena mejna vrednost emisije v zrak ali
toplotnih izgub z dimnimi plini,
-      
obstoji tveganje za okolje zaradi onesnaženja z
gorivi ali ostanki zgorevanja,
-      
je lahko ogroženo človekovo zdravje zaradi
zastrupitve ali zadušitve z dimnimi plini ali
-      
je zmanjšano varstvo pred požarom.
(2) Pri določanju roka za odpravo
pomanjkljivosti mora koncesionar upoštevati, da je treba pomanjkljivost
odpraviti:
-      
takoj, če je velika verjetnost zmanjšanja
varstva pred požarom ali zastrupitve z ogljikovim monoksidom (v nadaljnjem
besedilu: CO), nastalega pri zgorevanju goriv,
-      
v 7 dneh, če nadaljnja uporaba naprave zaradi
zmanjšanega varstva pred požarom ali možnosti zastrupitve z CO zaradi
zgorevanja goriv ni primerna,
-      
v 30 dneh, če je verjetnost zmanjšanja varstva
pred požarom ali zastrupitve z CO, nastalega pri zgorevanju goriv, majhna,
-      
v 6 mesecih, v primeru nepravilnosti na
napravi, zaradi katere ni verjetnosti zmanjšanja varstva pred požarom ali
zastrupitve z CO, nastalega pri zgorevanju goriv, in
-      
do naslednjega predpisanega pregleda, če zaradi
nepravilnosti na napravi ni zmanjšana varnost pred požarom in povečana
nevarnost zastrupitve s CO, nastalim pri zgorevanju goriv.
(3) Koncesionar o odpravi pomanjkljivosti
iz prejšnjega odstavka in o roku odprave pomanjkljivosti izroči uporabniku
storitev dimnikarske službe pisno opozorilo.
(4) Po preteku roka iz prejšnjega odstavka
mora koncesionar preveriti, ali so pomanjkljivosti odpravljene.
31. člen
Uporabnik storitev dimnikarske službe mora
koncesionarju opravljene storitve dimnikarske službe plačati v skladu s cenami
iz tarife opravljanja storitev dimnikarske službe.
XI. EVIDENCA KURILNIH NAPRAV
1. Vpis v evidenco kurilnih naprav
32. člen
(1) Uporabnik storitev dimnikarske službe
mora zagotoviti, da je mala kurilna naprava, ki jo uporablja, vpisana v
evidenco kurilnih naprav.
(2) Mala kurilna naprava se ne sme
uporabljati, če ni vpisana v evidenco kurilnih naprav.
(3) Evidenco kurilnih naprav vodi
ministrstvo.
(4) V evidenci kurilnih naprav se vodijo
naslednji podatki o mali kurilni napravi:
-      
vrsta kurilne naprave ter proizvajalec ali tip
kurilne naprave,
-      
nazivna toplotna moč, vrsta goriva, ki ga
uporablja, in leto proizvodnje kurilne naprave,
-      
identifikacijski podatki iz katastra stavb o
stavb, v kateri je kurilna naprava,
-      
površina stanovanjskih ali poslovnih prostorov,
ki jih mala kurilna naprava ogreva, in
-      
opis zračnikov, dimnih vodov in pomožnih
naprav, ki se uporabljajo v zvezi z obratovanjem male kurilne naprave.
(5) Zahteve za vpis, izbris ali spremembe
podatkov v evidenci kurilnih naprav se posredujejo ministrstvu v elektronski
obliki na način, določen s predpisom, ki ureja oskrbo malih kurilnih naprav,
dimnih vodov in zračnikov pri opravljanju dimnikarske službe.
33. člen
(1) Investitor mora za novo ali
rekonstruirano stavbo, v kateri je nameščena ena ali več malih kurilnih naprav,
k dokumentaciji za pridobitev uporabnega dovoljenja v skladu s predpisi, ki
urejajo graditev objektov, priložiti potrdilo o vpisu v evidenco kurilnih
naprav ali potrdilo o začasnem vpisu v evidenco kurilnih naprav za vsako od
malih kurilnih naprav v stavbi.
(2) Potrdilo o vpisu v evidenco kurilnih
naprav izda investitorju ministrstvo na njegovo zahtevo, če je za vgrajeno malo
kurilno napravo v stavbi investitor tudi uporabnik storitev dimnikarske službe.
(3) Potrdilo o začasnem vpisu v evidenco
kurilnih naprav izda investitorju ministrstvo na njegovo zahtevo, če gradi
stavbo zaradi dajanja na trg ali če zaradi drugih razlogov investitor ni
uporabnik storitev dimnikarske službe za vgrajeno kurilno napravo v stavbi.
(4) Kurilna naprava je začasno vpisana v
evidenco kurilnih naprav za določen čas, vendar za največ tri leta.
34. člen
(1) Zahtevo za vpis male kurilne naprave v
evidenco kurilnih naprav posreduje ministrstvu koncesionar, ki izvaja storitve
dimnikarske službe na območju, kjer je kurilna naprava.
(2) Koncesionar posreduje ministrstvu
zahtevo za vpis v evidenco kurilnih naprav, če je na podlagi prvega pregleda
kurilne naprave in z njo povezanih dimnih vodov, zračnikov in pomožnih naprav
ugotovil, da pri normalni uporabi ni nevarnosti za požar ali za zastrupitev z
CO, nastalega pri zgorevanju goriv, ali, da druge emisije snovi v zrak ne
presegajo predpisanih mejnih vrednosti.
(3) Koncesionar o prvem pregledu in ugotovitvah
iz prejšnjega odstavka izdela poročilo o prvem pregledu in posreduje en izvod
ministrstvu skupaj z zahtevo za vpis v evidenco kurilnih naprav ministrstvu, en
izvod skupaj z zahtevo za vpis v evidenco pa uporabniku storitev javne službe.
(4) Vsebino in obliko poročila o prvem
pregledu male kurilne naprave določi minister.
2. Zavrnitev vpisa v evidenco kurilnih
naprav
35. člen
(1) Če koncesionar pri prvem pregledu
ugotovi pomanjkljivosti pri kurilni napravi ali dimnih vodih, zračnikih ali
pomožnih napravah, ki so z njo povezane, ali če ugotovi druge okoliščine,
zaradi katerih je zmanjšano varstvo pred požarom, ali je zaradi preseganja
emisij v zrak pri zgorevanju goriv dana možnost zastrupitve z CO, opozori na to
uporabnika storitev dimnikarske službe oziroma investitorja.
(2) Koncesionar o odpravi pomanjkljivosti
iz prejšnjega odstavka in o roku odprave pomanjkljivosti, ki ni daljši od 60
dni, izroči uporabniku storitev dimnikarske službe pisno opozorilo.
(3) Po preteku roka iz prejšnjega odstavka
mora izvajalec dimnikarske službe preveriti, ali so pomanjkljivosti
odpravljene.
(4) Če so pomanjkljivosti, ugotovljene pri
prvem pregledu naprave, odpravljene, koncesionar posreduje ministrstvu zahtevo
za vpis male kurilne naprave v evidenco kurilnih naprav skupaj s poročilom o
prvem pregledu.
3. Izbris iz evidence kurilnih naprav
36. člen
(1) Ministrstvo izbriše malo kurilno
napravo iz evidence kurilnih naprav na podlagi pobude koncesionarja, če je
pristojni inšpektor iz 40. člena te uredbe odredil prepoved njene uporabe.
(2) Ministrstvo izbriše malo kurilno
napravo iz evidence kurilnih naprav na podlagi zahteve uporabnika storitev
dimnikarske službe, če stavba kurilne naprave zaradi spremembe ogrevanja ne
potrebuje več.
(3) Uporabnik storitev dimnikarske službe
mora posredovati zahtevo za izbris naprave iz evidence koncesionarju, da
preveri upravičenost izbrisa naprave iz evidence.
(4) O izbrisu iz evidence kurilnih naprav
izda ministrstvo uporabniku storitev dimnikarske službe potrdilo.
4. Sprememba podatkov in izpis podatkov iz
evidence kurilnih naprav
37. člen
(1) Koncesionar mora posredovati
ministrstvu vse spremembe podatkov o malih kurilnih napravah, ki jih ugotovi
pri opravljanju storitev dimnikarske službe.
(2) Koncesionar mora o vsaki spremembi podatka
v evidenci kurilnih naprav obvestiti uporabnika storitev dimnikarske službe z
izpisom novih podatkov iz evidence kurilnih naprav.
(3) Izpis novih podatkov iz evidence
kurilnih naprav mora koncesionar posredovati tudi uporabniku storitev
dimnikarske službe, če ta to zahteva.
(4) Podatki o spremembah podatkov ter o
posredovanju izpisov podatkov iz evidence naprav uporabnikom storitev
dimnikarske službe se beležijo in hranijo v evidenci kurilnih naprav.
XII. EVIDENCE STORITEV DIMNIKARSKE SLUŽBE
38. člen
(1) Koncesionar mora voditi evidence svojih
storitev na malih kurilnih napravah, dimnih vodih, zračnikih in pomožnih
napravah ter evidence opravljenih meritev emisij snovi v zrak iz malih kurilnih
naprav.
(2) Koncesionar mora iz evidenc iz
prejšnjega odstavka posredovati ministrstvu podatke o:
-      
izvedenih pregledih in čiščenju kurilnih naprav
in z njimi povezanih dimnih vodov, zračnikov in pomožnih naprav,
-      
izvedenih pregledih in čiščenju zračnikov in
-      
izvedenih meritvah emisij snovi v zrak iz malih
kurilnih naprav.
(3) Podatki iz prejšnjega odstavka se
posredujejo ministrstvu v elektronski obliki na način, določen s predpisom, ki
ureja oskrbo malih kurilnih, dimnih vodov in zračnikov pri opravljanju
dimnikarske službe.
(4) Podatke o izvedenih storitvah
dimnikarske službe iz prejšnjega odstavka je treba posredovati ministrstvu
najkasneje 15 dni po obračunskem obdobju za opravljene storitve dimnikarske
službe.
(5) O podatkih iz prvega odstavka tega
člena vodi ministrstvo naslednje evidence:
-      
evidenco izvedenih pregledov in čiščenj
kurilnih naprav ter z njimi povezanih dimnih vodov, zračnikov in pomožnih
naprav,
-      
evidenco izvedenih pregledov in čiščenj
zračnikov in
-      
evidenco meritev emisij snovi v zrak iz malih
kurilnih naprav.
(6) Evidence iz prejšnjega odstavka ne vsebujejo
osebnih podatkov uporabnikov storitev dimnikarske službe.
(7) Podatke iz evidenc iz petega odstavka
tega člena ministrstvo uporablja pri nadzoru koncesionarjev v zvezi z
izpolnjevanjem zahtev iz koncesijske pogodbe o opravljanju storitev dimnikarske
službe.
XIII. NADZOR
39. člen
(1) Nadzor nad izvajanjem te uredbe
opravlja inšpekcija, pristojna za varstvo okolja, razen nadzora nad
izvrševanjem določb, navedenih v naslednjih odstavkih.
(2) Inšpekcijski nadzor v zvezi z
zmanjšanim varstvom pred požarom iz četrte alinee prvega odstavka 30. člena te
uredbe in s tem povezano odpravo pomanjkljivosti, ugotovljenih pri opravljanju
storitev dimnikarske službe, in odpravo pomanjkljivosti, zaradi katerih je
zmanjšano varstvo pred požarom iz 35. člena te uredbe, ugotovljenimi pri prvem
pregledu naprave, opravlja inšpekcija, pristojna za varstvo pred naravnimi in
drugimi nesrečami.
(3) Inšpekcijski nadzor v zvezi z
ogrožanjem človekovega zdravja iz tretje alinee prvega odstavka 30. člena te
uredbe, in odpravo s tem povezanih pomanjkljivosti, ugotovljenih pri
opravljanju storitev dimnikarske službe, opravlja inšpekcija, pristojna za
zdravje.
(4) Inšpekcijski nadzor nad izvajanjem
določb te uredbe, ki se nanašajo na ceno storitev dimnikarske službe, izvaja
inšpekcija, pristojna za trg.
39.a člen
(1) Strokovni nadzor nad izvajanjem
storitev dimnikarske službe in nad drugimi nalogami izvajalca dimnikarske
službe izvaja ministrstvo.
(2) V okviru strokovnega nadzora
ministrstvo nadzira, ali posamezen izvajalec opravlja storitve in druge naloge
dimnikarske službe na način, kot je to določeno s predpisi in pravili stroke,
tako da je zagotovljena kvaliteta opravljenih storitev in drugih nalog.
(3) Ministrstvo opravlja nadzor v
upravnem postopku, ki ga uvede po uradni dolžnosti.
(4) Koncesionar je dolžan omogočiti
izvedbo strokovnega nadzora in sodelovati z osebami, ki ga izvajajo.
(5) Če ministrstvo pri nadzoru ugotovi
nepravilno ali nestrokovno ravnanje izvajalca dimnikarske službe, lahko izda
odločbo iz petega odstavka 27. člena te uredbe ali v okviru svojih pristojnosti
in nalog ukrene, kar je potrebno, da se nepravilnosti in nestrokovnost
odpravijo.
40. člen
(1) Če pomanjkljivosti iz 30. člena te
uredbe, ugotovljene pri opravljanju storitev dimnikarske službe, ali
pomanjkljivosti iz 35. člena te uredbe, ugotovljene pri prvem pregledu male
kurilne naprave, niso odpravljene, mora koncesionar sporočiti svoje ugotovitve
inšpektorju:
-      
inšpekcije, pristojne za varstvo pred naravnimi
in drugimi nesrečami, če je zaradi pomanjkljivosti na dimnih vodih zmanjšano
varstvo pred požarom, ali
-      
inšpekcije, pristojne za varstvo okolja, če je
zaradi pomanjkljivosti na kurilni napravi ter z njo povezanih zračnikih ali
pomožni napravi presežena emisija snovi v zrak ali je tveganje za okolje zaradi
onesnaženja z gorivi ali ostanki zgorevanja.
(2) Za zadevo pristojni inšpektor odloči o
uporabi naprave na podlagi sporočila koncesionarja iz prejšnjega odstavka in
poročila o ugotovitvah pomanjkljivosti na mali kurilni napravi v upravnem
postopku.
(3) Inšpektor za zadevo pristojne
inšpekcije lahko prepove uporabo naprave ali odredi odpravo pomanjkljivosti ter
ponoven pregled naprave s strani koncesionarja po izvedenih delih za odpravo
pomanjkljivosti.
XIII.A PREKRŠKI
40.a člen
(1) Z globo 1200 eurov se kaznuje za
prekršek koncesionar, ki pri zaračunavanju opravljenih storitev dimnikarske
službe ne upošteva cen storitev dimnikarske službe, ki jih določi vlada v
skladu z 8. členom te uredbe.
(2) Z globo 400 eurov se za prekršek
iz prejšnjega odstavka kaznuje odgovorna oseba koncesionarja.
40.b člen
(1) Z globo 1200 eurov se kaznuje za
prekršek pravna oseba ali samostojni podjetnik posameznik ali posameznik, ki
samostojno opravlja svojo dejavnost, če:
1.    
ne dovoli vpogleda v načrte kurilnih naprav,
dimnih vodov, pomožnih naprav ali zračnikov (druga alinea prvega odstavka 29.
člena),
2.    
ne dovoli vpogleda v načrte zgradbe, v kateri
so nameščene ali skozi katero potekajo naprave iz prejšnje točke (tretja alinea
prvega odstavka 29. člena),
3.    
v roku ne odpravi pomanjkljivosti na kurilni
napravi, dimnem vodu, pomožni napravi ali zračniku, ki jih je odkril
koncesionar (30. člen),
4.    
ne zagotovi, da je mala kurilna naprava vpisana
v evidenco kurilnih naprav (32. člen),
5.    
v roku ne odpravi pomanjkljivosti na kurilni
napravi, dimnem vodu, pomožni napravi ali zračniku, ki jih je odkril
koncesionar pri prvem pregledu (35. člen).
(2) Z globo 400 eurov se za prekršek
iz prejšnjega odstavka kaznuje tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja svojo dejavnost.
(3) Z globo 200 eurov se za prekršek
iz prvega odstavka tega člena kaznuje posameznik.
40.c člen
(1) Z globo 3000 eurov se kaznuje za
prekršek pravna oseba ali samostojni podjetnik posameznik ali posameznik, ki
samostojno opravlja svojo dejavnost, če opravlja storitve dimnikarske službe na
dimnikarskem območju, kjer te storitve izvaja koncesionar na podlagi
veljavne koncesijske pogodbe. 
(2) Z globo 1000 eurov se za prekršek iz
prejšnjega odstavka kaznuje tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja svojo dejavnost.

Priloga: Dimnikarska območja

Uredba o načinu, predmetu in pogojih izvajanja
obvezne državne gospodarske javne službe izvajanja meritev, pregledovanja in
čiščenja kurilnih naprav, dimnih vodov in zračnikov zaradi varstva okolja in
učinkovite rabe energije, varstva človekovega zdravja in varstva pred požarom
(Uradni list RS, št. 129/04)
vsebuje naslednje prehodne in končne določbe:
»XIV. PREHODNE IN KONČNE DOLOČBE
41. člen
(1) Ministrstvo na dan uveljavitve te
uredbe z objavo v svetovnem spletu in v enem od dnevnih časopisov, ki pokriva
celotno območje države, pozove osebe, ki imajo na dan uveljavitve te uredbe
veljavno pogodbo za izvajanje gospodarske javne službe iz 7. točke prvega
odstavka 26. člena Zakona o varstvu okolja (Uradni list RS, št. 32/93, 44/95 –
odl. US, 1/96, 9/99 – odl. US, 56/99 – ZON, 22/00 – ZJS, 67/02 – ZV-1, 10/04 –
odl. US in 41/04 – ZVO-1; v nadaljnjem besedilu: ZVO), ki je bila sklenjena z
občino pred 7. novembrom 2004, da ministrstvu predložijo vlogo o
zainteresiranosti za izvajanje dimnikarske službe.
(2) Poziv iz prejšnjega odstavka vsebuje
tudi določitev dimnikarskih območij, na katerih bo prva koncesija za
opravljanje dimnikarske službe podeljena brez javnega razpisa, skladno z
določbami 187. in 188. člena ZVO-1.
(3) Ne glede na določbe drugega odstavka 4.
člena te uredbe se na posameznem dimnikarskem območju lahko podeli koncesija
brez javnega razpisa več koncesionarjem, če je na območju občine več oseb iz
prvega odstavka tega člena opravljalo do uveljavitve te uredbe dimnikarsko
službo kot lokalno gospodarsko javno službo.
(4) Osebe iz prvega odstavka tega člena, ki
sklenejo koncesijsko pogodbo, pa ne izpolnjujejo pogojev za opravljanje storitev
dimnikarske službe po pogojih iz 11. člena te uredbe ali po merilih iz 18. člena
te uredbe, morajo pogoje v zvezi:
1.    
s številom zaposlenih oseb glede na število
enakovrednih naprav izpolniti najkasneje v:
-  
treh mesecih na dimnikarskem območju z manj kot
2.500 enakovrednimi napravami,
-  
šestih mesecih na dimnikarskem območju z manj
kot 5.000 enakovrednimi napravami, pri čemer je treba zagotoviti število
zaposlenih oseb za 2.500 enakovrednih naprav v roku iz prejšnje alinee,
-  
devetih mesecih na dimnikarskem območju z manj
kot 7.500 enakovrednimi napravami, pri čemer je treba zagotoviti število
zaposlenih za 2.500 enakovrednih naprav v treh mesecih in za 5.000 enakovrednih
naprav v šestih mesecih,
-  
dvanajstih mesecih na dimnikarskem območju s
7.500 ali več enakovrednimi napravami, pri čemer je treba zagotoviti število
zaposlenih za 2.500 enakovrednih naprav v treh mesecih, za 5.000 enakovrednih
naprav v šestih mesecih in za 7.500 enakovrednih enot v devetih mesecih od
podpisa koncesijske pogodbe;
2.    
z usposobljenostjo zaposlenih oseb glede na
število enakovrednih naprav najkasneje 31. oktobra 2007;
3.    
z akreditacijo za področje opravljanja
dimnikarskih storitev na osnovi standarda SIST EN 45004 najkasneje do 31. decembra
2008.
(5) Če oseba iz prejšnjega odstavka za
posamezno dimnikarsko območje v rokih iz prejšnjega odstavka ne izpolni
zahtevanih pogojev, se ji koncesija za to dimnikarsko območje odvzame, vlada pa
o tem izda odločbo in sproži postopek za razdrtje koncesijske pogodbe pred
pristojnim sodiščem.
(6) V koncesijski pogodbi se podrobneje
določi način izpolnitve pogojev in posledice v primeru, da koncesionar v
zahtevanem roku pogojev ne izpolni.
42. člen
(1) Za dimnikarska območja, na katerih se
je do uveljavitve te uredbe izvajala obvezna lokalna gospodarska javna služba
pregledovanja, nadzorovanja in čiščenja kurilnih naprav, dimnih vodov in
zračnikov po določbah 27. člena ZVO v režijskem obratu občine, javnem podjetju
ali javnem gospodarskem zavodu, in za dimnikarska območja, na katerih se ta
javna gospodarska javna služba ni opravljala, se objavi prvi javni razpis za
podelitev koncesij za opravljanje dimnikarske službe po določbah te uredbe
najkasneje v 120 dneh po njeni uveljavitvi.
(2) Javni razpis se objavi tudi za
dimnikarska območja, na katerih ni bilo mogoče podeliti koncesije po določbah
prejšnjega člena.
43. člen
(1) Določbe 3. točke 10. člena in 2. točke
drugega odstavka 11. člena te uredbe se začnejo uporabljati za opravljanje
storitev dimnikarske službe 1. januarja 2006.
(2) Določbe v zvezi z vpisom male kurilne
naprave, ki je namenjena ogrevanju nove ali rekonstruirane stavbe, v evidenco
kurilnih naprav iz 32. do 35. člena te uredbe in določbe v zvezi z evidencami
storitev dimnikarske službe iz 38. člena te uredbe se začnejo uporabljati 1. januarja
2006.
(3) Uporabnik storitev dimnikarske službe
mora zagotoviti vpis male kurilne naprave, ki je namenjena ogrevanju obstoječe
stavbe, v evidenco kurilnih naprav najkasneje v treh mesecih po prejemu
pismenega poziva za vpis male kurilne naprave v evidenco, ki mu ga pošlje
koncesionar na območju, kjer je obstoječa stavba.
(4) Zahtevo za vpis v evidenci iz
prejšnjega odstavka vloži uporabnik storitev dimnikarske službe pri
koncesionarju na obrazcu, ki ga koncesionar priloži k pozivu za vpis male
kurilne naprave v evidenco kurilnih naprav.
44. člen
Z dnem uveljavitve te uredbe prenehajo
veljati predpisi občin, ki določajo način izvajanja obvezne lokalne gospodarske
javne službe iz 7. točke 26. člena ZVO.
45. člen
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
načinu, predmetu in pogojih izvajanja obvezne državne gospodarske javne službe
izvajanja meritev, pregledovanja in čiščenja kurilnih naprav, dimnih vodov in
zračnikov zaradi varstva okolja in učinkovite rabe energije, varstva
človekovega zdravja in varstva pred požarom (Uradni list RS, št. 57/06) vsebuje naslednje prehodne in
končno določbo:
»PREHODNE IN KONČNA DOLOČBA
17. člen
Ne glede na določbo četrtega odstavka 41.
člena uredbe se v koncesijski pogodbi, sklenjeni na podlagi dokončne odločbe o
izbiri koncesionarja, izdani na podlagi javnega poziva iz 41. člena uredbe,
določi, da mora koncesionar, ki ne izpolnjuje vseh pogojev za opravljanje
storitev dimnikarske službe iz 10. in 11. člena uredbe, pogoje v zvezi s
številom zaposlenih oseb glede na število enakovrednih naprav (drugi odstavek
18. člena) in njihove usposobljenosti (1. točka prvega odstavka 11. člena)
izpolniti najkasneje v 24 mesecih po sklenitvi koncesijske pogodbe.
18. člen
Pri podelitvi koncesij na podlagi javnega
razpisa iz 42. člena uredbe lahko koncesijo pridobi tudi oseba, ki se je
prijavila na javni razpis, pa ne izpolnjuje pogojev iz 1. ali 2. točke 10.
člena uredbe, če se na javni razpis ni prijavila oseba, ki te pogoje
izpolnjuje.
Oseba, ki je koncesijo pridobila na način
iz prejšnjega odstavka, mora predpisane pogoje iz 1. in 2. točke 10. člena uredbe izpolniti v rokih iz 17. člena te uredbe.
Če koncesionar za posamezno dimnikarsko
območje v rokih iz 17. člena te uredbe ne izpolni predpisanih pogojev, vlada
izda odločbo, s katero mu odvzame koncesijo za to dimnikarsko območje.
V koncesijski pogodbi se podrobneje določi
način izpolnitve pogojev in posledice v primeru, da koncesionar v zahtevanem
roku pogojev ne izpolni.
19. člen
Koncesionar, ki je že pridobil koncesijo za
določeno dimnikarsko območje, ne more pridobiti koncesije za novo dimnikarsko
območje, če v skladu s četrtim odstavkom 41. člena uredbe oziroma 17. členom te
uredbe, ali v skladu z 18. členom te uredbe, še ni izpolnil vseh pogojev,
predpisanih za opravljanje dimnikarske službe na dimnikarskem območju, za
katero je pridobil koncesijo.
20. člen
Pogoje iz 3. točke 10. člena in 2. točke
drugega odstavka 11. člena uredbe morajo koncesionarji izpolnjevati od
1. januarja 2007 dalje.
Uporabniki storitev dimnikarske službe in
koncesionarji morajo zagotavljati izvajanje določb v zvezi z vpisom male
kurilne naprave, ki je namenjena ogrevanju nove ali rekonstruirane stavbe, v
evidenco kurilnih naprav (32. do 35. člen uredbe) in evidencami storitev
dimnikarske službe (38. člen uredbe) od 1. januarja 2007 dalje.
21. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
načinu, predmetu in pogojih izvajanja obvezne državne gospodarske javne službe
izvajanja meritev, pregledovanja in čiščenja kurilnih naprav, dimnih vodov in
zračnikov zaradi varstva okolja in učinkovite rabe energije, varstva
človekovega zdravja in varstva pred požarom (Uradni list RS, št. 105/07) vsebuje naslednjo končno določbo:
»KONČNA DOLOČBA
9. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o dopolnitvi Uredbe o načinu, predmetu
in pogojih izvajanja obvezne državne gospodarske javne službe izvajanja
meritev, pregledovanja in čiščenja kurilnih naprav, dimnih vodov in zračnikov
zaradi varstva okolja in učinkovite rabe energije, varstva človekovega zdravja
in varstva pred požarom (Uradni list RS, št. 102/08) vsebuje naslednjo končno določbo:
»KONČNA DOLOČBA
2. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o načinu, predmetu
in pogojih izvajanja obvezne državne gospodarske javne službe izvajanja
meritev, pregledovanja in čiščenja kurilnih naprav, dimnih vodov in zračnikov
zaradi varstva okolja in učinkovite rabe energije, varstva človekovega zdravja
in varstva pred požarom (Uradni list RS, št. 94/13) vsebuje naslednjo končno določbo:
»7. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o načinu, predmetu
in pogojih izvajanja obvezne državne gospodarske javne službe izvajanja
meritev, pregledovanja in čiščenja kurilnih naprav, dimnih vodov in zračnikov
zaradi varstva okolja in učinkovite rabe energije, varstva človekovega zdravja
in varstva pred požarom (Uradni list RS, št. 106/15)
vsebuje naslednjo končno določbo:
»KONČNA DOLOČBA
3. člen
Ta uredba začne veljati naslednji dan po
objavi v Uradnem listu Republike Slovenije.«.