I. SPLOŠNE DOLOČBE
1. člen
(vsebina pravilnika)
Ta pravilnik določa vrste in skupine zelenjadnic, kategorije,
v katerih se uradno potrdi oziroma trži seme posamezne vrste zelenjadnic,
zahteve glede sortne ali vrstne pristnosti in čistosti, zdravstvenega stanja in
drugih meril kakovosti semena zelenjadnic, ki jih mora za uradno potrditev
oziroma trženje izpolnjevati posamezna kategorija, zahteve glede pakiranja,
zapiranja in označevanja in druge pogoje za trženje semena zelenjadnic, posebne
zahteve za trženje nedokončno potrjenega semena zelenjadnic in semena zelenjadnic
ter mešanice semena zelenjadnic v majhnem pakiranju, podrobnejši postopek
uradne potrditve semena zelenjadnic, postopek uradnega nadzora nad preglednikom
in vzorčevalcem pod uradnim nadzorom, postopek izvedbe naknadne kontrole semena
zelenjadnic in podrobnejši način obveščanja ter izmenjave podatkov v skladu v
skladu z:
-       
Direktivo Sveta 2002/55/ES z dne 13. junija 2002 o trženju semena
zelenjadnic (UL L št. 193 z dne 20. 7. 2002, str. 33), zadnjič
spremenjeno z Izvedbeno direktivo Komisije (EU) 2021/971 z dne 16. junija
2021 o spremembi Priloge I k Direktivi Sveta 66/401/EGS o trženju semen krmnih
rastlin, Priloge I k Direktivi Sveta 66/402/EGS o trženju semena žit, Priloge I
k Direktivi Sveta 2002/54/ES o trženju semena pese, Priloge I k Direktivi Sveta
2002/55/ES o trženju semena zelenjadnic ter Priloge I k Direktivi Sveta
2002/57/ES o trženju semena oljnic in predivnic glede uporabe biokemičnih in
molekularnih tehnik (UL L št. 214 z dne 17. 6. 2021, str. 62),
(v nadaljnjem besedilu: Direktiva 2002/55/ES), in
-       
Direktivo Komisije z dne 15. decembra 1988 o določitvi skupin sort
mangolda in rdeče pese glede na pogoje izolacije posevkov iz Priloge I k
Direktivi Sveta 70/458/EGS o trženju semena zelenjadnic (89/14/EGS) (UL L
št. 8 z dne 11. 1. 1989, str. 9).
2. člen
(vrste in skupine zelenjadnic)
(1) Zelenjadnice so rastline naslednjih vrst in skupin,
ki so namenjene poljedelski ali vrtnarski pridelavi, razen pridelavi za okrasne
namene:
1.     
Allium cepa L.:
- 
skupina cepa (čebula),
- 
skupina aggregatum (šalotka);
2.     
Allium fistulosum L. (zimski luk):
- 
vse sorte;
3.     
Allium porrum L. (por):
- 
vse sorte;
4.     
Allium sativum L. (česen):
- 
vse sorte;
5.     
Allium schoenoprasum L. (drobnjak):
- 
vse sorte;
6.     
Anthriscus cerefolium (L.) Hoffm. (krebuljica):
- 
vse sorte;
7.     
Apium graveolens L.:
- 
skupina listna in belušna zelena,
- 
skupina gomoljna zelena;
8.     
Asparagus officinalis L. (špargelj):
- 
vse sorte;
9.     
Beta vulgaris L.:
- 
skupina jedilna pesa (rdeča pesa, vključno s cheltenhamsko peso),
- 
skupina listna blitva (mangold);
10.  
Brassica oleracea L.:
- 
skupina kodrolistni ohrovt,
- 
skupina cvetača,
- 
skupina capitata (rdeče in belo zelje),
- 
skupina brstični ohrovt,
- 
skupina kolerabica,
- 
skupina ohrovt,
- 
skupina brokoli (kalabrijski brokoli in brokoli),
- 
skupina toskanski črni ohrovt,
- 
skupina portugalski listni ohrovt (portugalsko zelje);
11.  
Brassica rapa L.:
- 
skupina kitajski kapus,
- 
skupina strniščna repa;
12.  
Capsicum annuum L. (feferon ali paprika):
- 
vse sorte;
13.  
Cichorium endivia L. (endivija):
- 
vse sorte;
14.  
Cichorium intybus L.:
- 
skupina radič za siljenje,
- 
skupina listnati ali glavnati radič,
- 
skupina industrijska cikorija, korenasti radič;
15.  
Citrullus lanatus (Thunb.) Matsum. et Nakai (lubenica):
- 
vse sorte;
16.  
Cucumis melo L. (melona):
- 
vse sorte;
17.  
Cucumis sativus L.:
- 
skupina kumara,
- 
skupina kumarice za vlaganje;
18.  
Cucurbita maxima Duchesne (navadna buča):
- 
vse sorte;
19.  
Cucurbita pepo L. (vrtna buča, (vključno z zrelo bučo, oljno bučo
in bučo patišonko), bučka (vključno z nezrelo bučo patišonko)):
- 
vse sorte;
20.  
Cynara cardunculus L.:
- 
skupina artičoka,
- 
skupina kardij;
21.  
Daucus carota L. (korenje, krmno korenje):
- 
vse sorte;
22.  
Foeniculum vulgare Mill. (navadni komarček):
- 
skupina azoricum;
23.  
Lactuca sativa L. (solata):
- 
vse sorte;
24.  
Solanum lycopersicum L. (paradižnik):
- 
vse sorte;
25.  
Petroselinum crispum (Miller) Nyman ex A. W. Hill:
- 
skupina listni peteršilj,
- 
skupina korenasti peteršilj;
26.  
Phaseolus coccineus L. (turški fižol):
- 
vse sorte;
27.  
Phaseolus vulgaris L.:
- 
skupina nizki fižol,
- 
skupina visoki fižol;
28.  
Pisum sativum L.:
- 
skupina okroglozrnati grah,
- 
skupina oglatozrnati grah,
- 
skupina sladkorni grah;
29.  
Raphanus sativus L.:
- 
skupina vrtna redkev in redkvica,
- 
skupina črna redkev;
30.  
Rheum rhabarbarum L. (rabarbara):
- 
vse sorte;
31.  
Scorzonera hispanica L. (črni koren):
- 
vse sorte;
32.  
Solanum melongena L. (jajčevec):
- 
vse sorte;
33.  
Spinacia oleracea L. (špinača):
- 
vse sorte;
34.  
Valerianella locusta (L.) Laterr. (navadni motovilec):
- 
vse sorte;
35.  
Vicia faba L. (bob):
- 
vse sorte;
36.  
Zea mays L.:
- 
skupina sladka koruza,
- 
skupina pokovka.
(2) Za zelenjadnice se štejejo tudi vsi hibridi v
prejšnjem odstavku navedenih vrst in skupin rastlin.
II. ZAHTEVE ZA TRŽENJE SEMENA ZELENJADNIC
3. člen
(splošne zahteve za trženje semena zelenjadnic)
(1) Seme zelenjadnic se lahko da na trg, če:
1.     
pripada sorti, ki je vpisana v sortno listo v skladu z zakonom, ki ureja
semenski material kmetijskih rastlin (v nadaljnjem besedilu: sortna lista), ali
vključena v skupni katalog sort zelenjadnic v skladu z Direktivo 2002/55/ES;
2.     
je seme uradno potrjeno v kategoriji predosnovno, osnovno ali
certificirano seme iz prvega, drugega ali tretjega odstavka 5. člena tega
pravilnika (v nadaljnjem besedilu: uradno potrjeno seme) ali je standardno seme
iz četrtega odstavka 5. člena tega pravilnika;
3.     
izpolnjuje zahteve glede pakiranja, zapiranja in označevanja iz 6. in
7. člena tega pravilnika.
(2) Poleg zahtev iz prejšnjega odstavka mora seme
zelenjadnic izpolnjevati tudi naslednje zahteve:
1.     
če se trži seme gensko spremenjene sorte, mora biti na etiketah ali
dokumentih, ki so pritrjeni na pakiranja semena ali ki spremljajo partijo tega
semena, jasno navedeno, da je sorta gensko spremenjena;
2.     
če je seme tretirano ali obdelano s kakršnim koli kemičnim sredstvom,
mora biti to sredstvo navedeno na uradnih etiketah ali na etiketah dobavitelja,
ki so na pakiranjih semena ali v njih.
4. člen
(izjeme)
(1) Ne glede na določbe prejšnjega člena se lahko trži
seme zelenjadnic:
1.     
ki ne izpolnjuje zahtev glede sorte iz 1. točke prvega odstavka
prejšnjega člena, na podlagi dovoljenja, izdanega v skladu z Odločbo Komisije z
dne 1. decembra 2004 o pravilih za izvajanje, po katerih lahko države
članice dovolijo dajanje v promet semen tistih sort, za katere je bila vložena
prošnja za vpis v nacionalni katalog sort poljščin ali zelenjadnic
(2004/842/ES) (UL L št. 362 z dne 9. 12. 2004, str. 21), zadnjič
spremenjeno z Izvedbenim sklepom Komisije (EU) 2021/985 z dne 3. junija 2021
o popravku španske jezikovne različice Odločbe 2004/842/ES o pravilih za
izvajanje, po katerih lahko države članice dovolijo dajanje v promet semen
tistih sort, za katere je bila vložena prošnja za vpis v nacionalni katalog
sort poljščin ali zelenjadnic (UL L št. 216 z dne 18. 6. 2021,
str. 204), (v nadaljnjem besedilu: Odločba 2004/842/ES); seme mora biti
označeno, kot je določeno v 5. členu Odločbe 2004/842/ES;
2.     
ki glede kalivosti semena ne izpolnjuje zahtev iz 2. točke Priloge 2, ki
je sestavni del tega pravilnika, na podlagi dovoljenja, ki se izda v skladu z
Uredbo Komisije (ES) št. 217/2006 z dne 8. februarja 2006 o pravilih
za uporabo direktiv Sveta 66/401/EGS, 66/402/EGS, 2002/54/ES, 2002/55/ES in
2002/57/ES glede dovoljenja držav članic za začasno trženje semena, ki ne izpolnjuje
zahtev o najmanjši kaljivosti (UL L št. 38 z dne 9. 2. 2006,
str. 17), (v nadaljnjem besedilu: Uredba 217/2006/ES); seme mora biti
označeno, kot je določeno v 4. členu Uredbe 217/2006/ES;
3.     
kategorije predosnovno in osnovno seme, ki glede kalivosti semena ne
izpolnjuje zahtev iz 2. točke Priloge 2 tega pravilnika in je namenjeno
nadaljnjemu razmnoževanju, če so pakiranja takega semena dodatno označena z
etiketo, na kateri so navedeni najmanj naslednji podatki:
- 
osebno ime in naslov ali firma in sedež dobavitelja,
- 
številka partije semena,
- 
dejanska kalivost semena.
(2) Ne glede na določbe prejšnjega člena se lahko v
majhnem pakiranju trži:
1.     
seme zelenjadnic kategorije certificirano ali standardno seme, če so
izpolnjene posebne zahteve za majhno EU pakiranje semena iz 9. člena tega
pravilnika;
2.     
mešanica semena različnih sort iste vrste zelenjadnic, če so izpolnjene
posebne zahteve za majhno pakiranje mešanice semena iz 9. člena tega
pravilnika.
(3) Majhno pakiranje iz prejšnjega odstavka je pakiranje
z maso do največ:
1.     
5 kg semena ali mešanice semena turškega fižola, visokega fižola,
nizkega fižola, okroglozrnatega graha, oglatozrnatega graha, sladkornega graha
ali boba;
2.     
500 g semena ali mešanice semena čebule, krebuljice, šparglja, mangolda,
jedilne pese, strniščne repe, lubenice, navadne buče, vrtne buče, bučke, oljne
buče, korenja, krmnega korenja, vrtne redkve, redkvice, črne redkve, črnega
korena, špinače ali navadnega motovilca;
3.     
100 g semena ali mešanice semena katerekoli druge vrste zelenjadnic.
(4) Ne glede na določbe prejšnjega člena se lahko seme
zelenjadnic, ki ne izpolnjuje vseh zahtev glede pakiranja in zapiranja iz
6. člena tega pravilnika ter zahtev glede kakovosti iz 2. točke Priloge 2
tega pravilnika, uvozi oziroma dobavi drugemu dobavitelju z namenom priprave za
trg in dokončne uradne potrditve semena, če izpolnjuje posebne zahteve za
nedokončno potrjeno seme iz 10. člena tega pravilnika.
(5) Ne glede na določbo 2. točke prvega odstavka
prejšnjega člena se lahko seme industrijske cikorije in oljne buče trži le, če
je uradno potrjeno seme.
5. člen
(kategorije semena zelenjadnic)
(1) Seme zelenjadnic, ki se uradno potrdi v kategoriji
predosnovno seme, je seme:
1.     
ki ga pridela žlahtnitelj oziroma vzdrževalec sorte v skladu s
priznanimi postopki vzdrževanja sorte (v nadaljnjem besedilu: žlahtniteljevo
seme);
2.     
ki je namenjeno pridelavi osnovnega semena;
3.     
ki izpolnjuje najmanj zahteve za osnovno seme iz Priloge 1, ki je
sestavni del tega pravilnika, in Priloge 2 tega pravilnika ter
4.     
za katero je bilo izpolnjevanje zahtev iz tega odstavka ugotovljeno z
uradnimi pregledi.
(2) Seme zelenjadnic, ki se uradno potrdi v kategoriji
osnovno seme, je seme:
1.     
ki ga pridela žlahtnitelj oziroma vzdrževalec sorte neposredno iz
žlahtniteljevega semena ali je pridelano iz predosnovnega semena v skladu s
priznanimi postopki vzdrževanja sorte;
2.     
ki je namenjeno pridelavi certificiranega semena;
3.     
ki izpolnjuje zahteve za osnovno seme iz Priloge 1 in Priloge 2 tega
pravilnika ter
4.     
za katero je bilo izpolnjevanje zahtev iz tega odstavka ugotovljeno z
uradnimi pregledi, razen zahtev iz Priloge 2 tega pravilnika, katerih
izpolnjevanje se ugotovi z uradnimi pregledi ali s pregledi pod uradnim
nadzorom.
(3) Seme zelenjadnic, ki se uradno potrdi v kategoriji
certificirano seme, je seme:
1.     
ki je pridelano neposredno iz osnovnega semena ali, če vzdrževalec
oziroma žlahtnitelj to zahteva, iz predosnovnega semena, za katero je bilo z
uradnim pregledom ugotovljeno, da izpolnjuje zahteve za osnovno seme iz Priloge
1 in Priloge 2 tega pravilnika;
2.     
ki je namenjeno predvsem setvi za pridelavo zelenjave;
3.     
ki izpolnjuje zahteve za certificirano seme iz Priloge 1 in Priloge 2
tega pravilnika in za katero je bilo izpolnjevanje zahtev iz tega odstavka
ugotovljeno z uradnimi pregledi ali pregledi pod uradnim nadzorom ter
4.     
pri katerem se sortna pristnost in čistost naključno preverita v uradni
naknadni kontroli.
(4) Seme zelenjadnic, ki se trži v kategoriji standardno
seme, je seme:
1.     
ki je sortno pristno in sortno čisto;
2.     
ki je namenjeno predvsem setvi za pridelavo zelenjave;
3.     
ki izpolnjuje zahteve za standardno seme iz Priloge 2 tega pravilnika in
4.     
pri katerem se sortna pristnost in čistost naključno preverita v uradni
naknadni kontroli.
6. člen
(zahteve glede pakiranja in zapiranja)
(1) Seme zelenjadnic se lahko da na trg le v homogenih
partijah in izvirno zaprtih pakiranjih. Masa posamezne partije semena ne sme
presegati največje mase, ki je za posamezno vrsto zelenjadnic navedena v 2.
stolpcu Preglednice 1 iz Priloge 3, ki je sestavni del tega pravilnika.
(2) Pakiranja semena so izvirno zaprta, če jih ni mogoče
odpreti brez poškodbe sistema zapiranja ali brez vidnih poškodb etikete ali
embalaže, v katero je seme zapakirano. Sistem zapiranja vključuje pritrditev
etikete z uradno plombo ali na drug način, ki zagotavlja, da etikete ni mogoče
odstraniti in jo ponovno namestiti na pakiranje ali je drugače uporabiti, ne da
bi bilo to opazno. Pakiranja so izvirno zaprta tudi, če se uporabi kateri od
sistemov zapiranja za enkratno uporabo iz Odločbe Komisije z dne
28. julija 1981 o določitvi, da so določeni sistemi zapiranja »sistemi za
enkratno uporabo« v smislu direktiv Sveta 66/400/EGS, 66/401/EGS, 66/402/EGS,
69/208/EGS in 70/458/EGS (81/675/EGS) (UL L št. 246 z dne 29. 8.
1981, str. 26), zadnjič spremenjene z Odločbo Komisije 86/563/EGS z dne
12. novembra 1986 o spremembi Odločbe o določitvi, da so določeni sistemi
zapiranja „sistemi za enkratno uporabo“ med drugim v smislu direktiv Sveta
66/401/EGS in 69/208/EGS (81/675/EGS) (UL L št. 327 z dne 22. 11.
1986, str. 50).
(3) Pakiranja uradno potrjenega semena izvirno zapre
organ, ki je pristojen za uradno potrditev semena zelenjadnic (v nadaljnjem
besedilu: pristojni uradni organ) v državi članici Evropske unije (v nadaljnjem
besedilu: EU) ali dobavitelj pod uradnim nadzorom pristojnega uradnega organa.
(4) Izvirno zaprtih pakiranj uradno potrjenega semena se
ne sme ponovno zapreti, razen če jih je zaprl pristojni uradni organ ali
dobavitelj pod uradnim nadzorom pristojnega uradnega organa. Če so pakiranja
uradno potrjenega semena ponovno izvirno zaprta, morata biti datum ponovnega
zapiranja in pristojni uradni organ navedena na uradni etiketi.
7. člen
(zahteve glede označevanja)
(1) Vsako pakiranje uradno potrjenega semena mora biti
označeno tako, da ima na zunanji strani pritrjeno uradno etiketo, ki še ni bila
uporabljena. Če se uporabi uradna etiketa z luknjo za vrvico, je treba njeno
pritrditev zavarovati z uradno plombo.
(2) Dovoljena je uporaba uradnih samolepilnih etiket, ki
morajo biti pritrjene tako, da njihova odstranitev ali zamenjava ni možna brez
vidne poškodbe etikete ali pakiranja.
(3) Vsako pakiranje uradno potrjenega semena mora
vsebovati kartonček enake barve kot je uradna etiketa, na njem pa morajo biti
navedeni najmanj podatki iz 2. točke pod d), e), f) in g) Priloge 4, ki je
sestavni del tega pravilnika. Kartonček je izdelan tako, da ga ni mogoče
zamenjati z uradno etiketo. Kartonček ni potreben, če so podatki neizbrisno
natisnjeni na pakiranju ali če je uporabljena samolepilna etiketa ali etiketa
iz materiala, ki se ne trga.
(4) Pakiranja standardnega semena se označijo z
etiketami dobavitelja za standardno seme, ki se pritrdijo na zunanji strani
pakiranja, ali pa se podatki, predpisani za etiketo dobavitelja za standardno
seme, odtisnejo neposredno na pakiranja. Podatki, predpisani za etiketo
dobavitelja za standardno seme, morajo biti jasno ločeni od ostalih podatkov,
ki so natisnjeni na etiketi dobavitelja za standardno seme ali odtisnjeni na
pakiranju.
8. člen
(uradne etikete in etikete dobavitelja za standardno seme zelenjadnic)
(1) Uradne etikete za uradno potrjeno seme so:
-       
bele barve z vijoličasto diagonalno črto za predosnovno seme;
-       
bele barve za osnovno seme;
-       
modre barve za certificirano seme;
-       
sive barve za nedokončno potrjeno seme.
(2) Podatki, ki morajo biti natisnjeni na uradnih
etiketah, so za posamezno kategorijo semena navedeni v 1. in 2. točki ter v
prvem odstavku 5. točke Priloge 4 tega pravilnika.
(3) Etikete dobavitelja za standardno seme zelenjadnic
so temno rumene barve. Podatki, ki morajo biti natisnjeni na etiketah
dobavitelja za standardno seme, so navedeni v 3. točki Priloge 4 tega
pravilnika.
(4) Najmanjša velikost uradne etikete in etikete
dobavitelja za standardno seme zelenjadnic je 110 mm x 67 mm.
9. člen
(posebne zahteve za majhno EU pakiranje semena in majhno
pakiranje mešanice semena)
(1) V majhnem EU pakiranju semena se lahko trži samo
seme zelenjadnic, ki je bilo pred pakiranjem uradno potrjeno v kategoriji
certificirano seme ali je izpolnjevalo zahteve za kategorijo standardno seme.
(2) V majhnem pakiranju mešanice semena se lahko trži
samo mešanica, ki je sestavljena iz semena različnih sort iste vrste
zelenjadnic. Pred mešanjem mora vsaka sestavina mešanice izpolnjevati zahteve
za kategorijo standardno seme.
(3) Majhno pakiranje iz prvega in drugega odstavka tega
člena mora biti zaprto tako, da ga ni mogoče odpreti brez poškodbe sistema
zapiranja ali brez vidnih poškodb etiket, s katerimi je majhno pakiranje
označeno, ali embalaže, v katero je seme zapakirano.
(4) Majhno EU pakiranje semena se označi z etiketo
dobavitelja za majhno EU pakiranje semena, ki je modre barve za certificirano
seme in temno rumene barve za standardno seme. Na njej se navedejo podatki iz
3. točke Priloge 4 tega pravilnika.
(5) Majhno pakiranje mešanice semena se označi z etiketo
dobavitelja za majhno pakiranje mešanice semena, ki je temno rumene barve. Na
njej se navedejo podatki iz 4. točke Priloge 4 tega pravilnika.
(6) Za etiketo dobavitelja iz četrtega in petega
odstavka tega člena se ne uporabljajo zahteve iz:
-       
četrtega odstavka 7. člena tega pravilnika glede ločenosti
podatkov, predpisanih za etiketo dobavitelja, od ostalih podatkov, ki so
natisnjeni na etiketi dobavitelja ali odtisnjeni na pakiranju;
-       
četrtega odstavka prejšnjega člena glede najmanjše velikosti etikete
dobavitelja za standardno seme.
(7) Ne glede na določbo 2. točke drugega odstavka
3. člena tega pravilnika se lahko podatek o kemičnem sredstvu, s katerim
je tretirano ali obdelano seme zelenjadnic ali mešanica semena zelenjadnic,
odtisne neposredno na majhno EU pakiranje semena ali majhno pakiranje mešanice
semena.
(8) Ne glede na določbe četrtega in petega odstavka tega
člena se lahko podatki, ki se navedejo na etiketi dobavitelja iz četrtega in
petega odstavka tega člena, natisnejo neposredno na majhno EU pakiranje semena
ali majhno pakiranje mešanice semena.
10. člen
(posebne zahteve za nedokončno potrjeno seme)
(1) Nedokončno potrjeno seme zelenjadnic iz četrtega
odstavka 4. člena tega pravilnika se lahko dobavi drugemu dobavitelju, če:
1.     
je bilo seme pridelano:
a)   
neposredno iz predosnovnega ali osnovnega semena, ki je bilo uradno
potrjeno v eni od držav članic EU ali v tretji državi, ki ji je bila priznana
enakovrednost (v nadaljnjem besedilu: tretja država) z Odločbo Sveta z dne
16. decembra 2002 o enakovrednosti poljskih pregledov semenskih posevkov v
tretjih državah in o enakovrednosti semena, pridelanega v tretjih državah
(2003/17/ES) (UL L št. 8 z dne 14. 1. 2003, str. 10), zadnjič
spremenjeno s Sklepom (EU) 2022/871 Evropskega parlamenta in Sveta z dne
30. maja 2022 o spremembi Odločbe Sveta 2003/17/ES glede obdobja njene
uporabe in glede enakovrednosti poljskih pregledov semenskih posevkov žit,
oljnic in predivnic, ki se izvajajo v Boliviji, in enakovrednosti semena žit
ter semena oljnic in predivnic, ki se pridelujejo v Boliviji (UL L št. 152
z dne 3. 6. 2022, str. 109), (v nadaljnjem besedilu: Odločba
2003/17/ES), ali
b)   
z neposrednim križanjem osnovnega semena, ki je bilo uradno potrjeno v
eni od držav članic EU, z osnovnim semenom, ki je bilo uradno potrjeno v tretji
državi;
2.     
je bilo z uradnimi pregledi ugotovljeno, da je semenski posevek, v
katerem je bilo seme pridelano, izpolnjeval zahteve za semenske posevke iz
Priloge 1 tega pravilnika;
3.     
so pakiranja semena izvirno zaprta in označena z uradnimi etiketami za
nedokončno potrjeno seme;
4.     
seme spremlja potrdilo o izpolnjevanju zahtev za nedokončno potrjen
semenski material iz drugega odstavka 5. točke Priloge 4 tega pravilnika.
(2) Ne glede na določbe prejšnjega odstavka se lahko
nedokončno potrjeno seme zelenjadnic uvozi in dobavi dobavitelju, ki bo seme
pripravil za trg in zagotovil njegovo dokončno uradno potrditev, če je:
1.     
bilo to seme pridelano v tretji državi:
a)   
neposredno iz predosnovnega semena ali osnovnega semena, ki je bilo
uradno potrjeno v eni od držav članic EU ali v tretji državi, ali
b)   
z neposrednim križanjem osnovnega semena, ki je bilo uradno potrjeno v
eni od držav članic EU, z osnovnim semenom, ki je bilo uradno potrjeno v tretji
državi;
2.     
pristojni uradni organ tretje države na podlagi uradnih pregledov:
a)   
ugotovil, da je semenski posevek, v katerem je bilo seme pridelano,
izpolnjeval zahteve za semenske posevke, določene v Odločbi 2003/17/ES, in
b)   
seme zaprl in označil kot nedokončno potrjeno seme ter zanj izdal
certifikat v skladu z določbami Odločbe 2003/17/ES.
III. POSTOPEK URADNE POTRDITVE
11. člen
(prijava semenskega posevka)
(1) Dobavitelj prijavi semenski posevek organu za
potrjevanje, ki ima v skladu z zakonom, ki ureja semenski material kmetijskih
rastlin, javno pooblastilo za vodenje postopka uradne potrditve semena
zelenjadnic.
(2) Prijava semenskega posevka, ki jo dobavitelj pridobi
pri organu za potrjevanje, vsebuje najmanj naslednje podatke o:
1.     
dobavitelju: osebno ime in naslov ali firmo in sedež ter neponovljivo
registrsko številko, s katero je vpisan v register dobaviteljev semenskega
materiala kmetijskih rastlin v skladu z zakonom, ki ureja semenski material
kmetijskih rastlin (v nadaljnjem besedilu: SEME-register);
2.     
pridelovalcu, če dobavitelj organizira pridelavo semena zelenjadnic v
dogovoru s pridelovalcem: osebno ime in naslov ali firmo in sedež pridelovalca;
3.     
mestu pridelave: naziv in naslov ter neponovljivo identifikacijsko
številko kmetijskega gospodarstva, ki mu pripadajo površine, na katerih je
semenski posevek;
4.     
zemljišču, na katerem je semenski posevek:
a)   
identifikacijska oznaka in domače ime grafične enote rabe kmetijskega
zemljišča (v nadaljnjem besedilu: GERK), s katerima je GERK vpisan v register
kmetijskih gospodarstev v skladu z zakonom, ki ureja kmetijstvo,
b)   
površina GERK-a oziroma njegovega dela, če je semenski posevek le na
delu GERK-a,
c)   
o predhodnih posevkih na tem GERK-u;
5.     
semenu, uporabljenem za setev semenskega posevka:
a)   
o sorti, kategoriji in poreklu; če je semenski posevek namenjen
pridelavi semena hibridne sorte, se podatki navedejo za vsako starševsko
komponento,
b)   
količini,
c)   
datumu setve.
(3) Dobavitelj mora prijavi semenskega posevka priložiti
kopije dokazil o semenu, uporabljenem za setev semenskega posevka. Če
dobavitelj uporabi seme, ki ga je pridelal sam, zadostuje navedba številke in
datuma zapisnika o opravljenih poljskih pregledih ali potrdila o izpolnjevanju
zahtev za nedokončno potrjeno seme iz tretjega odstavka 16. člena tega
pravilnika.
(4) Če dobavitelj za setev semenskega posevka uporabi
žlahtniteljevo seme, se v prijavi namesto kategorije in porekla semena navede
»žlahtniteljevo seme«.
(5) Rok za prijavo semenskega posevka je:
-       
do 15. aprila za zelenjadnice, ki se sejejo spomladi, in
-       
do 15. oktobra za zelenjadnice, ki se sejejo jeseni.
12. člen
(uradni pregledi semenskega posevka)
(1) Po prejemu prijave semenskega posevka iz prejšnjega
člena opravi organ za potrjevanje uradne preglede semenskega posevka, ki
vključujejo pregled evidenc in dokazil, ki jih o semenskem posevku vodi in
hrani dobavitelj v skladu z zakonom, ki ureja semenski material kmetijskih
rastlin, ter poljske preglede. Z uradnimi pregledi semenskega posevka organ za
potrjevanje preveri, ali:
1.     
je bilo za zasnovo semenskega posevka uporabljeno predosnovno ali
osnovno seme, ki je bilo uradno potrjeno v eni od držav članic EU ali v tretji
državi;
2.     
zemljišče, na katerem je semenski posevek, izpolnjuje zahteve iz
13. člena tega pravilnika;
3.     
semenski posevek izpolnjuje zahteve glede izolacije, to je oddaljenosti
semenskega posevka od drugih posevkov ali rastlin, zapleveljenosti, sortne
pristnosti in čistosti ter zdravstvenega stanja iz 14. člena tega
pravilnika.
(2) Ne glede na določbo 1. točke prejšnjega odstavka se
za zasnovo semenskega posevka, v katerem bo pridelano seme kategorije
predosnovno seme, uporabi žlahtniteljevo seme.
(3) Izpolnjevanje zahtev iz 3. točke prvega odstavka
tega člena se preveri s poljskimi pregledi iz 15. člena tega pravilnika.
13. člen
(zahteve za zemljišče)
Zemljišče je primerno za pridelovanje semena posamezne vrste
zelenjadnic, če na njem najmanj dve predhodni rastni dobi ni bila posejana ista
vrsta zelenjadnic.
14. člen
(zahteve za semenski posevek)
(1) Semenski posevek ne sme biti tako močno zapleveljen,
da organ za potrjevanje ne bi mogel preveriti sortne pristnosti in čistosti ter
zdravstvenega stanja semenskega posevka.
(2) Semenski posevek tujeprašnih vrst zelenjadnic mora
biti toliko oddaljen drugih posevkov ali rastlin, ki so vir cvetnega prahu, da
ne pride do neželene oprašitve rastlin v semenskem posevku. Semenski posevek
samoprašnih vrst zelenjadnic mora biti oddaljen od drugih posevkov ali rastlin
najmanj toliko, da je mogoča identifikacija semenskega posevka oziroma da ne
pride do stika korenin ali nadzemnih delov rastlin semenskega posevka s
koreninami ali nadzemnimi deli rastlin drugih posevkov. Za posamezne vrste
zelenjadnic so podrobnejše zahteve glede izolacije semenskega posevka določene
v Prilogi 1 tega pravilnika.
(3) Semenski posevek mora glede sortne pristnosti in
čistosti ter zdravstvenega stanja izpolnjevati zahteve, določene v Prilogi 1
tega pravilnika.
15. člen
(poljski pregledi)
(1) Poljski pregledi se opravijo v skladu s 4. točko
Priloge 1 tega pravilnika. Poljske preglede opravi organ za potrjevanje.
(2) Ne glede na določbe prejšnjega odstavka lahko opravi
poljske preglede semenskega posevka, namenjenega pridelavi certificiranega
semena, fizična oseba, ki je v skladu z zakonom, ki ureja semenski material
kmetijskih rastlin, imenovana za opravljanje poljskih pregledov semenskih
posevkov pod uradnim nadzorom organa za potrjevanje (v nadaljnjem besedilu:
preglednik pod uradnim nadzorom), če je bilo za setev semenskega posevka
uporabljeno seme, katerega vzorec je bil vključen v naknadno kontrolo iz
27. člena tega pravilnika in je bilo pri tem ugotovljeno, da je glede
sortne pristnosti in čistosti ustrezal zahtevam tega pravilnika.
(3) Organ za potrjevanje izvede uradni nadzor nad
preglednikom pod uradnim nadzorom tako, da:
1.     
opravi preglednik organa za potrjevanje (v nadaljnjem besedilu: uradni
preglednik) kontrolne poljske preglede semenskih posevkov, ki jih je pregledal
preglednik pod uradnim nadzorom;
2.     
odvzame vzorčevalec organa za potrjevanje (v nadaljnjem besedilu: uradni
vzorčevalec) vzorce semena zelenjadnic, pridelanega v semenskih posevkih, ki
jih je pregledal preglednik pod uradnim nadzorom, in jih vključi v naknadno
kontrolo na poskusnem polju, ki se izvede v skladu s 27. členom tega
pravilnika; za odvzem vzorcev semena se uporablja metoda iz tretjega odstavka
19. člena tega pravilnika.
(4) Prvo leto po imenovanju preglednika pod uradnim
nadzorom se kontrolni poljski pregledi iz 1. točke prejšnjega odstavka opravijo
na 10 % semenskih posevkov, ki jih pregleda preglednik pod uradnim nadzorom.
Delež semenskih posevkov, v katerih se v naslednjih letih po imenovanju
preglednika pod uradnim nadzorom opravi kontrolni pregled, se zmanjša na 5 %
semenskih posevkov pri tistih preglednikih, pri katerih se vsi rezultati
kontrolnih poljskih pregledov ujemajo z rezultati poljskih pregledov, ki jih je
opravil preglednik pod uradnim nadzorom.
(5) Delež vzorcev semena, ki se odvzamejo za naknadno
kontrolo na poskusnem polju v skladu z 2. točko tretjega odstavka tega člena,
določi organ za potrjevanje na podlagi rezultatov opravljenega uradnega nadzora
nad preglednikom pod uradnim nadzorom v preteklem letu.
16. člen
(zapisnik o poljskih pregledih in potrdilo o izpolnjevanju
zahtev za nedokončno potrjeno seme)
(1) Uradni preglednik in preglednik pod uradnim nadzorom
vodita zapisnik o opravljenih poljskih pregledih in ga po končanem zadnjem
poljskem pregledu posredujeta organu za potrjevanje.
(2) Organ za potrjevanje na podlagi ugotovitev,
navedenih v zapisniku o poljskih pregledih, preveri, ali semenski posevek
izpolnjuje zahteve iz prvega in drugega odstavka 12. člena tega
pravilnika.
(3) Seme zelenjadnic iz semenskega posevka, ki je
izpolnjeval zahteve iz prvega in drugega odstavka 12. člena tega
pravilnika, organ za potrjevanje na dobaviteljevo zahtevo izvirno zapre in
označi z uradnimi etiketami za nedokončno potrjeno seme iz 8. člena tega
pravilnika ter zanj izda potrdilo o izpolnjevanju zahtev za nedokončno potrjeno
seme iz drugega odstavka 5. točke Priloge 4 tega pravilnika.
17. člen
(prijava partije semena v dokončno uradno potrditev)
(1) Seme, ki je bilo požeto v semenskem posevku, ki je
izpolnjeval zahteve iz prvega in drugega odstavka 12. člena tega
pravilnika, se za dokončno uradno potrditev pripravi s postopki dodelave
semena, kot so sušenje, čiščenje, kalibriranje, tretiranje s fitofarmacevtskimi
sredstvi ali kemikalijami in pakiranje. Dodelano seme se za dokončno uradno
potrditev pripravi po partijah, ki pri posamezni vrsti zelenjadnic ne presegajo
mase, določene v 2. stolpcu Preglednice 1 Priloge 3 tega pravilnika.
(2) Partijo semena iz prejšnjega odstavka dobavitelj
prijavi organu za potrjevanje v dokončno uradno potrditev. V prijavi partije
semena, ki jo pridobi pri organu za potrjevanje, navede najmanj podatke o:
1.     
dobavitelju: osebno ime in naslov ali firmo in sedež ter neponovljivo
registrsko številko, s katero je vpisan v SEME- register;
2.     
mestu vzorčenja semena;
3.     
vrsti, sorti in kategoriji semena;
4.     
oznaki partije semena;
5.     
številki in datumu zapisnika o opravljenih poljskih pregledih iz prvega
odstavka prejšnjega člena ali številki in datumu potrdila o izpolnjevanju
zahtev za nedokončno potrjeno seme iz tretjega odstavka prejšnjega člena;
6.     
skupni masi partije semena in načinu pakiranja.
18. člen
(uradni pregled partije semena)
(1) Na podlagi prijave partije semena opravi organ za
potrjevanje pred dokončno uradno potrditvijo uradni pregled partije semena le,
če je iz dokazil iz 5. točke drugega odstavka prejšnjega člena razvidno, da je
semenski posevek, v katerem je bilo pridelano seme prijavljene partije,
izpolnjeval zahteve iz prvega in drugega odstavka 12. člena tega
pravilnika.
(2) Pri uradnem pregledu partije semena organ za
potrjevanje preveri, če partija semena izpolnjuje zahteve glede:
1.     
homogenosti partije iz prvega odstavka 6. člena tega pravilnika in
največje mase partije semena iz 2. stolpca Preglednice 1 Priloge 3 tega
pravilnika;
2.     
kakovosti semena iz 2. točke Priloge 2 tega pravilnika;
3.     
zdravstvenega stanja iz 3. točke Priloge 2 tega pravilnika.
19. člen
(vzorčenje partije semena in testiranje vzorcev)
(1) Vzorčenje partije semena za ugotavljanje skladnosti
z zahtevami iz 2. in 3. točke drugega odstavka prejšnjega člena opravi uradni
vzorčevalec.
(2) Vzorci semena zelenjadnic se odvzamejo iz še
nepakirane in nezaprte homogene partije semena, ki se jo po odvzemu vzorca
zapečati. Če je seme zelenjadnic že zaprto uradno ali pod uradnim nadzorom, se
pakiranja odprejo in po vzorčenju uradno zaprejo.
(3) Vzorčenje partije semena za ugotavljanje skladnosti
z zahtevami iz 2. točke drugega odstavka prejšnjega člena se izvede v skladu z
metodo vzorčenja, ki jo določi laboratorij, imenovan za izvajalca preskusov
kakovosti semena zelenjadnic v skladu z zakonom, ki ureja semenski material
kmetijskih rastlin (v nadaljnjem besedilu: semenski laboratorij), in je skladna
s pravili Mednarodne zveze za testiranje semena. Najmanjše mase vzorcev semena
zelenjadnic, ki se za ta namen odvzamejo iz posamezne partije semena, so
določene v 3. stolpcu Preglednice 1 Priloge 3 tega pravilnika.
(4) Vzorčenje partije semena za ugotavljanje skladnosti
z zahtevami iz 3. točke drugega odstavka prejšnjega člena se izvede v skladu z
metodo vzorčenja, ki jo določi laboratorij, ki je v skladu s predpisi, ki
urejajo uradni nadzor in druge uradne dejavnosti na področju zdravja rastlin,
določen za izvajanje laboratorijskih analiz in diagnosticiranje vzorcev za
ugotavljanje prisotnosti škodljivih organizmov rastlin (v nadaljnjem besedilu:
uradni laboratorij za diagnosticiranje škodljivih organizmov rastlin).
(5) Analize vzorcev semena zelenjadnic za ugotavljanje
skladnosti z zahtevami iz 2. točke drugega odstavka prejšnjega člena (v
nadaljnjem besedilu: analiza kakovosti semena) opravi semenski laboratorij,
testiranje vzorcev za ugotavljanje skladnosti z zahtevami iz 3. točke drugega
odstavka prejšnjega člena (v nadaljnjem besedilu: analiza zdravstvenega stanja
semena) pa uradni laboratorij za diagnosticiranje škodljivih organizmov
rastlin.
(6) Ne glede na določbo prvega odstavka tega člena lahko
vzorce semena zelenjadnic za ugotavljanje skladnosti z zahtevami iz 2. točke
drugega odstavka prejšnjega člena odvzame fizična oseba, ki je v skladu z
zakonom, ki ureja semenski material kmetijskih rastlin, imenovana za vzorčenje
partij semena pod uradnim nadzorom organa za potrjevanje (v nadaljnjem
besedilu: vzorčevalec pod uradnim nadzorom), razen vzorcev predosnovnega
semena, ki jih mora odvzeti uradni vzorčevalec.
(7) Organ za potrjevanje izvede uradni nadzor nad
vzorčevalcem pod uradnim nadzorom tako, da:
1.     
opravi uradni vzorčevalec kontrolno vzorčenje najmanj 5 % in največ 10 %
partij semena, ki jih je vzorčil vzorčevalec pod uradnim nadzorom; delež partij
semena, pri katerih se v posameznem letu opravi kontrolno vzorčenje, določi
organ za potrjevanje na podlagi rezultatov opravljenega uradnega nadzora
vzorčevalca pod uradnim nadzorom v preteklem letu;
2.     
preveri organ za potrjevanje ujemanje rezultatov laboratorijskega
testiranja vzorcev semena zelenjadnic, odvzetih pri kontrolnem vzorčenju iz
prejšnje točke, z rezultati laboratorijskega testiranja vzorcev semena
zelenjadnic, ki jih je odvzel vzorčevalec pod uradnim nadzorom; za oceno
ujemanja rezultatov se uporabljajo metode iz tretjega odstavka tega člena.
20. člen
(izdaja uradnih etiket in označevanje)
(1) Za partijo semena, ki izpolnjuje zahteve iz drugega
odstavka 18. člena tega pravilnika, izda organ za potrjevanje uradne
etikete iz 8. člena tega pravilnika za kategorijo, v katero se dokončno
uradno potrdi seme.
(2) Organ za potrjevanje izvirno zapre pakiranja semena
partije iz prejšnjega odstavka in jih označi z uradnimi etiketami tako, kot je
določeno v 7. členu tega pravilnika.
(3) Ne glede na določbo prejšnjega odstavka lahko organ
za potrjevanje dovoli, da dobavitelj pod uradnim nadzorom organa za potrjevanje
sam izvirno zapre pakiranja semena kategorije certificirano seme ter jih označi
z uradnimi etiketami, če dobavitelj zagotovi strokovno usposobljeno osebo, ki
bo za označevanje semena z uradnimi etiketami odgovorna neposredno organu za
potrjevanje.
(4) Dobavitelj, ki izvirno zapira in označuje partije
semena pod uradnim nadzorom organa za potrjevanje, vodi evidenco o količinah
tako zaprtega in označenega semena ter o uporabi uradnih etiket. Po končanem
pakiranju in označevanju organu za potrjevanje sporoči podatke o uradnih
etiketah, ki jih je uporabil za označitev posamezne partije semena, in o
morebitnih poškodovanih uradnih etiketah. Neporabljene in poškodovane uradne
etikete vrne organu za potrjevanje.
(5) Organ za potrjevanje izvaja uradni nadzor
dobavitelja iz tretjega odstavka tega člena tako, da strokovni delavec organa
za potrjevanje neposredno nadzira pakiranje, zapiranje in označevanje najmanj 5
% partij semena, ki jih izvirno zapira in označuje dobavitelj sam. Pri tem
preveri, ali dobavitelj pakira, zapira in označuje seme v skladu z drugim
odstavkom 6. člena in 7. členom tega pravilnika ter vodi evidenco iz
prejšnjega odstavka.
21. člen
(izdaja potrdila o uradni potrditvi)
(1) Organ za potrjevanje izda potrdilo o uradni
potrditvi partije semena, če ugotovi, da:
1.     
partija semena izpolnjuje zahteve za partije semena iz drugega odstavka
18. člena tega pravilnika;
2.     
so pakiranja semena izvirno zaprta in označena tako, kot je določeno v
prejšnjem členu.
(2) Na potrdilu o uradni potrditvi partije semena se
poleg podatkov, predpisanih za uradno etiketo v 1. in 2. točki Priloge 4 tega
pravilnika, navedeta tudi masa partije semena in število pakiranj v partiji
semena.
22. člen
(dokončna uradna potrditev partije semena, pridelanega v
drugi državi članici EU ali v tretji državi)
(1) Nedokončno potrjeno seme, ki je bilo pridelano v
drugi državi članici EU ali tretji državi, se z dodelavo pripravi za dokončno
uradno potrditev na način iz prvega odstavka 17. člena tega pravilnika.
(2) Dobavitelj prijavi organu za potrjevanje partijo
semena iz prejšnjega odstavka v dokončno uradno potrditev. V prijavi partije
semena navede podatke iz 1., 2., 3., 4. in 6. točke drugega odstavka
17. člena tega pravilnika ter ji priloži kopije dokazil o nedokončno
potrjenem semenu iz 3. in 4. točke prvega odstavka ali 2. točke drugega
odstavka 10. člena tega pravilnika.
(3) Organ za potrjevanje opravi na podlagi dobaviteljeve
prijave partije semena uradni pregled, če na podlagi dokazil o nedokončno
potrjenem semenu iz 3. in 4. točke prvega odstavka ali 2. točke drugega
odstavka 10. člena tega pravilnika ugotovi, da je seme pred dodelavo
izpolnjevalo posebne zahteve za nedokončno potrjeno seme iz 10. člena tega
pravilnika. Z uradnim pregledom preveri, če partija semena izpolnjuje zahteve
iz drugega odstavka 18. člena tega pravilnika.
(4) Za partijo semena, ki izpolnjuje zahteve iz drugega
odstavka 18. člena tega pravilnika, izda organ za potrjevanje uradne
etikete iz 8. člena tega pravilnika, s katerimi se partija semena označi
na način iz 20. člena tega pravilnika. Organ za potrjevanje izda tudi
potrdilo o uradni potrditvi partije semena v skladu s prejšnjim členom.
23. člen
(ponovna uradna potrditev)
(1) Partija semena, ki je že bila dokončno uradno
potrjena, se na zahtevo dobavitelja ponovno dokončno uradno potrdi in označi z
novimi uradnimi etiketami, če organ za potrjevanje z uradnim pregledom ugotovi,
da partija semena še izpolnjuje zahteve za uradno potrditev iz drugega odstavka
18. člena tega pravilnika in da so pakiranja semena še vedno izvirno
zaprta in označena tako, kot je določeno v 20. členu tega pravilnika.
(2) V prijavi partije semena iz prejšnjega odstavka
dobavitelj navede podatke iz 1., 2., 3., 4. in 6. točke drugega odstavka
17. člena tega pravilnika in prijavi priloži kopije starih uradnih etiket
oziroma potrdila o uradni potrditvi prijavljene partije semena. V prijavi
navede tudi razlog za ponovno uradno potrditev (npr. prepakiranje, ponovna
analiza kalivosti).
(3) Za partijo semena, ki izpolnjuje zahteve iz drugega
odstavka 18. člena tega pravilnika, izda organ za potrjevanje uradne
etikete iz 8. člena tega pravilnika, s katerimi se označi partija semena.
Glede ponovnega označevanja z uradnimi etiketami se smiselno uporabljajo
določbe 20. člena tega pravilnika. Organ za potrjevanje izda tudi potrdilo
o ponovni uradni potrditvi partije semena, na katerem se poleg podatkov iz
drugega odstavka 21. člena tega pravilnika navede tudi podatek, da je seme
ponovno uradno potrjeno.
IV. ETIKETE DOBAVITELJA
24. člen
(dovoljenje za izdajo etiket dobavitelja)
(1) Etikete dobavitelja za označitev pakiranj
standardnega semena zelenjadnic, majhnega EU pakiranja semena in majhnega
pakiranja mešanice semena izda dobavitelj, ki v skladu z zakonom, ki ureja
semenski material kmetijskih rastlin, pridobi od Uprave Republike Slovenije za
varno hrano, veterinarstvo in varstvo rastlin (v nadaljnjem besedilu: Uprava)
dovoljenje za izdajo etiket dobavitelja.
(2) Zahtevi za pridobitev dovoljenja iz prejšnjega
odstavka dobavitelj priloži vzorec etikete dobavitelja, ki mora biti za standardno
seme zelenjadnic pripravljen v skladu z 8. členom tega pravilnika, za
majhno EU pakiranje semena in majhno pakiranje mešanice semena pa v skladu z
9. členom tega pravilnika.
25. člen
(obveznosti dobavitelja, ki izdaja etikete dobavitelja)
Za izpolnitev obveznosti dobavitelja, ki jih mora
izpolnjevati dobavitelj v skladu z zakonom, ki ureja semenski material
kmetijskih rastlin, mora dobavitelj, ki izdaja etikete dobavitelja iz
prejšnjega odstavka:
1.     
pred izdajo etiket dobavitelja preveriti, ali so izpolnjeni pogoji za
izdajo etiket dobavitelja v skladu s 26. členom tega pravilnika;
2.     
seme zelenjadnic zapakirati in označiti na način, kot je za standardno
seme določeno v 6. in 7. členu tega pravilnika ali kot je za majhno EU
pakiranje semena določeno v 9. členu tega pravilnika;
3.     
mešanico semena zelenjadnic pripraviti, zapakirati in označiti na način,
kot je za majhno pakiranje mešanice semena določeno v 9. členu tega
pravilnika;
4.     
obvestiti pristojnega inšpektorja o datumu, ko bo začel z označevanjem
pakiranj iz prvega odstavka prejšnjega člena, in datumu, ko bodo pakiranja
označena in pripravljena za trženje;
5.     
voditi zapise o vseh partijah semena, za katere je izdal etikete
dobavitelja, in jih za najmanj tri predhodna leta dati na razpolago pristojnemu
inšpektorju;
6.     
odvzeti vzorce iz vsake partije semena, ki ga je označil z etiketami
dobavitelja, in jih za najmanj dve predhodni leti dati na razpolago pristojnemu
inšpektorju.
26. člen
(preveritev pogojev za izdajo etiket dobavitelja)
(1) Dobavitelj izda etikete dobavitelja za standardno
seme zelenjadnic in ga z njimi označi, če seme izpolnjuje zahteve iz
3. člena tega pravilnika za standardno seme. Dobavitelj pred izdajo etiket
dobavitelja za standardno seme zelenjadnic preveri zlasti če:
1.     
je sorta zelenjadnic vpisana v sortno listo ali skupni katalog sort
zelenjadnic,
2.     
je standardno seme sortno pristno in sortno čisto,
3.     
so izpolnjene zahteve za standardno seme iz Priloge 2 tega pravilnika,
4.     
partija standardnega semena izpolnjuje zahteve glede homogenosti in
največje mase semena iz prvega odstavka 6. člena tega pravilnika.
(2) Če dobavitelj izda etikete za majhno EU pakiranje
semena, pred njihovo izdajo preveri, ali so izpolnjene posebne zahteve,
predpisane za to pakiranje v 9. členu tega pravilnika, zlasti če:
1.     
je bilo seme pred pakiranjem uradno potrjeno v kategoriji certificirano
seme ali če standardno seme izpolnjuje zahteve iz prejšnjega odstavka,
2.     
masa semena v majhnem EU pakiranju ne presega največje mase, določene za
posamezno vrsto zelenjadnic v prvem odstavku 9. člena tega pravilnika.
(3) Če dobavitelj izda etikete za majhno pakiranje
mešanice semena, pred njihovo izdajo preveri, ali so izpolnjene posebne
zahteve, predpisane za ta pakiranja v 9. členu tega pravilnika, zlasti če:
1.     
je vsaka od sestavin mešanice pred mešanjem izpolnjevala zahteve iz
prvega odstavka tega člena;
2.     
masa mešanice semena zelenjadnic v majhnem pakiranju ne presega največje
mase, določene za posamezno vrsto zelenjadnic v prvem odstavku 9. člena
tega pravilnika.
V. NAKNADNA KONTROLA
27. člen
(naknadna kontrola)
(1) Vzorci semena zelenjadnic za naknadno kontrolo
kakovosti semenskega materiala kmetijskih rastlin se odvzamejo na naslednji
način:
1.     
uradni vzorčevalec organa za potrjevanje odvzame vzorce semena v
postopku uradne potrditve:
a)   
od vseh uradno potrjenih partij semena kategorij predosnovno seme in
osnovno seme,
b)   
od najmanj 5 % in največ 10 % uradno potrjenih partij semena kategorije
certificirano seme; delež vzorcev, ki se odvzamejo v posameznem letu, se določi
na podlagi rezultatov naknadne kontrole semena zelenjadnic v preteklem letu,
c)   
ob izvajanju uradnega nadzora nad pregledniki pod uradnim nadzorom v
skladu z 2. točko tretjega odstavka 15. člena tega pravilnika;
2.     
pristojni inšpektor odvzame vzorce semena:
a)   
pri inšpekcijskem nadzoru na trgu: od naključno izbranih partij semena,
b)   
pri nadzoru dobavitelja, ki ima dovoljenje Uprave za izdajo etiket
dobavitelja: od naključno izbranih partij semena, za katere je dobavitelj izdal
etikete dobavitelja.
(2) Za odvzem vzorcev semena iz prejšnjega odstavka se uporablja
metoda iz tretjega odstavka 19. člena tega pravilnika. Mase vzorcev semena
zelenjadnic, ki se odvzamejo za naknadno kontrolo, se določijo v metodah
naknadne kontrole kakovosti semenskega materiala kmetijskih rastlin, ki jih
pripravi Uprava, kjer so tudi dosegljive.
(3) Odvzeti vzorci semena iz prvega odstavka tega člena
se vključijo v naknadno kontrolo na poskusnem polju, kjer se v sortnih poskusih
preveri izpolnjevanje zahtev glede sortne pristnosti in čistosti semena iz 1.
točke Priloge 2 tega pravilnika na način, določen v metodah naknadne kontrole
kakovosti semenskega materiala kmetijskih rastlin.
(4) V primeru inšpekcijsko odvzetih vzorcev iz 2. točke
prvega odstavka tega člena se v naknadni kontroli z laboratorijskimi testi
preveri tudi izpolnjevanje zahtev glede kakovosti semena iz 2. točke Priloge 2
tega pravilnika. Laboratorijske teste inšpekcijsko odvzetih vzorcev opravi
semenski laboratorij.
VI. OBVEŠČANJE IN IZMENJAVA PODATKOV
28. člen
(obveščanje)
(1) Organ za potrjevanje obvesti Upravo o prijavah
semenskih posevkov iz 11. člena tega pravilnika, najpozneje do:
-       
30. aprila za zelenjadnice, ki se sejejo jeseni;
-       
1. junija za zelenjadnice, ki se sejejo spomladi.
(2) Organ za potrjevanje 4-krat letno obvesti Upravo o
prejetih prijavah partije semena iz 17. člena tega pravilnika, o
opravljenih uradnih pregledih v postopku uradne potrditve in
o uradni potrditvi oziroma zavrnitvi uradne potrditve.
(3) Ne glede na določbe prvega in drugega odstavka tega
člena lahko organ za potrjevanje obvešča Upravo tako, da ji omogoči neposreden
dostop do podatkov iz prvega in drugega odstavka tega člena preko spletne
aplikacije organa za potrjevanje.
(4) Če organ za potrjevanje pri uradnih pregledih, ki
jih opravi v postopku uradne potrditve, sumi na ali ugotovi prisotnost
karantenskih škodljivih organizmov, kot so opredeljeni v Uredbi (EU) 2016/2031
Evropskega parlamenta in Sveta z dne 26. oktobra 2016 o ukrepih varstva
pred škodljivimi organizmi rastlin, spremembi uredb (EU) št. 228/2013,
(EU) št. 652/2014 in (EU) št. 1143/2014 Evropskega parlamenta in
Sveta ter razveljavitvi direktiv Sveta 69/464/EGS, 74/647/EGS, 93/85/EGS,
98/57/ES, 2000/29/ES, 2006/91/ES in 2007/33/ES (UL L št. 317 z dne
23. 11. 2016, str. 4), zadnjič spremenjeni z Delegirano uredbo
Komisije (EU) 2019/1702 z dne 1. avgusta 2019 o dopolnitvi Uredbe (EU)
2016/2031 Evropskega parlamenta in Sveta z vzpostavitvijo seznama prednostnih
škodljivih organizmov (UL L št. 260 z dne 11. 10. 2019, str. 8),
(v nadaljnjem besedilu: Uredba 2016/2031/EU), odvzame vzorce za testiranje v
uradnem laboratoriju, določenem za diagnosticiranje škodljivih organizmov
zelenjadnic, in o tem nemudoma obvesti dobavitelja in Upravo na način, določen
z Uredbo 2016/2031/EU in uredbo, ki ureja izvajanje uredb (EU) o ukrepih varstva
pred škodljivimi organizmi rastlin.
29. člen
(izmenjava podatkov o uvozu semena zelenjadnic)
(1) Za vsako partijo semena zelenjadnic, ki se uvozi iz
tretjih držav in je večja od 2 kg, Uprava izmenjuje s pristojnimi organi drugih
držav članic EU podatke o:
1.     
vrsti;
2.     
sorti;
3.     
kategoriji;
4.     
državi pridelave in organu, ki je izvedel nadzor;
5.     
državi pošiljateljici;
6.     
uvozniku in
7.     
količini semena.
(2) Podatke iz prejšnjega odstavka o uvozu semena
zelenjadnic v Republiko Slovenijo Uprava pridobi iz odločb o dovolitvi uvoza,
ki jih ob uvozu izda pristojni fitosanitarni inšpektor v skladu z zakonom, ki
ureja semenski material kmetijskih rastlin.
VII. PREHODNE IN KONČNE DOLOČBE
30. člen
(prehodne določbe)
(1) Za seme zelenjadnic, ki ob uveljavitvi tega
pravilnika izpolnjuje zahteve za trženje in se trži v skladu s Pravilnikom o
trženju semena zelenjadnic (Uradni list RS, št. 8/05, 100/05, 66/07,
45/10, 18/14 in 78/20), se šteje, da izpolnjuje zahteve za trženje v skladu s
tem pravilnikom.
(2) Za semenski posevek, ki ob uveljavitvi tega
pravilnika izpolnjuje zahteve za semenske posevke, predpisane s Pravilnikom o
trženju semena zelenjadnic (Uradni list RS, št. 8/05, 100/05, 66/07,
45/10, 18/14 in 78/20), se šteje, da izpolnjuje zahteve za semenske posevke,
predpisane s tem pravilnikom.
(3) Seme, ki je bilo požeto v semenskem posevku iz
prejšnjega odstavka, in seme, ki je do uveljavitve tega pravilnika izpolnjevalo
zahteve za nedokončno uradno potrjeno seme iz 13. člena Pravilnika o
trženju semena zelenjadnic (Uradni list RS, št. 8/05, 100/05, 66/07,
45/10, 18/14 in 78/20), se dokončno uradno potrdi v skladu s tem pravilnikom.
(4) Postopki dokončne uradne potrditve semena
zelenjadnic, ki so se začeli na podlagi Pravilnika o trženju semena zelenjadnic
(Uradni list RS, št. 8/05, 100/05, 66/07, 45/10, 18/14 in 78/20), se
dokončajo v skladu s tem pravilnikom.
31. člen
(prenehanje veljavnosti)
Z dnem uveljavitve tega pravilnika preneha veljati Pravilnik
o trženju semena zelenjadnic (Uradni list RS, št. 8/05, 100/05, 66/07,
45/10, 18/14 in 78/20).
32. člen
(začetek veljavnosti)
Ta pravilnik začne veljati 1. septembra 2022.
Št. 007-201/2022
Ljubljana, dne 25. avgusta 2022
EVA 2022-2330-0048
Irena Šinko
ministrica
za kmetijstvo, gozdarstvo in prehrano

Priloga 1: Zahteve za semenske posevke
Priloga 2: Zahteve za partije semena
Priloga 3: Masa partije semena in masa vzorcev
semena
Priloga 4: Uradne etikete in etikete dobavitelja,
potrdilo o uradni potrditvi