I. SPLOŠNE DOLOČBE
1. člen
(namen)
(1) Ta uredba v skladu z Direktivo Sveta
1999/31/ES z dne 26. aprila 1999 o odlaganju odpadkov na odlagališčih (UL L št.
182 z dne 16. 7. 1999, str. 1), zadnjič spremenjeno z Uredbo (ES) št. 1137/2008
Evropskega parlamenta in Sveta z dne 22. oktobra 2008 o prilagoditvi nekaterih
aktov, za katere se uporablja postopek, določen v členu 251 Pogodbe, Sklepu
Sveta 1999/468/ES, glede regulativnega postopka s pregledom (UL L št. 311, z
dne 21. 11. 2008, str. 1) in Odločbo Sveta 2003/33/ES z dne 19. decembra 2002 o
določitvi meril in postopkov za sprejemanje odpadkov na odlagališčih na podlagi
člena 16 in Priloge II k Direktivi 1999/31/ES (UL L št. 11 z dne 16. 1. 2003,
str. 27) določa mejne vrednosti emisij snovi v okolje zaradi odlaganja
odpadkov, obvezna ravnanja in druge pogoje za odlaganje ter pogoje in ukrepe v
zvezi z načrtovanjem, gradnjo, obratovanjem in zapiranjem odlagališč ter
ravnanja po njihovem zaprtju z namenom, da se v celotnem obdobju trajanja odlagališča
zmanjšajo učinki škodljivih vplivov na okolje, zlasti zaradi vplivov
onesnaževanja z emisijami snovi v površinske vode, podzemne vode, tla in zrak,
in v zvezi z globalnim onesnaženjem okolja zmanjšajo emisije toplogrednih
plinov in preprečijo tveganja za zdravje ljudi. 
(2) Ta uredba določa tudi obvezna ravnanja
in druge pogoje za odlaganje odpadkov v podzemna skladišča. 
(3) Za vprašanja v zvezi z odpadki, ki se
odlagajo, in splošnimi pogoji odstranjevanja odpadkov, ki niso posebej urejeni
s to uredbo, se uporablja predpis, ki ureja odpadke.
2. člen
(pomen izrazov)
Izrazi, uporabljeni v tej uredbi, imajo
naslednji pomen: 
1.     
odpadek je odpadek v skladu s predpisom, ki ureja odpadke; 
2.     
komunalni odpadek je komunalni odpadek v skladu z zakonom, ki
ureja varstvo okolja; 
3.     
nevaren odpadek je nevaren odpadek v skladu s predpisom, ki ureja
odpadke; 
4.     
nenevaren odpadek je vsak odpadek, ki ni uvrščen med nevarne
odpadke; 
5.     
inertni odpadek je odpadek, ki se fizikalno, kemično ali biološko
bistveno ne spreminja, ne razpade, ne zgori ali kako drugače kemijsko ali
fizikalno ne reagira, se biološko ne razgradi in ne vpliva škodljivo na druge
snovi ob stiku z njimi na način, ki bi lahko povzročil onesnaženje okolja ali
škodoval zdravju; skupno izluževanje in vsebnost onesnaževal v inertnem odpadku
in ekotoksičnost izcedne vode morajo biti zanemarljivi in zlasti ne smejo
ogrožati kakovosti površinske ali podzemne vode; 
6.     
gradbeni odpadek je odpadek, ki nastane pri gradbenih delih
zaradi gradnje, rekonstrukcije, adaptacije, obnove ali odstranitve objekta in
je razvrščen v skupino odpadkov 17 iz klasifikacijskega seznama odpadkov,
določenega v predpisu, ki ureja odpadke (v nadaljnjem besedilu: klasifikacijski
seznam odpadkov); 
7.     
istovrstni odpadek je odpadek, ki nastaja v enakih ali podobnih
procesih brez bistvenih razlik glede načina nastajanja in njegove sestave, tako
da se fizikalne, kemične ali biokemične lastnosti odpadka, pomembne za njegovo
odstranjevanje, med seboj bistveno ne razlikujejo, in je razvrščen v isto
skupino v klasifikacijskem seznamu odpadkov; 
8.     
tekoči odpadek je katerikoli odpadek v tekočem agregatnem stanju.
Blato in mulj se ne štejeta za tekoči odpadek. Tekoči odpadek so tudi
industrijske odpadne vode, ki se zbirajo in oddajajo, ne da bi se pred oddajo
izvajal obratovalni monitoring v skladu s predpisi, ki urejajo emisijo snovi in
toplote v vode; 
9.     
podzemno skladišče je skladišče za trajno skladiščenje odpadkov v
globokem podzemnem prostoru, kot so rudnik soli ali kalija; 
10.  
odlagališče je naprava ali več naprav za odlaganje odpadkov na
površino tal ali pod njo. 
Za odlagališče se šteje tudi: 
- 
naprava ali del naprave, kjer povzročitelj odpadkov skladišči svoje
odpadke na kraju njihovega nastanka več kakor tri leta pred oddajo v nadaljnjo
predelavo po postopkih predelave v skladu s predpisom, ki ureja odpadke, in 
- 
stalna naprava ali del naprave, kjer se odpadki skladiščijo več kakor
eno leto pred oddajo v nadaljnje ravnanje po postopkih odstranjevanja v skladu
s predpisom, ki ureja odpadke. 
Za odlagališče se ne šteje: 
- 
naprava ali del naprave, kjer se odpadki raztovarjajo z namenom
omogočanja njihove priprave za nadaljnji prevoz v predelavo ali odstranjevanje,
ali 
- 
skladišče odpadkov, kjer se odpadki skladiščijo največ tri leta pred
oddajo v nadaljnje ravnanje po postopkih predelave ali največ eno leto pred
oddajo v nadaljnje ravnanje po postopkih odstranjevanja v skladu s predpisom,
ki ureja odpadke; 
11.  
območje odlagališča je območje, ki je določeno s prostorskim
aktom, kjer je dovoljena gradnja telesa odlagališča in drugih objektov in
naprav, potrebnih za obratovanje odlagališča; 
12.  
mejne vrednosti emisij snovi v okolje zaradi odlaganja odpadkov
so mejne vrednosti parametrov onesnaženosti odpadkov in parametrov izlužka
odpadkov; 
13.  
obdelava odpadkov je vsak fizikalni, termični, kemični ali
biološki postopek v okviru postopkov predelave oziroma odstranjevanja odpadkov
v skladu s predpisom, ki ureja odpadke, vključno s sortiranjem odpadkov, s
katerim se spremenijo lastnosti odpadkov, zato da se zmanjša njihova
prostornina, nevarne lastnosti ali vsebnost biološko razgradljivih snovi, da se
lažje ravna z njimi ali povečajo možnosti za njihovo predelavo. 
14.  
obdelava mešanih komunalnih odpadkov pred odlaganjem na odlagališču
(v nadaljnjem besedilu: obdelava mešanih komunalnih odpadkov) je njihova
mehansko-biološka obdelava, s katero se zagotovi: 
a)   
izločanje frakcij, primernih za recikliranje, in 
b)   
aerobno ali anaerobno obdelavo mešanih komunalnih odpadkov in predhodno
ali naknadno izločanje gorljivih frakcij, primernih za energetsko predelavo. 
Izločanje ločenih frakcij z ločenim
zbiranjem komunalnih odpadkov se ne šteje za obdelavo mešanih komunalnih
odpadkov. 
15.  
izcedne vode so vse tekočine, ki se izcejajo iz odloženih
odpadkov ali pronicajo skozi telo odlagališča in se odvajajo ali zadržujejo
znotraj telesa odlagališča; 
16.  
odlagališčni plin je katerikoli plin, ki nastaja zaradi odloženih
odpadkov; 
17.  
izlužek je raztopina, pridobljena z laboratorijskim testom
izluževanja odpadka; 
18.  
upravljavec odlagališča ali podzemnega skladišča je pravna oseba
ali samostojni podjetnik posameznik, ki je odgovoren za odlagališče ali
podzemno skladišče in ga upravlja v času njegovega obratovanja, med izvedbo
zapiralnih del in po njegovem zaprtju; 
19.  
biološko razgradljiv odpadek je kakršenkoli odpadek, ki se lahko
aerobno ali anaerobno razgradi, kot so biološko razgradljivi kuhinjski odpadki
in odpadki iz vrtov in parkov odpadek ter papir in karton ter drugi komunalni
odpadki, ki se razgradijo, če so izpostavljeni anaerobnim ali aerobnim procesom
razgrajevanja; 
20.  
imetnik odpadkov je imetnik odpadkov v skladu s predpisom, ki
ureja odpadke; 
21.  
vlagatelj je oseba, ki vloži zahtevo za pridobitev
okoljevarstvenega dovoljenja za obratovanje odlagališča pod pogoji iz te
uredbe; 
22.  
redko poseljeno oddaljeno območje je območje, kjer stalno prebiva
manj kakor 500 prebivalcev na občino ali naselje, in gostota prebivalstva ne
presega 5 prebivalcev na km2 površine, in je več kakor 50 km
oddaljeno od najbližjega naselja z več kakor 250 prebivalci na km2
površine ali ima do takih naselij večji del leta otežen dostop po cesti zaradi
slabih meteoroloških razmer; 
23.  
pošiljka odpadkov je količina istovrstnih odpadkov, ki jih
upravljavec odlagališča prevzame v enem dnevu v okviru ene spremne
dokumentacije o prevzetih odpadkih; 
24.  
reprezentativni vzorec odpadkov je vzorec, vzet iz celotne
količine odpadkov, katerega lastnosti, ki so predmet kemične analize, odražajo
povprečno sestavo teh odpadkov; 
25.  
obstoječe odlagališče je odlagališče, ki ga je na podlagi prijave
upravljavca odlagališča v skladu z določbami Pravilnika o odlaganju odpadkov
(Uradni list RS, št. 5/00, 41/04 – ZVO-1 in 43/04) ministrstvo, pristojno za
varstvo okolja (v nadaljnjem besedilu: ministrstvo), razvrstilo med: 
- 
odlagališče za nevarne odpadke, 
- 
odlagališče za nenevarne odpadke ali 
- 
odlagališče za inertne odpadke; 
26.  
rekonstrukcija obstoječega odlagališča so gradbeni in drugi
posegi na obstoječem odlagališču v skladu s predpisom, ki ureja graditev
objektov, v skladu s predpisom, ki ureja graditev objektov, če se pri
rekonstruiranju ne povečuje zmogljivost odlagališča ali spreminja vrsta
odlagališča iz 4. člena te uredbe; 
27.  
telo odlagališča obsega celoto vseh odloženih odpadkov in sistem
tesnjenja odlagališčnega dna, pokritje površin odlagališča, sistema za
odvajanje izcedne vode in padavinske vode s površin odlagališča, sistem
odplinjanja odlagališča in druge tehnične objekte ter obrobne in oporne nasipe
in druge tehnične konstrukcije za zagotavljanje stabilnosti telesa odlagališča;
28.  
tesnjenje odlagališča je tehnični sistem objektov in ukrepov za
preprečevanje emisije snovi v tla, ki ga sestavljajo tesnjenje površine
odlagališčnega telesa, tesnjenje odlagališčnega dna in sistem odvajanja
izcednih in odpadnih vod: 
a)   
kombinirano tesnjenje odlagališča je sestavljeno iz različnih tesnilnih
materialov z medsebojno dopolnjujočimi lastnostmi; 
b)   
mineralno tesnjenje je umetno narejeno tesnjenje, ki ga sestavljajo eno
ali večplastno zgoščeni sloji iz mineralnih zemljin in potrebnih dodatkov; 
29.  
odlagališčno dno je poravnana površina podlage, na kateri je
zgrajeno telo odlagališča; 
30.  
odplinjevalni sistemi so odplinjevalni kamini, rezervoarji in
napeljave ter regulacijski objekti in drugi tehnični objekti za zajemanje in
nadzorovano ravnanje z odlagališčnim plinom oziroma njegovo neposredno
sežiganje; 
31.  
aktivno odplinjanje je izsesavanje odlagališčnega plina z umetno
proizvedenim podtlakom; 
32.  
vodoprepustnost je lastnost materiala, ki opisuje pretakanje
tekočine skozi porozni medij pri določenem hidravličnem gradientu, ki tekočino
poganja, in se izračuna kot koeficient hidravlične prevodnosti k, izražen v
m/s; 
33.  
center za ravnanje s komunalnimi odpadki je objekt lokalne
infrastrukture lokalnega pomena v skladu z zakonom, ki ureja varstvo okolja, in
je urejen v skladu s Prilogo 1, ki je sestavni del te uredbe. Center za
ravnanje s komunalnimi odpadki je kot naprava ali več povezanih naprav namenjen
za prevzem, skladiščenje in obdelavo mešanih komunalnih odpadkov ter za oddajo
izločenih frakcij in ostanka mešanih komunalnih odpadkov po obdelavi v
nadaljnje ravnanje v skladu s predpisi, ki urejajo ravnanje z odpadki.
3. člen
(uporaba uredbe)
(1) Določbe te uredbe se uporabljajo za
obratovanje vsakega odlagališče, ne glede na vrsto odpadka, ki se odlaga. 
(2) Ne glede na določbo prejšnjega odstavka
se določbe te uredbe ne uporabljajo za: 
1.     
vnašanje blata čistilnih naprav ali greznic in mulja iz rečnih strug,
jezer ali morja in podobnih gnojil v tla ali na njih z namenom gnojenja ali
izboljševanja kakovosti tal, če se vnašajo kot gnojilo v skladu s predpisom, ki
ureja uporabo blata čistilnih naprav v kmetijstvu ali predpisom, ki ureja
varstvo voda pred onesnaževanjem z nitrati iz kmetijskih virov; 
2.     
uporabo inertnih odpadkov kot polnilo pri vzpostavitvi novega ali
nadomestitvi prejšnjega stanja okolja ali pri zagotavljanju stabilnosti telesa
odlagališča, sanitarnih ukrepov ali drugih posegov pri rekonstrukciji
odlagališč ali pri gradnji, če se vnašajo v skladu s predpisom, ki ureja
obremenjevanje tal z vnašanjem odpadkov; 
3.     
odlaganje mulja na vodnem in priobalnem zemljišču, če je bil odvzet iz
njegovega vodnega ali priobalnega zemljišča in ima lastnosti odpadka, ki se po
tej uredbi lahko odlaga na odlagališče za nenevarne odpadke, pri čemer se
upoštevajo le anorganski parametri onesnaženosti in izlužka; 
4.     
uporabo zemeljskih izkopov, ki nastanejo pri gradbenih delih, ali umetno
pripravljenih zemljin, če se vnašajo izven telesa odlagališča v skladu s
predpisom, ki ureja obremenjevanje tal z vnašanjem odpadkov; 
5.     
odlaganje neonesnažene jalovine ali nenevarnih inertnih odpadkov, ki
nastajajo pri raziskovanju, izkoriščanju, obogatitvi in predelavi ter
skladiščenju mineralnih surovin ali pri delih v površinskih kopih, če se
vnašajo v skladu s predpisi, ki urejajo rudarstvo. 
(3) Če odpadki vsebujejo obstojna organska
onesnaževala ali so z njimi onesnaženi, se lahko odlagajo v skladu s to uredbo,
če vsebnost polikloriranih bifenilov (v nadaljnjem besedilu: PCB) v njih ne
presega mejnih vrednosti koncentracije obstojnih organskih onesnaževal in so
izpolnjene druge zahteve v zvezi z obstojnimi organskimi onesnaževali, ki so za
odlaganje odpadkov določene z Uredbo Evropskega parlamenta in Sveta ES št.
850/2004 z dne 29. aprila 2004 o obstojnih organskih onesnaževalih in spremembi
Direktive 79/117/EGS (UL L št. 158 z dne 30. 4. 2004, str. 7), zadnjič
spremenjeno z Uredbo Komisije (EU) št. 757/2010 z dne 24. avgusta 2010 o
spremembi Uredbe Evropskega parlamenta in Sveta (ES) št. 850/2004 o obstojnih
organskih onesnaževalih glede prilog I in III (UL L št. 223 z dne 25. 8. 2010,
str. 29).
II. OBVEZNA RAVNANJA IN DRUGI POGOJI ZA ODLAGANJE ODPADKOV
4. člen
(vrste odlagališč)
(1) Vrste odlagališč so: 
1.     
odlagališče za nevarne odpadke, 
2.     
odlagališče za nenevarne odpadke in 
3.     
odlagališče za inertne odpadke. 
(2) Za odlagališče za nenevarne odpadke se
šteje tudi odlagališče komunalnih odpadkov, ki je objekt infrastrukture
lokalnega pomena v skladu z zakonom, ki ureja varstvo okolja, in je namenjeno
za odlaganje ostankov predelave ali odstranjevanja komunalnih odpadkov.
5. člen
(obdelava odpadkov)
(1) Odpadke je dovoljeno odlagati samo na
odlagališčih. 
(2) Odlagati je dovoljeno samo obdelane
odpadke. 
(3) Ne glede na določbo prejšnjega odstavka
je brez predhodne obdelave dovoljeno odlagati inertne odpadke, kadar njihova
obdelava tehnično ni izvedljiva, ali druge odpadke, če njihova obdelava, s
katero se zmanjša količina ali nevarnosti za človekovo zdravje ali okolje, ne
prispeva k namenom iz prvega odstavka 1. člena te uredbe. 
(4) Za obdelane komunalne odpadke se
štejejo mešani komunalni odpadki, ki so obdelani v centru za ravnanje s
komunalnimi odpadki. Upravljavec centra mora imeti okoljevarstveno dovoljenje v
skladu z zakonom, ki ureja varstvo okolja in predpisi, ki urejajo ravnanje z
odpadki. 
(5) Mešani komunalni odpadki, ki so pred
odlaganjem obdelani v skladu s prejšnjim odstavkom, se tudi po obdelavi
označujejo s klasifikacijsko številko 20 03 01 iz klasifikacijskega seznama
odpadkov. 
(6) Ne glede na predpis, ki ureja obdelavo
biološko razgradljivih odpadkov, se v centru iz četrtega odstavka tega člena
mešani komunalni odpadki lahko obdelujejo le po postopkih z oznako D8 in D9 iz
predpisa, ki ureja odpadke. 
(7) Upravljavec centra iz četrtega odstavka
tega člena mora: 
1.     
redno sprejemati mešane komunalne odpadke in jih skladiščiti do njihove
obdelave, 
2.     
obdelati mešane komunalne odpadke, 
3.     
redno oddajati izločene nenevarne frakcije, primerne za recikliranje, v
nadaljnjo obdelavo v skladu s predpisi, ki urejajo ravnanje z odpadki, 
4.     
za izločene nevarne frakcije zagotoviti tako ravnanje, kot je za
posamezno nevarno frakcijo predpisano v predpisih, ki urejajo ravnanje z
odpadki, 
5.     
redno oddajati izločene gorljive frakcije, primerne za energetsko
predelavo, v sežig ali sosežig v skladu s predpisi, ki urejajo sežiganje
odpadkov, in 
6.     
ostanek mešanih komunalnih odpadkov po obdelavi redno oddajati
upravljavcu odlagališča komunalnih odpadkov. 
(8) Dokazilo o sprejemu odpadkov iz 1.
točke prejšnjega odstavka in o oddaji odpadkov iz 3. do 6. točke prejšnjega
odstavka je veljavni evidenčni list v skladu s predpisom, ki ureja odpadke. 
(9) Pred oddajo odpadkov iz 6. točke
sedmega odstavka tega člena v odlaganje je treba zagotoviti oceno odpadkov v
skladu z 11. členom te uredbe.
6. člen
(mejne vrednosti emisij snovi v okolje
zaradi odlaganja odpadkov)
(1) Na odlagališče za nevarne odpadke je
dovoljeno odlagati samo nevarne odpadke, katerih onesnaženost ne presega mejnih
vrednosti parametrov onesnaženosti in mejnih vrednosti parametrov izlužka za
nevarne odpadke, določenih v Prilogi 3, ki je sestavni del te uredbe. 
(2) Na odlagališče za nenevarne odpadke je
dovoljeno odlagati: 
-       
nenevarne odpadke, katerih onesnaženost ne presega mejnih vrednosti
parametrov onesnaženosti in mejnih vrednosti parametrov izlužka za nenevarne
odpadke iz Priloge 3 te uredbe, 
-       
obdelane nenevarne odpadke z visoko vsebnostjo biološko razgradljivih
snovi, ki nastajajo kot ostanki predelave po postopku R3 v skladu s predpisom,
ki ureja odpadke (recikliranje/pridobivanje organskih snovi, ki se ne
uporabljajo kot topila vključno s kompostiranjem ali z drugimi procesi
biološkega preoblikovanja), (v nadaljnjem besedilu: nenevarni odpadki z visoko
vsebnostjo biološko razgradljivih snovi), z lastnostmi parametrov iz 5. točke
Priloge 3 te uredbe, 
-       
stabilne in nereaktivne nevarne odpadke, katerih onesnaženost ne presega
mejnih vrednosti parametrov onesnaženosti in mejnih vrednosti parametrov
izlužka za nenevarne odpadke iz Priloge 3 te uredbe, za odlaganje na odlagalnih
poljih, kjer ni komunalnih odpadkov ali nenevarnih odpadkov z vsebnostjo
biološko razgradljivih snovi, večjo od pet odstotkov mase odpadkov, in 
-       
odpadke, ki vsebujejo azbest, če izpolnjujejo zahteve iz Priloge 3 te
uredbe. 
(3) Na odlagališče za nenevarne odpadke, ki
je odlagališče komunalnih odpadkov, je poleg odpadkov iz prejšnjega odstavka
dovoljeno odlagati: 
-       
komunalne odpadke, katerih onesnaženost ne presega mejnih vrednosti
parametrov onesnaženosti za komunalne odpadke iz Priloge 3 te uredbe, 
-       
mehansko-biološko obdelane komunalne odpadke z lastnostmi iz drugega
odstavka 7. člena te uredbe. 
(4) Na odlagališče za inertne odpadke je
dovoljeno odlagati: 
-       
inertne odpadke, katerih onesnaženost ne presega mejnih vrednosti
parametrov onesnaženosti in mejnih vrednosti parametrov izlužka za inertne
odpadke iz Priloge 3 te uredbe, in 
-       
odpadke, določene v Prilogi 4, ki je sestavni del te uredbe. 
(5) Na odlagališče za nevarne odpadke je
prepovedano odlagati komunalne odpadke in nenevarne odpadke z vsebnostjo
biološko razgradljivih snovi, večjo od pet odstotkov mase odpadkov, lahko pa se
odlagajo inertni odpadki, katerih onesnaženost ne presega mejnih vrednosti
parametrov onesnaženosti in mejnih vrednosti parametrov izlužka za inertne
odpadke iz Priloge 3 te uredbe, in nenevarni odpadki, katerih vsebnost biološko
razgradljivih snovi ni večja od pet odstotkov mase odpadkov. 
(6) Ne glede na določbe prvega do petega
odstavka tega člena lahko ministrstvo upravljavcu odlagališča dovoli odlaganje
odpadkov, katerih parametri onesnaženosti za največ trikrat presegajo mejne
vrednosti parametrov onesnaženosti za odpadke iz Priloge 3 te uredbe, razen za:
-       
raztopljeni organski ogljik v izlužku odpadkov (v nadaljnjem besedilu:
DOC), lahko hlapne aromatske ogljikovodike (v nadaljnjem besedilu: BTEX), PCB
in mineralna olja v odpadkih, če gre za inertne odpadke, 
-       
celotni organski ogljik in pH v odpadkih, če gre za stabilne in
nereaktivne nevarne odpadke, ki se lahko odlagajo na odlagališču za nenevarne
odpadke, 
-       
vse parametre, če gre za obdelane nenevarne odpadke z visoko vsebnostjo
biološko razgradljivih snovi z lastnostmi parametrov iz 5. točke v Prilogi 3 te
uredbe, 
-       
žarilno izgubo ali celotni organski ogljik v odpadkih, če gre za nevarne
odpadke, in 
-       
celotni organski ogljik, če gre za inertne odpadke, za katere sme
celotni organski ogljik presegati mejne vrednosti parametrov onesnaženosti iz
Priloge 3 te uredbe do največ dvakrat. 
(7) Ministrstvo dovoli odlaganje odpadkov
iz prejšnjega odstavka samo za vnaprej določeno število pošiljk odpadkov, ki se
bodo odložile na odlagališču v obdobju, krajšem od 12 mesecev, če iz ocene emisij
v okolje, ki jo k vlogi za okoljevarstveno dovoljenje ali vlogi za spremembo
okoljevarstvenega dovoljenja priloži upravljavec odlagališča, izhaja, da zaradi
preseganja mejnih vrednosti parametrov onesnaženosti za odpadke oziroma mejnih
vrednosti parametrov izlužka iz Priloge 3 te uredbe ne bo dodatnih škodljivih
vplivov na okolje. 
(8) O izdaji dovoljenja za odlaganje
odpadkov iz petega odstavka tega člena ministrstvo poroča Komisiji.
7. člen
(odlaganje komunalnih odpadkov)
(1) Ne glede na določbe prve alineje
tretjega odstavka prejšnjega člena lahko upravljavec odlagališča za nenevarne
odpadke v posameznem koledarskem letu na odlagališču odloži tako obdelane
komunalne odpadke, da je delež biološko razgradljivih odpadkov v njih enak ali
manjši deležu, ki mu ga v okoljevarstvenem dovoljenju za obratovanje
odlagališča določi ministrstvo. 
(2) Ministrstvo v okoljevarstvenem
dovoljenju lahko dovoli odlaganje mehansko-biološko obdelanih mešanih
komunalnih odpadkov, obdelanih v skladu s 5. členom te uredbe in njihova
kurilna vrednost ne presega 6 000 kJ/kg suhe snovi, vsebnost celotnega
organskega ogljika ne presega 18 odstotkov mase suhih mehansko-biološko
obdelanih komunalnih odpadkov in sposobnost sprejemanja kisika, izražena v
AT(4), ne presega mejne vrednosti 10 mg O(2)/g suhe snovi biološko
razgradljivih odpadkov. 
(3) Pri določitvi deleža biološko
razgradljivih odpadkov iz prvega odstavka tega člena ter števila odlagališč za
nenevarne odpadke, kjer je dovoljeno odlagati mehansko-biološko obdelane
komunalne odpadke, ministrstvo upošteva usmeritve v zvezi z zmanjševanjem
odlaganja biološko razgradljivih odpadkov iz operativnega programa ravnanja s
komunalnimi odpadki in podatke o ravnanju z biološko razgradljivimi ločenimi
frakcijami komunalnih odpadkov iz načrta ravnanja z odpadki, ki ga mora
vlagatelj priložiti k vlogi za pridobitev okoljevarstvenega dovoljenja za
obratovanje odlagališča iz 39. člena te uredbe. 
(4) Usmeritve v zvezi z zmanjševanjem
odlaganja biološko razgradljivih odpadkov iz operativnega programa iz
prejšnjega odstavka upoštevajo celotno količino biološko razgradljivih
odpadkov, ki se v posameznem koledarskem letu lahko odloži na vseh odlagališčih
na ozemlju Republike Slovenije, in se nanašajo na ukrepe priprave za ponovno
uporabo, recikliranja, kompostiranja in snovne ali energetske predelave
biološko razgradljivih odpadkov ter proizvodnje bioplina iz teh odpadkov. 
(5) Celotna količina biološko razgradljivih
odpadkov iz prejšnjega odstavka je določena v Prilogi 5, ki je sestavni del te
uredbe. 
(6) Če so mešani komunalni odpadki obdelani
v skladu v skladu s 5. členom te uredbe, se šteje, da izpolnjujejo zahteve iz
drugega odstavka tega člena za odlaganje na odlagalnih poljih odlagališča za
nenevarne odpadke, kjer se ne odlagajo stabilizirani in nereaktivni nevarni
odpadki.
8. člen
(največja količina odloženih biološko
razgradljivih odpadkov)
(1) Ministrstvo lahko v okoljevarstvenem
dovoljenju za obratovanje odlagališča komunalnih odpadkov upravljavcu
odlagališča določi za posamezno koledarsko leto tak delež biološko
razgradljivih odpadkov v odloženih komunalnih odpadkih, da je enak največ
deležu, ki je določen za celotno letno količino odloženih komunalnih odpadkov v
Prilogi 5 te uredbe. 
(2) Če ministrstvo za posamezno odlagališče
komunalnih odpadkov dovoli večji delež biološko razgradljivih odpadkov v
odloženih komunalnih odpadkih, kakor je določen v prejšnjem odstavku ali če za
posamezno odlagališče dovoli odlaganje mehansko-biološko obdelanih komunalnih
odpadkov, mora na podlagi analize podatkov o odlaganju biološko razgradljivih
odpadkov na ostalih odlagališčih komunalnih odpadkov za vsako leto posebej
zagotoviti, da celotna letna količina biološko razgradljivih odpadkov, odložena
na vseh odlagališčih na ozemlju Republike Slovenije, ne presega količine za to
leto, določene v Prilogi 5 te uredbe. 
(3) Količina biološko razgradljivih
odpadkov v odloženih komunalnih odpadkih iz prvega odstavka tega člena se
določi kot največja količina biološko razgradljivih odpadkov na prebivalca in
se izračuna kot količnik med letno količino odloženih komunalnih odpadkov iz
priloge 5 te uredbe in številom prebivalcev Republike Slovenije v letu izdaje
okoljevarstvenega dovoljenja.
9. člen
(prepoved odlaganja odpadkov)
(1) Na odlagališča je prepovedano odlagati:
1.     
odpadke, ki ne izpolnjujejo zahtev iz 6. člena te uredbe; 
2.     
tekoče odpadke, razen: 
- 
mulja in koncentratov iz čistilne naprave za izcedno vodo in drugo
odpadno vodo, ki nastaja na območju odlagališča, in 
- 
izcedne vode, če se v zaprtem krogotoku vrača na tesnjeni del
odlagališča in je na podlagi celovite vodne bilance dokazano, da se dolgoročno
telo odlagališča ne more zasititi z vodo. Omogočeno mora biti odvajanje izcedne
vode iz telesa odlagališča ter zagotovljeno neovirano odvajanje odlagališčnih
plinov; 
3.     
mehansko-biološko obdelane komunalne odpadke, razen če je njihovo
odlaganje na odlagališču komunalnih odpadkov dovolilo ministrstvo v skladu z
določbami 7. in 8. člena te uredbe; 
4.     
odpadke, ki so glede na pogoje odlaganja na odlagališču eksplozivni,
jedki, korozivni, oksidativni, lahko vnetljivi ali vnetljivi v skladu s
predpisom, ki ureja odpadke, ali odpadke, ki pospešujejo gorenje; 
5.     
posode, napolnjene s plini pod tlakom; 
6.     
snovi, ki burno reagirajo v stiku z vodo; 
7.     
toplotno neobdelane odpadke, ki nastajajo pri opravljanju zdravstvene
ali veterinarske dejavnosti, in neobdelane ali obdelane odpadke, ki se
razvrščajo med stranske živalske proizvode I., II. in III. kategorije v skladu
z Uredbo (ES) št. 1069/2009 Evropskega parlamenta in Sveta z dne 21. oktobra
2009 o določitvi zdravstvenih pravil za živalske stranske proizvode in
pridobljene proizvode, ki niso namenjeni prehrani ljudi, ter razveljavitvi
Uredbe (ES) št. 1774/2002 (UL L št. 300, 14. 11. 2009, str. 1; v nadaljnjem
besedilu: Uredba 1069/2009/ES), ne glede na stopnjo obdelave in druge odpadke,
ki nastajajo pri veterinarski ali drugi dejavnosti, če imajo nevarno lastnost
infektivnega odpadka v skladu s predpisom, ki ureja odpadke; 
8.     
laboratorijske odpadke in druge kemijske substance, ki nastajajo v raziskovalni
in razvojni dejavnosti ali izobraževalnih dejavnostih, ki niso identificirani
ali so novi, in katerih učinki na človeka ali okolje niso znani; 
9.     
cele ali razrezane izrabljene avtomobilske gume, razen če se uporabijo
kot gradbeni material na odlagališču ali gume z zunanjim premerom, večjim od 1
400 mm, ali kolesarske gume; 
10.  
muljaste, pastozne ali drobnozrnate odpadke, če glede na pogoje
odlaganja na odlagališču lahko škodijo delovanju sistema odvajanja izcednih in
odpadnih vod ali stabilnosti telesa odlagališča; 
11.  
odpadne industrijske in avtomobilske baterije in akumulatorje, razen
ostankov baterij in akumulatorjev po obdelavi ali recikliranju, če izpolnjujejo
pogoje za odlaganje nenevarnih odpadkov; 
12.  
izrabljena motorna vozila in njihove nepredelane sestavne dele, ki
nastanejo pri njihovi razgradnji; 
13.  
odpadno električno in elektronsko opremo, razen ostankov predelave, če
izpolnjujejo pogoje za odlaganje nenevarnih odpadkov; 
14.  
ločene frakcije komunalnih odpadkov, razen ostankov njihove predelave,
če izpolnjujejo pogoje za odlaganje nenevarnih odpadkov. 
(2) Ne glede na določbe prejšnjega odstavka
lahko ministrstvo dovoli odlaganje posameznih pošiljk stranskih živalskih
proizvodov I., II. ali III. kategorije, če so v zvezi z njihovim nastankom,
predelavo in drugimi pogoji izpolnjene zahteve za odstranjevanje z odlaganjem,
določene v Uredbi 1069/2009/ES, in gre za: 
-       
toplotno obdelane stranske živalske proizvode I. kategorije, razen
trupel živali, za katere se sumi oziroma je potrjen sum na transmisivno spongiformno
encefalopatijo, ter živali, ki so bile pokončane zaradi njenega izkoreninjenja,
-       
kuhinjske odpadke iz mednarodnih transportov ne glede na to, da niso
toplotno obdelani, 
-       
vse toplotno obdelane stranske živalske proizvode II. kategorije, 
-       
vse stranske živalske proizvode III. kategorije, ki so obdelani v skladu
z zahtevami Uredbe 1069/2009/ES.
10. člen
(prepoved mešanja odpadkov)
Prepovedano je redčenje ali mešanje
odpadkov z drugimi snovmi ali odpadki samo z namenom izpolnjevanja zahtev za
odlaganje odpadkov na odlagališčih.
11. člen
(ocena odpadkov)
(1) Odlaganje odpadkov na odlagališču je
dovoljeno le, če je izdelana ocena njihovih, za odlaganje pomembnih lastnosti,
v skladu s predpisom, ki ureja oceno odpadkov (v nadaljnjem besedilu: ocena
odpadkov). 
(2) Izdelavo ocene odpadkov mora zagotoviti
imetnik odpadkov, ki oddaja odpadek v odlaganje, za mešane komunalne odpadke pa
zagotovi izdelavo ocene odpadkov izvajalec občinske gospodarske javne službe
obdelave mešanih komunalnih odpadkov, ki je predal obdelane mešane komunalne
odpadke v odlaganje. 
(3) Upravljavec odlagališča mora
zagotoviti, da se ocene odpadkov hranijo v elektronski obliki do zaprtja
odlagališča, tako da so sestavni del strokovnih podlag za načrtovanje zaprtja
odlagališča in ukrepov za preprečevanje škodljivih vplivov na okolje po
njegovem zaprtju. 
(4) Ocena odpadkov ob odložitvi odpadkov ne
sme biti starejša kakor 12 mesecev, razen za mešane komunalne odpadke, za
katere je treba oceno odpadkov izdelati na vsakih 2.000 t mešanih komunalnih
odpadkov, prevzetih na odlaganje, ali vsakih šest mesecev, če je mešanih
komunalnih odpadkov, namenjenih odlaganju, manj kot 2 000 t. Če bi bilo treba
zaradi količine mešanih komunalnih odpadkov, prevzetih na odlaganje, na
geografsko zaokroženem območju, kjer mešane komunalne odpadke odlaga isti
izvajalec občinske gospodarske javne službe odlaganja ostankov predelanih ali
odstranjenih komunalnih odpadkov, izdelati oceno odpadkov v katerem koli mesecu
posameznega leta več kot enkrat, je treba oceno mešanih komunalnih odpadkov do
zaključka tega leta izdelati enkrat na mesec. 
(5) Oceno odpadkov, vključno z vzorčenjem
odpadkov, lahko izdela samo oseba, ki ima pooblastilo ministrstva v skladu z
zakonom, ki ureja varstvo okolja.
12. člen
(količine odpadkov, za katere ni treba
izdelati ocene odpadkov)
(1) Ne glede na določbe prejšnjega člena
ocene odpadkov ni treba izdelati za: 
1.     
odpadke istega imetnika, če njihova celotna odložena količina v obdobju
zaporednih štirih mesecev ne presega 200 kg in je na podlagi razpoložljivih
podatkov o odpadkih in njihovega vizualnega pregleda mogoče izključiti njihovo
onesnaženost z nevarnimi snovmi; 
2.     
odpadke istega imetnika, če njihova celotna odložena količina v enem
letu ne presega 15 ton in imetnik pred začetkom dostavljanja odpadkov pisno
potrdi, da ta količina v dovoljenem obdobju ne bo prekoračena in da odpadki
niso onesnaženi z nevarnimi snovmi in je delež biološko razgradljivih sestavin
manjši od pet odstotkov, pri čemer morajo biti vrsta, izvor in kraj nastanka
vsake pošiljke v celoti znani; 
3.     
komunalna odpadka, ki se razvrščata v klasifikacijski številki 20 02 02
in 20 03 03 iz klasifikacijskega seznama odpadkov; 
4.     
odpadke, ki nastajajo pri raziskovanju, izkoriščanju, obdelavi ali
skladiščenju mineralnih surovin ali kot posledica obratovanja kamnolomov, če so
odloženi na mestu nastanka, in 
5.     
gradbene odpadke, ki vsebujejo azbest, in trdno vezane azbestne odpadke.
(2) V primerih iz prejšnjega odstavka,
razen za odpadke iz 5. točke, mora imetnik odpadkov evidenčnemu listu, ki
spremlja pošiljko odpadkov v skladu s predpisom, ki ureja odpadke, priložiti
izjavo, iz katere je razvidno, da odpadki niso onesnaženi z nevarnimi snovmi in
nimajo nevarnih lastnosti. 
(3) Upravljavec odlagališča mora
zagotoviti, da masa odpadkov iz 1. in 2. točke prvega odstavka tega člena ne
presega 0,5 odstotka mase vseh na odlagališču odloženih odpadkov.
13. člen
(ocena istovrstnih odpadkov)
(1) Če imetnik odpadkov na isto odlagališče
več kot 12 mesecev redno oddaja pošiljke istovrstnih odpadkov, mora biti ocena
odpadkov izdelana pred odlaganjem prve oddane pošiljke, za naslednje pošiljke
istovrstnih odpadkov pa najmanj enkrat vsakih dvanajst mesecev oziroma za
mešane komunalne odpadke v skladu s četrtim odstavkom 11. člena te uredbe. 
(2) Imetnik istovrstnih odpadkov mora
zagotoviti tudi, da so v oceni odpadkov upravljavcu odlagališča posredovani
podatki o kraju in načinu nastajanja odpadkov ter, če ne gre za komunalne
odpadke, tudi o vhodnih materialih v proces, pri katerem nastajajo odpadki,
zlasti pa o njihovih spremembah. 
(3) Določbe prvega in drugega odstavka tega
člena se uporabljajo tudi za istovrstne odpadke, ki nastajajo pri istem
povzročitelju odpadkov na različnih krajih, njihov nastanek pa povzroča enak
proces pri enakih vhodnih materialih.
14. člen
(odpadki, za katere ni treba izdelati
kemične analize)
(1) Za izdelavo ocene odpadkov ni treba
izdelati kemične analize odpadkov, če gre za odpadke: 
-       
iz Priloge 4 te uredbe, 
-       
rastlinskega in živalskega izvora ali iz drugih naravnih materialov, ki
niso onesnaženi ali obdelani z nevarnimi snovmi, 
-       
ki nastanejo pri zemeljskem izkopu, če niso onesnaženi z nevarnimi
snovmi ali zmešani z nevarnimi odpadki in v katerih je manj kakor pet odstotkov
mase drugih nenevarnih odpadkov, če celotna prostornina istega povzročitelja
odpadkov ne presega 500 m3, 
-       
pri katerih odvzem reprezentativnega vzorca ni mogoč, pri čemer pa je
treba namesto s kemično analizo utemeljiti upravičenost odlaganja odpadkov na
posamezno vrsto odlagališča na podlagi podatkov o lastnostih snovi, ki so v
odpadkih. 
(2) Če prostornina odpadkov, ki nastanejo
pri zemeljskem izkopu iz tretje alineje prejšnjega odstavka, presega 500 m3,
je treba izdelati kemično analizo odpadkov zemeljskega izkopa na podlagi
vzorčenja na vsakih 1 000 m3 odloženih odpadkov.
15. člen
(preverjanje odpadkov)
(1) Upravljavec odlagališča mora pred
odložitvijo odpadkov v telo odlagališča zagotoviti preverjanje vseh
dostavljenih odpadkov, ki vključuje pregled s to uredbo predpisane
dokumentacije o odpadkih in ugotavljanje istovetnosti odpadkov glede na vrsto,
količino in njihove lastnosti, navedene v dokumentaciji, ki spremlja pošiljke
dostavljenih odpadkov. 
(2) Istovetnost odpadkov se ugotavlja s
tehtanjem in vizualnim pregledom odpadkov ter kontrolno kemično analizo reprezentativnih
vzorcev odpadkov. 
(3) Postopki preverjanja dostavljenih
odpadkov se morajo izvajati po postopkih iz sheme postopkov preverjanja
dostavljenih odpadkov iz Priloge 2, ki je sestavni del te uredbe. 
(4) Ministrstvo lahko upravljavcu odlagališča,
ki je hkrati edini povzročitelj odpadkov, ki se na tem odlagališču odlagajo, v
okoljevarstvenem dovoljenju za obratovanje odlagališča dovoli poenostavitev
preverjanja dostavljenih odpadkov iz prvega odstavka tega člena, če se
posamezni postopki tega preverjanja izvajajo na kraju nastajanja odpadkov.
16. člen
(pregled dokumentacije)
(1) Pri pregledu dokumentacije o odpadkih
mora upravljavec odlagališča preveriti predvsem njeno popolnost in veljavnost
ter skladnost z zahtevami iz te uredbe, posebej pa mora preveriti rezultate
ocene odpadkov iz 11. člena te uredbe. 
(2) Če v oceni odpadkov iz prejšnjega
odstavka ni rezultatov kemične analize odpadkov, mora upravljavec odlagališča
preveriti tudi, ali gre za odpadke iz 14. člena te uredbe. 
(3) Dokumentacija o odpadkih iz prvega
odstavka tega člena mora vsebovati tudi evidenčni list, ki v skladu s
predpisom, ki ureja odpadke, spremlja pošiljko odpadkov, ali listine o
čezmejnem pošiljanju odpadkov, če gre za vnos odpadkov iz drugih držav članic
Evropske unije (v nadaljnjem besedilu: EU) oziroma za uvoz odpadkov iz tretjih
držav.
17. člen
(tehtanje in vizualni pregled)
(1) Tehtanje odpadkov mora upravljavec
odlagališča zagotoviti ob prevzemu odpadkov, vizualni pregled istovetnosti
odpadkov pa ob prevzemu odpadkov in pred dokončnim vnosom na odlagališče tako,
da jih je še mogoče odstraniti iz telesa odlagališča, če so neprimerni za
odlaganje. 
(2) Posebej natančen vizualni pregled
istovetnosti odpadkov in njihove onesnaženosti mora biti opravljen pri
odpadkih, za katere v skladu z 12. in 13. členom te uredbe ni potrebna ocena
odpadkov. 
(3) Za odpadke iz 1. in 2. točke prvega
odstavka 12. člena te uredbe mora upravljavec odlagališča zagotoviti tudi
vodenje evidence o celotni količini oddanih odpadkov v obdobju, ko je dovoljeno
njihovo odlaganje brez ocene odpadkov. 
(4) O količinah in vrstah odpadkov, ki jih
je prevzel v odlaganje brez ocene odpadkov, ter o izvoru njihovega nastanka
mora upravljavec odlagališča poročati v letnem poročilu o odloženih odpadkih na
odlagališču iz 49. člena te uredbe.
18. člen
(potrditev prevzema odpadkov v odlaganje)
(1) Če upravljavec odlagališča odpadke
prevzame v odlaganje, mora zagotoviti, da na evidenčnem listu, ki spremlja
pošiljko odpadkov, pisno potrdi prevzem odpadkov. 
(2) Upravljavec odlagališča zavrne prevzem
odpadkov v odlaganje in ne potrdi prevzema odpadkov na evidenčnem listu, če: 
1.     
odložitev takšnih odpadkov na odlagališču ni dovoljena, še posebej, če
to izhaja iz ocene odpadkov, 
2.     
predpisana ocena odpadkov ni izdelana, 
3.     
bi medsebojni vplivi z že odloženimi odpadki na odlagališču bistveno
povečali možnosti obremenjevanja okolja, 
4.     
je vsebina ocene odpadkov nepopolna ali nezadostna in rezultati niso
dovolj jasni, 
5.     
je oceni odpadkov potekel predpisani rok veljavnosti, 
6.     
dvomi o istovrstnosti odpadkov ali o vsebnosti nevarnih snovi v njih ali
7.     
geotehnične lastnosti odpadkov in pogoji njihovega odlaganja ne
zagotavljajo potrebne stabilnosti telesa odlagališča.
19. člen
(zavrnitev prevzema odpadkov)
(1) Če upravljavec odlagališča zavrne
prevzem dostavljenih odpadkov v odlaganje zaradi razlogov iz 4., 5., 6. ali 7.
točke drugega odstavka prejšnjega člena, lahko imetniku odpadkov dovoli njihovo
skladiščenje na območju odlagališča za največ štiri mesece, da se dopolni ali
ponovno izdela ocena odpadkov. 
(2) Začetek skladiščenja iz prejšnjega
odstavka mora biti vpisan v obratovalni dnevnik odlagališča.
20. člen
(obveščanje pristojnega inšpektorja)
(1) Če upravljavec odlagališča ugotovi, da
dostavljeni odpadki ne ustrezajo podatkom v predloženi oceni odpadkov, ali če
na podlagi določb drugega odstavka 18. člena te uredbe zavrne prevzem odpadkov
ali jih imetnik vzame nazaj, mora o tem obvestiti inšpektorja, pristojnega za
varstvo okolja. 
(2) Obvestilo iz prejšnjega odstavka mora
poleg podatkov o imetniku odpadkov vsebovati tudi podatke o osebi, ki je
izdelala oceno odpadkov. 
(3) Če upravljavec odlagališča zavrne
prevzem pošiljke odpadkov iz drugih držav članic EU ali iz tretjih držav, mora
ravnati tudi v skladu s predpisom, ki ureja čezmejno pošiljanje odpadkov.
21. člen
(odvzem vzorcev zaradi kontrolne kemične
analize)
(1) Upravljavec odlagališča mora pri
prevzemu odpadkov, za katere ocena odpadkov temelji na kemični analizi
odpadkov, zagotoviti odvzem reprezentativnih vzorcev naključno izbranih
prevzetih odpadkov zaradi preverjanja njihove istovetnosti s kontrolno kemično
analizo. 
(2) Na odlagališču za nevarne odpadke in
odlagališču za nenevarne odpadke je treba odvzeti reprezentativne vzorce od
najmanj dveh odstotkov prevzetih pošiljk raznovrstnih odpadkov, na odlagališču
za inertne odpadke pa najmanj za 0,5 odstotka vseh prevzetih pošiljk
raznovrstnih odpadkov. 
(3) Ne glede na določbe prvega in drugega
odstavka tega člena za pošiljke prevzetih komunalnih odpadkov ni treba
zagotavljati odvzema reprezentativnih vzorcev.
22. člen
(izvajanje kontrolne kemične analize)
(1) Kontrolno kemično analizo
reprezentativnih vzorcev iz prejšnjega člena je treba zagotoviti za vzorce, ki
so odvzeti od najmanj dveh odstotkov prevzetih pošiljk odpadkov, za katere je
treba izdelati oceno odpadkov in so onesnaženi z nevarnimi snovmi, in od
najmanj štirih odstotkov prevzetih pošiljk odpadkov iz 2. točke prvega odstavka
12. člena te uredbe in iz 13. člena te uredbe ter od prevzetih pošiljk odpadkov
tistih imetnikov, katerih dostavljeni odpadki v obdobju zadnjih pet let najmanj
enkrat niso ustrezali podatkom v predloženi oceni odpadkov. 
(2) V okviru kontrolne kemične analize
reprezentativnega vzorca se preverjajo zlasti tisti parametri onesnaženosti
odpadkov in parametri izlužka odpadkov, na podlagi katerih se lahko ugotovi
istovetnost oddanih odpadkov glede na podatke o njih v dokumentaciji, in
tipična ali verjetna vsebnost nevarnih snovi v njih. 
(3) Odvzem reprezentativnih vzorcev in
kontrolna kemična analiza morata biti izvedena skladu s predpisom, ki ureja
oceno odpadkov, izvede pa ju lahko samo oseba iz petega odstavka 11. člena te
uredbe. 
(4) Upravljavec odlagališča mora
zagotoviti, da se rezultati kontrolne kemične analize hranijo v elektronski
obliki do zaprtja odlagališča.
23. člen
(odvzem reprezentativnega vzorca)
(1) Upravljavec odlagališča mora za vsakih
1 000 ton prevzetih istovrstnih odpadkov istega imetnika, za katere ni bila
izvedena kontrolna kemijska analiza iz prejšnjega člena in ne gre za mešane
komunalne odpadke, zagotoviti odvzem najmanj enega reprezentativnega vzorca
izbranih odpadkov, za katere je bila izdelana ocena odpadkov skladno z 11.
oziroma 13. členom te uredbe. 
(2) Reprezentativni vzorci iz prejšnjega
odstavka morajo biti odvzeti na način iz tretjega odstavka prejšnjega člena in
se morajo shraniti za najmanj en mesec. 
(3) Če upravljavec odlagališča pri
preverjanju istovetnosti odpadkov z vizualnim pregledom ali kontrolno kemično
analizo odpadkov iz prejšnjega člena ugotovi, da je imetnik dostavljene odpadke
nepravilno označil, mora zagotoviti izvedbo kemijske analize vseh shranjenih
reprezentativnih vzorcev iz prejšnjega odstavka, odvzetih pri predhodno oddanih
pošiljkah odpadkov istega imetnika. V analizi rezervnih vzorcev se preverjajo
zlasti parametri, ki tudi ob upoštevanju možne kemijske spremembe vzorca
omogočajo ugotavljanje istovetnosti odpadkov z njihovo dokumentacijo.
24. člen
(druge zahteve za odlaganje odpadkov)
(1) Lastnosti posameznih vrst odpadkov, ki
se odlagajo, ter način in metoda odlaganja odpadkov v telo odlagališča morajo
zagotavljati varnost osebja odlagališča in ne smejo ogrožati sistema tesnjenja
odlagališčnega dna ali drugih tehničnih objektov odlagališča in njihovega
delovanja. 
(2) Geotehnične lastnosti posamezne vrste
odpadkov, ki se odlagajo, ter način in metoda odlaganja odpadkov v telo
odlagališča, morajo zagotavljati vzdrževanje stabilnosti telesa odlagališča. S
stiskanjem odpadkov pred ali med odlaganjem v telo odlagališča je treba ob
upoštevanju njihovih lastnosti zagotoviti, da so dolgoročno možne le neznatne
deformacije telesa odlagališča. 
(3) S tehniko odlaganja odpadkov v telo
odlagališča, prekrivanjem odloženih odpadkov in drugimi preventivnimi ukrepi je
treba preprečevati raznos lahkih frakcij odpadkov z vetrom in zmanjševati
emisijo prahu in vonjav v zrak med odlaganjem ter zbiranje mrčesa, ptičev ali
glodalcev.
III. PROSTORSKO NAČRTOVANJE, PROJEKTIRANJE IN GRADNJA
ODLAGALIŠČA
25. člen
(prepovedi za umestitev odlagališča v
prostor)
(1) Odlagališče ne sme biti na: 
1.     
vodovarstvenem območju v skladu s predpisi, ki urejajo vode, 
2.     
območju objektov vodne infrastrukture, ki so namenjeni izvajanju
državnega monitoringa voda, 
3.     
vplivnem območju kopalnih voda v skladu s predpisom, ki ureja
upravljanje kakovosti kopalnih voda, 
4.     
območju, ki se uvršča v katerikoli razred poplavne in erozijske
ogroženosti v skladu s predpisom, ki ureja metodologijo za določanje območij,
ogroženih zaradi poplav in z njimi povezane erozije celinskih voda in morja,
ter način razvrščanja zemljišč v razrede ogroženosti, 
5.     
območju, ki ga ogrožajo plazovi, podori, posedanje ali druga gibanja
zemeljskih mas, če te nevarnosti ni mogoče obvladovati s tehničnimi ukrepi, 
6.     
območju z neenotnimi geotehničnimi lastnostmi na površini in v podtalju,
ki ogrožajo odlagališče, če te nevarnosti ni mogoče obvladovati s tehničnimi
ukrepi, 
7.     
zemljišču z močno razpokano kamninsko podlago, dobro vodno prepustnostjo
in nedoločljivimi tokovi podzemne vode, 
8.     
zemljišču s prosto tekočo podzemno vodo, če je raven najvišje
pričakovane gladine podzemne vode ob upoštevanju možnega usedanja manj kakor en
meter pod temeljnimi tlemi odlagališča in te razdalje ni mogoče zagotoviti z
ustreznimi tehničnimi ukrepi, 
9.     
območju, kjer so prisotni zvezni, sklenjeni in izdatni vodonosniki s
pomembnimi količinami podzemne vode ali manjši, lokalni, nezvezni vodonosniki,
ki so lahko izkoristljiv vodni vir, kjer značilni pretok znaša najmanj 10 m3/dan
(0,116 l/s) ali odvzem zadošča za oskrbo najmanj 50 prebivalcev, 
10.  
vodnem in priobalnem zemljišču v skladu s predpisi, ki urejajo vode, 
11.  
zavarovanem območju, območju naravne vrednote, območju Natura 2000 in
potencialnem območju Natura 2000 ter ekološko pomembnem območju v skladu s
predpisi, ki urejajo ohranjanje narave, 
12.  
območju, varovanem v skladu s predpisi, ki urejajo varstvo kulturne
dediščine, 
13.  
območju varovalnih gozdov in gozdnih rezervatov po predpisih o gozdovih
in 
14.  
varovalnem pasu podzemnega voda, na varovalnem pasu nadzemnega voda pa
le po pridobitvi soglasja sistemskega operaterja v skladu s predpisi, ki
urejajo energetiko. 
(2) Pri prostorskem načrtovanju odlagališča
je treba zagotoviti, da je zunanji rob telesa odlagališča: 
1.     
najmanj 300 m oddaljen od: 
- 
območij stanovanj, ki so namenjena bivanju in spremljajočim dejavnostim,
- 
območij centralnih dejavnosti, ki so namenjena oskrbnim, storitvenim in
družbenim dejavnostim ter bivanju, 
- 
posebnih območij, ki so namenjena posebnim dejavnostim, kot so območja
za turizem, rekreacijo, nakupovalna središča in podobno, 
- 
območij zelenih površin, 
- 
površin razpršene poselitve, 
- 
območij površinskih voda in območij vodne infrastrukture, 
- 
območij proizvodnih dejavnosti, ki so pretežno namenjena industrijskim
proizvodnim in spremljajočim storitvenim ter servisnim dejavnostim, 
- 
območij najboljših kmetijskih zemljišč in 
2.     
najmanj 50 m oddaljen od območij drugih kmetijskih zemljišč. 
(3) Umestitev odlagališča v prostor je
mogoča le, če poleg značilnosti lokacije v zvezi z omejitvami iz prejšnjih
odstavkov tega člena, odlagališče ne pomeni večjega tveganja za okolje, vodni
režim in stanje voda.
26. člen
(zahteva za varovanje zdravja ljudi)
(1) Pri projektiranju odlagališča je treba
z naravnimi ali umetnimi ovirami zagotoviti, da telo odlagališča ni v vidnem
polju oken, balkonov in vhodnih vrat stanovanjskih, gostinskih, upravnih,
pisarniških in trgovskih stavb, stavb za storitvene dejavnosti, stavb splošnega
družbenega pomena in stavb za opravljanje verskih obredov, če so te stavbe
oddaljene do 600 m v vodoravni smeri od zunanje meje odlagališča, in da
najmanjša razdalja v vodoravni smeri med zunanjim robom telesa odlagališča in
temi stavbami ni krajša od 300 m. 
(2) Ne glede na določbe prejšnjega odstavka
je telo odlagališča lahko v vidnem polju poslovnih in drugih stavb, potrebnih
za obratovanje odlagališča, ali v vidnem polju centra za ravnanje s komunalnimi
odpadki.
27. člen
(zahteve za varstvo tal)
(1) Podtalje odlagališča mora biti vsaj na
območju telesa odlagališča geološko in hidrogeološko enotno in take geološke
sestave, da zagotavlja varstvo tal ter podzemne in površinske vode pred
onesnaževanjem. 
(2) Povprečna vodoprepustnost tal na
območju telesa odlagališča mora biti manjša od: 
-       
1X10-9 m/s v debelini tal najmanj pet metrov za odlagališče za nevarne
odpadke, 
-       
1X10-9 m/s v debelini tal najmanj enega metra za odlagališče za
nenevarne odpadke in 
-       
1X10-7 m/s v debelini tal najmanj enega metra za odlagališče za inertne
odpadke. 
(3) Izpolnitev pogojev iz prvega in drugega
odstavka tega člena se lahko zagotovi tudi z nanosom umetnih tesnilnih plasti
iz mineralnih zemljin na temeljna tla odlagališča, ki ga je treba utrditi tako,
da se pridobi enakovredno sposobnost tal glede vodoprepustnosti in zadrževanja
vode. Umetna plast nanosa mineralnih zemljin ne sme biti tanjša od pol metra. 
(4) Določbe prejšnjega odstavka se ne
uporabljajo za odlagališče, za katero se v postopku izdaje okoljevarstvenega
soglasja ali okoljevarstvenega dovoljenja ugotovi, da odvajanje izcednih voda v
okolje nima škodljivih vplivov na kakovost tal in podzemne ter površinske vode
in se na njem odlagajo samo gradbeni odpadki, ki vsebujejo trdno vezani azbest,
ali gre za odlagališče za inertne odpadke.
28. člen
(zahteve za izcedne vode)
(1) Za odlagališče mora biti zagotovljeno
neovirano odvajanje izcedne vode, tako da voda odteka prosto samo zaradi vpliva
gravitacije. 
(2) Če odvajanje izcedne vode na naraven
način ni možno, je treba zagotoviti zbiranje izcedne vode v lahko dostopnih
zbiralnikih, nameščenih zunaj telesa odlagališča.
29. člen
(zahteve za stabilnost telesa odlagališča)
(1) Telo odlagališča in njegovo podtalje
morata biti dolgoročno stabilna, tako da možne deformacije ne bi negativno
vplivale zlasti na tesnjenje odlagališčnega dna, odvajanje izcedne in
padavinske vode ali odplinjanje odlagališča. 
(2) Pri projektiranju telesa odlagališča je
treba zaradi geotehničnih ukrepov iz prejšnjega odstavka upoštevati tudi težo
in lastnosti odloženih odpadkov ter staranje materialov in vremenske vplive. Če
bo v odlagališče vgrajena umetna pregrada, je treba preveriti, ali je geološka
podlaga glede na zgradbo odlagališča dovolj stabilna, da bo preprečeno
posedanje, ki bi lahko poškodovalo pregrado.
30. člen
(zahteve za temeljna tla)
(1) Na odlagališču je treba urediti
temeljna tla na način, ki zagotavlja stabilnost odlagališča in izvedbo talnih tesnilnih
in drenažnih slojev. 
(2) Pri ureditvi temeljnih tal je treba
upoštevati nagib, ki je potreben zaradi tesnjenja odlagališčnega dna in
odvajanja izcedne vode, ter zagotoviti potrebno ravnost temeljnih tal.
31. člen
(zahteve za tesnjenje odlagališčnega dna)
(1) Na temeljnih tleh odlagališča za
nenevarne odpadke in odlagališča za nevarne odpadke in na nagnjenih stranskih
površinah temeljnih tal je treba zagotoviti tesnjenje, ki skupaj s sistemom
odvajanja izcedne vode, preprečuje pronicanje izcedne vode v podtalje. 
(2) Zaradi zahtev iz prejšnjega odstavka je
treba na temeljna tla odlagališča položiti tesnilno folijo in na njo drenažni
sloj debeline več kot pol metra. 
(3) Za tesnjenje odlagališčnega dna se
lahko uporabijo tudi druge metode in tehnike, kakor so določene v prejšnjem
odstavku, če je z njimi doseženo enakovredno tesnjenje, kot je določeno v
prejšnjem odstavku. 
(4) Projektiranje drenažnega sloja,
drenažnih cevi in jaškov mora biti izvedeno na osnovi izračuna vodne bilance in
tako, da je možno delovanje sistema za dreniranje izcedne vode nadzorovati in
ga vzdrževati.
32. člen
(zahteve v zvezi z odvajanjem izcedne
vode)
(1) Na odlagališču za nenevarne odpadke,
odlagališču za nevarne odpadke in odlagališču za inertne odpadke je treba
zaradi neprekinjenega zbiranja in odvajanja izcedne vode urediti sistem
odvajanja izcedne vode, ki je sestavljen iz drenažnega sloja in v njem
položenih zbirnih cevi za odvajanje izcedne vode. 
(2) Z vgradnjo zaščitnega sloja nad
drenažnim slojem ter z razpršenim vnašanjem odpadkov v telo odlagališča se mora
preprečevati vdiranje odpadkov v drenažni sloj. 
(3) Za vzdrževanje in nadzor zbirnih cevi
za odvajanje izcedne vode je treba zgraditi zadostno število jaškov in rovov,
ki morajo biti stabilni in na stabilnem podtalju. 
(4) Za začasno zadrževanje izcedne vode, ki
se odvaja iz telesa odlagališča, je treba v območju odlagališča zunaj območja
odlaganja odpadkov postaviti primerno velik zbiralnik izcedne vode. Zbiralnik
mora biti odporen na kemične vplive izcedne vode ter varen pred eksplozijo, v
primeru izcednih voda z močnim vonjem pa tudi zaprt.
33. člen
(prekrivanje odlagališča)
(1) Površine zapolnjenih delov telesa
odlagališča za inertne odpadke, odlagališča za nenevarne in odlagališča za
nevarne odpadke je treba prekrivati in zagotoviti potrebno površinsko tesnjenje
z vgrajenim sistemom površinskega odvajanja padavinske vode ter odplinjanja. 
(2) Priporočena struktura posameznih plasti
za prekrivanje površin zapolnjenih delov telesa odlagališča je razvidna iz Priloge
6, ki je sestavni del te uredbe. 
(3) Za površinsko tesnjenje pri prekrivanju
telesa odlagališča se lahko uporabijo tudi druge metode in tehnike, kakor so
določene v prejšnjem odstavku, če je z njimi doseženo enakovredno tesnjenje,
kot je določeno v Prilogi 6 te uredbe. 
(4) Za rekultivacijsko plast se lahko
uporabijo kompost in drugi biološko obdelani trdni odpadki, ki po sestavi sicer
ne izpolnjujejo pogojev za uporabo v skladu s predpisom, ki ureja obdelavo
biološko razgradljivih odpadkov, vendar nobeden od parametrov njihovih
izlužkov, razen celotnih raztopljenih snovi in DOC, ne presega vrednosti
parametrov izlužka, ki veljajo za odlaganje na odlagališča za inertne odpadke.
Za rekultivacijsko plast se lahko uporabijo tudi zemljine, če se z oceno kakovosti
zemljine dokaže izpolnjevanje pogojev za vnos v skladu s predpisom, ki ureja
obremenjevanje tal z vnašanjem odpadkov. 
(5) Ne glede na določbe prejšnjega odstavka
lahko ministrstvo upravljavcu odlagališča v okoljevarstvenem dovoljenju za
obratovanje odlagališča dovoli uporabo kompostov iz komunalnih odpadkov ali
drugih biološko obdelanih trdnih komunalnih odpadkov ter zemljin iz prejšnjega
odstavka, če niso presežene največje vrednosti nevarnih snovi za uporabo
obdelanih biološko razgradljivih odpadkov v skladu s predpisom, ki ureja
obdelavo biološko razgradljivih odpadkov, oziroma niso presežene največje
vrednosti zemljin za vnos v skladu s predpisom, ki ureja obremenjevanje tal z
vnašanjem odpadkov, pri čemer v obeh primerih ni treba priložiti podatkov o
koncentraciji nevarnih snovi v tleh.
34. člen
(izjeme)
Ne glede na določbe 31., 32. in 33. člena
te uredbe lahko ministrstvo dovoli, da odlagališče za inertne odpadke,
odlagališče za nenevarne oziroma odlagališče za nevarne odpadke obratuje brez
tesnjenja tal, odvajanja izcednih vod oziroma površinskega tesnjenja pri
prekrivanju telesa odlagališča, če se glede na vrsto odloženih odpadkov in na
podlagi rezultatov analize vodne bilance telesa odlagališča, priložene k vlogi
za okoljevarstveno dovoljenje za obratovanje odlagališča, ugotovi, da opustitev
teh ukrepov ne bo povzročilo škodljivih učinkov na podzemno ali površinsko
vodo.
35. člen
(zahteve v zvezi s padavinsko vodo)
(1) Pri odlagališču je treba zagotoviti, da
zaledne vode s površin in podzemne vode iz območja odlagališča ali zunaj njega
ne pridejo v stik s telesom odlagališča. 
(2) Izcedno vodo iz odlagališča, padavinsko
vodo, odvedeno s prekritih površin še ne zaprtega dela odlagalnega polja,
padavinsko vodo z manipulativnih površin, vključno z odpadno vodo iz naprav za
pranje vozil in druge opreme na območju odlagališča, in tehnološko odpadno vodo
iz naprav za čiščenje odlagališčnega plina je treba zbirati in odvajati ločeno
od ostale odpadne vode, ki nastaja v območju odlagališča in ni onesnažena. Če
so različne vrste odlagališč iz drugega odstavka 4. člena te uredbe na istem
kraju, se njihove izcedne in padavinske vode, odvedene s prekritih površin še
ne zaprtega dela odlagalnega polja, padavinske vode z manipulativnih površin,
vključno z odpadno vodo iz naprav za pranje vozil in druge opreme na območju
posameznega odlagališča, pred njihovim čiščenjem, ne smejo mešati med seboj. 
(3) Ministrstvo lahko v okoljevarstvenem
dovoljenju za obratovanje odlagališča določi, da na odlagališču za inertne
odpadke ni treba izvajati zahtev iz prvega in drugega odstavka tega člena.
36. člen
(zahteve v zvezi z odlagališčnim plinom)
(1) Če na odlagališču za nenevarne ali
nevarne odpadke nastajajo odlagališčni plini, se mora za njihovo zajemanje in
sežiganje zagotoviti vgradnja naprav, ki so za ocenjene količine nastalih
plinov primerno velike, obstojne in eksplozijsko varne. Zajemanje, obdelavo in
uporabo odlagališčnih plinov je treba izvesti na način, da se kar najbolj
zmanjšajo vplivi na okolje ali njegovo razvrednotenje in na tveganje za zdravje
ljudi. 
(2) Če se zajetih odlagališčnih plinov ne
more uporabiti za pridobivanje energije, jih je treba sežigati na območju
odlagališča ali preprečiti njihovo emisijo v zrak z uporabo drugih postopkov,
ki so enakovredni sežiganju plinov.
37. člen
(opremljenost odlagališča)
(1) Na vhodnem delu območja odlagališča
mora biti nameščena tabla z navedbo imena upravljavca odlagališča, vrste
odlagališča v skladu s 4. členom te uredbe in časa obratovanja odlagališča. 
(2) Območje odlagališča mora biti ograjeno
z najmanj dva metra visoko ograjo, razen če je z naravno razmejitvijo
zavarovano tako, da je onemogočen dostop ljudi in živali. 
(3) Na odlagališču je treba s stalnim
nadzorom izvajati ukrepe preprečevanja nenadzorovanega vnosa odpadkov na
odlagališče. 
(4) Na območju odlagališča morajo biti
dovolj velike površine za izvajanje postopkov prevzema in preverjanja oddanih
odpadkov ter za parkiranje in obračanje dostavnih vozil. 
(5) Na odlagališču mora biti zagotovljeno
tehtanje odpadkov. Tehtanje odpadkov se lahko zagotovi tudi na tehtnicah zunaj
odlagališča ali na tehtnicah na vozilih za prevoz odpadkov. 
(6) Odlagališče mora biti opremljeno z
objekti za preprečevanje prenašanja prahu in blata s transportnimi vozili z
odlagališča na vozišča javnih cest. 
(7) Na območju odlagališča mora biti urejen
skladiščni prostor za skladiščenje odpadkov iz 19. člena te uredbe. 
(8) Ministrstvo lahko upravljavcu
odlagališča, ki je hkrati edini povzročitelj odpadkov, ki se na tem odlagališču
odlagajo, v okoljevarstvenem dovoljenju za obratovanje odlagališča določi
omilitev ali opustitev izpolnjevanja zahtev iz drugega, četrtega, šestega in sedmega
odstavka tega člena.
38. člen
(zahteve v zvezi s smradom in drugimi
nevarnostmi)
Na odlagališču je treba izvajati ukrepe
zmanjšanja širjenja smradu v okolje in preprečevanja škodljivih vplivov za
zdravje ljudi zaradi: 
-       
emisij vonjav, prahu, organskih in anorganskih spojin in aerosolov, 
-       
raznašanja lahkih frakcij odpadkov v okolje zaradi vetra, 
-       
hrupa in prevažanja odpadkov na odlagališču ali do odlagališča, 
-       
ptic, glodalcev ali insektov in 
-       
požarov zaradi samovžiga.
IV. OKOLJEVARSTVENO DOVOLJENJE ZA OBRATOVANJE ODLAGALIŠČA
39. člen
(pridobitev okoljevarstvenega dovoljenja)
(1) Za obratovanje odlagališča je treba
pridobiti okoljevarstveno dovoljenje za obratovanje odlagališča v skladu z
zakonom, ki ureja varstvo okolja. 
(2) Vlagatelj mora v vlogi za pridobitev
okoljevarstvenega dovoljenja za obratovanje odlagališča navesti: 
1.     
ime in naslov vlagatelja ter ime in naslov upravljavca odlagališča, če
sta to različni osebi, 
2.     
opis vrst odpadkov in njihovo celotno ter letno količino, ki se bo na
odlagališče odložila, 
3.     
predlog za celotno zmogljivost odlaganja na odlagališču, 
4.     
opis kraja odlaganja, vključno z njegovimi hidrogeološkimi in geološkimi
značilnostmi, 
5.     
predlagane ukrepe preprečevanja in zmanjševanja onesnaževanja okolja, 
6.     
predlog izvedbe monitoringa in nadzora obratovanja odlagališča, 
7.     
predlog načrta ravnanja z odpadki na odlagališču, 
8.     
predlog načrta zaprtja odlagališča in ukrepe za preprečevanje škodljivih
vplivov na okolje po njegovem zaprtju, 
9.     
program obratovalnega monitoringa onesnaževanja podzemne vode, izdelan v
skladu s predpisom, ki ureja obratovalni monitoring onesnaževanja podzemne
vode, 
10.  
program obratovalnega monitoringa površinske vode, 
11.  
podatke o izpolnjevanju gradbenih zahtev iz te uredbe, 
12.  
bistvene podatke o vplivih na okolje iz poročila o vplivih na okolje,
kadar predstavlja gradnja odlagališča poseg v okolje, za katerega je obvezna
presoja vplivov na okolje v skladu s predpisi, ki urejajo presojo vplivov na
okolje, in 
13.  
obliko ter predlagano višino finančnega jamstva v skladu z določbami 41.
člena te uredbe. 
(3) Predlog načrta iz 7. in 8. točke
prejšnjega odstavka lahko vsebujeta tudi načrt odlaganja in zapiranja
odlagališča po fazah, če namerava vlagatelj odpadke odlagati na posameznem delu
telesa odlagališča in ga po zapolnitvi fazno zapreti. 
(4) Vlogi iz drugega in tretjega odstavka
tega člena mora vlagatelj priložiti dokumentacijo, s katero dokazuje
izpolnjevanje naslednjih pogojev: 
1.     
emisija snovi in energije v vode, zrak ali tla ne sme presegati
predpisanih mejnih vrednosti, 
2.     
postopki in metode odlaganja odpadkov ne smejo povzročati čezmernih
obremenitev okolja in negativnih vplivov na krajino, 
3.     
izpolnjene morajo biti gradbene in druge zahteve, predpisane s to
uredbo, 
4.     
zagotovljeni morajo biti ukrepi varstva pred nenadzorovanimi dogodki in
za primer ekološke nesreče in omejitev njihovih posledic in 
5.     
zagotovljena morata biti izvedba in financiranje programa predpisanih
ukrepov varstva okolja za obratovanje, zapiranje po prenehanju obratovanja in
ukrepe po zaprtju odlagališča za nevarne in nenevarne odpadke. 
(5) Ministrstvo zagotavlja, da so podatki o
izdanih okoljevarstvenih dovoljenjih za obratovanje odlagališča na razpolago
pristojnima statističnima uradoma v Republiki Sloveniji in EU, če ta zaprosita
zanje zaradi izvajanja statističnih raziskav. 
(6) Za odlagališča, za katera je treba v
skladu s predpisom, ki ureja vrste posegov v okolje, za katere je potrebna
presoja vplivov na okolje, pridobiti okoljevarstveno soglasje, se izpolnjevanje
pogojev iz 25. do 38. člena te uredbe preverja že v postopku za izdajo tega
soglasja. 
(7) Če je odlagališče naprava ali del
naprave ali del dejavnosti, ki povzročajo onesnaževanje okolja večjega obsega,
mora vlagatelj pridobiti okoljevarstveno dovoljenje za obratovanje naprave, ki
lahko povzroča onesnaževanje okolja večjega obsega, v skladu z zakonom, ki
ureja varstvo okolja, in v skladu s to uredbo ter predpisom, ki ureja
obratovanje naprav, ki lahko povzroča onesnaževanje okolja večjega obsega.
40. člen
(vsebina okoljevarstvenega dovoljenja)
(1) V okoljevarstvenem dovoljenju za
obratovanje odlagališča se določijo: 
1.     
vrsta odlagališča skladno s 4. členom te uredbe in celotna zmogljivost
odlagališča, 
2.     
vrste odpadkov, ki se lahko odlagajo, in letna količina na odlagališču
odloženih odpadkov, 
3.     
zahteve v zvezi z začetkom obratovanja odlagališča, 
4.     
način prevzemanja odpadkov, preverjanja njihove istovetnosti, postopki
odlaganja ter drugi pogoji obratovanja, 
5.     
izvajanje obratovalnega monitoringa in drugih oblik nadzora nad
onesnaževanjem okolja, 
6.     
način rednega pregledovanja telesa odlagališča in delovanja tehničnih
objektov odlagališča, 
7.     
opozorilne spremembe indikativnih parametrov podzemne vode v skladu s
predpisom, ki ureja obratovalni monitoring onesnaževanja podzemne vode, 
8.     
zahteve v zvezi s poročanjem o vrstah, izvoru nastanka in količinah
odloženih odpadkov, 
9.     
zahteve v zvezi z zapiranjem odlagališča in ukrepi za preprečevanje
škodljivih vplivov na okolje po njegovem zaprtju, 
10.  
časovno obdobje, v katerem mora upravljavec po zaprtju odlagališča
zagotavljati izvajanje obveznosti iz 52. člena te uredbe, pri čemer je to
obdobje za odlagališče za nevarne in nenevarne odpadke najmanj 30 let, za
odlagališče za inertne odpadke pa najmanj 10 let, in 
11.  
program ukrepov v primeru preseganja opozorilne spremembe parametrov podzemne
vode ali mejne vrednosti katerega koli parametra onesnaženosti izcedne vode. 
(2) Če gre za odlagališče komunalnih
odpadkov, se v okoljevarstvenem dovoljenju za obratovanje odlagališča določi
tudi: 
1.     
količina biološko razgradljivih odpadkov, ki se lahko odložijo v
posameznem koledarskem letu, izražena kot največja dovoljena količina biološko
razgradljivih odpadkov na prebivalca, in 
2.     
količina odloženih ostankov predelave gradbenih odpadkov in gradbenih
odpadkov, ki vsebujejo trdno vezani azbest, ki se lahko odložijo v posameznem
koledarskem letu, za katere mora upravljavec odlagališča zagotoviti odlaganje.
Količini iz prejšnjega stavka se izražata kot najmanjši količini odpadkov na
prebivalca.
41. člen
(finančno jamstvo)
(1) Upravljavec odlagališča za nevarne ali
nenevarne odpadke mora zagotavljati finančno jamstvo za izvedbo ukrepov varstva
okolja, določenih v okoljevarstvenem dovoljenju, za ves čas med obratovanjem,
zapiranjem in po zaprtju odlagališča. 
(2) Oseba iz prejšnjega odstavka lahko da
finančno jamstvo v obliki bančne garancije, zavarovalne police ali namenskega
depozita. 
(3) Če je odlagališče javna infrastruktura
v lasti občine, je finančno jamstvo lahko tudi v obliki poroštvene izjave
njenega upravljavca, kadar je v izključni lasti občine, ali pristojnega organa
občine, v skladu z zakonom, ki ureja financiranje občin. 
(4) Višina finančnega jamstva se določi na
podlagi meril, določenih v Prilogi 9, ki je sestavni del te uredbe. Pri
izračunu višine finančnega jamstva je treba upoštevati ukrepe, ki jih mora
upravljavec odlagališča izvajati ali jih je v primeru faznega zapiranja
odlagališča že izvedel, glede obratovanja, zapiranja in po zaprtju odlagališča,
v skladu z okoljevarstvenim dovoljenjem ali odločbo o zapiranju. 
(5) Oblika, višina, obdobje, za katerega
mora upravljavec zagotavljati finančno jamstvo, in njegova ročnost, ki je
praviloma eno leto, se določijo v okoljevarstvenem dovoljenju. 
(6) Upravičenec do sredstev finančnega
jamstva iz drugega in tretjega odstavka tega člena je ministrstvo. 
(7) Ministrstvo unovči finančno jamstvo iz
drugega in tretjega odstavka tega člena: 
-       
če upravljavec odlagališča ne predloži novega letnega finančnega jamstva
30 dni pred iztekom ročnosti že predloženega finančnega jamstva, 
-       
v primeru prenehanja upravljavca odlagališča, če upravljavec odlagališča
ne izvede predpisanih ukrepov, ali 
-       
v primeru izvršitve odločbe inšpektorja, pristojnega za varstvo okolja,
kadar se ta izvršuje po tretji osebi.
V. OBRATOVANJE ODLAGALIŠČA
42. člen
(načrt ravnanja z odpadki)
(1) Upravljavec odlagališča mora
zagotoviti, da se na odlagališču ravna z odpadki v skladu načrtom ravnanja z
odpadki, ki je sestavni del vloge za pridobitev okoljevarstvenega dovoljenja za
obratovanje odlagališča. 
(2) Predlog načrta ravnanja z odpadki iz
prejšnjega odstavka mora biti izdelan v skladu s predpisom, ki ureja odpadke,
in mora za odlagališča komunalnih odpadkov vsebovati tudi podatke o vrsti in
količini biološko razgradljivih odpadkov, ki so predmet odlaganja, in
predvidenih načinih zmanjševanja količine odloženih biološko razgradljivih
odpadkov na območju, iz katerega se odpadki prevzemajo v odlaganje. 
(3) Če gre v primeru iz prejšnjega odstavka
za ravnanje z odpadki, ki je skladno z zakonom, ki ureja varstvo okolja,
obvezna državna ali občinska gospodarska javna služba, mora biti iz načrta o
ravnanju z odpadki razvidno, da so načini zmanjševanja količine odloženih
biološko razgradljivih odpadkov v skladu z operativnim programom odstranjevanja
odpadkov s ciljem zmanjšanja količin odloženih bioloških odpadkov iz 7. člena
te uredbe.
43. člen
(usposobljenost odgovornih oseb)
(1) Upravljavec odlagališča mora določiti
osebo, ki je odgovorna za izvajanje postopkov preverjanja odpadkov iz 15. in
21. člena te uredbe, in njenega namestnika, podatke o njiju pa sporočiti
inšpektoratu, pristojnemu za varstvo okolja. 
(2) Odgovorni osebi iz prejšnjega odstavka
morata biti strokovno usposobljeni in imeti izkušnje, da je zagotovljeno
zanesljivo izvajanje predpisanih postopkov preverjanja odpadkov iz prejšnjega
odstavka. 
(3) Odgovorna oseba ali njen namestnik iz
prvega odstavka tega člena mora biti v času prevzemanja odpadkov navzoča na
odlagališču. 
(4) Upravljavec odlagališča mora
zagotavljati strokovno usposobljenost osebja odlagališča glede na uporabo najnovejše
preizkušene in na trgu dostopne tehnologije tako, da se preverjanje odpadkov,
vodenje obratovalnega dnevnika, postopki vnašanja in prekrivanja odpadkov na
odlagališču ter drugi postopki na odlagališču izvajajo zanesljivo in v skladu s
predpisi. 
(5) Upravljavec odlagališča mora
zagotoviti, da so osebe iz drugega in četrtega odstavka tega člena usposobljene
po internem programu usposabljanja, ki je sestavni del načrta ravnanja z
odpadki iz prejšnjega člena. 
(6) Če se odlaganje odpadkov izvaja v
okviru javne službe, njen izvajalec pa je gospodarski javni zavod ali javno
podjetje, mora biti načrt iz prejšnjega člena sestavni del predpisanega
programa za obvladovanje kakovosti poslovanja v skladu z zakonom, ki ureja
gospodarske javne službe.
44. člen
(poslovnik odlagališča)
(1) Upravljavec odlagališča mora imeti
poslovnik za obratovanje odlagališča. 
(2) Poslovnik iz prejšnjega odstavka
obsega: 
1.     
ime in naslov upravljavca odlagališča in vrsto odlagališča; 
2.     
seznam vrst in količin odpadkov, ki se skladno z okoljevarstvenim
dovoljenjem za obratovanje odlagališča lahko odlagajo; 
3.     
podatke o obratovanju odlagališča: 
a)   
obratovalni čas odlagališča, 
b)   
opis načina prevzemanja in preverjanja odpadkov, 
c)   
opis načina in metod odlaganja odpadkov v telo odlagališča, 
d)   
opis ravnanja z izcedno vodo, padavinsko vodo in odpadno vodo iz naprav
za pranje vozil in druge opreme na območju odlagališča ter odpadno vodo iz
naprav za čiščenje odlagališčnega plina ter 
e)   
opis ravnanja z odlagališčnimi plini; 
4.     
navodila za izvajanje postopkov preverjanja odpadkov; 
5.     
navodila za ravnanje z odpadki v skladišču odpadkov na območju
odlagališča; 
6.     
navodila za vzdrževalna dela na odlagališču; 
7.     
navodila za redne preglede stabilnosti telesa odlagališča in tehničnih
objektov; 
8.     
navodila za nadzor in ukrepanje v zvezi s preprečevanjem in
zmanjševanjem obremenjevanja okolja; 
9.     
navodila za ukrepanje ob ekološki nesreči; 
10.  
navodila za vodenje in shranjevanje obratovalnega dnevnika. 
(3) Poslovnik iz prvega odstavka tega člena
mora imeti naslednje priloge: 
1.     
projekt izvedenih del za odlagališče, na podlagi katerega je izdano
uporabno dovoljenje za odlagališče; 
2.     
načrt delov območja telesa odlagališča, ki so že zapolnjeni z odloženimi
odpadki; 
3.     
program obratovalnega monitoringa; 
4.     
načrt ravnanja z odpadki, na podlagi katerega je izdano okoljevarstveno
dovoljenje za obratovanje odlagališča. 
(4) Upravljavec odlagališča mora na zahtevo
ministrstva ali inšpektorja, pristojnega za varstvo okolja, predložiti
poslovnik za obratovanje odlagališča iz prvega odstavka tega člena. 
(5) Upravljavec odlagališča, ki odlaganje
odpadkov zaračunava, mora zagotoviti, da so informacije o strukturi cene
odlaganja odpadkov na odlagališču javno dostopne.
45. člen
(izvajanje obratovalnega monitoringa)
(1) Upravljavec odlagališča mora zagotavljati
izvajanje obratovalnega monitoringa, in sicer: 
-       
meritve meteoroloških parametrov, 
-       
meritve emisij odlagališčnega plina, 
-       
meritve emisije snovi pri odvajanju izcedne vode in onesnažene
padavinske vode s površin odlagališča ter odpadne vode iz naprav za pranje
vozil in druge opreme na območju odlagališča, 
-       
meritve parametrov kemijskega stanja, splošnih fizikalno kemijskih
parametrov in posebnih onesnaževal v površinskih vodah, če so v vplivnem
območju odlagališča, in 
-       
meritve parametrov onesnaženosti podzemne vode z nevarnimi snovmi, če je
v vplivnem območju odlagališča. 
(2) Obratovalni monitoring iz prejšnjega
odstavka se izvaja v obsegu in na način, ki sta določena v Prilogi 7, ki je
sestavni del te uredbe. 
(3) Obratovalni monitoring iz prvega
odstavka tega člena izvajajo osebe, ki imajo za izvajanje obratovalnega
monitoringa pooblastilo ministrstva v skladu z zakonom, ki ureja varstvo
okolja. 
(4) Ne glede na določbe prejšnjega odstavka
lahko izvaja meritve emisij odlagališčnega plina upravljavec odlagališča sam,
če mu tak program izvajanja monitoringa emisij odlagališčnega plina potrdi
ministrstvo v okoljevarstvenem dovoljenju za obratovanje odlagališča. 
(5) Meritev meteoroloških parametrov iz
prvega odstavka tega člena ni treba izvajati, če upravljavec odlagališča dobi
za lokacijo odlagališča veljavne meteorološke podatke od državne meteorološke
službe. 
(6) Če je odlagališče naprava ali del
naprave ali del dejavnosti, za katere je treba pridobiti okoljevarstveno
dovoljenje v skladu s predpisom, ki ureja vrste dejavnosti in naprave, ki lahko
povzročajo onesnaževanje okolja večjega obsega, mora upravljavec odlagališča
zagotoviti tudi izdelavo ocene letne količine emisije toplogrednih plinov v
skladu z metodo ocenjevanja iz Priloge 7 te uredbe.
46. člen
(obveščanje o spremembah vplivov na
okolje)
(1) Upravljavec odlagališča mora o vsaki
pomembni spremembi vplivov odlagališča na okolje, ki jo ugotovi v okviru
obratovalnega monitoringa iz prejšnjega člena, pisno obvestiti inšpektorat,
pristojen za varstvo okolja. 
(2) Če upravljavec odlagališča v okviru
izvajanja obratovalnega monitoringa ugotovi, da je dosežena opozorilna
sprememba katerega koli indikativnega parametra onesnaženosti podzemne vode, za
katerega je opozorilna sprememba določena v okoljevarstvenem dovoljenju za
obratovanje odlagališča, mora takoj pričeti z izvajanjem ukrepov zmanjševanja
škodljivih vplivov na podzemne vode v skladu s programom ukrepov iz 11. točke
prvega odstavka 40. člena te uredbe in o doseganju opozorilne vrednosti ter o
začetku izvajanja ukrepov obvestiti inšpektorja, pristojnega za varstvo okolja,
in ministrstvo najpozneje v sedmih dneh po ugotovitvi spremembe. 
(3) Če upravljavec odlagališča v okviru
obratovalnega monitoringa ugotovi, da je presežena mejna vrednost katerega koli
parametra onesnaženosti izcedne vode v skladu s predpisom, ki ureja odvajanje
izcedne vode iz odlagališč, mora takoj začeti izvajati ukrepe za zmanjševanje
škodljivih vplivov na vode ter o načinu ukrepanja in o začetku izvajanja
ukrepov obvestiti inšpektorat, pristojen za varstvo okolja, najpozneje v sedmih
dneh po ugotovitvi preseganja mejne vrednosti. 
(4) Če inšpektorat na podlagi obvestila iz
prejšnjega odstavka ugotovi, da je treba za zmanjšanje onesnaževanja okolja na
predpisano raven izvesti dodatne ukrepe, izda upravljavcu odlagališča odločbo,
v kateri določi ukrepe in rok za njihovo izvršitev.
47. člen
(pregledovanje telesa odlagališča)
(1) Upravljavec odlagališča mora
zagotavljati redne preglede telesa odlagališča in delovanja tehničnih objektov
odlagališča, predvsem pa: 
-       
višine in oblike odloženih odpadkov glede možnega posedanja ali drugih
sprememb, ki vplivajo na stabilnost odlagališča, 
-       
izvedbe prekrivanja in rekultivacije na prekritem območju telesa
odlagališča ali njegovih delih, 
-       
sprememb v položaju, višini ali obliki telesa odlagališča ali njegovih
delov, 
-       
naprav za zbiranje in čiščenje izcedne vode odlagališča, odlagališčnega
plina in naprav za izvedbo monitoringa podzemnih voda in 
-       
sistema za odvajanje padavinske in površinske vode. 
(2) Upravljavec odlagališča mora za vsako
koledarsko leto izdelati poročilo o ugotovitvah v zvezi s pregledi iz
prejšnjega odstavka in ga skupaj s predpisanimi poročili o obratovalnem
monitoringu predložiti ministrstvu najpozneje do 31. marca za preteklo leto.
48. člen
(vodenje evidenc)
(1) Upravljavec odlagališča mora vodenje
evidence, določene s tem predpisom in predpisom, ki ureja odpadke, zagotoviti v
obliki obratovalnega dnevnika. 
(2) V obratovalni dnevnik iz prejšnjega
odstavka se dnevno vpisujejo podatki o: 
-       
količini, vrsti in imetniku prevzetih odpadkov ter njihovem izvoru in
datumu prevzema odpadkov, 
-       
izvajanju postopkov preverjanja odpadkov iz prvega odstavka 15. člena te
uredbe, 
-       
kraju odložitve prevzetih nevarnih odpadkov na območju telesa odlagališča,
-       
ugotovitvah o pomanjkljivi ali napačni dokumentaciji ali dvomljivi
istovetnosti odpadkov, 
-       
o začasnem skladiščenju ali zavrnitvi določenih odpadkov, 
-       
datumu prenehanja odlaganja odpadkov, 
-       
opravljenih vzdrževalnih delih na odlagališču, 
-       
rednih pregledih telesa odlagališča ter objektov odlagališča in 
-       
izrednih in drugih pomembnih dogodkih v zvezi z obratovanjem
odlagališča. 
(3) Upravljavec odlagališča mora zagotoviti
hranjenje obratovalnega dnevnika do izpolnitve vseh obveznosti, določenih v
okoljevarstvenem dovoljenju. 
(4) Upravljavec odlagališča mora dati
podatke iz obratovalnega dnevnika pristojnima statističnima uradoma v Republiki
Sloveniji in EU, če zaprosita zanje zaradi izvajanja statističnih raziskav,
ministrstvu in inšpektorju, pristojnemu za varstvo okolja, pa na njuno zahtevo.
49. člen
(letno poročilo o odloženih odpadkih na
odlagališču)
(1) Upravljavec odlagališča mora z letnim
poročilom o odloženih odpadkih na odlagališču za vsako leto poročati o: 
-       
vrstah in količini odloženih odpadkov, 
-       
velikosti površine, kjer so že odloženi odpadki, prostornini odloženih
odpadkov, metodi odlaganja, 
-       
izračunu celotne zmogljivosti in preostale zmogljivosti (v tonah) do
konca odlaganja in času prenehanja odlaganja, 
-       
količini odpadkov, ki jih je prevzel v odlaganje iz drugih držav članic
EU oziroma iz uvoza, 
-       
količini obdelanih odpadkov, ki jih je kot gradbeni material uporabil za
izgradnjo objektov odlagališča, 
-       
količini in vrsti odpadkov, ki jih je prevzel v odlaganje brez ocene
odpadkov v skladu s četrtim odstavkom 17. člena te uredbe, 
-       
količini odpadkov, ki jih je v skladu s 33. členom te uredbe uporabil za
prekrivanje odlagališča, 
-       
količini odpadkov, za katere je dovolil skladiščenje na območju
odlagališča v skladu z 19. členom te uredbe, 
-       
količini zavrnjenih odpadkov in 
-       
o drugih podatkih v zvezi z odlaganjem odpadkov v skladu s predpisom, ki
ureja odpadke, in v skladu s predpisi, ki urejajo statistične raziskave. 
(2) Obrazec letnega poročila o odloženih
odpadkih na odlagališču pripravi ministrstvo in ga objavi na svojih spletnih
straneh. 
(3) Letno poročilo o odloženih odpadkih na
odlagališču mora upravljavec odlagališča posredovati ministrstvu na obrazcu iz
prejšnjega odstavka v elektronski obliki najpozneje do 31. marca tekočega leta
za preteklo leto. 
(4) Zbrane podatke iz letnih poročil o
odloženih odpadkih za namene obdelave in objave za nacionalno in mednarodno
predpisana poročanja, uporablja tudi pristojni statistični urad v Republiki
Sloveniji.
VI. ZAPIRANJE ODLAGALIŠČA IN UKREPI PO ZAPRTJU ODLAGALIŠČA
50. člen
(prekritje telesa odlagališča)
Za zaprtje odlagališča morajo biti površine
telesa odlagališča primerno prekrite in morajo imeti urejeno površinsko
tesnjenje in površinsko odvajanje padavinskih odpadnih vod ter odplinjanje na
način, določen v 33. členu te uredbe.
51. člen
(zapiranje odlagališča)
(1) Ne glede na to ali se odlagališče ali
del odlagališča zapira zaradi poteka veljavnosti okoljevarstvenega dovoljenja
ali zaradi izpolnjenih pogojev za zaprtje iz okoljevarstvenega dovoljenja ali zaradi
zahteve upravljavca odlagališča ali inšpektorata, pristojnega za varstvo
okolja, mora upravljavec odlagališča ministrstvo in inšpektorat, pristojen za
varstvo okolja, o zapiranju odlagališča obvestiti najkasneje v 30 dneh po
prenehanju odlaganja odpadkov in sporočiti: 
-       
datum prenehanja odlaganja odpadkov, 
-       
podatke o osebi, ki bo upravljavec odlagališča v času izvedbe zapiralnih
del, 
-       
predvideno časovno obdobje, v katerem bodo izvedeni predpisani ukrepi za
zaprtje odlagališča, pri čemer je treba upoštevati, da je za zapiranje
odlagališča običajno predvideno obdobje največ treh let, in 
-       
podatke o predvidenih zapiralnih delih za zaprtje odlagališča. 
(2) Po končani izvedbi zapiralnih del mora
upravljavec odlagališča ministrstvu predložiti: 
-       
podatke o osebi, ki bo upravljavec zaprtega odlagališča, 
-       
poročilo o izvedenih predpisanih ukrepih za zaprtje odlagališča, 
-       
program izvajanja meritev iz 52. člena te uredbe, 
-       
prikaz razporeditve odloženih odpadkov v telesu odlagališča in 
-       
ustrezno finančno jamstvo. 
(3) Odlagališče ali del odlagališča se
šteje za zaprto odlagališče, ko o tem odloči ministrstvo. 
(4) Ministrstvo odloči o zaprtju
odlagališča ali njegovega dela, ko določi upravljavca zaprtega odlagališča in
na podlagi poročila inšpektorata, pristojnega za varstvo okolja, ugotovi, da so
izpolnjene vse predpisane zahteve v zvezi z zapiranjem odlagališča. 
(5) Odločitev o zaprtju odlagališča ali
njegovega dela v nobenem primeru ne vpliva na obveznosti upravljavca
odlagališča v zvezi z izvajanjem ukrepov za preprečevanje škodljivih vplivov na
okolje po zaprtju odlagališča, določenih v okoljevarstvenem dovoljenju za
obratovanje odlagališča.
52. člen
(obveznosti upravljavca zaprtega
odlagališča)
(1) Upravljavec zaprtega odlagališča mora v
časovnem obdobju, določenem v okoljevarstvenem dovoljenju za obratovanje
odlagališča, ali v odločbi o zaprtju odlagališča, zagotavljati: 
-       
vzdrževanje in varovanje zaprtega odlagališča, 
-       
izvajanje meritev na način in v obsegu, določenem za izvajanje
obratovalnega monitoringa odlagališča iz 45. člena te uredbe, 
-       
redne preglede stanja telesa zaprtega odlagališča v obsegu, določenem za
nadzor telesa odlagališča iz 47. člena te uredbe, in 
-       
izdelavo poročila o stanju odlagališča in opravljenih predpisanih
meritvah za posamezno koledarsko leto. 
(2) Poročilo iz prejšnjega odstavka mora
upravljavec zaprtega odlagališča dostaviti ministrstvu najpozneje do 31. marca
za preteklo koledarsko leto in pristojnim službam lokalne skupnosti, na območju
katere je odlagališče. 
(3) Upravljavec zaprtega odlagališča mora
zagotavljati izvajanje meritve iz druge in tretje alineje prvega odstavka tega
člena, dokler ministrstvo ocenjuje, da emisije iz zaprtega odlagališča lahko
škodljivo vplivajo na okolje.
53. člen
(nastanek čezmernih vplivov na okolje)
(1) Če upravljavec zaprtega odlagališča na
podlagi meritev ali rednih pregledov telesa odlagališča iz prejšnjega člena
ugotovi, da je prišlo do čezmernih vplivov na okolje ali do pomembnih sprememb
telesa odlagališča, mora o tem in o ukrepih, ki jih namerava izvesti za odpravo
nepravilnosti, najpozneje v sedmih dneh od ugotovitve obvestiti inšpektorat,
pristojen za varstvo okolja. 
(2) Če inšpektorat na podlagi obvestila iz
prejšnjega odstavka ugotovi, da je treba za zmanjšanje onesnaževanja okolja na
predpisano raven izvesti dodatne ukrepe, izda upravljavcu odlagališča odločbo,
v kateri določi ukrepe in rok za njihovo izvršitev.
VII. ODLAGANJE ODPADKOV V PODZEMNO SKLADIŠČE
54. člen
(okoljevarstveno dovoljenje za obratovanje
podzemnega skladišča)
(1) Za obratovanje podzemnega skladišča je
treba pridobiti okoljevarstveno dovoljenje v skladu z določbami te uredbe, ki
urejajo pridobitev okoljevarstvenega dovoljenja za obratovanje odlagališča. 
(2) Ministrstvo dovoli obratovanje
podzemnega skladišča, če upravljavec podzemnega skladišča zagotovi, da odpadki,
odloženi v podzemnem skladišču, ne vplivajo na biosfero. 
(3) Ne glede na določbe prejšnjega odstavka
se sme odpadke odlagati v podzemno skladišče, če se v njem ali z njim povezanih
rudarskih objektih ne izvaja raziskovanje, izkoriščanje, obogatitev ali
predelava ali skladiščenje mineralnih surovin. 
(4) Vrste podzemnih skladišč so: 
1.     
podzemno skladišče za nevarne odpadke, 
2.     
podzemno skladišče za nenevarne odpadke in 
3.     
podzemno skladišče za inertne odpadke.
55. člen
(pomen geološke pregrade)
(1) Izpolnjevanje zahteve iz drugega
odstavka prejšnjega člena se ugotavlja na podlagi ocene tveganja trajnega
skladiščenja odpadkov v podzemnem skladišču, ki mora biti priložena k vlogi za
pridobitev okoljevarstvenega dovoljenja za obratovanje podzemnega skladišča in
v kateri so za vsako mesto podzemnega skladišča posebej ocenjene: 
-       
nevarnosti za biosfero zaradi odloženih odpadkov, 
-       
prejemniki škodljivih vplivov v biosferi, predvsem na podzemno vodo, 
-       
poti, po katerih lahko snovi iz odpadkov pridejo v biosfero in 
-       
učinki vplivov snovi, ki lahko pridejo v biosfero. 
(2) Z oceno tveganja je treba za
vzpostavitev podzemnega skladišča dokazati primernost geoloških plasti kot
geološke pregrade, ki zagotavlja sprejemljivo tesnjenje podzemnega skladišča,
pri čemer je treba upoštevati tehnike obdelave odpadkov, zgrajene strukture
podzemnih prostorov ter lastnosti matične kamnine. Oceno tveganja sestavljajo
naslednje ocene, katerih vsebina je podrobneje določena v Prilogi 8, ki je
sestavni del te uredbe: 
1.     
geološka ocena, 
2.     
geomehanska ocena, 
3.     
hidrogeološka ocena, 
4.     
geokemijska ocena, 
5.     
ocena vpliva na biosfero, 
6.     
ocena obratovalne faze trajnega skladiščenja, 
7.     
ocena dolgoročnega vpliva trajnega skladiščenja in 
8.     
ocena vpliva na površinske objekte nad mestom podzemnega skladišča. 
(3) Oceno tveganja je treba opraviti za čas
obratovanja in za čas po zaprtju podzemnega skladišča. 
(4) Odpadki se lahko odlagajo v podzemno
skladišče, če iz ocene tveganja izhaja, da je raven izolacije podzemnega
skladišča od biosfere sprejemljiva. 
(5) Na podlagi ocene tveganja je treba
izpeljati zahtevane ukrepe za nadzor in varnost odpadkov v podzemnem skladišču
ter razviti merila za odlaganje odpadkov v podzemno skladišče.
56. člen
(neprimerni in primerni odpadki za podzemno
skladišče)
(1) V podzemno skladišče je dovoljeno
odlagati inertne odpadke in nevarne ter nenevarne odpadke. 
(2) Ne glede na določbo prejšnjega odstavka
je v podzemno skladišče zaradi preprečevanja neželenih fizikalnih, kemijskih
ali bioloških pretvorb prepovedano odlagati naslednje odpadke: 
1.     
odpadke iz 9. člena te uredbe; 
2.     
odpadke, v zabojnikih ali brez njih, ki bi lahko reagirali z vodo ali
matično kamnino v skladiščnih pogojih in privedli do: 
- 
spremembe prostornine, 
- 
nastanka samovžignih, toksičnih ali eksplozivnih snovi ali plinov ali 
- 
kakršnihkoli drugih reakcij, ki bi lahko ogrozile obratovalno varnost
oziroma neokrnjenost geološke pregrade; 
3.     
odpadke, ki bi lahko reagirali med seboj, razen če so pri skladiščenju v
podzemnem skladišču razvrščeni v skupine po združljivosti; nezdružljive skupine
pa so med seboj fizično ločene; 
4.     
biološko razgradljive sestavine odpadkov; 
5.     
odpadke z jedkim vonjem; 
6.     
odpadke, ki lahko tvorijo toksično ali eksplozivno mešanico plina in
zraka, kar velja predvsem za odpadke, ki: 
- 
povzročajo toksične koncentracije plinov zaradi parcialnih tlakov
njihovih sestavin, 
- 
ob nasičenosti v zabojniku tvorijo koncentracije, ki presegajo deset
odstotkov koncentracije, ki je enaka spodnji eksplozivni mejni vrednosti; 
7.     
odpadke z nezadostno stabilnostjo, ki ne ustreza geomehanskim zahtevam
odlaganja; 
8.     
odpadke, ki so samovžigni ali lahko v skladiščnih pogojih spontano
zagorijo, plinaste proizvode, hlapne odpadke in odpadke v obliki nedoločenih
mešanic, ki izvirajo iz zbiranja odpadkov; 
9.     
odpadke, ki vsebujejo ali lahko tvorijo patogene klice ali nalezljive
bolezni.
57. člen
(pogoji obratovanja podzemnega skladišča)
Pri obratovanju podzemnega skladišča je
treba zagotoviti izpolnjevanje vseh zahtev in pogojev ravnanja z odpadki in
pogojev obratovanja odlagališča v skladu s to uredbo, razen meritev
meteoroloških parametrov, emisij odlagališčnega plina in emisije snovi pri
odvajanju izcedne vode ter onesnažene padavinske vode s površin odlagališča, ki
se izvajajo v okviru obratovalnega monitoringa iz 45. člena te uredbe.
VIII. NADZOR
58. člen
(inšpekcijski nadzor)
Nadzor nad izvajanjem te uredbe opravljajo
inšpektorji, pristojni za varstvo okolja. Inšpektorji, pristojni za varstvo
okolja, vodijo tudi postopek o prekršku.
IX. KAZENSKE DOLOČBE
59. člen
(prekrški)
(1) Z globo od 10.000 eurov do 40.000 eurov
se za prekršek kaznuje upravljavec odlagališča, če: 
1.     
odlaga odpadke, ki niso obdelani v skladu z drugim odstavkom 5. člena te
uredbe, 
2.     
odlaga komunalne odpadke, ki niso obdelani v skladu s četrtim odstavkom
5. člena te uredbe, 
3.     
odlaga odpadke, katerih vrednosti parametrov onesnaženosti ali vrednosti
parametrov izlužka ne izpolnjujejo zahtev prvega, drugega, tretjega in četrtega
odstavka 6. člena te uredbe, 
4.     
odlaga odpadke, katerih vrednosti parametrov onesnaženosti ali vrednosti
parametrov izlužka ne izpolnjujejo zahtev iz okoljevarstvenega dovoljenja,
izdanega na podlagi petega in šestega odstavka 6. člena te uredbe, 
5.     
odlaga obdelane komunalne odpadke z večjim deležem biološko
razgradljivih sestavin, kot je določen v okoljevarstvenem dovoljenju za
obratovanje odlagališča v skladu s prvim odstavkom 7. člena te uredbe, 
6.     
odlaga mehansko-biološko obdelane odpadke v nasprotju z drugim odstavkom
7. člena te uredbe, 
7.     
odlaga odpadke iz prvega odstavka 9. člena te uredbe, 
8.     
odlaga stranske živalske proizvode v nasprotju z drugim odstavkom 9.
člena te uredbe, 
9.     
ne upošteva prepovedi mešanja odpadkov iz 10. člena te uredbe, 
10.  
odlaga odpadke brez ocene odpadkov iz prvega odstavka 11. člena te
uredbe, 
11.  
uporablja oceno odpadkov, ki je izdelana v nasprotju z drugim, tretjim,
četrtim ali petim odstavkom 11. člena te uredbe, 
12.  
ne hrani ocene odpadkov v skladu s tretjim odstavkom 11. člena te
uredbe, 
13.  
ne zagotavlja pogojev odlaganja odpadkov iz tretjega odstavka 12. člena
te uredbe, 
14.  
pri odlaganju odpadkov ne upošteva zahtev iz 13. člena te uredbe, 
15.  
ne preverja odpadkov v skladu s prvim, drugim in tretjim odstavkom 15.
člena te uredbe, 
16.  
ne pregleduje in ne preverja dokumentacije v skladu s prvim in drugim
odstavkom 16. člena te uredbe, 
17.  
ne izvaja tehtanja in ne zagotavlja opravljanja vizualnih pregledov v
skladu s prvim in drugim odstavkom 17. člena te uredbe, 
18.  
ne vodi evidence o odloženih odpadkih brez ocene odpadkov v skladu s
tretjim odstavkom 17. člena te uredbe, 
19.  
ne poroča o odloženih odpadkih brez ocene odpadkov v skladu s četrtim
odstavkom 17. člena te uredbe, 
20.  
ne potrjuje ali ne zavrača prevzema odpadkov v skladu z 18. členom te
uredbe, 
21.  
ne vpisuje v obratovalni dnevnik skladiščenja zavrnjenih odpadkov v
skladu z drugim odstavkom 19. člena te uredbe, 
22.  
ne obvešča pristojnega inšpektorja in ministrstva o zavrnjenih odpadkih
ali odpadkih, ki ne ustrezajo podatkom v predloženi oceni odpadkov, v skladu z
20. členom te uredbe, 
23.  
ne zagotavlja odvzema vzorcev zaradi kontrolne kemične analize v skladu
s prvim in drugim odstavkom 21. člena te uredbe, 
24.  
ne izvaja kontrolnih kemičnih analiz v skladu s prvim, drugim in tretjim
odstavkom 22. člena te uredbe, 
25.  
ne zagotovi, da se rezultati kontrolne kemične analize hranijo v
elektronski obliki do zaprtja odlagališča v skladu s četrtim odstavkom 22.
člena te uredbe, 
26.  
ne odvzema reprezentativnih vzorcev odpadkov in z njimi ne ravna v
skladu s 23. členom te uredbe, 
27.  
ne izpolnuje zahtev za odlaganje odpadkov skladu z 24. členom te uredbe,
28.  
obratuje z odlagališčem brez okoljevarstvenega dovoljenja v nasprotju s
prvim odstavkom 39. člena te uredbe, 
29.  
ne zagotovi finančnega jamstva iz 41. člena te uredbe v višini, obliki
ali na način, ki so določeni v okoljevarstvenem dovoljenju te uredbe, 
30.  
v nasprotju s prvim odstavkom 42. člena te uredbe ne ravna z odpadki v
skladu z načrtom ravnanja z odpadki, 
31.  
ne določi odgovornih oseb ali njihovih imen ne sporoči inšpektoratu,
pristojnemu za varstvo okolja, v skladu s prvim odstavkom 43. člena te uredbe, 
32.  
ne zagotavlja navzočnosti odgovornih oseb v skladu s tretjim odstavkom
43. člena te uredbe, 
33.  
ne zagotavlja usposobljenosti osebja v skladu s četrtim odstavkom 43.
člena te uredbe, 
34.  
nima poslovnika odlagališča v skladu s prvim odstavkom 44. člena te
uredbe, 
35.  
ne zagotovi, da je poslovnik odlagališča izdelan v skladu z drugim in
tretjim odstavkom 44. člena te uredbe, 
36.  
ne izvaja obratovalnega monitoringa v skladu s 45. členom te uredbe, 
37.  
ne obvešča o spremembah vplivov na okolje v skladu s 46. členom te
uredbe, 
38.  
ne zagotavlja rednih pregledov odlagališča in ne izdeluje poročila o tem
v skladu s 47. členom te uredbe, 
39.  
ne vodi obratovalnega dnevnika in ga ne hrani v skladu z 48. členom te
uredbe, 
40.  
ne izdela letnega poročila in ga ne pošlje ministrstvu v skladu z 49.
členom te uredbe, 
41.  
ne obvesti ministrstva in inšpektorata, pristojnega za okolje, o
zapiranju odlagališča najkasneje v 30 dneh po prenehanju odlaganja odpadkov in
ne sporoči podatkov v skladu s prvim odstavkom 51. člena te uredbe, 
42.  
po končani izvedbi zapiralnih del ministrstvu ne predloži dokumentacije
v skladu z drugim odstavkom 51. člena te uredbe, 
43.  
ne opravlja obveznosti upravljavca zaprtega odlagališča v skladu z 52.
členom te uredbe in 
44.  
ne obvešča pristojnega inšpektorja o nastanku čezmernih vplivov na okolje
v skladu s 53. členom te uredbe. 
(2) Z globo od 10.000 eurov do 40.000 eurov
se za prekršek kaznuje imetnik odpadkov, ki je pravna oseba ali samostojni
podjetnik posameznik, če: 
1.     
ne zagotovi izdelave ocene odpadkov v skladu z drugim, tretjim, četrtim
in petim odstavkom 11. člena te uredbe, 
2.     
k evidenčnemu listu ne priloži izjave v skladu z drugim odstavkom 12.
člena te uredbe, 
3.     
pri oceni istovrstnih odpadkov ne ravna v skladu z drugim odstavkom 13.
člena te uredbe. 
(3) Z globo od 10.000 eurov do 40.000 eurov
se za prekršek kaznuje upravljavec podzemnega skladišča, če ravna v nasprotju z
določbami: 
1.     
prvega in tretjega odstavka 54. člena te uredbe, 
2.     
prvega odstavka 55. člena te uredbe in 
3.     
57. člena te uredbe. 
(4) Z globo od 10.000 eurov do 40.000 eurov
se za prekršek kaznuje upravljavec centra za ravnanje s komunalnimi odpadki,
če: 
1.     
ne uredi centra za ravnanje s komunalnimi odpadki v skladu s Prilogo 1
te uredbe, 
2.     
nima okoljevarstvenega dovoljenja za obratovanje centra za ravnanje s
komunalnimi odpadki v skladu s četrtim odstavkom 5. člena te uredbe, 
3.     
ne izpolnjuje obveznosti iz šestega do devetega odstavka 5. člena te
uredbe, 
(5) Z globo od 1.200 eurov do 4.100 eurov
se za prekršek iz prvega, drugega, tretjega in četrtega odstavka tega člena
kaznuje tudi odgovorna oseba upravljavca odlagališča, imetnika odpadkov,
upravljavca podzemnega skladišča oziroma upravljavca centra za ravnanje s
komunalnimi odpadki.

Priloga
1: Oskrbovalni standard za center za ravnanje s komunalnimi odpadki
Priloga
2: Shema postopkov preverjanja dostavljenih odpadkov
Priloga
3: Zahteve, ki jih morajo izpolnjevati odpadki za odložitev na odlagališču
Priloga
4: Odpadki, ki jih je dovoljeno odlagati na odlagališče za inertne odpadke
Priloga
5: Količina biološko razgradljivih odpadkov, ki se lahko letno odložijo na vseh
odlagališčih na ozemlju Republike Slovenije
Priloga
6: Struktura posameznih plasti za prekrivanje površin zapolnjenih delov telesa
odlagališča
Priloga
7: Obseg obratovalnega monitoringa za odlagališče odpadkov in način njegovega
izvajanja
Priloga
8: Podrobnejša vsebina ocene tveganja
Priloga
9: Merila za določitev višina celotnih obratovalnih stroškov odlagališča v času
od začetka zapiranja do zaključka izvajanja ukrepov varstva okolja po zaprtju
odlagališča in letne višine finančnega jamstva, ki ga je treba zagotoviti letno
med obratovanjem odlagališča

Uredba o odlaganju odpadkov na odlagališčih
(Uradni list RS, št. 61/11) vsebuje naslednje prehodne in
končne določbe:
»X. PREHODNE IN KONČNE DOLOČBE
60. člen
(zahteve za
obdelavo mešanih komunalnih odpadkov do izgradnje centra za ravnanje s
komunalnimi odpadki)
(1) Če ni zagotovljena obdelava mešanih
komunalnih odpadkov v skladu s 5. členom te uredbe in je upravljavec centra za
ravnanje s komunalnimi odpadki hkrati tudi upravljavec odlagališča komunalnih
odpadkov, se za obdelavo mešanih komunalnih odpadkov šteje mehanska obdelava
ali izločanje: 
1.     
odpadnih kovin, vključno z odpadno kovinsko embalažo, 
2.     
odpadne plastike, vključno z odpadno plastično embalažo in drugih
gorljivih frakcij, primernih za energetsko predelavo. 
(2) Šteje se, da so mešani komunalni
odpadki obdelani v skladu z zahtevo iz prejšnjega odstavka, če je izločeno in
oddano v predelavo ali odstranjevanje, razen odlaganja, najmanj: 
1.     
40% odpadnih kovin, vključno z odpadno kovinsko embalažo, OEEO in
odpadnimi baterijami, in 
2.     
20% odpadne plastike, vključno z odpadno plastično embalažo in embalažo
iz sestavljenih materialov, in drugih gorljivih frakcij, primernih za energetsko
predelavo, glede na vsebnost teh odpadkov v mešanih komunalnih odpadkih pred
obdelavo. 
(3) Po obdelavi iz prvega odstavka tega
člena je treba zagotoviti še takšno biološko obdelavo mešanih komunalnih
odpadkov, da je letna količina preostanka mešanih komunalnih odpadkov, ki se
odda v odlaganje, največ 222 kg na prebivalca občine, za katero upravljavec
centra iz prvega odstavka tega člena izvaja javno službo obdelave mešanih
komunalnih odpadkov. 
(4) Količina odpadkov, ki jih je treba
izločiti, da se dosežeta deleža iz drugega odstavka tega člena, se določi na
podlagi povprečja rezultatov izvedenih sortirnih analiz v preteklem letu, ki
jih morajo upravljavcu centra iz prvega odstavka tega člena posredovati
izvajalci javne službe zbiranja komunalnih odpadkov iz občin iz prejšnjega
odstavka, pri čemer za druge gorljive frakcije iz 2. točke drugega odstavka
tega člena štejejo odpadni papir in karton, vključno z odpadno embalažo iz
papirja in kartona ter odpadki iz obdelave lesa in drugi odpadki iz lesa, lubja
in plute. Upravljavec centra mora na zahtevo inšpektorja, pristojnega za
varstvo okolja, ali ministrstva posredovati izračun povprečja rezultatov
izvedenih sortirnih analiz. 
(5) Obdelava mešanih komunalnih odpadkov v
skladu s prvim odstavkom tega člena se šteje za pripravo teh odpadkov za
odlaganje in se preverja v postopku izdaje okoljevarstvenega dovoljenja za
obratovanje odlagališča iz 40. člena te uredbe. 
(6) Upravljavec odlagališča komunalnih
odpadkov, na katerem se bodo odpadki prenehali odlagati najkasneje do 31.
decembra 2015, lahko odlaga odpadke, obdelane v skladu s tem členom, dokler ni
zagotovljena obdelava mešanih komunalnih odpadkov v skladu s 5. členom te
uredbe oziroma najdlje do 31. decembra 2015. 
(7) Upravljavec odlagališča komunalnih odpadkov,
na katerem se bodo odpadki odlagali tudi po 31. decembru 2015, lahko odlaga
odpadke, obdelane v skladu s tem členom, dokler ni zagotovljena obdelava
mešanih komunalnih odpadkov v skladu s 5. členom te uredbe oziroma najdlje do
31. decembra 2013.
61. člen
(obstoječe
odlagališče, na katerem se je prenehalo odlagati odpadke)
(1) Upravljavec obstoječega odlagališča, na
katerem se je prenehalo odlagati odpadke do 31. decembra 2008 v skladu s 33.
členom Uredbe o spremembah in dopolnitvah Uredbe o odlaganju odpadkov na
odlagališčih (Uradni list RS, št. 98/07) in je o tem obvestil ministrstvo v
roku, določenem v predpisu, ki ureja okoljsko dajatev za onesnaževanje okolja
zaradi odlaganja odpadkov na odlagališčih, in še nima izdane odločbe o zaprtju
odlagališča, mora ministrstvu v 60 dneh po uveljavitvi te uredbe sporočiti
podatke iz 2. in 3. alineje prvega odstavka 51. člena te uredbe. 
(2) Upravljavec obstoječega odlagališča, na
katerem se je prenehalo odlagati odpadke do datuma uveljavitve te uredbe, ki ni
upravljavec iz prejšnjega odstavka in še nima izdane odločbe o zaprtju
odlagališča, mora ministrstvu v 60 dneh po uveljavitvi te uredbe sporočiti
podatke iz prvega odstavka 51. člena te uredbe. 
(3) Upravljavec iz prvega in drugega
odstavka tega člena mora zaključiti vsa zapiralna dela najkasneje do 31.
decembra 2013 in redno izvajati ukrepe varstva okolja v skladu z določbami te
uredbe. 
(4) Postopki za izdajo odločbe o zaprtju
odlagališča, začeti pred uveljavitvijo te uredbe, se zaključijo v skladu s to uredbo,
pri čemer se v odločbi, izdani upravljavcu iz prvega odstavka tega člena
namesto časovnega obdobja iz 10. točke 40. člena te uredbe določi najmanj deset
letno časovno obdobje, v katerem mora po zaprtju odlagališča zagotavljati
izvajanje predpisanih obveznosti iz 52. člena te uredbe.
62. člen
(odlagališče,
ki bo obratovalo najdlje do 31. decembra 2015)
(1) Upravljavcu odlagališča, ki je v skladu
s 23. členom Uredbe o spremembah in dopolnitvah Uredbe o odlaganju odpadkov na
odlagališčih (Uradni list RS, št. 53/09) do 15. julija 2009 vložil vlogo za
pridobitev okoljevarstvenega dovoljenja, se izda okoljevarstveno dovoljenje za
obratovanje odlagališča po tej uredbi za obdobje petih let, pri čemer je
odpadke dovoljeno odlagati najdlje do 31. decembra 2015, če: 
-       
je bilo za odlaganje odpadkov upravljavcu tega odlagališča že izdano
okoljevarstveno dovoljenje pred 15. julijem 2009, 
-       
upravljavec dokaže, da ima za celotno obdobje nameravanega odlaganja še
razpoložljivo zmogljivost za odlaganje ostankov predelave ali odstranjevanja
komunalnih odpadkov, 
-       
se za to odlagališče izvaja monitoring onesnaževanja podzemne vode in 
-       
je priloženo finančno jamstvo v skladu s Prilogo 9 te uredbe. 
(2) Upravljavcu odlagališča, ki se nahaja
na območju z močno razpokano kamninsko podlago, z dobro vodno prepustnostjo in
z nedoločjlivimi tokovi podzemne vode in ki je v skladu s 23. členom Uredbe o
spremembah in dopolnitvah Uredbe o odlaganju odpadkov na odlagališčih (Uradni
list RS, št. 53/09) do 15. julija 2009 vložil vlogo za pridobitev
okoljevarstvenega dovoljenja, se izda okoljevarstveno dovoljenje za obratovanje
odlagališča za obdobje petih let, pri čemer je odpadke dovoljeno odlagati
najdlje do 31. decembra 2015, če: 
-       
je bilo za odlaganje odpadkov upravljavcu tega odlagališča že izdano
okoljevarstveno dovoljenje, 
-       
upravljavec dokaže, da ima za celotno obdobje nameravanega odlaganja še
razpoložljivo zmogljivost za odlaganje ostankov predelave ali odstranjevanja
komunalnih odpadkov, 
-       
se za to odlagališče izvaja monitoring onesnaževanja podzemne vode in
monitoring površinske vode, v katero se izliva podzemna voda iz vplivnega
območja tega odlagališča, in 
-       
je priloženo finančno jamstvo v skladu s Prilogo 9 te uredbe.
63. člen
(odlagališče,
ki bo obratovalo tudi po 1. januarju 2016)
Postopki za pridobitev okoljevarstvenega
dovoljenja, razen za obratovanje odlagališč iz prejšnjega člena, začeti pred
uveljavitvijo te uredbe, se zaključijo v skladu s to uredbo.
64. člen
(izjeme)
(1) Ministrstvo upravljavcu obstoječega
odlagališča v skladu s to uredbo in predpisom, ki ureja naprave, ki lahko
povzročijo onesnaževanje okolja večjega obsega, izda okoljevarstveno dovoljenje
iz 39. člena te uredbe, če izpolnjuje zahteve te uredbe, razen zahtev iz 25. in
26. člena te uredbe. 
(2) Ne glede na določbe 25. člena te uredbe
se lahko novo odlagališče umesti na ali ob lokaciji obstoječega odlagališča, če
je to obstoječe odlagališče obratovalo pred 31. oktobrom 2007 in je novo
odlagališče prostorsko umeščeno na tej lokaciji na podlagi prostorskega akta, sprejetega
pred 31. oktobrom 2007, čeprav je: 
-       
umeščeno na območje majhne poplavne in erozijske ogroženosti v skladu s
predpisom, ki ureja metodologijo za določanje območij, ogroženih zaradi poplav
in z njimi povezane erozije celinskih voda in morja, ter način razvrščanja
zemljišč v razrede ogroženosti vode, 
-       
površinska voda na območju novega odlagališča odvedena z umetnim
vodotokom ob ali pod telo odlagališča, če je za gradnjo umetnega vodotoka
pridobljeno vodno soglasje v skladu s predpisi, ki urejajo vode, in 
-       
zunanji rob telesa novega odlagališča oddaljen od kmetijskih zemljišč,
namenjenih pridelavi rastlin za prehrano, in priobalnih zemljišč površinskih
voda manj kot 300 m, vendar ne manj kot 50 m. 
(3) Umestitev novega odlagališča iz
prejšnjega odstavka pa je možna le, če taka širitev ne pomeni večjega tveganja
za okolje, vodni režim in stanje voda. 
(4) Ne glede na določbe 25. člena te uredbe
je lahko pri načrtovanju odlagališča na ali ob obstoječi lokaciji odlagališča
zunanji rob telesa odlagališča oddaljen od roba kmetijskih površin, namenjenih
poljedelstvu, ter vodotokov in drugih vodnih teles manj kot 300 m, če je takšno
odlagališče umeščeno v prostor z veljavnim občinskim podrobnim prostorskim
načrtom in če je iz poročila o vplivih na okolje razvidno, da odlagališče ne
predstavlja večjega tveganja za okolje.
65. člen
(dopolnitev
vloge)
Upravljavec obstoječega odlagališča, ki je
pred uveljavitvijo te uredbe vložil vlogo za izdajo okoljevarstvenega
dovoljenja za obratovanje naprave, ki lahko povzroča onesnaževanje večjega
obsega, in bo z odlaganjem odpadkov prenehal najkasneje do 31. decembra 2015,
mora to vlogo najpozneje v treh mesecih po uveljavitvi te uredbe dopolniti
tako, da se nanaša na izdajo okoljevarstvenega dovoljenja za obratovanje
odlagališča za odlaganje ostankov predelave ali odstranjevanja komunalnih
odpadkov v skladu s 23. členom Uredbe o spremembah in dopolnitvah Uredbe o
odlaganju odpadkov na odlagališčih (Uradni list RS, št. 53/09).
66. člen
(postopki)
(1) Postopki za pridobitev okoljevarstvenega
dovoljenja, ki so se začeli pred uveljavitvijo te uredbe in še niso zaključeni,
se dokončajo v skladu s to uredbo. 
(2) Upravljavcem odlagališč, ki imajo
dokončno okoljevarstveno dovoljenje, se višino finančnega jamstva, izračunano v
skladu s to uredbo, določi z iztekom ročnosti finančnega jamstva, ki so ga dali
pred uveljavitvijo te uredbe.
67. člen
(prenehanje
veljavnosti)
(1) Z dnem uveljavitve te uredbe prenehata
veljati Uredba o odlaganju odpadkov na odlagališčih (Uradni list RS, št. 32/06,
98/07, 62/08 in 53/09) in Uredba o prevzemanju odpadnih azbestcementnih
gradbenih izdelkov na odlagališčih komunalnih odpadkov in o določitvi najvišje
cene njihovega odlaganja (Uradni list RS, št. 97/06). 
(2) Z dnem uveljavitve te uredbe preneha
veljati četrto poglavje in priloga 4 Uredbe o obdelavi biološko razgradljivih
odpadkov (Uradni list RS, št. 62/08).
68. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah Uredbe o odlaganju
odpadkov na odlagališčih (Uradni list RS, št. 108/13) spreminja 60. člen uredbe tako,
da se glasi:
»60. člen
(zahteve za
obdelavo mešanih komunalnih odpadkov do izgradnje centra za ravnanje s
komunalnimi odpadki)
(1) Če ni zagotovljena obdelava mešanih
komunalnih odpadkov v skladu s 5. členom te uredbe in je upravljavec centra za
ravnanje s komunalnimi odpadki hkrati tudi upravljavec odlagališča komunalnih
odpadkov, se za obdelavo mešanih komunalnih odpadkov šteje mehanska obdelava
ali izločanje: 
1.     
odpadnih kovin, vključno z odpadno kovinsko embalažo, 
2.     
odpadne plastike, vključno z odpadno plastično embalažo in drugih
gorljivih frakcij, primernih za energetsko predelavo. 
(2) Šteje se, da so mešani komunalni
odpadki obdelani v skladu z zahtevo iz prejšnjega odstavka, če je izločeno in
oddano v predelavo ali odstranjevanje, razen odlaganja, najmanj: 
1.     
40% odpadnih kovin, vključno z odpadno kovinsko embalažo, OEEO in odpadnimi
baterijami, in 
2.     
20% odpadne plastike, vključno z odpadno plastično embalažo in embalažo
iz sestavljenih materialov, in drugih gorljivih frakcij, primernih za
energetsko predelavo, glede na vsebnost teh odpadkov v mešanih komunalnih
odpadkih pred obdelavo. 
(3) Po obdelavi iz prvega odstavka tega
člena je treba zagotoviti še takšno biološko obdelavo mešanih komunalnih
odpadkov, da je letna količina preostanka mešanih komunalnih odpadkov, ki se
odda v odlaganje, največ 222 kg na prebivalca občine, za katero upravljavec
centra iz prvega odstavka tega člena izvaja javno službo obdelave mešanih
komunalnih odpadkov. 
(4) Količina odpadkov, ki jih je treba
izločiti, da se dosežeta deleža iz drugega odstavka tega člena, se določi na
podlagi povprečja rezultatov izvedenih sortirnih analiz v preteklem letu, ki
jih morajo upravljavcu centra iz prvega odstavka tega člena posredovati
izvajalci javne službe zbiranja komunalnih odpadkov iz občin iz prejšnjega
odstavka, pri čemer za druge gorljive frakcije iz 2. točke drugega odstavka
tega člena štejejo odpadni papir in karton, vključno z odpadno embalažo iz
papirja in kartona ter odpadki iz obdelave lesa in drugi odpadki iz lesa, lubja
in plute. Upravljavec centra mora na zahtevo inšpektorja, pristojnega za
varstvo okolja, ali ministrstva posredovati izračun povprečja rezultatov
izvedenih sortirnih analiz. 
(5) Obdelava mešanih komunalnih odpadkov v
skladu s prvim odstavkom tega člena se šteje za pripravo teh odpadkov za
odlaganje in se preverja v postopku izdaje okoljevarstvenega dovoljenja za
obratovanje odlagališča iz 40. člena te uredbe. 
(6) Upravljavec odlagališča komunalnih
odpadkov lahko odlaga odpadke, obdelane v skladu s tem členom, dokler ni
zagotovljena obdelava mešanih komunalnih odpadkov v skladu s 5. členom te
uredbe oziroma najdlje do 31. decembra 2015.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
2. člen
Upravljavec odlagališča komunalnih
odpadkov, ki je do uveljavitve te uredbe odlagal odpadke na podlagi sedmega
odstavka 60. člena Uredbe o odlaganju odpadkov na odlagališčih (Uradni list RS,
št. 61/11), mora za odlaganje odpadkov v skladu s spremenjenim šestim odstavkom
60. člena uredbe pridobiti odločbo o spremembi okoljevarstvenega dovoljenja.
3. člen
Ta uredba začne veljati naslednji dan po
objavi v Uradnem listu Republike Slovenije.«.