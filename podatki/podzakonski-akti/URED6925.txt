I. SPLOŠNE DOLOČBE
1. člen
(vsebina)
Ta uredba določa skupine in vrste dopolnilnih dejavnosti na
kmetiji (v nadaljnjem besedilu: dopolnilna dejavnost), njihove značilnosti in
obseg, vsebino vloge za pridobitev dovoljenja za opravljanje dopolnilne
dejavnosti, vpis v register kmetijskih gospodarstev, podrobnejše pogoje za
opravljanje dopolnilnih dejavnostih, nadzor in sankcije za kršitve.
2. člen
(pomen izrazov)
Izrazi, uporabljeni v tej uredbi, pomenijo:
1.     
lastni izdelek je izdelek, ki je izdelan iz lastne surovine, pridelane
na kmetiji ali iz surovine, ki se v skladu z določbami te uredbe lahko dokupi,
in predelane na tej kmetiji ali drugem registriranem obratu v skladu z
določbami te uredbe in s predpisi, ki urejajo predelavo živil;
2.     
izdelek z druge kmetije je lastni izdelek druge kmetije;
3.     
tehnološke surovine so surovine, uporabljene v skladu z recepturo, in
sicer so to kmetijski pridelki, ki se na lokalnem trgu iz petega odstavka 61.
člena Zakona o kmetijstvu (Uradni list RS, št. 45/08, 57/12, 90/12 – ZdZPVHVVR,
26/14, 35/15, 27/17 in 22/18; v nadaljnjem besedilu: ZKme-1), (v nadaljnjem
besedilu: lokalni trg) ne pridelujejo, in izdelki, ki se ne predelujejo na
kmetijah na lokalnem trgu, zlasti sladkor, riž, začimbe ali sol;
4.     
koeficient GVŽ (v nadaljnjem besedilu: GVŽ) je enota za primerjavo med
vrstami in kategorijami rejnih živali, določen s predpisom o evidenci imetnikov
rejnih živali in evidenci rejnih živali.
3. člen
(skupine in vrste dopolnilnih dejavnosti)
(1) Na kmetiji se lahko opravljajo naslednje skupine
dopolnilnih dejavnosti:
1.     
predelava primarnih kmetijskih pridelkov;
2.     
predelava gozdnih lesnih sortimentov;
3.     
prodaja kmetijskih pridelkov in izdelkov s kmetij;
4.     
vzreja in predelava vodnih organizmov;
5.     
turizem na kmetiji;
6.     
dejavnost, povezana s tradicionalnimi znanji na kmetiji, storitvami
oziroma izdelki;
7.     
predelava rastlinskih odpadkov ter proizvodnja in prodaja energije iz
obnovljivih virov;
8.     
storitve s kmetijsko in gozdarsko mehanizacijo in opremo ter ročna dela;
9.     
svetovanje in usposabljanje v zvezi s kmetijsko, gozdarsko in dopolnilno
dejavnostjo;
10.  
socialno varstvo.
(2) Pri vrstah dopolnilnih dejavnosti se v postopku
pridobitve dovoljenja za opravljanje dopolnilne dejavnosti določi šifra
dejavnosti v skladu s predpisom, ki ureja standardno klasifikacijo dejavnosti
(v nadaljnjem besedilu: SKD), ki je vsebinsko najbližja. 
4. člen
(splošno)
(1) Na kmetiji se lahko opravlja več vrst dopolnilnih
dejavnosti.
(2) Za isto vrsto dopolnilne dejavnosti se lahko določi
samo en nosilec dopolnilne dejavnosti.
(3) Na kmetiji lahko dopolnilno dejavnost poleg nosilca
dopolnilne dejavnosti izvajajo tudi:
-       
nosilec kmetije;
-       
člani kmetije;
-       
zaposleni na kmetiji, ki so vpisani v register kmetijskih gospodarstev
(v nadaljnjem besedilu: RKG) in
-       
osebe, ki opravljajo delo, ki ni opredeljeno kot zaposlovanje na črno v
skladu s predpisom, ki ureja preprečevanje dela in zaposlovanja na črno.
(4) Dopolnilna dejavnost na kmetiji se opravlja za
nedoločen čas. Ne glede na določbo prejšnjega stavka se v primeru opravljanja
sezonske dopolnilne dejavnosti le ta lahko opravlja največ šest mesecev
neprekinjeno, v primeru opravljanja dopolnilne dejavnosti osmica iz 4. točke
prvega odstavka 14. člena te uredbe pa se dopolnilna dejavnost lahko opravlja
največ dvakrat na leto po deset dni.
(5) Dopolnilna dejavnost se lahko začne izvajati po
dokončnosti dovoljenja za opravljanje dopolnilne dejavnosti na kmetiji (v
nadaljnjem besedilu: dovoljenje) in ko so izpolnjeni vsi pogoji, ki jih za
začetek opravljanja posamezne dopolnilne dejavnosti določajo področni predpisi.
II. DOVOLJENJE
5. člen
(pogoji za pridobitev dovoljenja)
(1) Kmetija, na kateri se opravlja dopolnilna dejavnost, mora
imeti v uporabi najmanj en hektar primerljivih kmetijskih površin (v nadaljnjem
besedilu: PKP).
(2) Ne glede na določbo prejšnjega odstavka kmetiji, na
kateri se opravljajo dopolnilne dejavnosti, povezane s čebelarstvom, iz 15.,
16. in 17. točke prvega odstavka 10. člena, 12. člena, 4., 5. in 6. točke
prvega odstavka 17. člena, 9., 10., 33., 39., 47., 48. in 50. točke prvega
odstavka 18. člena, 11., 19. in 21. točke prvega odstavka 20. člena in prvega
odstavka 21. člena te uredbe, ni treba imeti v uporabi najmanj enega hektarja
PKP, mora pa imeti vpisanih najmanj deset čebeljih družin v register
čebelnjakov v skladu s predpisom, ki ureja register čebelnjakov.
(3) Obseg PKP se izračuna na podlagi prijavljenih grafičnih
enot rabe kmetijskega gospodarstva (v nadaljnjem besedilu: GERK) v RKG. Glede
na različne rabe GERK se za en hektar PKP šteje največja upravičena površina
GERK, razen pri vrstah rabe GERK 1181, 1191 in 1420, kjer se upošteva celotna
grafična površina. Za preračun enega hektarja PKP se šteje:
-       
1 ha njivskih površin (raba 1100, 1131, 1150, 1161, 1170 in 1610);
-       
2 ha travniških površin (raba 1222, 1300 in 1320);
-       
0,25 ha trajnih nasadov (raba 1160, 1180, 1181, 1211, 1212, 1221, 1230
in 1240);
-       
0,1 ha rastlinjakov (raba 1190, 1191 in 1192) ali
-       
8 ha plantaž gozdnega drevja (raba 1420).
(4) Za opravljanje dopolnilnih dejavnosti predelava primarnih
kmetijskih pridelkov iz 10. člena te uredbe, prodaja kmetijskih pridelkov in
izdelkov s kmetij iz 12. člena te uredbe in turizem na kmetiji, ki je gostinska
dejavnost, iz 14. člena te uredbe mora biti za kmetijo, na kateri se bo opravljala
dopolnilna dejavnost, pred izdajo dovoljenja v predpisanem roku vložena zbirna
vloga po predpisih, ki urejajo izvedbo ukrepov kmetijske politike (v nadaljnjem
besedilu: zbirna vloga). Zbirna vloga mora biti vložena v letu oddaje vloge za
pridobitev dovoljenja in vsako naslednje leto opravljanja dopolnilne
dejavnosti.
(5) Ne glede na prejšnji odstavek oddaja zbirne vloge ni
obvezna za kmetijo brez kmetijskih površin, če gre za opravljanje dopolnilne
dejavnosti, povezane s čebelarstvom, predelavo medu in čebeljih pridelkov, mora
pa biti vložnik oziroma nosilec kmetije ali član kmetije, na kateri se
dopolnilna dejavnost opravlja, vpisan v register čebelnjakov in mora sporočati
podatke v skladu s predpisom, ki ureja označevanje čebelnjakov.
(6) Ne glede na četrti odstavek tega člena mora vložnik za
kmetijo, za katero ni oddana zbirna vloga v letu oddaje vloge za pridobitev
dovoljenja, ker je vloga za pridobitev dovoljenja vložena pred rokom za oddajo
zbirne vloge ali po preteku roka za oddajo zbirne vloge, skupaj z vlogo za
pridobitev dovoljenja oddati tudi podatke o vrstah kmetijskih rastlin v
pridelavi v tekočem letu na obrazcu za vloge in zahtevke na površino iz
predpisa, ki ureja izvedbo ukrepov kmetijske politike.
(7) Za opravljanje dopolnilne dejavnosti predelava gozdnih
sadežev iz 18. točke prvega odstavka 10. člena te uredbe, dopolnilnih
dejavnosti predelava gozdnih lesnih sortimentov iz 11. člena te uredbe, razen
izdelave enostavnih izdelkov iz lesa iz 4. točke prvega odstavka 11. člena te
uredbe, ter dopolnilne dejavnosti proizvodnja in prodaja energije iz lesne
biomase iz 2. točke prvega odstavka 19. člena te uredbe morajo imeti člani
kmetije poleg površin iz prvega odstavka tega člena v lasti najmanj 6,0 ha
gozda. Za opravljanje dopolnilnih dejavnosti izdelava enostavnih izdelkov iz
lesa iz 4. točke prvega odstavka 11. člena te uredbe ter domača suhorobarska
galanterija in nadaljevanje stare suhorobarske dediščine iz 8. točke prvega
odstavka 18. člena te uredbe morajo imeti člani kmetije poleg površin iz prvega
odstavka tega člena v lasti najmanj 2,0 ha gozda. Za opravljanje dopolnilnih
dejavnosti predelava zelišč iz 16. točke prvega odstavka 10. člena te uredbe in
proizvodnja eteričnih olj iz 17. točke prvega odstavka 10. člena te uredbe mora
imeti kmetija v uporabi najmanj 0,02 ha površin z zelišči.
(8) Za opravljanje dopolnilne dejavnosti vzreja in predelava
vodnih organizmov iz 13. člena te uredbe ter dopolnilne dejavnosti športni
ribolov na vodnih površinah na kmetiji iz 7. točke prvega odstavka 17. člena te
uredbe morajo imeti člani kmetije poleg površin iz prvega odstavka tega člena v
uporabi vodno zemljišče, ki je vpisano v centralni register objektov
akvakulture in komercialnih ribnikov.
(9) Dopolnilne dejavnosti se opravljajo na lokacijah,
določenih v 10. do 22. členu te uredbe.
(10) Kmetija mora pogoje za opravljanje dopolnilnih
dejavnosti iz tega člena izpolnjevati pred vložitvijo vloge za pridobitev
dovoljenja za opravljanje dopolnilne dejavnosti.
6. člen
(vloga)
(1) V vlogi za izdajo dovoljenja se navedejo:
-       
ime in priimek nosilca dopolnilne dejavnosti, rojstni datum in naslov;
-       
kontaktni podatki (telefon oziroma elektronska pošta), če vložnik to
želi;
-       
lokacija, na kateri se bo opravljala dopolnilna dejavnost, in
identifikacijska številka kmetijskega gospodarstva (v nadaljnjem besedilu:
KMG-MID) te kmetije;
-       
vrsta ali vrste dopolnilnih dejavnosti in
-       
časovno obdobje opravljanja dopolnilne dejavnosti, določeno po mesecih v
primeru opravljanja sezonske dopolnilne dejavnosti.
(2) Če je vložnik član kmetije, na kateri se bo
opravljala dopolnilna dejavnost, mora k vlogi priložiti soglasje nosilca
kmetije, da lahko na kmetiji opravlja v vlogi navedene dopolnilne dejavnosti.
(3) V primeru vložitve vloge za dopolnilne dejavnosti iz
1. do 3. in 6. točke prvega odstavka 21. člena te uredbe se vlogi priloži tudi
potrdilo o zahtevani izobrazbi.
(4) Če vložnik za dopolnilno dejavnost predelava
primarnih kmetijskih pridelkov iz 10. člena te uredbe daje surovine v predelavo
v drug registrirani obrat v skladu s predpisi, ki urejajo predelavo živil (v
nadaljnjem besedilu: drug registriran obrat), predloži izjavo, da nima
registriranega obrata, in navede podatke o drugem registriranem obratu.
7. člen
(vpis v RKG)
(1) Upravna enota podatke o izdanem dovoljenju vpiše v
RKG. Na KMG-MID se vpišejo nosilec dopolnilne dejavnosti, vrsta dopolnilnih
dejavnosti, lokacija opravljanja dopolnilnih dejavnosti, začetek opravljanja
dopolnilnih dejavnosti, datum izdaje in dokončnosti dovoljenja, matična
številka dopolnilne dejavnosti na kmetiji in obdobje opravljanja posamezne
vrste dopolnilne dejavnosti, določene s to uredbo.
(2) V RKG se vpiše tudi letni dohodek iz dopolnilnih
dejavnosti, ki ga nosilec dopolnilne dejavnosti sporoči v skladu s četrtim
odstavkom 101. člena ZKme-1.
(3) Za dopolnilne
dejavnosti iz 12. člena te uredbe se z začetkom opravljanja dejavnosti v RKG
vpišejo tudi skupine kmetijskih pridelkov. Spremembo skupin kmetijskih
pridelkov mora nosilec dopolnilne dejavnosti sporočiti v RKG.
(4) Upravna enota o izdanem dovoljenju obvesti Finančno
upravo Republike Slovenije in Agencijo Republike Slovenije za javnopravne
evidence in storitve.
8. člen
(razveljavitev dovoljenja)
(1) Upravna enota po uradni dolžnosti ali na predlog
pristojnega inšpektorja razveljavi dovoljenje, če niso izpolnjeni pogoji iz te
uredbe, ZKme-1 oziroma področnih predpisov, in dovoljenje izbriše iz RKG z
datumom dokončnosti odločbe.
(2) Dovoljenje se razveljavi in izbriše iz RKG tudi na
zahtevo nosilca dopolnilne dejavnosti ali če nosilec kmetije prekliče soglasje
za opravljanje dopolnilne dejavnosti.
(3) Upravna enota o razveljavitvi dovoljenja obvesti
Finančno upravo Republike Slovenije in Agencijo Republike Slovenije za
javnopravne evidence in storitve.
III. OPRAVLJANJE DOPOLNILNIH DEJAVNOSTI
9. člen
(povezava s primarno dejavnostjo)
Če je s to uredbo za opravljanje dopolnilne dejavnosti
predpisan določen delež lastnih surovin oziroma povezava s primarno kmetijsko
oziroma primarno gozdarsko dejavnostjo, se ta delež oziroma povezava ugotavlja
na podlagi:
-       
obsega površin v RKG;
-       
staleža živali v registrih živali, ki se vodijo v skladu s predpisi, ki
urejajo živinorejo;
-       
prijavljenih površin in vrst kmetijskih rastlin na teh površinah v
zbirni vlogi, ki jo vložnik oziroma nosilec dopolnilne dejavnosti vsako leto
vloži v skladu s četrtim odstavkom 5. člena te uredbe oziroma v prilogi k
vlogi za pridobitev dovoljenja, ki jo vložnik vloži v skladu s šestim odstavkom
5. člena te uredbe;
-       
vpisa v centralni register objektov akvakulture in komercialnih ribnikov;
-       
obsega gozdnih zemljišč na podlagi zemljiškega katastra in zemljiške
knjige;
-       
vpisa v register pridelovalcev grozdja in vina ter 
-       
vodenja računov, evidenc o lastnih količinah predelanih surovin in
dokazil, določenih v tej uredbi.
10. člen
(opravljanje dopolnilne dejavnosti predelava primarnih
kmetijskih pridelkov)
(1) Med dopolnilne dejavnosti predelava primarnih
kmetijskih pridelkov, gozdnih sadežev in zelišč (v nadaljnjem besedilu: dopolnilna
dejavnost predelava) spadajo naslednje dejavnosti z naslednjimi dodatnimi
pogoji:
1.     
proizvodnja moke in drugih mlevskih izdelkov (kosmiči, kaše, zdrob ipd.)
(SKD 10.610 Mlinarstvo);
2.     
peka kruha in potic ter peciva in slaščic (SKD 10.710 Proizvodnja kruha,
svežega peciva in slaščic);
3.     
proizvodnja testenin (SKD 10.730 Proizvodnja testenin);
4.     
peka sadnega kruha (kruha z dodatki sadja ipd.), trajnega peciva,
kolačev z dodatki (SKD 10.720 Proizvodnja prepečenca in piškotov; proizvodnja
trajnega peciva in slaščic);
5.     
kandiranje sadežev in drugih delov rastlin (SKD 10.820 Proizvodnja
kakava, čokolade in sladkornih izdelkov);
6.     
proizvodnja rastlinskega olja in predelava semen oljnih rastlin (SKD
10.410 Proizvodnja olja in maščob): v to skupino spada proizvodnja oljčnega,
sojinega, orehovega, sončničnega olja, olja ogrščice, gorčičnega, lanenega,
bučnega olja, predelava semen oljnih rastlin idr.;
7.     
predelava in konzerviranje krompirja (SKD 10.310 Predelava in
konzerviranje krompirja);
8.     
proizvodnja sadnih in zelenjavnih sokov (SKD 10.320 Proizvodnja sadnih
in zelenjavnih sokov);
9.     
predelava in konzerviranje sadja in zelenjave (SKD 10.390 Druga
predelava in konzerviranje sadja in zelenjave): v to skupino spada predelava
zelenjave, sadja, grozdja (ne za vino); zlasti proizvodnja marmelade, kompotov,
namazov, konzerviranje surovin, sušenje surovin;
10.  
proizvodnja vlaknin iz poljščin (SKD 13.100 Priprava in predenje
tekstilnih vlaken);
11.  
proizvodnja kisa (SKD 10.840 Proizvodnja začimb, dišav in drugih
dodatkov);
12.  
zakol živali in predelava mesa (SKD 10.110 Proizvodnja mesa, razen
perutninskega, SKD 10.120 Proizvodnja perutninskega mesa, SKD 10.130
Proizvodnja mesnih izdelkov): v to skupino spadajo klanje in razsek živali,
priprava mesnih izdelkov, klobas, salam idr., peka celih živali, razen goveda
in kopitarjev, sušenje mesa, dimljenje, priprava paštet itd. Živali, razen
polžev, so v reji na kmetiji od rojstva ali najmanj tri mesece, perutnina,
kunci ter jagnjeta, kozlički in prašički do 20 kg žive teže pa od rojstva ali
najmanj en mesec;
13.  
predelava mleka (SKD 10.510 Mlekarstvo in sirarstvo);
14.  
proizvodnja sladoleda (10.520 Proizvodnja sladoleda);
15.  
predelava medu, cvetnega prahu, matičnega mlečka, propolisa in voska
(SKD 10.840 Proizvodnja začimb, dišav in drugih dodatkov, SKD 10.890
Proizvodnja drugih prehrambenih izdelkov, drugje nerazvrščenih, SKD 11.010
Proizvodnja žganih pijač, SKD 11.030 Proizvodnja sadnih vin in podobnih
fermentiranih pijač): proizvodnja medenega kisa, proizvodnja medenega žganja,
proizvodnja čebeljih pridelkov z dodatki zelišč, sadja in podobno, proizvodnja
medice in peneče medice na osnovi medu in čebeljih pridelkov, proizvodnja
medenih likerjev in tinkture iz propolisa. Žganje, dodatki za proizvodnjo
čebeljih pridelkov kot na primer zelišča, suho sadje in alkoholni ali vodni
izvlečki iz zelišč se lahko kupijo pri drugih kmetijah, ki imajo dovoljenje za
opravljanje dopolnilne dejavnosti predelava. Za proizvodnjo medenih likerjev in
tinkture iz propolisa ne veljajo določbe drugega odstavka tega člena o
zagotovitvi 50 odstotkov količin lastnih surovin v izdelku. Zagotovljen pa mora
biti lastni primarni čebelji pridelek. Če ima nosilec te dopolnilne dejavnosti
lastno pridelavo sadja in zelišč, lahko te uporablja za proizvodnjo čebeljih
pridelkov z dodatki;
16.  
predelava zelišč (SKD 10.830 Predelava čaja in kave, SKD 10.840
Proizvodnja začimb, dišav in drugih dodatkov in SKD 10.390 Druga predelava in
konzerviranje sadja in zelenjave): kmetija mora imeti v uporabi najmanj 0,02 ha
površin z zelišči. Ne glede na določbe drugega odstavka tega člena ni treba
zagotavljati 50 odstotkov količin lastnih surovin v izdelku. Surovine se lahko
kupijo tudi na lokalnem trgu. Izdelujejo se lahko čaji, kozmetični izdelki in
drugi izdelki v obliki alkoholnih izvlečkov, krem, mazil in drugo. Surovine so
pridelane ali nabrane na lokalnem trgu;
17.  
proizvodnja eteričnih olj (SKD 20.530 Proizvodnja eteričnih olj):
kmetija mora imeti v uporabi najmanj 0,02 ha površin z zelišči. Ne glede na
določbe drugega odstavka tega člena ni treba zagotavljati 50 odstotkov količin
lastnih surovin v izdelku. Surovine se lahko kupijo tudi na lokalnem trgu.
Eterična olja so namenjena za zunanjo uporabo. Surovine so pridelane ali
nabrane na lokalnem trgu;
18.  
predelava gozdnih sadežev (SKD 10.390 Druga predelava in konzerviranje
sadja in zelenjave): v to skupino spada predelava samoniklih gliv, kostanja,
žira, želoda, borovnic in drugih sadežev. Ne glede na določbe drugega odstavka
tega člena ni treba zagotavljati 50 odstotkov količin lastnih surovin v
izdelku. Surovine se lahko kupijo na lokalnem trgu. Surovine so nabrane na
lokalnem trgu;
19.  
proizvodnja žganih pijač (SKD 11.010 Proizvodnja žganih pijač): Ne glede
na določbe drugega odstavka tega člena za predelavo brinja ni treba
zagotavljati 50 odstotkov količin lastnih surovin v izdelku. Brinje je nabrano
na lokalnem trgu;
20.  
proizvodnja piva, medenega piva (SKD 11.050 Proizvodnja piva): ne glede
na določbe drugega odstavka tega člena morata biti hmelj in med v celoti
pridelana na kmetiji, za ostale surovine pa ni treba zagotavljati 50 odstotkov
količin lastnih surovin v izdelku;
21.  
proizvodnja drugih fermentiranih pijač in sadnih vin (SKD 11.030
Proizvodnja sadnih vin in podobnih fermentiranih pijač);
22.  
pečenje kostanja, koruze, semen, oreškov in prodaja tega na stojnicah
(SKD 56.104 Začasni gostinski obrati): skladno z zakonom, ki ureja gostinstvo;
23.  
predelava volne (SKD 13.100 Priprava in predenje tekstilnih vlaken);
24.  
proizvodnja krmil (SKD 10.910 Proizvodnja krmil): proizvodnja krmil za
živino in drobnico, vključno s hranilnimi dodatki;
25.  
konzerviranje in vlaganje jajc (SKD 10.890 Proizvodnja drugih
prehrambenih izdelkov, drugje nerazvrščenih).
(2) Za opravljanje dopolnilne dejavnosti predelava mora
kmetija pridelati najmanj 50 odstotkov količin lastnih surovin, do 50 odstotkov
količin surovin pa lahko dokupi z drugih kmetij. Zahtevani delež se zagotavlja
v koledarskem letu.
(3) Kot lastne surovine iz prejšnjega odstavka se
štejejo zlasti: jajca, sadje, zelenjava, poljščine, žive živali, meso, mleko, med,
cvetni prah, matični mleček. Voda se po tej uredbi ne šteje kot surovina.
(4) Nosilec dopolnilne dejavnosti lahko dokupuje
surovine na lokalnem trgu od drugih kmetij, ki v tekočem letu vložijo zbirno
vlogo v skladu s predpisom, ki ureja izvedbo ukrepov kmetijske politike, ali od
nosilcev ali članov kmetije, ki so vpisani v registru čebelnjakov v skladu s
predpisom, ki ureja register čebelnjakov.
(5) Izven kmetij je dovoljen nakup tehnoloških surovin v
skladu s proizvodno specifikacijo ali recepturo in nakup embalaže.
(6) Nosilec dopolnilne dejavnosti dokazuje količine in
poreklo surovin iz drugega odstavka tega člena s prejetimi računi in z
evidencami o lastnih količinah predelanih surovin ali z drugimi dokazili, ki
vsebujejo podatke o količinah in poreklu surovin, ki jih je treba hraniti deset
let od poslovnega dogodka. Zagotoviti mora oštevilčenje po časovnem zaporedju
vseh prejetih računov oziroma dokazil, ločeno za surovine s kmetije in drugih
kmetij.
(7) Dopolnilna dejavnost predelava se opravlja na
naslovu kmetije, na naslovu nosilca kmetije, ali v drugem registriranem obratu.
Ne glede na prejšnji stavek se dopolnilna dejavnost pečenje kostanja, koruze,
semen, oreškov in prodaja tega na stojnicah iz 22. točke prvega odstavka tega
člena lahko opravlja na lokalnih prireditvah, povezanih s predstavitvijo
podeželja ali tradicionalnimi običaji na lokalnem trgu.
(8) Če ima nosilec dopolnilne dejavnosti dovoljenje za
opravljanje dopolnilne dejavnosti predelava in prodaja izdelke iz te dopolnilne
dejavnosti, dovoljenje za opravljanje dopolnilne dejavnosti prodaja kmetijskih
pridelkov in izdelkov s kmetij iz 12. člena te uredbe za te izdelke ni
potrebno.
(9) Na vidnem mestu prodaje mora biti označeno, da so
izdelki s kmetije nosilca dopolnilne dejavnosti predelava.
(10) Ne glede na določbe tega člena, se lahko na kmetiji
brez dovoljenja za opravljanje dopolnilne dejavnosti predelava opravlja
dejavnost predelave oljk v oljčno olje in grozdja v vino, kadar se njuna
proizvodnja v skladu s predpisi o dohodnini in predpisi o ugotavljanju
katastrskega dohodka šteje za osnovno kmetijsko dejavnosti in se dohodek od
njune proizvodnje določa na podlagi katastrskega dohodka.
11. člen
(opravljanje dopolnilne dejavnosti predelava gozdnih lesnih
sortimentov)
(1) Med dopolnilne dejavnosti predelava gozdnih lesnih
sortimentov spadajo naslednje dejavnosti z naslednjimi dodatnimi pogoji:
1.     
izdelava lesnih briketov in pelet (SKD 16.290 Proizvodnja drugih
izdelkov iz lesa, plute, slame in protja);
2.     
izdelava lesene embalaže (SKD 16.240 Proizvodnja lesene embalaže);
3.     
izdelava žaganega, skobljanega in impregniranega lesa (deske, tramovi),
izdelava drogov, kolov, železniških pragov (SKD 16.100 Žaganje, skobljanje in
impregniranje lesa);
4.     
izdelava enostavnih izdelkov iz lesa (SKD 16.290 Proizvodnja drugih
izdelkov iz lesa, plute, slame in protja): v to skupino spadajo zlasti izdelava
kompostnikov, vrtnih klopi in miz, ptičnic, valilnic, okvirjev za satnice,
struženih izdelkov, ograj iz brun;
5.     
izdelava drv ali lesnih sekancev iz kupljenih gozdnih lesnih sortimentov
in izdelava lesnih sekancev v predelovalnem obratu ali za proizvodnjo energije
iz kupljenih gozdnih lesnih sortimentov (SKD 02.200 Sečnja).
(2) Lastne surovine morajo obsegati najmanj 20 odstotkov
količine potrebnih surovin, do 80 odstotkov količin surovin pa se lahko dokupi
od drugih lastnikov gozdov na lokalnem trgu. Izven kmetij je dovoljen nakup dodatnega
pritrdilnega materiala, ki je potreben za predelavo gozdnih lesnih sortimentov,
zlasti lepilo, vijaki, sponke ipd. Zahtevani delež se zagotavlja v koledarskem
letu.
(3) Dopolnilna dejavnost predelava gozdnih lesnih
sortimentov se opravlja na naslovu kmetije, na naslovu nosilca kmetije ali na
površinah, ki so v uporabi članov kmetije, ali na površinah drugih lastnikov
gozdov, ki so zagotovili to surovino.
(4) Nosilec dopolnilne dejavnosti dokazuje količine in
poreklo surovin iz drugega odstavka tega člena s prejetimi računi ali drugimi
dokazili, ki vsebujejo podatke o količinah in poreklu surovin, ki jih je treba
hraniti deset let od poslovnega dogodka. Zagotoviti mora oštevilčenje po
časovnem zaporedju vseh prejetih računov oziroma dokazil, ločeno za surovine s
kmetije in od drugih lastnikov gozdov. Količine lastnih surovin se izkazujejo
tudi na podlagi odločbe o izbiri dreves za posek, izdane v skladu s predpisom,
ki ureja gozdove.
(5) Če ima nosilec dopolnilne dejavnosti dovoljenje za
opravljanje dopolnilne dejavnosti predelava gozdnih lesnih sortimentov in
prodaja izdelke iz te dopolnilne dejavnosti, dovoljenje za opravljanje
dopolnilne dejavnosti prodaja kmetijskih pridelkov in izdelkov s kmetij iz
12. člena te uredbe za te izdelke ni potrebno.
12. člen
(opravljanje dopolnilne dejavnosti prodaja kmetijskih
pridelkov in izdelkov s kmetij)
(1) Med dopolnilne dejavnosti prodaja kmetijskih
pridelkov in izdelkov s kmetij (v nadaljnjem besedilu: dopolnilna dejavnost
prodaja) spada prodaja lastnih kmetijskih pridelkov in lastnih izdelkov ter
kmetijskih pridelkov in izdelkov z drugih kmetij, če ima druga kmetija za te
izdelke dovoljenje za opravljanje dopolnilne dejavnosti. Med dopolnilne
dejavnosti prodaja spadajo naslednje dejavnosti z naslednjimi dodatnimi pogoji:
1.     
prodaja na kmetiji in prodaja od vrat do vrat (SKD 47.990 Druga trgovina
na drobno zunaj prodajaln, stojnic in tržnic);
2.     
prodaja na lokalnem trgu (SKD 47.810 Trgovina na drobno na stojnicah in
tržnicah z živili, pijačami in tobačnimi izdelki): v to skupino spada prodaja
na tržnicah, prodaja na premičnih prodajnih objektih in prodaja na sejmih in
prireditvah;
3.     
prodaja na drobno po pošti preko interneta (SKD 47.910 Trgovina na
drobno po pošti ali po internetu): naročnik posreduje svoje naročilo po pošti,
preko interneta ali po telefonu, naročeno blago je kupcu fizično dostavljeno;
4.     
prodaja trgovcem na drobno, institucijam in gostinskim obratom (SKD
46.220 Trgovina na debelo s cvetjem in rastlinami, 46.310 Trgovina na debelo s
sadjem in zelenjavo, 46.320 Trgovina na debelo z mesom in mesnimi izdelki,
46.330 Trgovina na debelo z mlekom, mlečnimi izdelki, jajci, jedilnimi olji in
maščobami, 46.360 Trgovina na debelo s sladkorjem, čokolado, sladkornimi
izdelki): v to skupino spada prodaja trgovcem na drobno, vrtcem, šolam in
drugim javnim zavodom ter gostinskim obratom.
(2) Za opravljanje dopolnilne dejavnosti prodaja mora
delež prodanih lastnih kmetijskih pridelkov in izdelkov znašati najmanj 30
odstotkov količine celotne prodaje v okviru dopolnilne dejavnosti prodaja, do
70 odstotkov količine pa je lahko z drugih kmetij.
(3) Zahtevani delež lastnih kmetijskih pridelkov in
izdelkov iz prejšnjega odstavka se zagotavlja v koledarskem letu.
(4) Pri prodaji kmetijskih pridelkov in izdelkov mora
nosilec dopolnilne dejavnosti dokazovati njihovo količino in poreklo iz drugega
odstavka tega člena s prejetimi računi ali drugimi dokazili, ki vsebujejo
podatke o količinah in poreklu pridelkov ali izdelkov, ki jih je treba hraniti
deset let od poslovnega dogodka.
Zagotoviti mora oštevilčenje po časovnem zaporedju vseh
prejetih računov oziroma dokazil, ločeno za pridelke in izdelke s kmetije in
drugih kmetij.
(5) Pri opravljanju dopolnilne dejavnosti prodaja mora
biti na vidnem mestu jasno označeno, kateri pridelki in izdelki so z lastne
kmetije in kateri z druge kmetije (naziv in naslov kmetije).
(6) Pri opravljanju dopolnilne dejavnosti prodaja lahko
nosilec dopolnilne dejavnosti prodaja samo tiste istovrstne skupine kmetijskih
pridelkov, ki so vpisane v RKG.
13. člen
(opravljanje dopolnilne dejavnosti vzreja in predelava vodnih
organizmov)
(1) Med dopolnilne dejavnosti vzreja in predelava vodnih
organizmov spadata naslednji dejavnosti z naslednjimi dodatnimi pogoji:
1.     
vzreja vodnih organizmov (SKD 03.220 Gojenje sladkovodnih organizmov):
količina vzrejenih vodnih organizmov je lahko največ 5.000 kg letno;
2.     
predelava vodnih organizmov (SKD 10.200 Predelava in konzerviranje rib,
rakov in mehkužcev): količina predelanih vodnih organizmov je lahko največ
10.000 kg letno, pri čemer mora biti najmanj 50 odstotkov količin vodnih
organizmov iz lastne vzreje. Predelava vodnih organizmov so zlasti filetiranje,
dimljenje, prekajevanje, mariniranje.
(2) Nosilec dopolnilne dejavnosti dokazuje količino in
poreklo surovin iz prejšnjega odstavka s prejetimi računi ali drugimi dokazili,
ki vsebujejo podatke o količinah in poreklu surovin, ki jih je treba hraniti
deset let od poslovnega dogodka. Zagotoviti mora oštevilčenje po časovnem
zaporedju vseh prejetih računov oziroma dokazil, ločeno za surovine s kmetije
in lokalnega trga.
(3) Dopolnilna dejavnost vzreja in predelava vodnih
organizmov se opravlja na zemljiščih v lasti članov kmetije ali na naslovu
kmetije ali na naslovu nosilca kmetije, predelava vodnih organizmov pa lahko
tudi v drugem registriranem obratu.
(4) Če ima nosilec dopolnilne dejavnosti dovoljenje za
opravljanje dopolnilne dejavnosti vzreja in predelava vodnih organizmov in
prodaja izdelke iz te dopolnilne dejavnosti, dovoljenje za opravljanje
dopolnilne dejavnosti prodaja iz prejšnjega člena za te izdelke ni potrebno. Na
vidnem mestu prodaje mora biti označeno, da so vodni organizmi in izdelki s
kmetije nosilca dopolnilne dejavnosti vzreja in predelava vodnih organizmov.
14. člen
(opravljanje dopolnilne dejavnosti turizem na kmetiji, ki je
gostinska dejavnost)
(1) Med dopolnilne dejavnosti turizem na kmetiji, ki je
gostinska dejavnost (v nadaljnjem besedilu: dopolnilna dejavnost turizem na
kmetiji), spadajo naslednje dejavnosti:
1.     
turistična kmetija z nastanitvijo (SKD 55.202 Turistične kmetije s
sobami);
2.     
izletniška kmetija (SKD 56.105 Turistične kmetije brez sob);
3.     
vinotoč (SKD 56.105 Turistične kmetije brez sob);
4.     
osmica (SKD 56.105 Turistične kmetije brez sob).
(2) Za opravljanje dopolnilne dejavnosti turizem na
kmetiji mora kmetija zagotoviti najmanj 50 odstotkov vrednosti lastnih
surovin. Do 25 odstotkov vrednosti ponudbe lahko kmetija zagotovi z dokupom
surovin, ki so pridelane na drugih kmetijah z lokalnega trga ali predelane na
drugih kmetijah, ki imajo dopolnilno dejavnost predelava. Če nakup ni
neposredno izveden na drugi kmetiji, mora biti iz računa ali prevzema razviden
izvor surovine. Do 25 odstotkov vrednosti ponudbe lahko kmetija dokupi surovine
in izdelke v prosti prodaji. Zahtevani deleži se zagotavljajo v koledarskem letu.
(3) Ne glede na prejšnji odstavek morajo kmetije na
gorskem območju zagotoviti najmanj 40 odstotkov vrednosti lastnih surovin.
Do 35 odstotkov vrednosti ponudbe lahko kmetija zagotovi z dokupom surovin, ki
so pridelane na drugih kmetijah z lokalnega trga ali predelane na drugih
kmetijah, ki imajo dopolnilno dejavnost predelava. Če nakup ni neposredno
izveden na drugi kmetiji, mora biti iz računa ali prevzema razviden izvor
surovine. Do 25 odstotkov vrednosti ponudbe lahko kmetija dokupi surovine v
prosti prodaji. Zahtevani deleži se zagotavljajo v koledarskem letu.
(4) Na vidnem mestu ponudbe mora biti označeno poreklo
surovin (lastna kmetija, druga kmetija iz drugega ali tretjega odstavka tega
člena oziroma surovine v prosti prodaji).
(5) Nosilec dopolnilne dejavnosti dokazuje količine,
vrednost in poreklo surovin iz drugega in tretjega odstavka tega člena s
prejetimi računi in z evidencami o lastnih količinah predelanih surovin ali
drugimi dokazili, ki vsebujejo podatke o količinah, vrednosti in poreklu
surovin, ki jih je treba hraniti deset let od poslovnega dogodka. Zagotoviti
mora oštevilčenje po časovnem zaporedju vseh prejetih računov oziroma dokazil,
ločeno za surovine s kmetije, drugih kmetij z lokalnega trga ali ki so
predelane na drugih kmetijah, ki imajo dopolnilno dejavnost predelava in za
surovine iz proste prodaje.
(6) V ponudbi dopolnilne dejavnosti turizem na kmetiji
so lahko sok, vino, sadna vina in žgane pijače s kmetije ali drugih kmetij.
Nudijo se lahko tudi pivo, ustekleničena voda, mineralna voda, kakav, čaj in
kava, za katere se ne upoštevajo omejitve iz drugega oziroma tretjega odstavka
tega člena.
(7) Za izdelke, ki so predelani na kmetiji in se nudijo
in prodajajo le gostom v okviru dopolnilne dejavnosti iz tega člena, ni treba
pridobiti dovoljenja za opravljanje dopolnilnih dejavnosti iz 10. in 13.
člena te uredbe.
(8) Kmetija, ki opravlja dopolnilne dejavnosti turizem
na kmetiji lahko nudi gostom športne rekvizite za športne aktivnosti v naravi v
okolici kmetije, kot so na primer čolnarjenje, kolesarjenje, smučanje.
15. člen
(opravljanje dopolnilne dejavnosti turistična kmetija z
nastanitvijo)
(1) Prostori, namenjeni opravljanju dopolnilne
dejavnosti turistična kmetija z nastanitvijo, morajo biti urejeni v objektih,
ki jih ima nosilec kmetije ali člani kmetije, na kateri se opravlja kmetijska
dejavnost, v lasti, najmanj desetletnem najemu ali ima na njej vpisano stavbno
pravico za najmanj deset let.
(2) Turistična kmetija z
nastanitvijo lahko gostu nudi nočitev v sobah, apartmajih, na skupnih ležiščih,
prostoru za kampiranje, prostoru za bivalna vozila, lahko pa nudi tudi druge
oblike prenočevanja, na primer senik, čebelnjak in podobne inovativne oblike
nastanitve. Na kmetijskem zemljišču v uporabi te kmetije ne sme biti prostorov za
kampiranje za postavitev bivalnih vozil, počitniških prikolic ter osebnih
avtomobilov. Pri postajališčih ni treba imeti vstopne zapornice in sprejemnega
prostora iz predpisa, ki ureja minimalne tehnične pogoje in obseg storitev za
opravljanje gostinske dejavnosti.
(3) Na turističnih kmetijah z nastanitvijo je lahko v
sobah, apartmajih in na skupnih ležiščih, največ 30 ležišč.
(4) Na turistični kmetiji z nastanitvijo, ki ima urejen
prostor za kampiranje ali gostom nudi druge oblike prenočevanja, je dovoljena
nastanitev za največ 30 oseb.
(5) Nastanitvene zmogljivosti morajo biti na naslovu
kmetije, na kateri se opravlja dopolnilna dejavnost turistična kmetija z
nastanitvijo ali v objektih, ki se prostorsko in vsebinsko navezujejo na
osnovno in dopolnilno dejavnost na kmetiji v oddaljenosti do 3 km zračne črte
od naslova kmetije. Oddaljenost prostora za kampiranje od kmetije ne sme biti
večja od 200 m v skladu s predpisom, ki ureja minimalne tehnične pogoje in
obseg storitev za opravljanje gostinske dejavnosti. Nastanitvene zmogljivosti
so lahko tudi na lokaciji planine, če planina pripada kmetiji, ki opravlja
dopolnilno dejavnost turistična kmetija z nastanitvijo, ali v pripadajočem
objektu vinograda, če vinograd pripada kmetiji, ki opravlja dopolnilno dejavnost
turistična kmetija z nastanitvijo, in je vinograd vpisan v RKG.
(6) Nosilec dopolnilne dejavnosti izkaže evidenco gostov
z izpisom iz knjige gostov.
16. člen
(opravljanje dopolnilne dejavnosti izletniška kmetija, vinotoč,
osmica)
(1) Na izletniških kmetijah je lahko največ 60 sedežev
pred objektom, 60 sedežev v objektu in največ 60 gostov naenkrat. Če ima ta
kmetija tudi dovoljenje za opravljanje turizma na kmetiji z nastanitvijo, se
omejitev sedežev ne nanaša na nastanitvene goste iz prejšnjega člena.
(2) Na kmetiji, na kateri se opravlja dopolnilna
dejavnost vinotoč, lahko ne glede na drugi in tretji odstavek 14. člena te
uredbe nudijo hladne prigrizke, kruh in pecivo te kmetije ali druge kmetije. Ne
glede na šesti odstavek 14. člena te uredbe se lahko nudijo vino in druge
pijače s kmetije (sadni mošt, sok, žganje, liker, čaj) le iz lastne pridelave,
dokupijo pa se lahko ustekleničena naravna in mineralna voda ter kava.
(3) V vinotočih je lahko največ 60 sedežev pred
objektom, 60 sedežev v objektu in največ 60 gostov naenkrat.
(4) Na kmetiji, na kateri se opravlja dopolnilna
dejavnost osmica, se lahko ne glede na drugi in tretji odstavek 14. člena te
uredbe nudijo dnevno tri krajevno značilne tople jedi, hladni prigrizki, kruh
in pecivo te kmetije ali druge kmetije. Na kmetiji, na kateri se opravlja
dopolnilna dejavnost osmica, lahko ne glede na šesti odstavek 14. člena te
uredbe nudijo vino in sokove le iz lastne pridelave, dokupijo pa se lahko
ustekleničena naravna in mineralna voda, jabolčni sok, žganje, likerji in kava.
(5) Dopolnilne dejavnosti izletniška kmetija se
opravljajo v oddaljenosti do 3 km zračne črte od naslova kmetije, vinotoč in
osmica se opravljajo na naslovu kmetije ali v pripadajočem objektu vinograda,
če vinograd pripada kmetiji, ki opravlja dopolnilno dejavnost vinotoč ali
osmica, in je vinograd vpisan v RKG.
17. člen
(opravljanje dopolnilne dejavnosti turizem na kmetiji, ki ni
gostinska dejavnost)
(1) Med dopolnilne dejavnosti turizem na kmetiji, ki ni
gostinska dejavnost, spadajo naslednje dejavnosti z naslednjimi dodatnimi
pogoji:
1.     
prevoz potnikov z vprežnimi vozili in traktorji (SKD 49.391 Medkrajevni
in drug cestni potniški promet): kmetija mora zagotoviti najmanj dve lastni
živali ali traktor in vozilo za prevoz potnikov;
2.     
ježa živali (SKD 93.190 Druge športne dejavnosti): kmetija mora
zagotoviti najmanj dve lastni živali za ježo;
3.     
oddajanje površin za piknike (SKD 93.299 Druge nerazvrščene dejavnosti
za prosti čas): kmetija mora zagotoviti požarno varnost in sanitarije za goste;
4.     
muzeji in tematske zbirke (SKD 91.020 Dejavnost muzejev): muzeji in
tematske zbirke morajo biti povezani z dejavnostjo kmetije;
5.     
tematski parki (SKD 93.210 Dejavnost zabaviščnih parkov):  tematski
parki morajo biti povezani z dejavnostjo kmetije;
6.     
apiturizem (SKD 68.200 Oddajanje in obratovanje lastnih ali najetih
nepremičnin): čebelar mora zagotoviti lasten čebelnjak oziroma stojišče s
čebeljimi panji. Čebelar mora imeti najmanj 10 čebeljih družin;
7.     
športni ribolov na vodnih površinah na kmetiji (SKD 03.120 Sladkovodno
ribištvo): kmetija mora zagotoviti sanitarije za goste.
(2) Dopolnilna dejavnost turizem na kmetiji, ki ni
gostinska dejavnost, se opravlja na lokalnem trgu, razen dejavnosti, navedenih
v 3., 4., 5. in 7. točki prejšnjega odstavka, ki se lahko opravljajo v
oddaljenosti do 3 km zračne črte od naslova kmetije.
18. člen
(opravljanje dopolnilne dejavnosti, povezane s
tradicionalnimi znanji na kmetiji, storitvami oziroma izdelki)
(1) Med dopolnilne dejavnosti, povezane s
tradicionalnimi znanji na kmetiji, storitvami oziroma izdelki, spadajo
naslednje dejavnosti z naslednjimi dodatnimi pogoji:
1.     
lončarstvo (SKD 23.410 Proizvodnja gospodinjske in okrasne keramike);
2.     
izdelava in oblikovanje keramike (SKD 90.030 Umetniško ustvarjanje);
3.     
pletarstvo (SKD 16.290 Proizvodnja drugih izdelkov iz lesa, plute, slame
in protja);
4.     
tkalstvo (SKD 13.200 Tkanje tekstilij);
5.     
izdelovanje krpank (SKD 13.920 Proizvodnja končnih tekstilnih izdelkov,
razen oblačil);
6.     
ročno pletenje in kvačkanje (SKD 14.390 Proizvodnja drugih pletenih in
kvačkanih oblačil);
7.     
izdelovanje kvačkanih vezenin (SKD 13.990 Proizvodnja drugje
nerazvrščenih tekstilij);
8.     
domača suhorobarska galanterija in nadaljevanje stare suhorobarske
dediščine (SKD 16.290 Proizvodnja drugih izdelkov iz lesa, plute, slame in
protja);
9.     
medičarstvo in lectarstvo, dražgoški kruhki, medenjaki, pecivo in
slaščice (SKD 10.720 Proizvodnja prepečenca in piškotov; proizvodnja trajnega
peciva in slaščic): kmetija lahko dokupuje moko iz mlinov na lokalnem trgu;
10.  
svečarstvo (SKD 32.990 Drugje nerazvrščene predelovalne dejavnosti):
dovoljena je uporaba naravnih gradiv;
11.  
sedlarstvo (SKD 15.120 Proizvodnja potovalne galanterije,  sedlarskih in
jermenarskih izdelkov);
12.  
coklarstvo (SKD 16.290 Proizvodnja drugih izdelkov iz lesa, plute, slame
in protja);
13.  
umetnostno kovaštvo (SKD 25.500 Kovanje, stiskanje, vtiskovanje in
valjanje kovin, prašna metalurgija);
14.  
domače tesarstvo (SKD 16.230 Stavbno mizarstvo in tesarstvo):
izdelovanje tradicionalnih lesenih preš za grozdje, kozolcev, tesarski detajli
za potrebe ohranjanja spomenikov kulturne dediščine ali t. i. tesarsko
restavratorstvo, izdelovanje tesarskih replik;
15.  
domače mizarstvo (SKD 16.230 Stavbno mizarstvo in tesarstvo):
izdelovanje mizarskih replik dediščine, mizarsko restavratorstvo, izdelovanje
raznih domačih mizarskih izdelkov;
16.  
rezbarstvo (SKD 16.290 Proizvodnja drugih izdelkov iz lesa, plute, slame
in protja): izključno le ročno rezbarstvo brez uporabe mehaničnih strojnih
orodij, rezbarstvo kot del restavratorstva in izdelovanje rezbarskih replik;
17.  
izdelovanje intarzij (SKD 16.290 Proizvodnja drugih izdelkov iz lesa,
plute, slame in protja): lesne, slamnate, kovinske, kamnite intarzije;
18.  
čebričarstvo, sodarstvo (SKD 16.240 Proizvodnja lesene embalaže);
19.  
kolarstvo (SKD 30.990 Proizvodnja vprežnih in drugih vozil): izdelovanje
lesenih koles za vozove, delov vozov in vozov v celoti – kmečkih vozov in
kočij;
20.  
izdelovanje klekljanih čipk (SKD 13.990 Proizvodnja drugje nerazvrščenih
tekstilij);
21.  
izdelovanje vezenin (SKD 13.990 Proizvodnja drugje nerazvrščenih tekstilij):
različne veziljske tehnologije, npr. križni vbod, rišelje itd.;
22.  
piparstvo (SKD 32.990 Drugje nerazvrščene predelovalne dejavnosti);
23.  
slamnikarstvo (SKD 16.290 Proizvodnja drugih izdelkov iz lesa, plute,
slame in protja): izdelki iz slamnatih kit, cekarji, klobuki in drugi izdelki;
24.  
izdelovanje narodnih noš (SKD 14.130 Proizvodnja drugih vrhnjih oblačil):
izdelovanje celot ali delov narodni noš;
25.  
izdelovanje umetnega cvetja (SKD 32.990 Drugje nerazvrščene predelovalne
dejavnosti): dovoljena je uporaba naravnih materialov, zlasti papirja in voska;
26.  
apnenčarstvo (SKD 23.520 Proizvodnja apna in mavca): žganje apna v
klasičnih domačih, gozdnih apnenicah, največkrat tudi za potrebe varovanja
spomenikov kulturne dediščine in zahtevne prenove;
27.  
umetnostno kamnoseštvo (SKD 90.030 Umetniško ustvarjanje): replike
starih kamnitih posod in podobno;
28.  
vrvarstvo (SKD 13.940 Proizvodnja vrvi, vrvic in mrež): lanene in
konopljine vrvi;
29.  
izdelovanje bičev (SKD 32.990 Drugje nerazvrščene predelovalne
dejavnosti);
30.  
izdelovanje maskot (SKD 90.030 Umetniško ustvarjanje);
31.  
izdelovanje replik slovenske kulturne dediščine (SKD 90.030 Umetniško
ustvarjanje);
32.  
oglarstvo (SKD 02.200 Sečnja);
33.  
ročno poslikavanje najrazličnejših predmetov – replike skrinj, panjskih
končnic, slik na steklu in drugih izdelkov naše dediščine (SKD 90.030 Umetniško
ustvarjanje);
34.  
dekorativno oblikovanje iz naravnih in umetnih materialov (SKD 90.030
Umetniško ustvarjanje);
35.  
ročno izdelane igrače in lutke (SKD 32.400 Proizvodnja igrač in
rekvizitov za igre in zabavo);
36.  
polstenje (SKD 13.990 Proizvodnja drugje nerazvrščenih tekstilij);
37.  
izdelava skodel, skrilj (SKD 16.230 Stavbno mizarstvo in tesarstvo);
38.  
krovstvo s slamo, skodlami in skriljem (SKD 43.910 Postavljanje ostrešij
in krovska dela);
39.  
izdelki iz čebeljega voska (SKD 32.990 Drugje nerazvrščene predelovalne
dejavnosti);
40.  
podkovno kovaštvo (SKD 01.620 Storitve za živinorejo, razen
veterinarskih);
41.  
izdelava slame za krovstvo (SKD 16.290 Proizvodnja drugih izdelkov iz
lesa, plute, slame in protja);
42.  
aranžiranje, izdelava in prodaja vencev, šopkov in drugih aranžmajev iz
na kmetiji vzgojenega cvetja ter travniških in gozdnih rastlin (SKD 47.761
Trgovina na drobno v cvetličarnah);
43.  
peka kruha in potic na tradicionalni način (SKD 10.710 Proizvodnja
kruha, svežega peciva in slaščic): kmetija mora imeti lastno krušno peč in
kurjenje z drvmi. Kmetija lahko dokupuje moko iz mlinov na lokalnem trgu.
Količina pečenega kruha je lahko največ 13.500 kg letno;
44.  
proizvodnja testenin na tradicionalni način (SKD 10.730 Proizvodnja
testenin): kmetija lahko dokupuje moko iz mlinov na lokalnem trgu. Količina
testenin je lahko največ 2.500 kg letno;
45.  
peka peciva in slaščic na tradicionalni način (SKD 10.710 Proizvodnja
kruha, svežega peciva in slaščic): kmetija lahko dokupuje moko iz mlinov na
lokalnem trgu. Količina pekovskega peciva je lahko največ 2.500 kg letno;
46.  
izdelki iz suhega cvetja in dišavnic (SKD 47.761 Trgovina na drobno v
cvetličarnah);
47.  
predelava zelišč in dišavnic na tradicionalni način (SKD 10.830
Predelava čaja in kave, SKD 10.840 Proizvodnja začimb, dišav in drugih
dodatkov, 10.890 Proizvodnja drugih prehrambenih izdelkov, drugje
nerazvrščenih): pri izdelavi se smejo poleg zelišč in dišavnic uporabljati samo
rastlinska olja, maščobe, žganje, čebelji vosek in smola. Lahko se uporabljajo surovine,
pridelane ali nabrane na lokalnem trgu;
48.  
izdelava mila na tradicionalni način (SKD 20.410 Proizvodnja mil in
pralnih sredstev, čistilnih in polirnih sredstev, 20.420 Proizvodnja parfumov
in toaletnih sredstev): pri izdelavi se smejo uporabljati samo rastlinska olja,
maščobe, dišavnice, eterična olja, mleko, pepel, čebelji vosek in smola, ki so
pridelani ali nabrani na lokalnem trgu, ter lug;
49.  
predelava volne na tradicionalni način (SKD 13.100 Priprava in predenje
tekstilnih vlaken);
50.  
nega telesa in sproščanje s panjskim zrakom (SKD 96.040 Dejavnosti za
nego telesa): v to skupino spadajo medena masaža in sproščanje s panjskim
zrakom ter masaža z eteričnimi olji iz 17. točke prvega odstavka 10. člena te
uredbe. Če se medena masaža opravlja v čebelnjaku in pri sproščanju s panjskim
zrakom, mora biti zagotovljena zaščita pred čebelami. Medena masaža in masaža z
eteričnimi olji iz 17. točke prvega odstavka 10. člena te uredbe se opravljata
v skladu s predpisom, ki ureja minimalne sanitarno-zdravstvene pogoje za
opravljanje dejavnosti higienske nege in drugih podobnih dejavnosti. Sproščanje
s panjskim zrakom se opravlja v čebelnjaku. Če se pri sproščanju s panjskim
zrakom uporablja maska, se za vsako osebo uporabi nova maska;
51.  
nabiranje smole (SKD 02.300 Smola, drevesna, pridobivanje).
(2) Dopolnilne dejavnosti, povezane s tradicionalnimi
znanji na kmetiji, storitvami oziroma izdelki, se opravljajo na naslovu kmetije
ali na naslovu nosilca kmetije, razen dejavnosti oglarstvo, domače tesarstvo,
apnenčarstvo, krovstvo s slamo, skodlami in skriljem, podkovno kovaštvo ter
nabiranje smole, ki se opravljajo na lokalnem trgu. Sproščanje s panjskim
zrakom iz 50. točke prejšnjega odstavka se opravlja v čebelnjaku, ki pripada
kmetiji v skladu s predpisom o označevanju čebelnjakov in stojišč.
(3) Če ima nosilec dopolnilne dejavnosti dovoljenje za
opravljanje dopolnilne dejavnosti iz tega člena, dovoljenje za opravljanje
dopolnilne dejavnosti prodaja iz 12. člena te uredbe ni potrebno.
(4) Nosilec dopolnilne dejavnosti mora za dejavnosti iz
9., 43., 44., 45., 47. in 48. točke prvega odstavka tega člena dokazovati količine
in poreklo surovin s prejetimi računi ali drugimi dokazili, ki vsebujejo
podatke o količinah in poreklu surovin, ki jih je treba hraniti deset let od
poslovnega dogodka. Zagotoviti mora oštevilčenje po časovnem zaporedju vseh
prejetih računov oziroma dokazil, ločeno za surovine s kmetije, iz mlinov na
lokalnem trgu in z lokalnega trga ali iz proste prodaje.
19. člen
(opravljanje dopolnilne dejavnosti predelava rastlinskih
odpadkov ter proizvodnja in prodaja energije iz obnovljivih virov)
(1) Med dopolnilne dejavnosti predelava rastlinskih
odpadkov ter proizvodnja in prodaja energije iz obnovljivih virov spadajo
naslednje dejavnosti z naslednjimi dodatnimi pogoji:
1.     
zbiranje in kompostiranje odpadnih organskih snovi (SKD 38.320
Pridobivanje sekundarnih surovin iz ostankov in odpadkov);
2.     
proizvodnja in prodaja energije iz lesne biomase (SKD 35.112 Proizvodnja
električne energije v termoelektrarnah, jedrskih elektrarnah, SKD 35.300 Oskrba
s paro in vročo vodo): kmetija mora zagotoviti najmanj 20 odstotkov lastnih
gozdnih lesnih sortimentov. Zahtevani delež se zagotavlja v koledarskem letu.
Skupna toplotna moč proizvodnih naprav na lesno biomaso ne sme presegati 500 kW
toplotne moči naprave oziroma največ 250 kW električne moči naprave;
3.     
proizvodnja in prodaja energije iz gnoja, gnojevke in gnojnice ter
rastlinskega substrata (SKD 35.112 Proizvodnja električne energije v
termoelektrarnah, jedrskih elektrarnah, SKD 35.300 Oskrba s paro in vročo
vodo): kmetija mora imeti v reji živali, ki ustrezajo najmanj 50 GVŽ rejnih
živali. Delež rastlinskega substrata je do 25 prostorninskih odstotkov. V
substratu je največ deset prostorninskih odstotkov glavnega pridelka njiv in
največ 15 prostorninskih odstotkov krme s travinja ali namensko sejanih
dosevkov. Zahtevani delež se zagotavlja v koledarskem letu. Skupna električna
moč proizvodnih naprav je omejena na največ 250 kW;
4.     
proizvodnja in prodaja energije iz sončnega vira (SKD 35.119 Druga
proizvodnja električne energije): skupna nazivna moč proizvodnih naprav je
omejena na največ 100 kW;
5.     
proizvodnja in prodaja energije iz vodnega vira (SKD 35.111 Proizvodnja
električne energije v hidroelektrarnah): skupna nazivna moč hidroelektrarn je
omejena na največ 100 kW;
6.     
proizvodnja in prodaja energije iz vetrnega vira (SKD 35.119 Druga
proizvodnja električne energije): skupna nazivna moč vetrnih elektrarn je
omejena na največ 100 kW.
(2) Dopolnilne dejavnosti iz 1. do 3. točke prejšnjega
odstavka se opravljajo na naslovu kmetije. Dopolnilna dejavnost iz 4. točke
prejšnjega odstavka se opravlja na naslovu kmetije, v in na objektih, ki
pripadajo kmetiji. Dopolnilni dejavnosti iz 5. in 6. točke prejšnjega odstavka
se opravljata na naslovu kmetije, v in na objektih, ki pripadajo kmetiji v
oddaljenosti do 5 km zračne črte od naslova kmetije. Dopolnilna dejavnost iz 4.
točke prejšnjega odstavka se ne opravlja na kmetijskih površinah.
20. člen
(opravljanje dopolnilne dejavnosti storitve s kmetijsko in gozdarsko
mehanizacijo in opremo ter ročna dela)
(1) Med dopolnilne dejavnosti storitve s kmetijsko in
gozdarsko mehanizacijo in opremo ter ročna dela spadajo naslednje dejavnosti z
naslednjimi dodatnimi pogoji:
1.     
storitev delo s traktorjem in drugo strojno opremo (SKD 01.610 Storitve
za rastlinsko pridelavo);
2.     
storitev vzdrževanje cest in pluženje snega (SKD 81.290 Čiščenje cest in
drugo čiščenje);
3.     
storitev vzdrževanje zelenic (SKD 81.300 Urejanje in vzdrževanje zelenih
površin in okolice);
4.     
storitev sečnja (SKD 02.200 Sečnja);
5.     
storitev spravilo lesa iz gozda (SKD 02.400 Storitve za gozdarstvo);
6.     
storitev izdelava drv in lesnih sekancev iz gozdnih lesnih sortimentov
za proizvodnjo energije (SKD 02.200 Sečnja);
7.     
storitev izdelava lesnih briketov in pelet (SKD 16.100 Žaganje,
skobljanje in impregniranje lesa);
8.     
storitev gojenje in varstvo gozdov (SKD 02.100 Gojenje gozdov in druge
gozdarske dejavnosti);
9.     
storitev žaganje in skobljanje lesa (SKD 16.100 Žaganje, skobljanje in
impregniranje lesa);
10.  
storitev prevoz mleka, živali (SKD 01.610 Storitve za rastlinsko
pridelavo);
11.  
storitev točenje medu, polnjenje in pakiranje čebeljih pridelkov in
izdelkov ter izdelava satnic (SKD 10.890 Proizvodnja drugih prehrambenih
izdelkov, drugje nerazvrščenih, SKD 82.920 Pakiranje);
12.  
storitev zakol živali (SKD 10.110 Proizvodnja mesa, razen perutninskega,
klanje perutnine, SKD 10.120 Proizvodnja perutninskega mesa);
13.  
storitev predelava mesa (SKD 10.130 Proizvodnja mesnih izdelkov);
14.  
storitev predelava mleka (SKD 10.510 Mlekarstvo in sirarstvo);
15.  
storitev stiskanje kmetijskih pridelkov za olje (SKD 10.410 Proizvodnja
olja in maščob);
16.  
proizvodnja sadnih in zelenjavnih sokov (SKD 10.320 Proizvodnja sadnih
in zelenjavnih sokov);
17.  
storitev mletje žit (SKD 10.610 Mlinarstvo);
18.  
storitev predelava in konzerviranje sadja in zelenjave (SKD 10.390 Druga
predelava in konzerviranje sadja in zelenjave);
19.  
storitev pakiranje pridelkov in izdelkov (SKD 82.920 Pakiranje);
20.  
storitev opravljanje posebnih ročnih kmetijskih del in oskrbe živali
(SKD 81.300 Urejanje in vzdrževanje zelenih površin in okolice, SKD 01.610
Storitve za rastlinsko pridelavo in SKD 01.620 Storitve za živinorejo, razen
veterinarskih): v to skupino spadajo cepljenje sadnega drevja, obrezovanje,
oskrba živine, obrezovanje parkljev, striženje ovac, podkovanje, oskrba tujih
živali na kmetiji in podobna dela;
21.  
storitev nadomeščanje na kmetijah (SKD 96.090 Druge storitvene
dejavnosti, drugje nerazvrščene): v to skupino spada nadomeščanje na kmetijah,
kadar člani kmetije zagotavljajo pomoč oziroma zamenjavo za kmete na drugih
kmetijah, jih nadomeščajo pri njihovem vsakdanjem delu, kadar je to potrebno
zaradi razlogov, kakor sta bolezen ali odsotnost.
(2) Najvišji dovoljeni obseg delovnih ur pri dopolnilnih
dejavnostih iz prejšnjega odstavka je do skupno 1.000 ur v koledarskem letu na
polnoletnega člana kmetije. Pri izračunu števila članov kmetije se kot člana
kmetije upošteva tiste polnoletne člane kmetije, ki so člani te kmetije vsaj
pol leta v koledarskem letu.
(3) Za opravljanje dopolnilne dejavnosti iz 4., 5. in
8. točke prvega odstavka tega člena morajo nosilec dopolnilne dejavnosti, nosilec
kmetije, člani kmetije, zaposleni na kmetiji in osebe, ki opravljajo delo, ki
ni opredeljeno kot zaposlovanje na črno v skladu s predpisom, ki ureja
preprečevanje dela in zaposlovanja na črno, ki izvajajo to dopolnilno
dejavnost, izpolnjevati predpisane minimalne pogoje, ki jih morajo za
opravljanje del v gozdovih izpolnjevati izvajalci del v gozdovih v skladu s
predpisom, ki ureja minimalne pogoje, ki jih morajo izpolnjevati izvajalci del
v gozdovih.
(4) Nosilec dopolnilne dejavnosti dokazuje obseg
opravljenih storitev iz drugega odstavka tega člena z izdanimi računi, na
katerih je navedeno število opravljenih ur. Račune je treba hraniti deset let
od poslovnega dogodka.
(5) Dopolnilna dejavnost storitve s kmetijsko in
gozdarsko mehanizacijo in opremo ter ročna dela se opravlja na lokalnem trgu.
(6) Ne glede na določbe tega člena se na kmetiji lahko
brez dovoljenja za opravljanje dopolnilne dejavnosti storitve s kmetijsko in
gozdarsko mehanizacijo opravljajo kmetijske in gozdarske storitve z lastno
kmetijsko mehanizacijo v okviru strojnih krožkov, kadar se dohodek iz osnovne
kmetijske in osnovne gozdarske dejavnosti kmetije, kot jo določajo predpisi o
dohodnini, določa na podlagi katastrskega dohodka in višina prejemkov iz
opravljanja teh storitev ne preseže višine, določene kot pogoj za oprostitev
plačila dohodnine od teh prejemkov v skladu s predpisi o dohodnini.
21. člen
(opravljanje dopolnilne dejavnosti svetovanje in usposabljanje
v zvezi s kmetijsko, gozdarsko in dopolnilno dejavnostjo)
(1) Med dopolnilne dejavnosti svetovanje in
usposabljanje v zvezi s kmetijsko, gozdarsko in dopolnilno dejavnostjo spadajo
naslednje dejavnosti z naslednjimi dodatnimi pogoji:
1.     
svetovanje o kmetovanju (SKD 85.590 Drugje nerazvrščeno izobraževanje,
izpopolnjevanje in usposabljanje);
2.     
organiziranje delavnic ali tečajev (SKD 85.590 Drugje nerazvrščeno
izobraževanje, izpopolnjevanje in usposabljanje): organizirajo se delavnice in
tečaji, ki so povezani z vsebinami v zvezi s kmetijstvom, gozdarstvom in
dopolnilno dejavnostjo;
3.     
usposabljanje na kmetiji (SKD 85.590 Drugje nerazvrščeno izobraževanje,
izpopolnjevanje in usposabljanje): organizira se usposabljanje na kmetiji, ki
je povezano z vsebinami v zvezi s kmetijstvom in gozdarstvom;
4.     
prikaz del iz kmetijske, gozdarske in dopolnilne dejavnosti (SKD 85.590
Drugje nerazvrščeno izobraževanje, izpopolnjevanje in usposabljanje);
5.     
svetovanje in prikazi iz kmečkih gospodinjskih opravil (SKD 85.590
Drugje nerazvrščeno izobraževanje, izpopolnjevanje in usposabljanje);
6.     
svetovanje uporabnikom čebeljih pridelkov in uporabnikom eteričnih olj
(SKD 85.590 Drugje nerazvrščeno izobraževanje, izpopolnjevanje in
usposabljanje): v to skupino spada svetovanje uporabnikom čebeljih pridelkov
(med, cvetni prah, matični mleček, propolis in vosek) in izdelkov iz čebeljih
pridelkov za krepitev zdravja ter uporabnikom eteričnih olj iz 17. točke prvega
odstavka 10. člena te uredbe.
(2) Za opravljanje dopolnilnih dejavnosti iz 1. do 3. in
6. točke prejšnjega odstavka mora imeti nosilec dopolnilne dejavnosti najmanj
srednjo strokovno izobrazbo s področja kmetijstva oziroma gozdarstva ali
pridobljeno nacionalno poklicno kvalifikacijo s tega področja oziroma mojstrski
izpit s tega področja ali izobrazbo, pridobljeno po študijskih programih prve
stopnje v skladu z zakonom, ki ureja visoko šolstvo, oziroma raven izobrazbe,
pridobljeno po študijskih programih, ki v skladu z zakonom ustreza izobrazbi
najmanj prve stopnje.
(3) Na usposabljanju je lahko hkrati največ 60 oseb.
(4) Dopolnilne dejavnosti svetovanje in usposabljanje v
zvezi s kmetijsko, gozdarsko in dopolnilno dejavnostjo se opravljajo na
lokalnem trgu.
22. člen
(opravljanje dopolnilne dejavnosti socialno varstvo)
(1) Med dopolnilne dejavnosti socialno varstvo spadata
naslednji dejavnosti:
1.     
celodnevno bivanje odraslih in starejših oseb, ki niso odvisne od tuje
pomoči pri opravljanju osnovnih dnevnih opravil (SKD 87.900 Drugo socialno
varstvo z nastanitvijo), in
2.     
dnevne oblike bivanja odraslih in starejših oseb, ki niso odvisne od
tuje pomoči pri opravljanju osnovnih dnevnih opravil (SKD 88.109 Drugo socialno
varstvo brez nastanitve za starejše in invalidne osebe).
(2) Pomoč iz prejšnjega odstavka je pomoč pri dnevnih
opravilih, kot je določena v pravilniku, ki ureja standarde in normative
socialno varstvenih storitev.
(3) Kmetija osebam iz prvega odstavka tega člena zagotavlja
bivanje, prehrano in družabništvo, pri čemer mora pri prehrani zagotoviti
najmanj 30 odstotkov vrednosti lastnih surovin. Do 20 odstotkov vrednosti
prehrane lahko kmetija zagotovi z dokupom surovin, ki so pridelane na drugih
kmetijah z lokalnega trga ali predelane na drugih kmetijah, ki imajo dopolnilno
dejavnost predelava. Če nakup ni neposredno izveden na drugi kmetiji, mora biti
iz računa ali prevzema razviden izvor surovine. Za do 50 odstotkov vrednosti
ponudbe lahko kmetija dokupi surovine in izdelke v prosti prodaji. Zahtevani
deleži se zagotavljajo v koledarskem letu.
(4) Kmetija nudi bivanje:
-       
največ šestim osebam v enoposteljnih ali dvoposteljnih sobah, če gre za
opravljanje dejavnosti iz 1. točke prvega odstavka tega člena;
-       
največ dvanajstim osebam, če gre za opravljanje dejavnosti iz 2. točke
prvega odstavka tega člena.
(5) Poleg pogojev iz prejšnjih odstavkov je pogoj za
pridobitev dovoljenja za opravljanje dopolnilne dejavnosti socialno varstvo
odločba o pravici do sredstev iz podukrepa podpora za diverzifikacijo
kmetijskih dejavnosti v dejavnosti v zvezi z zdravstvenim varstvom, socialnim
vključevanjem, kmetijstvom, ki ga podpira skupnost, ter izobraževanjem o okolju
in hrani na podlagi predpisa, ki ureja izvajanje ukrepa Sodelovanje iz Programa
razvoja podeželja v Republiki Sloveniji v obdobju od 2014 do 2020.
(6) Dopolnilna dejavnost socialno varstvo se opravlja na
naslovu kmetije.
(7) Nosilec dopolnilne dejavnosti vodi evidenco prisotnosti
oseb iz prvega odstavka tega člena, v kateri se vodijo podatki o prisotnosti,
odsotnosti navedenih oseb in razlog njihove odsotnosti.
IV. NADZOR IN KAZENSKE DOLOČBE
23. člen
(nadzor)
Nadzor nad izvajanjem določb te uredbe izvajajo pristojni inšpektorji
v skladu z ZKme-1, nadzor nad področnimi predpisi za opravljanje posamezne
dopolnilne dejavnosti pa pristojni inšpektorji v skladu s svojimi pooblastili.
24. člen
(prekrški)
Z globo od 200 do 600 eurov se za prekršek kaznuje posameznik
ali posameznik, ki samostojno opravlja dejavnost, če:
-       
ne hrani računov in dokazil o količinah, poreklu ali vrednostih za
ugotavljanje deleža količin, porekla ali vrednosti surovin iz 10., 11., 12.,
13., 14., 16., 18. in 20. člena te uredbe;
-       
v dokazilih, ki so podlaga za ugotavljanje deleža količin, porekla ali
vrednosti surovin iz 10., 11., 12., 13., 14., 16., 18. in 20. člena te uredbe,
navaja neresnične podatke;
-       
ne označi pridelkov, izdelkov in porekla v skladu z 10., 12., 13. in 14.
členom te uredbe.

Uredba o dopolnilnih dejavnostih na kmetiji
(Uradni list RS, št. 57/15) vsebuje naslednji prehodni in
končne določbe:
»V. PREHODNI IN KONČNE DOLOČBE
25. člen
(uskladitev z novimi
pogoji)
(1) Nosilci dopolnilne dejavnosti na kmetiji, ki so do
uveljavitve te uredbe dopolnilno dejavnost na kmetiji opravljali v skladu z
Zakonom o kmetijstvu (Uradni list RS, št. 45/08, 57/12, 90/12 – ZdZPVHVVR),
Uredbo o vrsti, obsegu in pogojih za opravljanje dopolnilne dejavnosti na
kmetiji (Uradni list RS, št. 61/05 in 45/08 – ZKme-1 in 12/14), Uredbo o
vrstah, obsegu in pogojih za opravljanje dopolnilnih dejavnosti na kmetiji
(Uradni list RS, št. 12/14, 26/14 – ZKme-1B in 58/14) in Uredbo o dopolnilnih
dejavnostih na kmetiji (Uradni list RS, št. 58/14) morajo opravljanje te
dejavnosti uskladiti z določbami te uredbe najpozneje do 1. januarja 2016.
(2) Ne glede na prejšnji odstavek morajo nosilci
dopolnilne dejavnosti na kmetiji, ki so prejeli sredstva iz naslova ukrepov
razvoja podeželja in se jim do 1. januarja 2016 ne bo iztekla petletna
obveznost iz odločbe o pravici do sredstev, opravljanje dopolnilne dejavnosti
na kmetiji uskladiti z določbami te uredbe v 60 dneh po izteku petletne
obveznosti iz odločbe o pravici do sredstev.
(3) Postopki za izdajo dovoljenja, začeti pred
uveljavitvijo te uredbe, se končajo v skladu z določbami te uredbe.
26. člen
(sporočanje istovrstnih
skupin kmetijskih pridelkov)
Nosilci dopolnilne dejavnosti prodaja, ki so dobili
dovoljenje od uveljavitve te uredbe do 1. januarja 2016, morajo pred
začetkom prodaje v RKG sporočiti istovrstne skupine kmetijskih pridelkov, ki
jih bodo prodajali.
27. člen
(prenehanje veljavnosti)
Z dnem uveljavitve te uredbe preneha veljati Uredba o
dopolnilnih dejavnostih na kmetiji (Uradni list RS, št. 58/14).
28. člen
(začetek uporabe)
(1) Določbe te uredbe, ki se nanašajo na istovrstne
skupine kmetijskih pridelkov, se začnejo uporabljati 1. januarja 2016.
(2) Določbe 22. člena te uredbe se začnejo uporabljati
1. januarja 2016.
29. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.«.

Uredba o spremembah in dopolnitvah Uredbe o
dopolnilnih dejavnostih na kmetiji (Uradni list RS, št. 36/18) vsebuje naslednjo prehodno in
končno določbo:
»PREHODNA IN KONČNA DOLOČBA
12. člen
(uskladitev z novimi pogoji)
Nosilci dopolnilne dejavnosti socialno-varstvene storitve na
kmetiji, ki so pridobili dovoljenje za opravljanje te dejavnosti v skladu z
Uredbo o dopolnilnih dejavnostih na kmetiji (Uradni list RS, št. 57/15), morajo
opravljanje te dejavnosti uskladiti z določbami spremenjenega 22. člena uredbe
najpozneje do 31. decembra 2020.
13. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.«.