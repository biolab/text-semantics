I. SPLOŠNE DOLOČBE
1. člen
(vsebina)
Ta pravilnik v skladu z Direktivo Sveta 2005/94/ES z dne 20. decembra
2005 o ukrepih Skupnosti za obvladovanje aviarne influence in razveljavitvi
Direktive 92/40/EGS (UL L št. 10 z dne 14. 1. 2006, str. 16), zadnjič
spremenjeno z Direktivo Sveta 2008/73/ES z dne 15. julija 2008 o
poenostavitvi postopkov za oblikovanje seznamov in objavljanje informacij na
veterinarskem in zootehniškem področju, ter o spremembi direktiv 64/432/EGS,
77/504/EGS, 88/407/EGS, 88/661/EGS, 89/361/EGS, 89/556/EGS, 90/426/EGS,
90/427/EGS, 90/428/EGS, 90/429/EGS, 90/539/EGS, 91/68/EGS, 92/35/EGS,
91//496/EGS, 92/65/EGS, 92/66/EGS, 92/119/EGS, 94/28/ES, 200/75/ES, Odločbe
2000/258/ES ter direktiv 2001/89/ES, 2002/60/ES in 2005/94/ES (UL L št. 219 z
dne 14. 8. 2008, str. 40), (v nadaljnjem besedilu: Direktiva 2005/94/ES),
določa:
-       
nekatere preventivne ukrepe v zvezi s sistematičnim nadzorom in zgodnjim
odkrivanjem aviarne influence (v nadaljnjem besedilu: AI) ter povečanjem ravni
ozaveščenosti in pripravljenosti pristojnih organov in imetnikov živali;
-       
minimalne ukrepe za obvladovanje, ki se morajo izvajati po potrditvi AI
pri perutnini in drugih pticah v ujetništvu ter za zgodnje odkrivanje možnega
širjenja virusov AI na sesalce;
-       
druge ukrepe za preprečitev širjenja virusov aviarnega izvora na druge
vrste živali.
2. člen
(pomen izrazov)
Za potrebe tega pravilnika imajo uporabljeni izrazi naslednji
pomen:
1.     
aviarna influenca pomeni katerokoli okužbo z virusi influence tipa A iz
točke 1 Priloge 1, ki je sestavni del tega pravilnika;
2.     
visoko patogena aviarna influenca (HPAI) pomeni katerokoli okužbo z
virusi influence tipa A iz točke 2 Priloge 1;
3.     
nizko patogena aviarna influenca (LPAI) pomeni katerokoli okužbo z
virusi influence tipa A iz točke 3 Priloge 1;
4.     
perutnina pomeni vse ptice, ki se redijo ali gojijo v ujetništvu za
proizvodnjo mesa ali konzumnih jajc, za proizvodnjo drugih proizvodov, za
obnovo populacije prostoživečih ptic ali za vzrejni program za proizvodnjo teh
kategorij ptic;
5.     
prostoživeča ptica pomeni ptico, ki živi na prostem in se ne goji na
gospodarstvu kot je določeno v 8. točki tega člena;
6.     
druga ptica v ujetništvu pomeni vsako ptico, ki ni perutnina in se jo
goji v ujetništvu iz razloga, ki ni naveden v 4. točki tega člena, vključno s
tistimi, ki se jih goji za sejme, dirke, razstave, tekmovanja, vzrejo ali
prodajo;
7.     
uradno registrirana redka vrsta perutnine ali drugih ptic v ujetništvu
pomeni perutnino ali druge ptice v ujetništvu, ki jih Veterinarska uprava
Republike Slovenije (v nadaljnjem besedilu: VURS) prizna kot redko vrsto v
okviru načrta ukrepov ob pojavu AI;
8.     
gospodarstvo pomeni katerikoli kmetijski ali drug obrat, vključno z
valilnicami, cirkusi, živalskimi vrtovi, trgovinami s hišnimi pticami,
tržnicami s pticami in volierami, v katerih se redi ali goji perutnina ali
druge ptice v ujetništvu. Vendar pa ta izraz ne vključuje klavnic, prevoznih
sredstev, karantenskih objektov ali centrov, mejnih veterinarskih postaj (v
nadaljnjem besedilu: MVP) in laboratorijev, ki jih za hranjenje in rokovanje z
virusi AI pooblasti VURS;
9.     
komercialno gospodarstvo s perutnino pomeni gospodarstvo, kjer se
perutnino goji za komercialni namen oziroma dajanje na trg njihovih proizvodov;
10.  
nekomercialno gospodarstvo pomeni gospodarstvo, kjer se perutnino ali
druge ptice v ujetništvu goji za lastno porabo oziroma kot hišne živali na
gospodarstvu;
11.  
kompartment s perutnino ali kompartment z drugimi pticami v ujetništvu
pomeni eno ali več gospodarstev v okviru skupnega sistema izvajanja ukrepov za
biološko varnost, v katerih ima podpopulacija perutnine ali drugih ptic v
ujetništvu poseben zdravstveni status glede AI, ki je predmet ustreznih ukrepov
za sistematični nadzor, kontrolo in biološko varnost;
12.  
jata pomeni vso perutnino ali druge ptice v ujetništvu v posamezni
proizvodni enoti;
13.  
proizvodna enota pomeni enoto na gospodarstvu, za katero uradni
veterinar zagotavlja, da je popolnoma neodvisna od katerekoli druge enote na
istem gospodarstvu glede na njeno lokacijo in vsakodnevno oskrbovanje perutnine
ali drugih ptic v ujetništvu, ki se tam gojijo;
14.  
enodnevni piščanci so perutnina, stara manj kot 72 ur, ki še ni bila
krmljena, in brazilske race (Cairina moschata) ter njihovi križanci, stari manj
kot 72 ur, ne glede na to, ali so bile krmljene ali ne;
15.  
diagnostični priročnik pomeni diagnostični priročnik iz priloge Odločbe
Komisije 2006/437/ES z dne 4. avgusta 2006 o odobritvi diagnostičnega
priročnika za aviarno influenco v skladu z Direktivo Sveta 2005/94/ES (UL L št.
237 z dne 31. 8. 2006, str. 1);
16.  
perutnina ali druge ptice v ujetništvu, za katere obstaja sum, da so
okužene, so perutnina ali druge ptice v ujetništvu, ki kažejo klinične znake,
patomorfološke spremembe ali reakcije pri laboratorijskih testih, ki so takšni,
da ni mogoče izključiti prisotnosti AI;
17.  
uradni sistematični nadzor pomeni natančno spremljanje zdravstvenega
stanja perutnine ali drugih ptic v ujetništvu ali sesalcev na gospodarstvu v
zvezi z AI, ki ga izvaja VURS v primeru suma, potrditve in zatiranja AI;
18.  
uradni nadzor pomeni dejanja, ki jih opravi VURS, da potrdi, ali so bile
izpolnjene zahteve tega pravilnika, in ukrepe, ki jih odredi VURS za
uresničevanje določb tega pravilnika;
19.  
usmrtitev pomeni vsak postopek, razen zakola, ki povzroči smrt sesalca,
perutnine ali drugih ptic v ujetništvu;
20.  
zakol pomeni vsak postopek, ki povzroči smrt sesalca ali perutnine z
izkrvavitvijo za namen prehrane ljudi;
21.  
odstranitev pomeni zbiranje, prevažanje, skladiščenje, ravnanje,
predelovanje in uporabo ali odstranjevanje živalskih stranskih proizvodov (v
nadaljnjem besedilu: ŽSP) v skladu z Uredbo (ES) št. 1774/2002 Evropskega
parlamenta in Sveta z dne 3. oktobra 2002 o določitvi zdravstvenih pravil
za živalske stranske proizvode, ki niso namenjeni prehrani ljudi (UL L št. 273
z dne 10. 10. 2002, str. 1), zadnjič spremenjena z Uredbo Komisije (ES)
št. 2007/2006 z dne 22. decembra 2006 o izvajanju Uredbe (ES) št.
1774/2002 Evropskega parlamenta in Sveta v zvezi z uvozom in tranzitom
nekaterih vmesnih proizvodov, pridobljenih iz snovi kategorije 3 in namenjenih za tehnično uporabo v medicinskih pripomočkih, in vitro diagnostičnih medicinskih
pripomočkih in laboratorijskih reagentih, ter o spremembi te uredbe (UL L št.
379 z dne 28. 12. 2006, str. 98)(v nadaljnjem besedilu: Uredba
1774/2002/ES) in predpisom Vlade Republike Slovenije (v nadaljnjem besedilu: RS),
ki ureja izvajanje navedene uredbe in določa prekrške za kršitve njenih določb,
če drugi predpisi Skupnosti ne določajo drugače;
22.  
kontaktno gospodarstvo je gospodarstvo, od koder bi se lahko prenesla AI
ali na katerega bi lahko bila AI vnesena zaradi njegove lokacije, premikov
oseb, perutnine ali drugih ptic v ujetništvu, vozil ali na katerikoli drug
način;
23.  
sum na AI pomeni, da VURS potrdi sum na AI na gospodarstvu;
24.  
pojav AI pomeni, da VURS potrdi AI na gospodarstvu;
25.  
primarni izbruh pomeni izbruh, ki epizootiološko ni povezan s predhodnim
izbruhom na istem območju ali prvi izbruh bolezni na drugem območju, kot je
določeno v pravilniku, ki ureja bolezni živali;
26.  
strategija DIVA (Differentiating Infected from Vaccinated Animal) pomeni
strategijo cepljenja, ki omogoča razlikovanje med cepljenimi okuženimi in
cepljenimi neokuženimi živalmi z uporabo diagnostičnih testov za odkrivanje
protiteles proti divjemu virusu ter z uporabo necepljenih kontrolnih ptic;
27.  
sesalec pomeni žival, ki spada v razred sesalcev (Mammalia), razen
ljudi;
28.  
trupla so perutnina ali druge ptice v ujetništvu, ki so poginile ali
bile usmrčene, vključno z njihovimi deli, in niso primerna za prehrano ljudi;
29.  
vzorci so vzorci, ki jih odvzame ali katerih odvzem odredi uradni
veterinar;
30.  
državno središče za nadzor bolezni (v nadaljnjem besedilu: DSNB) je
skupina strokovnjakov za vodenje in nadziranje ukrepov za ugotavljanje,
preprečevanje in zatiranje bolezni, ki jo imenuje minister, pristojen za
veterinarstvo (v nadaljnjem besedilu: minister).
3. člen
(načrt ukrepov)
(1) VURS mora pripraviti načrt ukrepov ob pojavu AI (v
nadaljnjem besedilu: načrt ukrepov) ob upoštevanju meril iz Priloge X Direktive
2005/94/ES, v katerem so določeni nacionalni ukrepi, ki jih je treba izvajati
ob pojavu AI, in načrt predložiti Komisiji v odobritev.
(2) V načrtu ukrepov je treba opredeliti dostop do objektov,
opreme, osebja in vsega drugega ustreznega materiala, potrebnega za hitro in
učinkovito izkoreninjenje AI. Vsebuje natančno navedbo števila in lokacije vseh
komercialnih gospodarstev s perutnino. Načrt ukrepov mora vsebovati navedbo
največjega števila perutnine, po vrstah, ki bi lahko bile prisotne na teh
komercialnih gospodarstvih, navedena pa mora biti tudi ocenjena količina
cepiva, ki bi bila potrebna v primeru cepljenja v nujnih primerih.
(3) VURS pri izvajanju ukrepov sodeluje z organi na
področju javnega zdravja, okolja in varstva pri delu, zlasti za zagotovitev
ustreznih sporočil o tveganjih za imetnike, zaposlene v perutninskem sektorju
in javnost.
(4) VURS mora vsaj vsakih pet let posodobiti načrt
ukrepov in ga predložiti Komisiji v odobritev.
4. člen
(diagnostični priročnik)
(1) Diagnostični postopki, jemanje vzorcev in laboratorijske
preiskave za ugotavljanje AI pri perutnini ter drugih pticah v ujetništvu in
virusov AI pri sesalcih se izvajajo v skladu z diagnostičnim priročnikom.
(2) Zaradi zaščite zdravja živali je dovoljeno z virusom
AI, njegovim genomom, antigeni ali cepivi ravnati ali jih uporabljati za
raziskovanje, diagnostiko ali proizvajanje cepiva samo v prostorih, ustanovah
ali laboratorijih, ki so odobreni in pod nadzorom VURS, in kjer je zagotovljeno
izpolnjevanje zahtev za biološko varnost.
(3) Seznam odobrenih prostorov, ustanov ali laboratorijev
mora VURS predložiti Komisiji pred 30. septembrom 2007 in ga od takrat naprej posodabljati.
II. SISTEMATIČNI NADZOR IN PRIJAVLJANJE
5. člen
(program sistematičnega nadzora)
(1) Ob koncu vsakega leta minister za naslednje leto
predpiše program sistematičnega nadzora na AI pri perutnini in prostoživečih pticah
v skladu z zakonodajo Skupnosti.
(2) Program sistematičnega nadzora se izvaja z namenom,
da:
a)    
se odkrije razširjenost okužb z virusi AI podtipov H5 in H7 pri
različnih vrstah perutnine;
b)    
na podlagi redno posodobljene ocene tveganja pripomore k vedenju o
nevarnosti, ki jo predstavljajo prostoživeče ptice v zvezi s katerim koli
virusom influence aviarnega izvora pri pticah.
6. člen
(prijavljanje bolezni)
(1) Vsak sum ali pojav AI je treba nemudoma prijaviti v
skladu s pravilnikom, ki ureja bolezni živali.
(2) Poleg zahtev, določenih v predpisu, ki ureja bolezni
živali glede obveznega mednarodnega prijavljanja pojavov bolezni pri živalih,
mora VURS obvestiti Komisijo v skladu s Prilogo 2, ki je sestavni del tega
pravilnika, o vsaki potrditvi AI v klavnicah, na prevoznih sredstvih, MVP in
drugih mestih na meji Skupnosti ter v karantenskih objektih ali centrih, ki delujejo
v skladu z zakonodajo Skupnosti o uvozu perutnine ali drugih ptic v ujetništvu.
(3) VURS mora Komisiji sporočiti rezultate vsakega sistematičnega
nadzora virusov AI, ki se izvede pri sesalcih.
III. SUM NA AI
7. člen
(sum na AI)
(1) Sum na AI se postavi v skladu z diagnostičnim priročnikom.
(2) Ob sumu na AI je treba o tem takoj telefonsko in po
telefaksu oziroma elektronski pošti na obrazcu iz pravilnika, ki ureja bolezni
živali, obvestiti glavni urad VURS.
(3) Generalni direktor VURS takoj po prijavi suma skliče
DSNB, ki vodi in nadzira ukrepe za ugotavljanje, preprečevanje in zatiranje AI.
8. člen
(ukrepi na gospodarstvih ob sumu na AI)
(1) VURS nemudoma sproži preiskavo za potrditev ali
izključitev AI na sumljivem gospodarstvu v skladu z diagnostičnim priročnikom,
in na njem vzpostavi uradni sistematični nadzor.
(2) Uradni veterinar na sumljivem gospodarstvu odredi
oziroma izvede:
a)    
popis vse perutnine, drugih ptic v ujetništvu ter vseh sesalcev domačih
vrst oziroma ocenitev njihovega števila glede na tip perutnine ali vrste drugih
ptic v ujetništvu;
b)    
popis približnega števila perutnine ali drugih ptic v ujetništvu ter
vseh domačih vrst sesalcev, ki so že oboleli, poginili ali je verjetno, da se
bodo okužili, po posamezni kategoriji na gospodarstvu; ta seznam imetnik dnevno
posodablja, tako da upošteva izvalitve, rojstva in pogine v obdobju suma na AI;
c)    
zaporo in zadržanje vse perutnine in drugih ptic v ujetništvu v objektih
na sumljivem gospodarstvu. Kjer je to nepraktično, oziroma če je ogroženo dobro
počutje živali, se odredi prestavitev na drugo mesto na istem gospodarstvu,
tako da nimajo stika s perutnino ali drugimi pticami v ujetništvu na drugih
gospodarstvih. Pri tem mora biti njihov stik s prostoživečimi pticami kar
najbolj omejen;
d)    
prepoved premikov perutnine in drugih ptic v ujetništvu z in na
gospodarstvo;
e)    
prepoved premikov trupel, perutninskega mesa, vključno z drobovino (v
nadaljnjem besedilu: meso), krme za perutnino (v nadaljnjem besedilu: krma),
orodja, materialov, odpadkov, iztrebkov, gnoja perutnine ali drugih ptic v
ujetništvu (v nadaljnjem besedilu: gnoj), gnojevke, uporabljenega nastilja ali
česar koli, s čimer bi se lahko prenesla AI; premiki se lahko izvedejo le na
podlagi predhodnega dovoljenja uradnega veterinarja, pri čemer se upoštevajo
ukrepi za biološko varnost, da se kar najbolj zmanjša vsako tveganje za
širjenje AI;
f)     
prepoved odpreme jajc z gospodarstva;
g)    
premike oseb, sesalcev domačih vrst, vozil in opreme z in na
gospodarstvo le na podlagi predhodnega dovoljenja uradnega veterinarja;
h)    
namestitev razkuževalnih barier na vhodih in izhodih z gospodarstva in
objektih, v katerih je nastanjena perutnina ali druge ptice v ujetništvu; in
i)      
druge ukrepe za preprečevanje širjenja bolezni.
(3) Uradni veterinar izvede epizootiološko poizvedbo v
skladu z 11. členom tega pravilnika.
(4) Ne glede na prvi odstavek tega člena se vzorci lahko
jemljejo tudi v drugih primerih, ko se ne odredijo ukrepi iz drugega odstavka
tega člena.
9. člen
(odstopanja od ukrepov, ki se izvajajo na gospodarstvih ob
sumu na AI)
(1) VURS lahko dovoli odstopanja od ukrepov iz točk c)
do e) drugega odstavka prejšnjega člena na podlagi ocene tveganja in ob
upoštevanju varnostnih ukrepov ter namembnega kraja ptic ali proizvodov.
(2) VURS lahko dovoli odstopanja od ukrepov iz točke h)
drugega odstavka prejšnjega člena, če se ptice v ujetništvu goji na
nekomercialnih gospodarstvih.
(3) VURS lahko, ne glede na točko f) drugega odstavka
prejšnjega člena, pod pogoji, določenimi v Prilogi 3, ki je sestavni del tega
pravilnika, dovoli odpremo jajc:
a)    
neposredno v obrat za proizvodnjo jajčnih proizvodov, ki izpolnjuje
pogoje iz Oddelka X Poglavja II Priloge III Uredbe (ES) 853/2004 Evropskega
parlamenta in Sveta z dne 29. aprila 2004 o posebnih higienskih pravilih
za živila živalskega izvora (UL L št. 139 z dne 30. 4. 2004, str. 55),
zadnjič spremenjena z Uredbo Sveta (ES) št. 1791/2006 z dne 20. novembra
2006 o prilagoditvi nekaterih uredb ter odločb in sklepov na področjih prostega
pretoka blaga, prostega gibanja oseb, prava družb, politike konkurence,
kmetijstva (vključno z veterinarsko in fitosanitarno zakonodajo), prometne
politike, obdavčitve, statistike, energetike, okolja, sodelovanja na področjih
pravosodja in notranjih zadev, carinske unije, zunanjih odnosov, skupne zunanje
in varnostne politike ter institucij zaradi pristopa Bolgarije in Romunije (UL
L št. 363 z dne 20. 12. 2006, str.1) (v nadaljnjem besedilu: Uredba 853/2004/ES),
kjer se z njimi postopa v skladu s Poglavjem XI Priloge II Uredbe (ES) 852/2004
Evropskega parlamenta in Sveta z dne 29. aprila 2004 o higieni živil (UL L
št. 139 z dne 30. 4. 2004, str. 1) (v nadaljnjem besedilu: Uredba
852/2004/ES), ali
b)    
za odstranitev.
10. člen
(trajanje ukrepov, ki se izvajajo na gospodarstvih ob sumu)
Ukrepi ob sumu se izvajajo, dokler VURS v skladu z
diagnostičnim priročnikom ne potrdi ali izključi AI na gospodarstvu.
11. člen
(epizootiološka poizvedba)
(1) Epizootiološka poizvedba v skladu s tem pravilnikom
se opravi na podlagi obrazca za epizootiološko poizvedbo iz načrta ukrepov.
(2) VURS upošteva rezultate epizootiološke poizvedbe
pri:
a)    
odločitvi, ali je treba izvajati dodatne ukrepe za obvladovanje bolezni
v skladu s tem pravilnikom;
b)    
odstopanjih v skladu s tem pravilnikom.
(3) Če VURS na podlagi epizootiološke poizvedbe ugotovi
ali sumi, da se je AI morda razširila iz oziroma v druge države članice
Evropske unije (v nadaljnjem besedilu: EU), mora o rezultatih poizvedbe nemudoma
obvestiti Komisijo in druge zadevne države članice EU.
12. člen
(dodatni ukrepi na podlagi epizootiološke poizvedbe)
(1) Na podlagi preliminarnih rezultatov epizootiološke
poizvedbe lahko VURS, predvsem če se gospodarstvo nahaja na območju z veliko
gostoto perutnine, odredi enega ali več naslednjih ukrepov:
-       
začasne omejitve premikov perutnine, drugih ptic v ujetništvu in jajc
ter premikov vozil, uporabljenih v perutninarstvu na določenem območju ali v
celotni RS. Ta omejitev se lahko razširi na premike sesalcev domačih vrst,
vendar v tem primeru ne sme presegati 72 ur, razen če je to upravičeno;
-       
ukrepe iz 13. člena tega pravilnika; glede na situacijo se lahko
izvajanje teh ukrepov omeji le na perutnino ali druge ptice v ujetništvu, za
katere obstaja sum okužbe, in na njihove proizvodne enote;
-       
usmrtitev perutnine ali drugih ptic v ujetništvu ter odvzem vzorcev v
skladu z diagnostičnim priročnikom, z namenom, da se potrdi AI ali izključi sum
na AI.
(2) VURS lahko na podlagi rezultatov epizootiološke
poizvedbe določi začasno nadzorovano območje okoli gospodarstva. Na
gospodarstvih na tem območju se uvedejo nekateri ali vsi ukrepi iz drugega
odstavka 8. člena tega pravilnika.
IV. POTRDITEV AI
A. VISOKO PATOGENA AVIARNA INFLUENCA (HPAI)
1. Gospodarstva, ločene proizvodne enote in kontaktna
gospodarstva
13. člen
(ukrepi, ki se izvajajo na gospodarstvu po potrditvi HPAI)
(1) VURS potrdi HPAI na gospodarstvu na podlagi kliničnih
znakov in rezultatov preiskav.
(2) Ne glede na določbe prejšnjega odstavka lahko VURS v
primeru epizootije potrdi HPAI samo na podlagi kliničnih znakov oziroma na
podlagi rezultatov epizootiološke poizvedbe.
(3) Po potrditvi HPAI uradni veterinar odredi oziroma
izvede poleg ukrepov iz 8. člena tega pravilnika še naslednje ukrepe:
a)    
takojšnjo usmrtitev vse perutnine in drugih ptic v ujetništvu, ki se
nahajajo na gospodarstvu, pod uradnim nadzorom. Usmrtitev se izvede tako, da se
prepreči tveganje za širjenje AI, zlasti med prevozom;
b)    
preprečitev oziroma omejitev možnosti za širjenje HPAI na prostoživeče
ptice na gospodarstvu;
c)    
odstranitev vseh trupel in jajc na gospodarstvu pod uradnim nadzorom;
d)    
uradni nadzor in izvedbo preiskav, v skladu z diagnostičnim priročnikom,
za perutnino, že izvaljeno iz jajc, ki so bila na gospodarstvu zbrana v obdobju
med verjetnim vnosom HPAI in izvajanjem ukrepov iz drugega odstavka 8. člena
tega pravilnika;
e)    
ugotovitev namembnega kraja mesa in jajc, zbranih na gospodarstvu v
obdobju med verjetnim vnosom HPAI na gospodarstvo in izvajanjem ukrepov iz
drugega odstavka 8. člena tega pravilnika, če je to mogoče in njihova
odstranitev;
f)     
uničenje ali obdelavo vseh snovi in odpadkov, ki bi lahko bili
kontaminirani, na način, ki zagotavlja uničenje virusov HPAI, v skladu z
navodili uradnega veterinarja;
g)    
obdelavo gnoja, gnojevke in nastilja, ki bi lahko bili kontaminirani, z
enim ali več postopki iz 51. člena tega pravilnika;
h)    
po odstranitvi trupel se objekti, uporabljeni za nastanitev, pašniki ali
zemljišča in oprema ter vozila, uporabljena za prevoz perutnine in drugih ptic
v ujetništvu, trupel, mesa, krme, gnoja, gnojevke, nastilja in drugih
materialov ali snovi, ki bi lahko bili kontaminirani, obdelajo z enim ali več
postopki iz 51. člena tega pravilnika;
i)      
prepoved premikov drugih ptic v ujetništvu ali sesalcev domačih vrst z
in na gospodarstvo; premiki se lahko izvedejo le na podlagi predhodnega
dovoljenja uradnega veterinarja. Ta omejitev ne velja za sesalce domačih vrst,
ki imajo dostop le do bivalnih prostorov ljudi.
(4) V primeru primarnega izbruha je treba izolat virusa
pregledati z laboratorijskim postopkom v skladu z diagnostičnim priročnikom za
določanje genetskega podtipa. Ta izolat virusa je treba čim prej poslati v
referenčni laboratorij Skupnosti.
14. člen
(odstopanja)
(1) VURS lahko dovoli odstopanje glede:
-       
usmrtitve iz točke a) tretjega odstavka prejšnjega člena za določena
gospodarstva oziroma določene vrste perutnine ali drugih ptic v ujetništvu v
skladu s 15. in 16. členom tega pravilnika, na podlagi ocene tveganja za
nadaljnje širjenje HPAI. Iz ocene tveganja, ki jo zagotovi VURS, morajo biti
razvidni podrobni pogoji, na podlagi katerih se dovolijo odstopanja za
posamezna gospodarstva, in ustrezni alternativni ukrepi;
-       
odstranitve jajc iz točke c) tretjega odstavka prejšnjega člena.
(2) Kadar se dovolijo odstopanja iz prve alinee prejšnjega
odstavka, mora VURS o tem takoj obvestiti Komisijo.
15. člen
(odstopanja za določena gospodarstva)
(1) VURS lahko dovoli odstopanja iz prvega odstavka
prejšnjega člena po potrditvi HPAI na nekomercialnem gospodarstvu, v cirkusu,
živalskem vrtu, trgovini s hišnimi pticami, parku za prostoživeče živali,
ograjenem območju za gojenje perutnine ali drugih ptic v ujetništvu v
znanstvene namene ali zaradi ohranitve ogroženih vrst ali uradno registriranih
redkih vrst perutnine ali drugih ptic v ujetništvu, če takšna odstopanja ne
ogrožajo obvladovanja bolezni.
(2) V primeru, da VURS dovoli odstopanja iz prejšnjega
odstavka, uradni veterinar odredi oziroma izvede naslednje ukrepe:
a)    
zaporo in zadržanje perutnine in drugih ptic v ujetništvu, ki jih
odstopanje zadeva, v objektih na gospodarstvu. Kjer je to nepraktično oziroma
če je ogroženo dobro počutje živali, se prestavijo na drugo mesto na istem
gospodarstvu, tako da nimajo stika s perutnino ali drugimi pticami v ujetništvu
na drugih gospodarstvih. Pri tem mora biti njihov stik s prostoživečimi pticami
kar najbolj omejen;
b)    
nadaljnje testiranje in sistematični nadzor v skladu z diagnostičnim
priročnikom; dokler laboratorijske preiskave ne pokažejo, da živali ne
predstavljajo več bistvenega tveganja za nadaljnje širjenje HPAI, se jih ne sme
premeščati;
c)    
prepoved premikov z gospodarstva razen za zakol ali na drugo
gospodarstvo, ki je:
- 
v RS; premiki se izvedejo v skladu z navodili uradnega veterinarja; ali
- 
v drugi državi članici EU; premiki se izvedejo na podlagi sporazuma z
namembno državo članico EU.
16. člen
(odstopanja v ločenih proizvodnih enotah)
Po potrditvi HPAI na gospodarstvu, ki je sestavljeno iz dveh
ali več ločenih proizvodnih enot, lahko VURS dovoli odstopanja od ukrepov iz
točke a) tretjega odstavka 13. člena tega pravilnika za proizvodne enote, v
katerih je perutnina ali druge ptice v ujetništvu, pri katerih ne obstaja sum
HPAI, če takšna odstopanja ne ogrožajo obvladovanja bolezni in če uradni
veterinar ob upoštevanju strukture, velikosti, delovanja, vrste nastanitve,
krme, vodnega vira, opreme, osebja in obiskovalcev gospodarstva, ugotovi, da so
posamezne proizvodne enote povsem neodvisne od drugih proizvodnih enot glede
lokacije in vsakodnevnega oskrbovanja perutnine ali drugih ptic v ujetništvu,
ki se jih tam goji.
17. člen
(odstopanja glede odstranitve jajc)
Ne glede na določbo točke c) tretjega odstavka 13. člena tega
pravilnika, lahko VURS dovoli, da se jajca odpremijo neposredno v obrat za
proizvodnjo jajčnih proizvodov, ki izpolnjuje pogoje iz Oddelka X Poglavja II
Priloge III Uredbe 853/2004/ES, kjer se z njimi postopa v skladu s Poglavjem XI
Priloge II Uredbe 852/2004/ES. Za vsako takšno dovoljenje veljajo pogoji,
določeni v Prilogi 3 tega pravilnika.
18. člen
(ukrepi, ki se izvajajo na kontaktnih gospodarstvih)
(1) Kontaktna gospodarstva se določijo na podlagi epizootiološke
poizvedbe.
(2) Dokler HPAI na kontaktnih gospodarstvih v skladu z
diagnostičnim priročnikom ni izključena, veljajo na teh gospodarstvih ukrepi iz
drugega odstavka 8. člena tega pravilnika.
(3) Na podlagi epizootiološke poizvedbe lahko VURS na
kontaktnem gospodarstvu pred potrditvijo HPAI na tem gospodarstvu določi ukrepe
iz 13. člena tega pravilnika, predvsem če se gospodarstvo nahaja na območju z
veliko gostoto perutnine. Pri uvedbi ukrepov se upoštevajo merila in dejavniki
tveganja iz Priloge 4, ki je sestavni del tega pravilnika.
(4) V primeru iz prejšnjega odstavka mora VURS zagotoviti,
da se po usmrtitvi perutnine in drugih ptic v ujetništvu na kontaktnih
gospodarstvih v skladu z diagnostičnim priročnikom vzamejo vzorci, da se potrdi
ali izključi HPAI na teh gospodarstvih.
(5) VURS mora zagotoviti, da se na vsakem kontaktnem
gospodarstvu, kjer se perutnina ali druge ptice v ujetništvu usmrtijo in
odstranijo v skladu s tretjim odstavkom tega člena, ter na katerem je HPAI
naknadno potrjena, vsi objekti in oprema, za katero je verjetno, da so okuženi,
ter vozila, uporabljena za prevoz perutnine ali drugih ptic v ujetništvu, trupel,
mesa, krme, gnoja, gnojevke, nastilja in katerikoli materiali ali snovi, ki bi
lahko bili kontaminirani, obdelajo z enim ali več postopki iz 51. člena tega
pravilnika.
2. Okužena in ogrožena območja ter druga območja z
omejitvami
19. člen
(določitev okuženih in ogroženih območij ter drugih območij
z omejitvami po potrditvi HPAI)
(1) VURS takoj po potrditvi HPAI določi:
a)    
okuženo območje okoli okuženega gospodarstva s polmerom najmanj treh
kilometrov;
b)    
ogroženo območje okoli okuženega gospodarstva s polmerom najmanj desetih
kilometrov.
(2) Na podlagi ocene tveganja lahko VURS, po potrditvi
HPAI pri drugih pticah v ujetništvu na nekomercialnem gospodarstvu, v cirkusu,
živalskem vrtu, trgovini s hišnimi pticami, parku za prostoživeče živali,
ograjenem območju za gojenje drugih ptic v ujetništvu v znanstvene namene ali
zaradi ohranitve ogroženih vrst ali uradno registriranih redkih vrst drugih
ptic v ujetništvu, na katerih ni perutnine, dovoli odstopanja od določb tega
poglavja, ki se nanašajo na vzpostavitev okuženih oziroma ogroženih območij ter
ukrepov, ki se tam izvajajo, če takšna odstopanja ne ogrožajo obvladovanja
bolezni.
(3) VURS mora pri določitvi okuženih in ogroženih
območij iz prvega odstavka tega člena upoštevati vsaj naslednja merila:
a)    
epizootiološko poizvedbo;
b)    
geografski položaj, predvsem naravne meje;
c)    
položaj in bližino gospodarstev ter ocenjeno število perutnine;
d)    
standardne poti premikov in trgovanja s perutnino in drugimi pticami v
ujetništvu;
e)    
sredstva in osebje, ki so na voljo za kontrolo premikov perutnine ali
drugih ptic v ujetništvu, njihovih trupel, gnoja, stelje ali uporabljenega
nastilja na okuženih ali ogroženih območjih, predvsem če je treba za usmrtitev
oziroma odstranitev perutnino ali druge ptice v ujetništvu premakniti z
gospodarstva izvora.
(4) Ob upoštevanju meril iz prejšnjega odstavka lahko
VURS določi tudi druga območja z omejitvami, ki so okrog okuženih in ogroženih
območij ali v stiku z njimi.
(5) Če okuženo ali ogroženo območje ali drugo območje z
omejitvami vključuje ozemlja sosednjih držav članic EU, sodelujejo pri
določitvi območja tudi pristojni organi zadevnih držav članic EU.
(6) Seznam okuženih in ogroženih območij ter drugih
območij z omejitvami objavi VURS na spletni strani http://www.vurs.gov.si.
20. člen
(ukrepi, ki se izvajajo na okuženih in ogroženih območjih)
(1) Na okuženih in ogroženih območjih je treba, poleg z
veterinarsko zakonodajo predpisanih ukrepov za zagotavljanje sledljivosti,
zagotoviti tudi sledljivost ljudi, ki so bili v stiku z okuženo perutnino ali
drugimi pticami v ujetništvu.
(2) VURS zagotavlja ozaveščenost o ukrepih in omejitvah,
ki veljajo in se izvajajo na okuženih in ogroženih območjih, preko sredstev
javnega obveščanja, z opozorilnimi napisi oziroma drugimi sredstvi.
(3) VURS lahko na podlagi epizootioloških podatkov ali
drugih dokazov odredi izvajanje preventivnih programov izkoreninjenja HPAI,
vključno s preventivnim zakolom ali usmrtitvami perutnine ali drugih ptic v
ujetništvu, na gospodarstvih in območjih, ki so ogrožena ali predstavljajo
tveganje za širjenje HPAI.
(4) Kadar VURS odredi ukrepe iz prejšnjega odstavka,
mora o tem nemudoma obvestiti Komisijo.
3. Ukrepi, ki se izvajajo na okuženem območju
21. člen
(popis, klinični pregled ter sistematični nadzor)
VURS mora zagotoviti, da se na okuženem območju izvajajo
naslednji ukrepi:
a)    
popis vseh gospodarstev v najkrajšem možnem času;
b)    
klinični pregled perutnine in drugih ptic v ujetništvu na vseh
komercialnih gospodarstvih v najkrajšem možnem času in po potrebi odvzem
vzorcev za laboratorijske preiskave v skladu z diagnostičnim priročnikom; o
vseh pregledih, ugotovitvah in odvzetih vzorcih se vodi evidenca; nekomercialna
gospodarstva uradni veterinar pregleda pred ukinitvijo okuženega območja;
c)    
izvajanje uradnega sistematičnega nadzora v skladu z diagnostičnim
priročnikom, da se ugotovi nadaljnje širjenje HPAI na gospodarstvih na okuženem
območju.
22. člen
(ukrepi na okuženem območju)
Na gospodarstvih na okuženem območju uradni veterinar odredi
oziroma izvede naslednje ukrepe:
a)    
zaporo in zadržanje vse perutnine in drugih ptic v ujetništvu v objektih
na njihovem gospodarstvu. Kjer je to nepraktično, oziroma če je ogroženo dobro
počutje živali, se prestavijo na drugo mesto na istem gospodarstvu, tako da
nimajo stika s perutnino ali drugimi pticami v ujetništvu na drugih
gospodarstvih; pri tem mora biti njihov stik s prostoživečimi pticami kar
najbolj omejen;
b)    
odstranitev trupel v najkrajšem možnem času;
c)    
vozila in oprema, uporabljena za prevoz perutnine ali drugih ptic v
ujetništvu, mesa, krme, gnoja, gnojevke in nastilja ter drugih materialov ali
snovi, ki bi lahko bili okuženi, se nemudoma obdelajo z enim ali več postopki
iz 51. člena tega pravilnika;
d)    
vsi deli vozil, ki jih uporablja osebje ali druge osebe, ki pridejo na
gospodarstvo ali ga zapustijo, in za katera obstaja verjetnost, da so okužena,
se nemudoma obdelajo z enim ali več postopki iz 51. člena tega pravilnika;
e)    
prepoved premikov perutnine, drugih ptic v ujetništvu oziroma domačih
sesalcev z in na gospodarstvo; premiki se lahko izvedejo le na podlagi
predhodnega dovoljenja uradnega veterinarja; ta omejitev ne velja za sesalce,
ki imajo dostop le do bivalnih prostorov ljudi, kjer nimajo stika s perutnino
ali drugimi pticami v ujetništvu in kjer nimajo dostopa do kletk ali območij,
kjer se gojijo perutnina ali druge ptice v ujetništvu;
f)     
sporočanje vsake povečane obolevnosti, povečanega pogina oziroma
zmanjšanja proizvodnje; po prejetju sporočila mora uradni veterinar zagotoviti
oziroma izvesti preiskave v skladu z diagnostičnim priročnikom;
g)    
upoštevanje ukrepov za biološko varnost, katerih namen je preprečiti
širjenje HPAI, pri vseh premikih oseb z in na gospodarstvo;
h)    
vodenje evidence o vseh obiskih na gospodarstvu, razen v bivalnih
prostorih, da se olajša sistematični nadzor nad HPAI; evidenco vodi imetnik.
Takšnih evidenc ni treba voditi, če obiskovalci gospodarstev, kot so na primer
živalski vrtovi in parki za prostoživeče živali, nimajo dostopa do območij,
kjer se gojijo ptice.
23. člen
(uporabljen nastilj, gnoj oziroma gnojevka)
(1) Prepovedano je odvažati ali raztresati uporabljen
nastilj, gnoj oziroma gnojevko z gospodarstev na okuženem območju brez
predhodnega dovoljenja uradnega veterinarja.
(2) Uradni veterinar lahko dovoli premike gnoja oziroma
gnojevke z gospodarstev na okuženem območju, ob upoštevanju ukrepov za biološko
varnost, v odobren obrat za obdelavo ali takojšnje skladiščenje za poznejšo
obdelavo, da se uničijo virusi HPAI v skladu z Uredbo 1774/2002/ES, če drugi
predpisi Skupnosti ne določajo drugače.
24. člen
(sejmi, trgi in drugo zbiranje ter obnova populacije
prostoživečih ptic)
(1) Na okuženem območju so prepovedani sejmi, trgi,
razstave in druga zbiranja perutnine oziroma drugih ptic v ujetništvu
(tekmovanja ipd.).
(2) Perutnine in drugih ptic v ujetništvu za obnovo populacije
prostoživečih ptic ni dovoljeno izpuščati na okuženem območju.
25. člen
(prepoved premikov in prevoza ptic, jajc, mesa in trupel)
(1) Na okuženem območju so prepovedani premiki in prevoz
perutnine, drugih ptic v ujetništvu, jajc ter trupel z gospodarstva po cestah
in železnicah, razen po oskrbovalnih poteh v okviru gospodarstva, ki niso javne
poti.
(2) Prevoz mesa iz klavnic, razsekovalnic in hladilnic
na okuženem območju je prepovedan, razen če gre za meso:
a)    
ki izvira iz perutnine izven okuženih območij in je bilo shranjeno ter
prepeljano ločeno od mesa perutnine z okuženih območij; ali
b)    
perutnine, zaklane vsaj 21 dni pred ocenjenim datumom najzgodnejše
okužbe na gospodarstvu na okuženem območju in je bilo shranjeno ter prepeljano
ločeno od mesa, proizvedenega po tem datumu.
(3) Določbe prvega in drugega odstavka tega člena ne
veljajo za cestni in železniški tranzit čez okuženo območje brez razkladanja
ali ustavljanja.
26. člen
(odstopanja pri neposrednem prevozu perutnine za takojšen
zakol in premikih ali obdelavi mesa perutnine)
(1) Ne glede na določbe prejšnjega člena lahko uradni
veterinar dovoli neposreden prevoz perutnine, ki izvira z gospodarstva na
okuženem območju, v klavnico, ki jo izbere VURS (v nadaljnjem besedilu: izbrana
klavnica) za takojšen zakol, če:
a)    
je bil opravljen klinični pregled perutnine na izvornem gospodarstvu v
roku 24 ur pred odpremo v zakol; klinični pregled opravi uradni veterinar;
b)    
so bile opravljene laboratorijske preiskave, kadar je to potrebno, pri
perutnini na izvornem gospodarstvu v skladu z diagnostičnim priročnikom z
ugodnimi rezultati;
c)    
se prevaža perutnino v vozilih, ki jih zapečati uradni veterinar ali so
bila zapečatena pod njegovim nadzorom;
d)    
je uradni veterinar, odgovoren za izbrano klavnico, obveščen in potrdi,
da proizvodni proces v klavnici dopušča sprejem perutnine ter o sprejemu in zakolu
obvesti uradnega veterinarja, ki je poslal živali v klavnico;
e)    
je perutnina z okuženega območja ločena od druge perutnine in se jo
zakolje ločeno od druge perutnine, po možnosti ob koncu delovnega dne; poznejše
čiščenje in razkuževanje mora biti zaključeno pred zakolom druge perutnine;
f)     
je zagotovljen dokumentacijski in fizični pregled perutnine v izbrani
klavnici ob prispetju in po zakolu; pregled opravi uradni veterinar;
g)    
meso ni namenjeno trgovanju ali izvozu in je označeno z oznako
zdravstvene ustreznosti za sveže meso, določeno v pravilniku, ki ureja
določitev pogojev zdravstvenega varstva živali, ki vplivajo na proizvodnjo,
predelavo in distribucijo živil živalskega izvora, če drugi predpisi Skupnosti
ne določajo drugače;
h)    
se meso razkosa, prevaža in skladišči ločeno od mesa, namenjenega
trgovanju ali izvozu, ter se ga uporablja tako, da se prepreči njegovo
dodajanje v mesne izdelke, namenjene trgovanju ali izvozu, razen če je bilo
obdelano v skladu s pravilnikom iz prejšnje točke, če drugi predpisi Skupnosti
ne določajo drugače.
(2) Ne glede na določbe prejšnjega člena lahko uradni
veterinar dovoli neposredni prevoz perutnine, ki ne izvira z okuženega območja,
v izbrano klavnico na okuženem območju za takojšni zakol in naknaden premik
mesa takšne perutnine, če:
a)    
je uradni veterinar, odgovoren za izbrano klavnico, obveščen in potrdi,
da proizvodni proces v klavnici dopušča sprejem perutnine ter o sprejemu in
zakolu obvesti uradnega veterinarja, ki je poslal živali v klavnico;
b)    
je perutnina ločena od perutnine, ki izvira z okuženega območja, in se
jo zakolje ločeno od te perutnine;
c)    
se meso razkosa, prevaža in skladišči ločeno od mesa, pridobljenega od
perutnine, ki izvira z okuženega območja;
d)    
se ŽSP odstranijo.
27. člen
(odstopanja pri neposrednem prevozu enodnevnih piščancev)
(1) Ne glede na določbe 25. člena tega pravilnika lahko
uradni veterinar dovoli neposredni prevoz enodnevnih piščancev, ki izvirajo z
gospodarstva na okuženem območju, na gospodarstvo na območju RS, ki je po
možnosti izven okuženih ali ogroženih območij, če:
a)    
se jih prevaža v vozilih, ki jih zapečati uradni veterinar ali so bila
zapečatena pod njegovim nadzorom;
b)    
se med prevozom in na namembnem gospodarstvu izvajajo ukrepi za biološko
varnost;
c)    
se po prihodu enodnevnih piščancev uvede uradni sistematični nadzor na
namembnem gospodarstvu;
d)    
enodnevni piščanci, ki se naselijo na gospodarstvo izven okuženih ali
ogroženih območij, ostanejo na namembnem gospodarstvu najmanj 21 dni.
(2) Ne glede na določbe 25. člena tega pravilnika lahko
uradni veterinar dovoli neposredni prevoz enodnevnih piščancev, izvaljenih v
valilnicah na okuženem območju, iz jajc, ki izvirajo z gospodarstev na območjih
brez omejitev, na katero koli gospodarstvo v RS, po možnosti na območje brez
omejitev. Valilnica, ki odpremlja pošiljko, mora zagotoviti, da ne pride do
stika med temi jajci in drugimi valilnimi jajci ali enodnevnimi piščanci, ki
izvirajo iz jat perutnine z drugačnim zdravstvenim statusom.
28. člen
(odstopanja pri neposrednem prevozu perutnine pred začetkom
nesnosti)
Ne glede na določbe 25. člena tega pravilnika lahko uradni
veterinar dovoli neposredni prevoz perutnine pred začetkom nesnosti z
gospodarstva na okuženem območju na drugo gospodarstvo ali v objekt tega
gospodarstva na območju RS, ki je praviloma na okuženem ali ogroženem območju
in na katerem ni druge perutnine, če:
a)    
je bil opravljen klinični pregled perutnine in drugih ptic v ujetništvu
na izvornem gospodarstvu, zlasti perutnine, ki se odpremlja; pregled opravi
uradni veterinar;
b)    
so bile pri perutnini na izvornem gospodarstvu, kadar je potrebno,
opravljene laboratorijske preiskave v skladu z diagnostičnim priročnikom, z
ugodnimi rezultati;
c)    
se prevaža perutnino v vozilih, ki jih zapečati uradni veterinar ali so
bila zapečatena pod njegovim nadzorom;
d)    
se po prihodu perutnine pred začetkom nesnosti uvede uradni sistematični
nadzor na namembnem gospodarstvu oziroma v objektu tega gospodarstva;
e)    
perutnina, ki se naseli na gospodarstvo izven okuženih ali ogroženih
območij, ostane na namembnem gospodarstvu najmanj 21 dni.
29. člen
(odstopanja pri neposrednem prevozu jajc)
(1) Ne glede na določbe 25. člena tega pravilnika lahko
uradni veterinar dovoli neposredni prevoz valilnih jajc s kateregakoli
gospodarstva v valilnico, ki jo izbere VURS (v nadaljnjem besedilu: izbrana
valilnica) in se nahaja na okuženem območju ali neposredni prevoz z
gospodarstva, ki se nahaja na okuženem območju, v katero koli izbrano
valilnico, če:
a)    
so bile matične jate, iz katerih izvirajo valilna jajca, pregledane v
skladu z diagnostičnim priročnikom in na teh gospodarstvih ni bilo suma na
HPAI;
b)    
so bila valilna jajca in njihova embalaža pred odpremo razkužena in je
zagotovljena sledljivost teh jajc;
c)    
se valilna jajca prevaža v vozilih, ki jih zapečati uradni veterinar ali
so bila zapečatena pod njegovim nadzorom;
d)    
se v valilnici izvajajo ukrepi za biološko varnost, ki jih odredi uradni
veterinar.
(2) Ne glede na določbe 25. člena tega pravilnika lahko
uradni veterinar dovoli neposredni prevoz jajc:
a)    
v pakirnico, ki jo izbere VURS (v nadaljnjem besedilu: izbrana
pakirnica); jajca morajo biti pakirana v embalažo za enkratno uporabo, in
izvajati se morajo vsi ukrepi za biološko varnost, ki jih odredi uradni
veterinar;
b)    
v obrat za proizvodnjo jajčnih proizvodov, ki izpolnjuje pogoje iz
Oddelka X Poglavja II Priloge III Uredbe 853/2004/ES, kjer se z njimi postopa v
skladu s Poglavjem XI Priloge II Uredbe 852/2004/ES; ali
c)    
za odstranitev.
30. člen
(odstopanja pri neposrednem prevozu trupel)
Ne glede na določbe 25. člena tega pravilnika lahko uradni
veterinar dovoli neposredni prevoz trupel za odstranitev.
31. člen
(čiščenje in razkuževanje prevoznih sredstev)
Vozila in oprema, uporabljena za prevoz iz 26. do 30. člena
tega pravilnika, se morajo takoj po prevozu očistiti in razkužiti v skladu s
postopki iz 51. člena tega pravilnika.
32. člen
(trajanje ukrepov)
(1) Ukrepi iz tega oddelka se izvajajo najmanj 21 dni od
datuma dokončanja predhodnega čiščenja in razkuževanja okuženega gospodarstva v
skladu s postopki iz 51. člena tega pravilnika, in dokler na gospodarstvih na
okuženem območju niso opravljene preiskave v skladu z diagnostičnim priročnikom
z ugodnimi rezultati.
(2) Po prenehanju izvajanja ukrepov v skladu s prejšnjim
odstavkom se na nekdanjem okuženem območju uvedejo ukrepi iz 34. člena tega
pravilnika.
4. Ukrepi, ki se izvajajo na ogroženih območjih
33. člen
(ukrepi na ogroženem območju)
(1) Na gospodarstvih na ogroženem območju uradni
veterinar odredi oziroma izvede naslednje ukrepe:
a)    
popis vseh komercialnih gospodarstev s perutnino v najkrajšem možnem
času;
b)    
prepoved premikov perutnine in jajc na ogroženem območju; premiki se
lahko izvedejo le na podlagi predhodnega dovoljenja uradnega veterinarja, pri
čemer se upoštevajo ukrepi za biološko varnost, da se prepreči širjenje HPAI;
prepoved premikov perutnine ne velja za cestni ali železniški tranzit čez
ogroženo območje brez razkladanja ali ustavljanja;
c)    
prepoved premikov perutnine in jajc na gospodarstva, v klavnice,
pakirnice ali obrate za proizvodnjo jajčnih izdelkov izven ogroženega območja;
vendar pa lahko uradni veterinar dovoli neposreden prevoz:
- 
perutnine za zakol v izbrano klavnico za takojšen zakol, če so
izpolnjeni pogoji iz točk a), b) in d) prvega odstavka 26. člena tega
pravilnika;
- 
perutnine pred začetkom nesnosti na gospodarstvo v RS, na katerem ni
druge perutnine; na gospodarstvu se mora po prihodu perutnine izvajati uradni
sistematični nadzor; perutnina mora na gospodarstvu ostati najmanj 21 dni;
- 
enodnevnih piščancev na gospodarstvo v RS, če se izvajajo ukrepi za
biološko varnost in se po prihodu piščancev na gospodarstvu uvede uradni
sistematični nadzor; enodnevni piščanci morajo na gospodarstvu ostati najmanj
21 dni;
- 
enodnevnih piščancev, ki so izvaljeni iz valilnih jajc z gospodarstev s
perutnino izven okuženih ali ogroženih območij, na gospodarstvo v RS, če
valilnica izvora pošiljke zagotavlja, da ne pride do stika med temi jajci in
drugimi valilnimi jajci ali enodnevnimi piščanci, ki izvirajo iz jat perutnine
iz okuženih ali ogroženih območij in katerih zdravstveni status je zato
drugačen;
- 
valilnih jajc v izbrano valilnico, ki se nahaja na ogroženem območju ali
izven njega; valilna jajca in njihova embalaža se morajo pred odpremo razkužiti
in zagotovljena mora biti sledljivost teh jajc;
- 
konzumnih jajc v izbrano pakirnico, ob pogoju, da se pakirajo v embalažo
za enkratno uporabo in se izvajajo vsi ukrepi za biološko varnost, ki jih
odredi uradni veterinar;
- 
jajc v obrat za proizvodnjo jajčnih proizvodov, ki se nahaja na
ogroženem območju ali izven njega in izpolnjuje pogoje iz Oddelka X Poglavja II
Priloge III Uredbe 853/2004/ES, kjer se z njimi postopa v skladu s Poglavjem XI
Priloge II Uredbe 852/2004/ES;
- 
jajc za odstranitev;
d)    
upoštevanje ukrepov za biološko varnost, katerih namen je preprečiti
širjenje HPAI, pri vseh premikih oseb z in na gospodarstvo;
e)    
čiščenje in razkuževanje vozil in opreme, uporabljenih za prevoz
perutnine oziroma drugih ptic v ujetništvu, krme, gnoja, gnojevke in nastilja
ter drugih materialov ali snovi, ki bi lahko bili kontaminirani, v skladu s
postopki iz 51. člena tega pravilnika;
f)     
prepoved premikov perutnine, drugih ptic v ujetništvu oziroma domačih
sesalcev z in na gospodarstvo; premiki se lahko izvedejo le na podlagi
predhodnega dovoljenja uradnega veterinarja; omejitev ne velja za sesalce, ki
imajo dostop le do bivalnih prostorov ljudi, kjer nimajo stika s perutnino ali
drugimi pticami v ujetništvu in kjer nimajo dostopa do kletk ali območij, kjer
se gojijo perutnina oziroma druge ptice v ujetništvu;
g)    
sporočanje vsake povečane obolevnosti, povečanega pogina oziroma zmanjšanja
proizvodnje; po prejetju sporočila mora uradni veterinar zagotoviti oziroma
izvesti preiskave v skladu z diagnostičnim priročnikom;
h)    
prepoved odvažanja oziroma raztresanja uporabljenega nastilja, gnoja ali
gnojevke, razen na podlagi predhodnega dovoljenja uradnega veterinarja; uradni
veterinar lahko dovoli premike gnoja ali gnojevke, ob upoštevanju ukrepov za
biološko varnost, v odobren obrat za obdelavo ali takojšnje skladiščenje za
poznejšo obdelavo, da se uničijo virusi HPAI v skladu z Uredbo 1774/2002/ES, če
drugi predpisi Skupnosti ne določajo drugače;
i)      
prepoved sejmov, trgov, razstav ali drugega zbiranja perutnine oziroma
drugih ptic v ujetništvu;
j)      
prepoved izpuščanja perutnine za obnovo populacije prostoživečih ptic.
(2) Uradni veterinar lahko dovoli neposredni prevoz
perutnine, ki ne izvira iz okuženega ali ogroženega območja, v izbrano klavnico
na ogroženem območju za takojšen zakol in naknaden premik mesa takšne
perutnine.
34. člen
(trajanje ukrepov)
Ukrepi iz tega oddelka se izvajajo najmanj 30 dni od datuma
dokončanja predhodnega čiščenja in razkuževanja okuženega gospodarstva v skladu
z 51. členom tega pravilnika.
5. Ukrepi, ki se izvajajo na drugih območjih z
omejitvami
35. člen
(ukrepi, ki se izvajajo na drugih območjih z omejitvami)
(1) Ukrepi iz Oddelka 3 in 4 tega Poglavja se smiselno uporabljajo tudi na drugih območjih z omejitvami.
(2) VURS lahko, kjer to kažejo epizootiološki podatki
ali drugi dokazi, izvaja preventivni program izkoreninjenja na gospodarstvih in
območjih, kjer obstaja tveganje, vključno s preventivnim zakolom ali
usmrtitvijo perutnine ali drugih ptic v ujetništvu, v skladu z merili iz
Priloge 4 tega pravilnika, in ki se nahajajo na drugih območjih z omejitvami.
Ponovna naselitev teh gospodarstev se izvaja v skladu z navodili VURS.
(3) V primeru, da VURS uvede ukrepe iz prvega in drugega
odstavka tega člena, mora o tem takoj obvestiti Komisijo.
6. Odstopanja in dodatni ukrepi za biološko varnost
36. člen
(odstopanja)
(1) V primeru odstopanj iz 19. člena ter 26. do 30. člena
tega pravilnika, mora VURS za vsako odstopanje zagotoviti oceno tveganja, iz
katere morajo biti razvidni podrobni pogoji, na podlagi katerih se dovolijo
odstopanja za posamezna gospodarstva in ustrezni alternativni ukrepi.
(2) VURS lahko na podlagi ocene tveganja dovoli
odstopanja od ukrepov iz Oddelkov 3 in 4 tega Poglavja ob potrditvi HPAI v
valilnici.
(3) VURS lahko dovoli odstopanja od ukrepov iz točk b)
in c) 21. člena, 25. člena in točk b), c) in f) 33. člena tega pravilnika po
potrditvi HPAI na nekomercialnem gospodarstvu, v cirkusu, živalskem vrtu,
trgovini s hišnimi pticami, parku za prostoživeče živali, ograjenem območju za
gojenje perutnine ali drugih ptic v ujetništvu v znanstvene namene ali zaradi
ohranitve ogroženih vrst ali uradno registriranih redkih vrst perutnine ali
drugih ptic v ujetništvu.
(4) Ne glede na določbe Oddelkov 3 in 4 tega poglavja lahko VURS po potrditvi HPAI na podlagi ocene tveganja uvede posebne ukrepe v
zvezi s premiki tekmovalnih golobov z, na oziroma znotraj okuženih in ogroženih
območij.
(5) Odstopanja iz prvega do četrtega odstavka tega člena
se dovolijo le, če ne ogrožajo obvladovanja bolezni.
(6) Kadar VURS dovoli odstopanja iz prvega do četrtega
odstavka tega člena, mora o tem takoj obvestiti Komisijo.
(7) Perutnina, druge ptice v ujetništvu, valilna jajca,
uporabljeni nastilj, gnoj ali gnojevka, ki izvirajo iz gospodarstev, katerim je
bilo dovoljeno odstopanje iz tega člena, ne smejo v trgovanje, razen če drugi
predpisi Skupnosti ne določajo drugače.
37. člen
(dodatni ukrepi za biološko varnost)
(1) VURS lahko za preprečitev širjenja HPAI poleg
ukrepov iz Oddelkov 3, 4 in 5 tega Poglavja uvede dodatne ukrepe za biološko
varnost na gospodarstvih na okuženih in ogroženih območjih, drugih območjih z
omejitvami ter v kompartmentih s perutnino in kompartmentih z drugimi pticami v
ujetništvu. Ti ukrepi lahko vključujejo omejitve premikov vozil ali oseb, ki
skrbijo za dobavo krme, zbiranje jajc, prevoz perutnine v klavnice, zbiranje
trupel za odstranitev in drugih premikov osebja, veterinarjev ali oseb, ki
dobavljajo kmetijsko opremo.
(2) Kadar se uvedejo ukrepi iz prejšnjega odstavka, mora
VURS o tem nemudoma obvestiti Komisijo.
7. Ukrepi, ki se izvajajo ob sumu ali po potrditvi
HPAI v klavnica, na MVP in prevoznih sredstvih
38. člen
(klavnice in prevozna sredstva)
VURS mora ob sumu ali po potrditvi HPAI v klavnicah ali
prevoznih sredstvih takoj sprožiti preiskavo gospodarstva, s katerega izvirajo
perutnina oziroma druge ptice v ujetništvu, s katero se potrdi ali izključi HPAI
na gospodarstvu v skladu z diagnostičnim priročnikom.
39. člen
(ukrepi, ki se izvajajo v klavnicah)
(1) VURS mora ob sumu oziroma po potrditvi HPAI v
klavnici zagotoviti, da se na podlagi ocene tveganja vso perutnino, ki je v
klavnici, čim prej zakolje oziroma usmrti pod uradnim nadzorom.
(2) Če se perutnino iz prejšnjega odstavka zakolje, se
njihovo meso in ŽSP ter meso in ŽSP druge perutnine, ki bi lahko bila
kontaminirana med zakolom ali v proizvodnem procesu, hrani ločeno pod uradnim
nadzorom, dokler se ne zaključijo preiskave v skladu z diagnostičnim
priročnikom. V primeru kasnejše potrditve HPAI se to meso in ŽSP odstranijo v
najkrajšem možnem času pod uradnim nadzorom.
40. člen
(ukrepi, ki se izvajajo na MVP in prevoznih sredstvih)
(1) VURS mora ob sumu oziroma po potrditvi HPAI na MVP
ali prevoznem sredstvu zagotoviti, da se na podlagi ocene tveganja vso
perutnino in druge ptice v ujetništvu, ki so na MVP ali prevoznem sredstvu,
usmrti, zakolje ali izolira od perutnine oziroma drugih ptic v ujetništvu pod
uradnim nadzorom, dokler se ne zaključi preiskava v skladu z diagnostičnim
priročnikom. Glede ukrepov se smiselno uporabljajo določbe 8. člena tega
pravilnika.
(2) VURS lahko dovoli premik perutnine oziroma drugih
ptic v ujetništvu na drugo lokacijo, kjer se jih usmrti, zakolje ali izolira od
perutnine ali drugih ptic v ujetništvu.
(3) VURS lahko odloči, da se ne usmrti ali zakolje perutnine
oziroma drugih ptic v ujetništvu, ki se nahajajo na MVP in niso bile v stiku s
perutnino oziroma drugimi pticami v ujetništvu, pri katerih obstaja sum HPAI.
(4) Kadar se perutnino iz prvega odstavka tega člena
zakolje, se njihovo meso in ŽSP ter meso in ŽSP druge perutnine, ki bi lahko
bila kontaminirana med zakolom ali v proizvodnem procesu, hrani ločeno pod uradnim
nadzorom, dokler se ne zaključijo preiskave v skladu z diagnostičnim priročnikom.
V primeru kasnejše potrditve HPAI se to meso in ŽSP odstranijo v najkrajšem
možnem času pod uradnim nadzorom.
41. člen
(dodatni ukrepi, ki se izvajajo v klavnicah, na MVP in
prevoznih sredstvih)
VURS mora ob sumu oziroma po potrditvi HPAI v klavnici, na
MVP ali prevoznem sredstvu zagotoviti izvajanje naslednjih dodatnih ukrepov:
a)    
perutnina in druge ptice v ujetništvu ne smejo priti v klavnico, na MVP
ali prevozno sredstvo, dokler ne mine vsaj 24 ur od čiščenja in razkuževanja iz
točke b) tega člena; v primeru MVP se prepoved lahko razširi tudi na druge
živali;
b)    
čiščenje in razkuževanje kontaminiranih objektov, opreme in vozil v
skladu z enim ali več postopki iz 51. člena tega pravilnika pod uradnim
nadzorom uradnega veterinarja;
c)    
opravi se epizootiološka poizvedba;
d)    
ukrepe iz drugega odstavka 8. člena tega pravilnika na izvornem
gospodarstvu okužene perutnine ali trupel in na kontaktnih gospodarstvih;
e)    
izvajanje ukrepov iz 13. člena tega pravilnika na izvornem gospodarstvu,
če epizootiološka poizvedba in nadaljnje preiskave na podlagi 38. člena tega
pravilnika ne pokažejo drugače;
f)     
izolat virusa HPAI se pošlje v nadaljnje laboratorijske preiskave, da se
določi podtip virusa v skladu z diagnostičnim priročnikom.
B. NIZKO PATOGENA AVIARNA INFLUENCA (LPAI)
1. Ukrepi, ki se izvajajo na gospodarstvu po potrditvi
LPAI
42. člen
(ukrepi po potrditvi LPAI)
(1) Po potrditvi LPAI uradni veterinar na gospodarstvu
odredi oziroma izvede ukrepe iz točk a), b), c), e), g) in h) drugega odstavka
8. člena in tretjega odstavka 8. člena tega pravilnika ter drugega do šestega
odstavka tega člena na podlagi ocene tveganja, ki jo zagotovi VURS, in najmanj
ob upoštevanju meril, določenih v Prilogi 5, ki je sestavni del tega
pravilnika.
(2) Uradni veterinar na gospodarstvu, na katerem je bila
potrjena LPAI, za vso perutnino in druge ptice v ujetništvu tistih vrst, pri
katerih je bila potrjena LPAI, odredi depopulacijo pod uradnim nadzorom na
način, da se prepreči širjenje LPAI. Na podlagi ocene tveganja za nadaljnje
širjenje LPAI lahko depopulacija zajame tudi druge ptice v ujetništvu na
gospodarstvu in kontaktna gospodarstva, ugotovljena na podlagi epizootiološke
poizvedbe. Pred izvedbo depopulacije so prepovedani premiki perutnine ali
drugih ptic v ujetništvu z in na gospodarstvo brez predhodnega dovoljenja
uradnega veterinarja.
(3) Depopulacija se izvede v skladu s pravilnikom, ki
ureja zaščito živali pri zakolu in pravilnikom, ki ureja usmrtitev živali iz
veterinarskih razlogov, živali, ki se redijo za proizvodnjo krzna ter odvečnih
enodnevnih piščancev in zarodkov v odpadkih valilnice, VURS pa odloči, ali se
perutnino oziroma druge ptice v ujetništvu:
a)    
čim prej usmrti, ali
b)    
zakolje v izbrani klavnici v skladu s šestim odstavkom tega člena.
(4) Pred izvedbo depopulacije z zakolom je perutnina
podvržena nadaljnjemu sistematičnemu nadzoru in preiskavam v skladu z
diagnostičnim priročnikom.
(5) Premik perutnine z gospodarstva v izbrano klavnico
ni dovoljen, dokler VURS na podlagi ocene tveganja, rezultatov poizvedb in
laboratorijskih preiskav ne ugotovi, da je tveganje za širjenje LPAI minimalno.
(6) Zakol v izbrani klavnici se lahko izvede le pod naslednjimi
pogoji:
a)    
perutnina je poslana v izbrano klavnico neposredno z gospodarstva;
b)    
vsako pošiljko pred odvozom zapečati uradni veterinar ali pa je bila
zapečata pod njegovim nadzorom;
c)    
vsaka pošiljka ostane zapečatena ves čas prevoza do izbrane klavnice;
d)    
upoštevajo se dodatni ukrepi za biološko varnost, ki jih odredi uradni
veterinar;
e)    
uradni veterinar, odgovoren za izbrano klavnico, je obveščen in se
strinja, da sprejme perutnino; o sprejemu in zakolu perutnine obvesti uradnega
veterinarja, ki je poslal perutnino v zakol;
f)     
vozila in opremo, uporabljene za prevoz žive perutnine in drugih
materialov ali snovi, ki bi lahko bili kontaminirani, se očisti in razkuži brez
odlašanja v skladu z enim ali več postopki iz 51. člena tega pravilnika;
g)    
ŽSP takšne perutnine se odstranijo.
(7) Trupla in valilna jajca na gospodarstvu, na katerem
je bila potrjena LPAI, se odstranijo pod uradnim nadzorom.
(8) Uradni veterinar po potrditvi LPAI odredi oziroma
izvede naslednje ukrepe:
a)    
valilna jajca, zbrana na gospodarstvu v obdobju med verjetnim vnosom
LPAI na gospodarstvo in sprejetjem ukrepov iz tega pravilnika, se izsledijo in
izvalijo pod uradnim sistematičnim nadzorom;
b)    
za perutnino, že izvaljeno iz jajc, zbranih na gospodarstvu v obdobju
med verjetnim vnosom LPAI na gospodarstvo in izvajanjem ukrepov iz tega
pravilnika, se uvede uradni sistematični nadzor in izvedejo preiskave v skladu
z diagnostičnim priročnikom;
c)    
jajca, ki so na gospodarstvu in znesena na gospodarstvu pred
depopulacijo, se prevažajo na način, da je tveganje širjenja LPAI čim manjše:
- 
v izbrano pakirnico ob pogoju, da so pakirana v embalažo za enkratno
uporabo, in da se izvajajo ukrepi za biološko varnost, ki jih odredi uradni
veterinar;
- 
neposredno v obrat za proizvodnjo jajčnih proizvodov, ki izpolnjuje
pogoje iz Oddelka X Poglavja II Priloge III Uredbe 853/2004/ES, kjer se z njimi
postopa v skladu s Poglavjem XI Priloge II Uredbe 852/2004/ES; ali
- 
na odstranitev;
d)    
vsi materiali ali snovi, ki bi lahko bile kontaminirane, se obdelajo v
skladu z navodili uradnega veterinarja ali se odstranijo;
e)    
gnoj, gnojevka in nastilj, za katere je verjetno, da so kontaminirani,
se obdelajo z enim ali več postopki iz 51. člena tega pravilnika;
f)     
po depopulaciji se objekti, uporabljeni za nastanitev perutnine ali
drugih ptic v ujetništvu, oprema, ki bi lahko bila kontaminirana, in vozila,
uporabljena za prevoz trupel, krme, gnoja, gnojevke in nastilja ali drugih
materialov ali snovi, ki bi lahko bile kontaminirane, brez odlašanja obdelajo z
enim ali več postopki iz 51. člena tega pravilnika;
g)    
sesalci domačih vrst ne smejo priti na gospodarstvo ali ga zapustiti
brez dovoljenja VURS. Ta omejitev ne velja za sesalce, ki imajo dostop le do
bivalnih prostorov ljudi, kjer nimajo stika s perutnino oziroma drugimi pticami
v ujetništvu, in kjer nimajo dostopa do kletk ali območij, kjer se gojijo perutnina
ali druge ptice v ujetništvu;
h)    
v primeru primarnega izbruha LPAI se izolat virusa pregleda z
laboratorijskimi testi, da se določi podtip virusa v skladu z diagnostičnim
priročnikom; izolat virusa se čim prej pošlje referenčnemu laboratoriju
Skupnosti.
(9) Kadar se odredijo ukrepi iz drugega, šestega oziroma
sedmega odstavka tega člena, mora VURS o tem obvestiti Komisijo.
43. člen
(odstopanja za določena gospodarstva)
(1) VURS lahko dovoli odstopanja od ukrepov iz drugega
odstavka prejšnjega člena in glede valilnih jajc iz sedmega odstavka prejšnjega
člena po potrditvi LPAI na nekomercialnem gospodarstvu, v cirkusu, živalskem
vrtu, trgovini s hišnimi pticami, parku za prostoživeče živali, ograjenem
območju za gojenje perutnine ali drugih ptic v ujetništvu v znanstvene namene
ali zaradi ohranitve ogroženih vrst ali uradno registriranih redkih vrst
perutnine ali drugih ptic v ujetništvu, če takšna odstopanja ne ogrožajo
obvladovanja bolezni.
(2) Če VURS dovoli odstopanja iz prejšnjega odstavka,
mora glede perutnine oziroma drugih ptic v ujetništvu, na katere se odstopanje
nanaša, zagotoviti:
a)    
da se jih zapre v objekt na tem gospodarstvu in tam zadrži. Kjer je to
nepraktično oziroma če je ogroženo dobro počutje živali, se prestavijo na drugo
mesto na istem gospodarstvu, tako da nimajo stika s perutnino oziroma drugimi
pticami v ujetništvu z drugih gospodarstev. Izvajajo se ukrepi, da se kar
najbolj omeji njihov stik s prostoživečimi pticami;
b)    
da se pri njih izvaja sistematični nadzor in testiranje v skladu z
diagnostičnim priročnikom ter se jih ne premika, dokler na podlagi
laboratorijskih testov ne predstavljajo več bistvenega tveganja za nadaljnje
širjenje LPAI;
c)    
da se jih ne premika z gospodarstva, razen za zakol ali na drugo
gospodarstvo:
- 
v RS, premiki se izvedejo v skladu z navodili VURS; ali
- 
v drugi državi članici EU, na podlagi sporazuma z namembno državo
članico EU.
(3) Na podlagi ocene tveganja se lahko po potrditvi LPAI
v valilnicah odobrijo odstopanja od vseh ali nekaterih ukrepov iz prejšnjega
člena.
(4) Kadar se dovolijo odstopanja iz tega člena, mora
VURS o tem takoj obvestiti Komisijo.
2. Ločene proizvodne enote in kontaktna gospodarstva
44. člen
(ukrepi, ki se izvajajo po potrditvi LPAI v ločenih
proizvodnih enotah)
(1) Po potrditvi LPAI na gospodarstvu, ki je sestavljeno
iz dveh ali več ločenih proizvodnih enot, lahko VURS na podlagi ocene tveganja
dovoli odstopanja od ukrepov iz drugega odstavka 42. člena tega pravilnika za
proizvodne enote, v katerih je zdrava perutnina.
(2) Kadar se dovolijo odstopanja iz tega člena, mora
VURS o tem takoj obvestiti Komisijo.
45. člen
(ukrepi, ki se izvajajo na kontaktnih gospodarstvih)
(1) Kontaktna gospodarstva se določijo na podlagi epizootiološke
poizvedbe.
(2) Na kontaktnih gospodarstvih se izvajajo ukrepi iz
drugega odstavka 8. člena tega pravilnika dokler LPAI ni izključena v skladu z
diagnostičnim priročnikom.
(3) Uradni veterinar lahko na kontaktnih gospodarstvih
na podlagi epizootiološke poizvedbe izvede oziroma odredi ukrepe iz 42. člena
tega pravilnika, zlasti če je kontaktno gospodarstvo na območju z veliko
gostoto perutnine. Pri tem se upoštevajo merila in dejavniki tveganja iz
Priloge 4 tega pravilnika. V primeru usmrtitve se vzamejo vzorci usmrčene
perutnine za potrditev ali izključitev LPAI v skladu z diagnostičnim
priročnikom.
(4) Na kontaktnem gospodarstvu, kjer je naknadno potrjena
LPAI, se objekti, pašniki, kmetijska dvorišča in vsa oprema, za katere je
verjetno, da so kontaminirani, ter vozila, uporabljena za prevoz perutnine
oziroma drugih ptic v ujetništvu, trupel, mesa, krme, gnoja, gnojevke in
nastilja, drugih materialov ali snovi, ki bi lahko bile kontaminirane, obdelajo
z enim ali več postopki iz 51. člena tega pravilnika.
3. Določitev območij z omejitvami
46. člen
(določitev območij z omejitvami po potrditvi LPAI)
(1) VURS mora takoj po potrditvi LPAI določiti območje z
omejitvami s polmerom vsaj enega kilometra okoli okuženega gospodarstva.
(2) Seznam območij z omejitvami objavi VURS na svoji
spletni strani.
47. člen
(ukrepi, ki se izvajajo na območju z omejitvami)
(1) Uradni veterinar na območju z omejitvami odredi oziroma
izvede naslednje ukrepe:
a)    
popis vseh komercialnih gospodarstev v najkrajšem možnem času;
b)    
na komercialnih gospodarstvih s perutnino odvzem vzorcev za
laboratorijske preiskave v skladu z diagnostičnim priročnikom;
c)    
prepoved premikov perutnine, drugih ptic v ujetništvu ter jajc znotraj
ali na območje z omejitvami brez predhodnega dovoljenja uradnega veterinarja in
ob upoštevanju drugih potrebnih ukrepov; ta omejitev ne velja za cestni ali železniški
tranzit čez območje z omejitvami brez razkladanja ali ustavljanja;
d)    
premiki perutnine, drugih ptic v ujetništvu in jajc z območja z
omejitvami so prepovedani, uradni veterinar pa dovoli neposredni prevoz:
- 
perutnine za zakol v klavnico, ki je v RS;
- 
perutnine na gospodarstvo ali objekt v RS, na katerem ni druge
perutnine; perutnina mora ostati tam 21 dni, po njenem prihodu pa se na
gospodarstvu izvaja uradni sistematični nadzor;
- 
enodnevnih piščancev na gospodarstvo v RS; enodnevni piščanci ostanejo tam
21 dni, po njihovem prihodu pa se na gospodarstvu izvaja uradni sistematični
nadzor; ali če so izvaljeni iz jajc, ki izvirajo z gospodarstev s perutnino
zunaj območja z omejitvami, na katerokoli drugo gospodarstvo, če lahko
valilnica zagotovi, da je izključen vsak stik z valilnimi jajci ali enodnevnimi
piščanci, ki izvirajo iz jat perutnine znotraj območja z omejitvami in katerih
zdravstveni status je zato drugačen;
- 
valilnih jajc v odobreno valilnico; jajca in njihova embalaža se
razkužijo pred odpremo in zagotoviti je treba sledljivost teh jajc;
- 
konzumnih jajc v pakirnico, ob pogoju, da se pakirajo v embalažo za
enkratno uporabo, in da se izvajajo vsi ukrepi za biološko varnost, ki jih
odredi uradni veterinar;
- 
jajc v obrat za proizvodnjo jajčnih proizvodov, ki izpolnjuje pogoje iz
Oddelka X Poglavja II Priloge III Uredbe 853/2004/ES, kjer se z njimi postopa v
skladu s Poglavjem XI Priloge II Uredbe 852/2004/ES, ki se nahaja na ali izven
območja z omejitvami;
- 
jajc za odstranitev;
e)    
odstranitev trupel;
f)     
vsakdo, ki pride na gospodarstvo na območju z omejitvami ali ga zapusti,
mora upoštevati ustrezne ukrepe za biološko varnost, katerih namen je
preprečiti širjenje LPAI;
g)    
vozila in oprema, uporabljena za prevoz žive perutnine ali drugih ptic v
ujetništvu, krme, gnoja, gnojevke in nastilja ter drugih materialov ali snovi,
ki bi lahko bile kontaminirane, je treba po kontaminaciji očistiti in razkužiti
brez odlašanja v skladu z enim ali več postopki iz 51. člena tega pravilnika;
h)    
perutnina, druge ptice v ujetništvu ali sesalci domačih vrst ne smejo
priti na gospodarstvo, niti ga zapustiti brez dovoljenja VURS. Ta omejitev ne
velja za sesalce, ki imajo dostop le do bivalnih prostorov ljudi, kjer nimajo
stika s perutnino ali drugimi pticami v ujetništvu, in nimajo dostopa do kletk
ali območij, kjer se gojijo perutnina ali druge ptice v ujetništvu;
i)      
prepoved odstranjevanja ali raztresanja uporabljenega nastilja, gnoja
ali gnojevke brez predhodnega dovoljenja VURS; dovoli se lahko premike gnoja
ali gnojevke z gospodarstva na območju z omejitvami, na katerem se izvajajo
ukrepi za biološko varnost, v odobren obrat za obdelavo ali za vmesno
skladiščenje za poznejšo obdelavo, pri kateri se uničijo morebitno prisotni
virusi AI v skladu z Uredbo 1774/2002/ES, če drugi predpisi Skupnosti ne
določajo drugače;
j)      
prepoved sejmov, trgov, razstav ali drugega zbiranja perutnine ali
drugih ptic v ujetništvu brez predhodnega dovoljenja VURS;
k)    
prepoved izpuščanja perutnine ali drugih ptic v ujetništvu za obnovo
populacije prostoživečih ptic.
(2) Uradni veterinar lahko na podlagi ocene tveganja
poleg ukrepov iz tega oddelka odredi nadaljnje ukrepe za obvladovanje bolezni,
o tem pa mora VURS obvestiti Komisijo.
48. člen
(trajanje ukrepov)
Ukrepi iz tega oddelka se, če drugi predpisi Skupnosti ne določajo
drugače, izvajajo:
a)    
najmanj 21 dni po datumu končanja predhodnega čiščenja in razkuževanja
okuženega gospodarstva z enim ali več postopki iz 51. člena tega pravilnika in
dokler VURS na podlagi rezultatov preiskav in laboratorijskih testov, izvedenih
na območju z omejitvami v skladu z diagnostičnim priročnikom in ocene tveganja
ne ugotovi, da je tveganje širjenja LPAI zanemarljivo; ali
b)    
najmanj 42 dni od datuma potrditve LPAI in dokler VURS na podlagi
rezultatov preiskav in laboratorijskih testov, izvedenih na območju z
omejitvami v skladu z diagnostičnim priročnikom in oceno tveganja, ne ugotovi,
da je tveganje širjenja LPAI zanemarljivo.
49. člen
(odstopanja)
(1) Po potrditvi LPAI v valilnici lahko uradni veterinar
na podlagi ocene tveganja dovoli odstopanja od ukrepov iz 46. in 47. člena tega pravilnika.
(2) Po potrditvi LPAI na nekomercialnem gospodarstvu, v
cirkusu, živalskem vrtu, trgovini s hišnimi pticami, parku za prostoživeče
živali, ograjenem območju za gojenje perutnine ali drugih ptic v ujetništvu v
znanstvene namene ali zaradi ohranitve ogroženih vrst ali uradno registriranih
redkih vrst perutnine ali drugih ptic v ujetništvu, lahko uradni veterinar
dovoli odstopanja od ukrepov iz 46. in 47. člena tega pravilnika, če takšna
odstopanja ne ogrožajo obvladovanja bolezni.
(3) Kadar se dovolijo odstopanja iz tega člena, mora
VURS o tem nemudoma obvestiti Komisijo.
V. UKREPI ZA PREPREČITEV ŠIRJENJA VIRUSOV INFLUENCE AVIARNEGA
IZVORA NA DRUGE VRSTE ŽIVALI
50. člen
(laboratorijski testi in drugi ukrepi v zvezi s prašiči in
drugimi živalmi)
(1) Po potrditvi AI na gospodarstvu uradni veterinar
zagotovi, da se v skladu z diagnostičnim priročnikom opravijo ustrezne
laboratorijske preiskave tudi na prašičih na tem gospodarstvu, s katerimi se
potrdi ali izključi pretekla ali trenutna prisotnost virusov AI. Do zaključka
teh preiskav velja prepoved premika prašičev z gospodarstva.
(2) Če se s preiskavami iz prejšnjega odstavka potrdi
virus AI pri prašičih, lahko uradni veterinar dovoli premik teh prašičev na druga
gospodarstva s prašiči ali v izbrane klavnice, če nadaljnje preiskave pokažejo,
da je nevarnost širjenja AI zanemarljiva.
(3) Če se na podlagi laboratorijskih preiskav iz prvega
odstavka tega člena ugotovi resno ogrožanje zdravja, mora uradni veterinar
odrediti usmrtitev prašičev pod uradnim nadzorom v najkrajšem možnem času in na
način, ki preprečuje širjenje virusov AI, še zlasti med prevozom, ter v skladu
s pravilnikom, ki ureja usmrtitev živali iz veterinarskih razlogov, živali, ki
se redijo za proizvodnjo krzna ter odvečnih enodnevnih piščancev in zarodkov v
odpadkih valilnice.
(4) Uradni veterinar lahko po potrditvi AI na gospodarstvu
in na podlagi ocene tveganja odredi ukrepe iz prvega, drugega in tretjega
odstavka tega člena tudi za druge sesalce na gospodarstvu in na kontaktnih
gospodarstvih.
(5) VURS v okviru Stalnega odbora za prehransko verigo
in zdravje živali obvesti Komisijo o rezultatih testov in ukrepih, izvedenih na
podlagi prvega do četrtega odstavka tega člena.
(6) VURS lahko po potrditvi AI pri prašičih ali drugih
sesalcih na gospodarstvu v skladu z diagnostičnim priročnikom izvaja
sistematični nadzor za ugotavljanje nadaljnjega širjenja virusov AI.
VI. ČIŠČENJE, RAZKUŽEVANJE IN PONOVNA NASELITEV ŽIVALI
51. člen
(čiščenje, razkuževanje in postopki za uničenje virusov AI)
(1) Čiščenje, razkuževanje in obdelavo gospodarstev in
kakršnihkoli materialov ali snovi, ki so kontaminirane ali bi lahko bile
kontaminirane z virusi AI se izvaja pod uradnim nadzorom v skladu z navodili
uradnega veterinarja in načeli ter postopki za čiščenje, razkuževanje in
obdelavo, določenimi v Prilogi 6, ki je sestavni del tega pravilnika.
(2) Zemljišča ali pašniki, kjer je bila ugotovljena AI,
in ki so se na gospodarstvu uporabljali za gojenje perutnine ali drugih ptic v
ujetništvu, se ne smejo uporabljti za gojenje perutnine ali drugih ptic v
ujetništvu, dokler virusi AI niso odstranjeni ali inaktivirani.
(3) Čiščenje, razkuževanje in obdelava klavnic, vozil,
priklopnikov ali kakršnih koli drugih prevoznih sredstev, MVP in kakršnih koli
materialov ali snovi, ki so kontaminirane ali bi lahko bile kontaminirane z
virusi AI, se izvaja pod uradnim nadzorom v skladu z navodili uradnega
veterinarja.
(4) Oprema, materiali ali snovi, ki so kontaminirane ali
bi lahko bile kontaminirane z virusi AI in jih ni moč učinkovito očistiti in
dezinficirati, se uničijo.
(5) Seznam razkužil in njihovih koncentracij določi
VURS.
52. člen
(ponovna naselitev gospodarstev)
(1) Ponovna naselitev perutnine na komercialna gospodarstva
se lahko izvede po 21 dneh po zaključku končnega čiščenja in razkuževanja iz
51. člena tega pravilnika.
(2) V obdobju 21 dni od datuma ponovne naselitve
komercialnih gospodarstev s perutnino uradni veterinar izvede oziroma odredi
naslednje ukrepe:
a)    
vsaj en klinični pregled perutnine; klinični pregled ali končni klinični
pregled, če se izvede več pregledov, se opravi čim bolj proti koncu zgoraj
navedenega obdobja 21 dni;
b)    
laboratorijske preiskave, ki se opravijo v skladu z diagnostičnim
priročnikom;
c)    
testiranje perutnine, ki pogine med ponovno naselitvijo, v skladu z
diagnostičnim priročnikom;
d)    
upoštevanje ukrepov za biološko varnost, katerih namen je preprečiti
širjenje AI, pri vseh premikih oseb z in na gospodarstvo;
e)    
prepoved premikov perutnine med ponovno naselitvijo brez predhodnega
dovoljenja uradnega veterinarja;
f)     
imetnik mora voditi evidenco podatkov o proizvodnji, vključno s podatki
o obolevnosti in poginih, ki jo mora redno posodabljati;
g)    
vse spremembe podatkov iz prejšnje točke mora imetnik nemudoma sporočiti
uradnemu veterinarju.
(3) Uradni veterinar lahko na podlagi ocene tveganja
odredi ukrepe iz prejšnjega odstavka tudi za druga gospodarstva ali za druge
vrste živali na komercialnem gospodarstvu s perutnino.
(4) Ponovna naselitev perutnine na kontaktnih gospodarstvih
se opravi na podlagi ocene tveganja.
VII. REFERENČNI LABORATORIJI
53. člen
(referenčni laboratoriji)
(1) Referenčni laboratorij Skupnosti za AI in njegove
naloge sta določena v Prilogi VII Direktive 2005/94/ES.
(2) Nacionalni referenčni laboratorij za aviarno influenco
je določen v pravilniku, ki ureja bolezni živali.
(3) (črtan).
VIII. CEPLJENJE
1. Splošna prepoved cepljenja
54. člen
(proizvodnja, prodaja in uporaba cepiv proti AI)
(1) Cepljenje proti AI je prepovedano, razen v skladu z
oddelkoma 2 in 3 tega pravilnika.
(3) Uporabljajo se le cepiva, ki imajo dovoljenje za promet,
vnos ali uvoz v RS v skladu s predpisi na področju zdravil.
2. Cepljenje v nujnih primerih
55. člen
(cepljenje perutnine oziroma drugih ptic v ujetništvu v
nujnih primerih)
(1) VURS lahko predlaga Komisiji cepljenje perutnine
oziroma drugih ptic v ujetništvu kot kratkoročni ukrep po potrditvi AI pri
perutnini oziroma drugih pticah v ujetništvu znotraj RS, v bližnji državi
članici EU ali bližnji tretji državi, in kadar ocena tveganja pokaže, da
obstaja resna in neposredna nevarnost širjenja AI znotraj RS ali vnosa AI v RS.
(2) Predlog iz prejšnjega odstavka in načrt cepljenja v
nujnih primerih (v nadaljnjem besedilu: načrt cepljenja), ki ga zagotovi VURS,
se pošlje Komisiji v odobritev.
(3) Načrt cepljenja mora biti v skladu s strategijo DIVA
in vsebovati naslednje podatke:
a)    
stanje bolezni, ki je podlaga predloga za cepljenje v nujnih primerih;
b)    
geografsko območje, na katerem je treba izvesti cepljenje v nujnih
primerih, vključno s številom gospodarstev na tem območju in številom
gospodarstev, na katerih je treba izvesti cepljenje v nujnih primerih, če je
različno;
c)    
vrste in kategorije perutnine oziroma drugih ptic v ujetništvu ali, po
potrebi, kompartment s perutnino ali kompartment z drugimi pticami v
ujetništvu, kjer se bo izvajalo cepljenje;
d)    
približno število perutnine ali drugih ptic v ujetništvu, ki bodo
cepljene;
e)    
povzetek lastnosti cepiva;
f)     
predvideno trajanje akcije cepljenja v nujnih primerih;
g)    
posebne določbe o premikih cepljene perutnine ali drugih ptic v
ujetništvu, brez poseganja v ukrepe, določene v Oddelku 3, 4 in 5 Poglavja IV ter Oddelku 3 Poglavja V tega pravilnika;
h)    
merila za odločanje, ali se cepljenje v nujnih primerih izvede na
kontaktnih gospodarstvih;
i)      
vodenje evidence in registracija cepljene perutnine oziroma drugih ptic
v ujetništvu;
j)      
klinični in laboratorijski testi, ki se opravijo na gospodarstvih, kjer
se bo izvajalo cepljenje v nujnih primerih, in drugih gospodarstvih na območju
cepljenja v nujnih primerih za spremljanje epizootiološkega stanja,
učinkovitosti akcije cepljenja v nujnih primerih in kontrola premikov cepljene
perutnine ali drugih ptic v ujetništvu.
56. člen
(odstopanja)
Ne glede na določbe prejšnjega člena lahko VURS odredi
cepljenje v nujnih primerih pred odobritvijo načrta cepljenja pod naslednjimi
pogoji:
a)    
Komisiji sta posredovana načrt cepljenja in odločitev o izvajanju
cepljenja pred odobritvijo načrta cepljenja;
b)    
prepoved premikov perutnine oziroma drugih ptic v ujetništvu ter
proizvodov, ki izhajajo iz njih, razen pod pogoji, navedenimi v Prilogi 7, ki
je sestavni del tega pravilnika;
c)    
odločitev za izvajanje cepljenja v nujnih primerih ne ogroža
obvladovanja bolezni.
3. Preventivno cepljenje
57. člen
(preventivno cepljenje perutnine oziroma drugih ptic v
ujetništvu)
(1) VURS lahko predlaga Komisiji preventivno cepljenje
perutnine oziroma drugih ptic v ujetništvu kot dolgoročni ukrep, če na podlagi
ocene tveganja ugotovi, da so nekatera območja, način reje perutnine ali
določene kategorije perutnine oziroma drugih ptic v ujetništvu ali kompartmenti
s perutnino oziroma z drugimi pticami v ujetništvu izpostavljeni tveganju
okužbe z AI.
(2) Predlog iz prejšnjega odstavka in načrt preventivnega
cepljenja, ki ga zagotovi VURS, se pošljeta Komisiji v odobritev.
(3) Načrt preventivnega cepljenja mora biti v skladu s
strategijo DIVA in mora vsebovati naslednje podatke:
a)    
opis razlogov za preventivno cepljenje, vključno z zgodovino bolezni;
b)    
območje, način reje perutnine, kategorije perutnine oziroma drugih ptic
v ujetništvu, kompartmente s perutnino oziroma z drugimi pticami v ujetništvu,
na katerem je treba izvesti preventivno cepljenje ter število gospodarstev na
tem območju in vrsto ter število gospodarstev, na katerih je treba izvesti
preventivno cepljenje;
c)    
vrste in kategorije perutnine oziroma drugih ptic v ujetništvu ali, po
potrebi, kompartment s perutnino ali kompartment z drugimi pticami v
ujetništvu, pri katerih se bo izvajalo cepljenje;
d)    
približno število perutnine oziroma drugih ptic v ujetništvu, ki bodo
cepljene;
e)    
povzetek lastnosti cepiva;
f)     
predvideno trajanje akcije preventivnega cepljenja;
g)    
posebne določbe o premikih cepljene perutnine ali drugih ptic v
ujetništvu, brez poseganja v ukrepe, določene v Oddelku 3, 4 in 5 Poglavja IV in Oddelku 3 Poglavja V tega pravilnika;
h)    
vodenje evidence in registracija cepljene perutnine ali drugih ptic v
ujetništvu;
i)      
laboratorijske teste, ki se opravijo v skladu z diagnostičnim
priročnikom na gospodarstvih, kjer se bo izvajalo preventivno cepljenje;
j)      
sistematični nadzor in testiranje ustreznega števila drugih gospodarstev
na območju cepljenja ali kompartmentov za spremljanje epizootiološkega stanja,
učinkovitosti akcije preventivnega cepljenja in premikov cepljene perutnine oziroma
drugih ptic v ujetništvu, ki potekata hkrati s cepljenjem iz prejšnje točke.
4. Banke cepiva
58. člen
(banka cepiva Skupnosti)
Za dostop do banke cepiva Skupnosti iz 58. člena Direktive
2005/94/ES VURS naslovi prošnjo na Komisijo.
59. člen
(nacionalne banke cepiva)
(1) VURS lahko v okviru načrta ukrepov ustanovi ali
vzdržuje nacionalno banko cepiva za skladiščenje zalog cepiv proti AI, ki se
uporabijo za cepljenje v nujnih primerih ali za preventivno cepljenje.
(2) V primeru iz prejšnjega odstavka mora VURS obveščati
Komisijo o količinah in vrstah shranjenih cepiv.
IX. NADZOR SKUPNOSTI
60. člen
(nadzor Skupnosti)
VURS mora sodelovati s strokovnjaki Komisije, kadar ti
opravljajo preglede na kraju samem, ter jim zagotoviti vso potrebno pomoč pri
opravljanju teh pregledov.

Priloga
1: Opredelitev AI
Priloga
2: Prijava bolezni in nadaljnji epizootiološki podatki, ki jih mora vsebovati
prijava
Priloga
3: Dovoljenje za odpremo jajc z gospodarstva
Priloga
4: Glavna merila in dejavniki tveganja, ki se jih upošteva pri odločitvi o
izvajanju ukrepov na kontaktnih gospodarstvih ali gospodarstvih in območjih s
tveganjem na dodatnih območjih z omejitvami
Priloga
5: Merila za odločanje o izvajanju ukrepov za gospodarstva v primeru LPAI
Priloga
6: Načela in postopki za čiščenje, razkuževanje in obdelavo gospodarstev
Priloga
7: Splošne zahteve za premike perutnine ali drugih ptic v ujetništvu in
perutninskih proizvodov, ki se izvajajo v zvezi s cepljenji v nujnih primerih

Pravilnik o ukrepih za ugotavljanje,
preprečevanje in zatiranje aviarne influence (Uradni list RS, št. 47/07) vsebuje naslednje prehodne in
končne določbe:
»X. PREHODNE IN KONČNE DOLOČBE
61. člen
(prenehanje veljavnosti)
Z dnem uveljavitve tega pravilnika preneha veljati Navodilo o
ukrepih za ugotavljanje, preprečevanje in zatiranje določenih kužnih bolezni
pri perutnini (Uradni list RS, št. 30/99, 33/01 – Zvet-1 in 62/05).
62. člen
(prehodne določbe)
(1) Seznam odobrenih prostorov, ustanov ali laboratorijev
iz 4. člena tega pravilnika mora VURS predložiti Komisiji pred
30. septembrom 2007.
(2) Do odobritve načrta ukrepov, ki ga mora VURS predložiti
Komisiji v skladu s tem pravilnikom, velja načrt ukrepov, odobren z Odločbo
Komisije z dne 22. decembra 2006 o odobritvi načrtov ukrepov za nadzor
aviarne influence in atipične kokošje kuge (UL L št. 8 z dne 13. 1. 2007,
str. 26).
(3) VURS mora do 30. septembra 2007 Komisiji predložiti
načrt ukrepov, usklajen s tem pravilnikom.
63. člen
(dostop do banke cepiva
Skupnosti)
Določba 57. člena tega pravilnika se začne uporabljati po
vzpostavitvi banke cepiva Skupnosti iz 58. člena Direktive 2005/94/ES.
64. člen
(začetek veljavnosti)
Ta pravilnik začne veljati naslednji dan po objavi v Uradnem
listu Republike Slovenije.«.

Pravilnik o spremembah Pravilnika o ukrepih za
ugotavljanje, preprečevanje in zatiranje aviarne influence (Uradni list RS, št.
42/10) vsebuje naslednjo končno določbo:
»3. člen
Ta pravilnik začne veljati naslednji dan po objavi v Uradnem
listu Republike Slovenije.«.