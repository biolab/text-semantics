I. SPLOŠNE DOLOČBE
1. člen
(namen, naloge in cilj)
Po teh merilih Nacionalna agencija
Republike Slovenije za kakovost v visokem šolstvu (v nadaljnjem besedilu:
agencija) presoja izpolnjevanje pogojev za akreditacijo visokošolskih zavodov
in študijskih programov. V njih so upoštevani dogovorjeni standardi in smernice
za zagotavljanje kakovosti, ki veljajo v evropskem visokošolskem prostoru.
Poglavitni nalogi agencije sta
ugotavljanje, ali visokošolski zavodi upoštevajo določbe zakonodaje s področja
visokega šolstva, ta merila in druge predpise agencije, ter presoja sistema
kakovosti visokošolskih zavodov.
Cilj agencije je redno sodelovanje z
deležniki v visokem šolstvu, svetovanje pri vzpostavljanju sistemov kakovosti
visokošolskih zavodov ter stalno spodbujanje kakovosti visokega šolstva.
2. člen
(podlaga)
Agencija uporablja ta merila za opravljanje
svojih nalog v skladu z:
-       
zakonom, ki ureja področje visokega šolstva,
-       
standardi in smernicami za zagotavljanje kakovosti v evropskem
visokošolskem prostoru – Standards and Guidelines for Quality Assurance in the
European Higher Education Area (European Association for Quality Assurance in
Higher Education – ENQA; v nadaljnjem besedilu: evropski standardi),
-       
zakonom o splošnem upravnem postopku,
-       
zakonom, ki ureja strokovne in znanstvene naslove,
-       
zakonom, ki ureja raziskovalno in razvojno dejavnost.
ter z:
-       
merili za kreditno vrednotenje študijskih programov po evropskem
prenosnem kreditnem sistemu,
-       
merili za prehode med študijskimi programi,
-       
minimalnimi standardi za izvolitve v nazive visokošolskih učiteljev,
znanstvenih delavcev in visokošolskih sodelavcev na visokošolskih zavodih,
-       
merili za uvrstitev v register strokovnjakov,
-       
merili za akreditacijo študijskih programov za izobraževanje učiteljev.
3. člen
(standardi agencije)
Pri akreditaciji visokošolskih zavodov in
študijskih programov agencija:
-       
samostojno in neodvisno sprejema odločitve, pri čemer dosledno uporablja
merila;
-       
zagotavlja objektivno presojo vseh visokošolskih zavodov in študijskih
programov;
-       
predpisuje sestavo poročil skupin strokovnjakov, iz katerih so razvidne
prednosti in morebitne neskladnosti pri delovanju visokošolskega zavoda,
predvsem pa priporočila za odpravo morebitnih pomanjkljivosti;
-       
upošteva samoevalvacijska poročila visokošolskih zavodov kot podlago za
zunanjo evalvacijo zaradi podaljšanja akreditacije;
-       
stalno sodeluje s tujimi agencijami za kakovost in njihovimi
strokovnjaki ter spremlja evropske smernice in standarde na tem področju;
-       
javno objavlja svoje odločitve, letna poročila in analize ter
-       
vodi javno dostopne evidence akreditiranih visokošolskih zavodov in
študijskih programov.
4. člen
(vsebina delovanja)
Agencija odloča o:
-       
akreditacijah visokošolskih zavodov;
-       
akreditacijah študijskih programov: prve stopnje, druge stopnje, tretje
stopnje, skupnih študijskih programov in študijskih programov za
izpopolnjevanje;
-       
preoblikovanju visokošolskih zavodov;
-       
spremembah obveznih sestavin študijskih programov samostojnih
visokošolskih zavodov.
5. člen
(vrste akreditacij)
Akreditacije v visokem šolstvu so:
-       
prva akreditacija visokošolskega zavoda oziroma študijskega programa,
-       
podaljšana akreditacija visokošolskega zavoda oziroma študijskega
programa.
Prva in vsaka podaljšana akreditacija
veljata največ sedem let.
6. člen
(zunanja evalvacija)
Pogoj za podaljšanje akreditacije je
zunanja evalvacija visokošolskega zavoda oziroma študijskega programa, ki se
opravi pred iztekom veljavnosti akreditacije.
Zunanja evalvacija se lahko izvede tudi kot
izredna evalvacija kadar koli med veljavnostjo akreditacije, kot to ureja 47. člen
meril.
II. PRVA AKREDITACIJA
7. člen
(področja presoje)
Visokošolski zavodi se presojajo po
področjih:
1.     
vpetost v okolje,
2.     
delovanje visokošolskega zavoda,
3.     
kadri,
4.     
študenti,
5.     
materialni pogoji,
6.     
zagotavljanje kakovosti, inovativnosti in razvojne naravnanosti.
Študijski programi se presojajo predvsem
po:
7.     
sestavi in vsebini.
Druga področja presoje študijskega programa
so enaka področjem iz prvega odstavka tega člena z razliko, da se pri nekaterih
upoštevajo zgolj posamezna merila, določena v 17. členu.
Prva akreditacija visokošolskega
zavoda
8. člen
(vpetost v
okolje)
1.     
Ustanovitelj izkazuje sodelovanje z gospodarstvom in negospodarstvom na
študijskih, znanstveno-raziskovalnih oziroma umetniških področjih, za katera se
visokošolski zavod ustanavlja, in v skladu s tem načrtuje vpis študentov.
2.     
Ugotovljene so zaposlitvene možnosti za diplomante na podlagi strokovnih
analiz zavoda za zaposlovanje, pristojnih zbornic, združenj ipd.
9. člen
(delovanje
visokošolskega zavoda)
1.     
Opredeljena sta poslanstvo in vizija, iz katerih so jasno razvidni
izobraževalni, znanstveno-raziskovalni oziroma umetniški in strokovni cilji.
2.     
Strategija visokošolskega zavoda vsebuje načrt in načine za
uresničevanje postavljenih ciljev.
3.     
Iz načrta notranje organiziranosti visokošolskega zavoda, ki s svojo
konsistentnostjo zagotavlja uspešno delovanje zavoda, so razvidne jasno
opredeljene pristojnosti, naloge in dolžnosti vodstva ter vseh zaposlenih in
študentov.
4.     
Opredeljena so področja, za katera se zavod ustanavlja oziroma s katerih
bodo študijski programi:
- 
študijska oziroma umetniška področja po klasifikacijah ISCED in KLASIUS,
- 
znanstvene discipline po klasifikaciji Frascati.
5.     
Izkazano je znanstveno-raziskovalno oziroma umetniško in strokovno
delovanje ustanovitelja na področjih, s katerih bo zavod opravljal
izobraževalno in raziskovalno delo, z raziskovalnimi, znanstvenimi oziroma
umetniškimi programi in projekti, ki jih stroka priznava za take in se izvajajo
v času presoje.
6.     
Opredeljene so učne vsebine, ki so utemeljene na doseženem in aktualnem
znanstveno-raziskovalnem oziroma umetniškem in strokovnem delu nosilcev
predmetov.
7.     
Načrtovana je takšna kakovost učnih izidov in kompetenc, da bodo
diplomanti zaposljivi oziroma se bodo lahko naprej izobraževali.
8.     
Vzpostavljeno je znanstveno-raziskovalno oziroma umetniško in strokovno
sodelovanje ustanovitelja na področju, za katerega se ustanavlja, z drugimi
visokošolskimi zavodi, inštituti, podjetji ali drugimi organizacijami v
Sloveniji in tujini.
9.     
Ustanovitelj ima sklenjene dogovore s podjetji oziroma drugimi
organizacijami ter mentorji v njih o praktičnem izobraževanju predvidenega
števila vpisanih študentov, kadar je to sestavni del študijskega programa;
visoke strokovne šole pa tudi izdelan načrt za to izobraževanje (strokovna
praksa).
10. člen
(kadri)
1.     
Ustrezno število in struktura sodelujočih visokošolskih učiteljev,
znanstvenih delavcev ter visokošolskih sodelavcev, ki opravljajo
znanstveno-raziskovalno oziroma umetniško in strokovno delo na področjih, s
katerih so načrtovani študijski programi, sta dokazana s kadrovskim načrtom in
dokazili o oblikah njihovega sodelovanja.
2.     
Vsi visokošolski učitelji in sodelavci imajo veljavno izvolitev v naziv
ali pa je dokazano, da so v postopku za izvolitev vanj.
3.     
V osnutku meril za izvolitve v nazive visokošolskih učiteljev,
znanstvenih delavcev in visokošolskih sodelavcev so upoštevani minimalni
standardi agencije za izvolitve v nazive.
4.     
Število visokošolskih učiteljev, če tako določa statut, pa tudi
znanstvenih delavcev, zadostuje za oblikovanje senata visokošolskega zavoda.
5.     
V pravilih za izvolitev članov senata je zagotovljena enakopravna
zastopanost vseh študijskih področij, znanstvenih disciplin oziroma umetniških
področij visokošolskega zavoda.
6.     
Struktura in število podpornih delavcev – tj. strokovnih, upravnih in
tehničnih delavcev – bosta zagotavljala kakovostno pomoč pri izvajanju
študijskih programov.
7.     
Oseba, ki bo odgovorna za študentske zadeve, bo na visokošolskem zavodu
v delovnem razmerju.
11. člen
(študenti)
1.     
Zagotovljene bodo svetovalne storitve, povezane z vpisom, in informacije
o študiju.
2.     
Zagotovljeno bo neposredno vključevanje študentov v strokovno,
znanstveno-raziskovalno oziroma umetniško delo.
3.     
Omogočeno bo ustrezno organiziranje študentov in njihovo sodelovanje v
organih upravljanja.
12. člen
(materialni
pogoji)
1.     
Zagotovljeni so prostori in oprema, primerni za izvajanje načrtovanih
študijskih programov in drugih, s tem povezanih dejavnosti zavoda, ter
ustrezajo predvidenemu številu vpisanih študentov.
2.     
Prostori in oprema so primerni (prilagojeni) za študente s posebnimi
potrebami.
3.     
Priložena so dokazila o lastništvu ali najemu prostorov in opreme na
lokaciji, ki omogoča nemoteno izvajanje študijskih programov ter
znanstveno-raziskovalne oziroma umetniške in strokovne dejavnosti
visokošolskega zavoda.
4.     
Izdelana je ocena finančnih sredstev, potrebnih za ustanovitev in
delovanje visokošolskega zavoda, in navedeni predvideni viri financiranja;
sredstva so zagotovljena za vse študijske programe, ki jih namerava zavod
izvajati, in sicer vsaj za obdobje akreditacije.
5.     
Ustanovitelj ima sodobno informacijsko-komunikacijsko in drugo opremo,
potrebno za izvajanje načrtovanih študijskih programov ter
znanstveno-raziskovalne oziroma umetniške in strokovne dejavnosti.
6.     
Knjižnica visokošolskega zavoda zagotavlja ustrezne knjižnične informacijske
storitve, dostop do knjižničnega gradiva s področij načrtovanih študijskih
programov ter znanstveno-­raziskovalnih oziroma umetniških in strokovnih področij,
ki jih zavod razvija; študijsko gradivo in elektronske baze podatkov morajo
ustrezati vsebini in stopnji študijskih programov.
13. člen
(zagotavljanje
kakovosti)
1.     
Ustanovitelj visokošolskega zavoda ima načrt za vzpostavitev notranjega
sistema kakovosti visokošolskega zavoda, pri čemer so upoštevana ta merila in
evropski standardi:
- 
z rednim zbiranjem in analizo podatkov o učnih izidih študentov in
celotnega izobraževanja ter drugih, z njim povezanih dejavnosti;
- 
z vključevanjem vseh zaposlenih, študentov in drugih deležnikov v
presojo kakovosti svojega delovanja;
- 
z ugotavljanjem pomanjkljivosti pri opravljanju dejavnosti ter odstopanj
od načrtovanih aktivnosti in dosežkov;
- 
z rednim seznanjanjem študentov in drugih deležnikov z ukrepi za
izboljševanje kakovosti;
- 
z načrtovanjem periodičnih samoevalvacij.
2.     
V poslovniku kakovosti so jasno določeni samoevalvacijski postopki, ki
bodo omogočali redno spremljanje ter izboljševanje kakovosti, konkurenčnosti in
učinkovitosti tako izobraževalnega, znanstveno-raziskovalnega, umetniškega kot
tudi strokovnega dela, deležniki, ki bodo pri tem sodelovali, in njihova vloga.
Prva akreditacija študijskega
programa
14. člen
(sestava in
vsebina študijskih programov prve in druge stopnje)
1.     
Študijski program je v skladu z zakonom sestavljen formalno in vsebinsko
ustrezno po študijskih področjih ter znanstvenih ali umetniških disciplinah, za
katere je zavod ustanov­ljen.
2.     
Študijski program je strokovno dosleden in konsistenten, sodoben po
vsebini in skladen z opredeljenimi cilji, pričakovanimi učnimi izidi študentov
in kompetencami diplomantov.
3.     
Študijski program vsebuje splošne podatke, kot so:
- 
prepoznavno in značilno ime, ki mora biti v skladu z razvrstitvijo
študijskega področja po klasifikacijah ISCED in KLASIUS ter znanstvene
discipline po klasifikaciji Frascati oziroma umetniškega področja; v primeru
interdisciplinarnih študijskih programov so področja razvrščena po obsegu v
padajočem vrstnem redu;
- 
stopnja, vrsta in trajanje programa;
- 
smeri oziroma moduli.
4.     
Temeljni cilji in učni izidi programa so v skladu z vsebino in ravnijo
študijskega programa; splošne in predmetno-specifične kompetence morajo biti
opredeljene za vsak študijski program posebej.
5.     
Študijski program je mednarodno primerljiv; primerjava je narejena z
najmanj tremi sorodnimi tujimi programi iz različnih držav, od tega vsaj iz
dveh držav članic Evropske unije; programi so v državi, kjer se izvajajo,
ustrezno akreditirani oziroma priznani; primerljivost se izkazuje s formalno in
vsebinsko sestavo programa ter trajanjem študija; v primerjavi so opisane in
utemeljene tudi razlike med predlaganim programom in sorodnimi programi.
6.     
Visokošolski zavod mora dokazati usklajenost študijskih programov, ki
izobražujejo za regulirane poklice, z ustrezno zakonodajo Evropske unije.
7.     
Predmetnik ustreza ciljem študijskega programa in vodi k usvojitvi
opredeljenih učnih izidov in kompetenc.
8.     
Študijske obveznosti so ovrednotene po Merilih za kreditno vrednotenje
študijskih programov po evropskem prenosnem kreditnem sistemu (v nadaljnjem
besedilu: ECTS), v programu je opredeljen delež izbirnosti in priloženi so učni
načrti.
9.     
Določeno je naslednje:
- 
število in poimenska navedba ter vrsta in delež učnih enot (predmetov,
smeri, modulov ...),
- 
razmerje predavanj, seminarjev, vaj, drugih oblik kontaktnih ur ter
individualnega dela študenta,
- 
delež praktičnega izobraževanja v programu in način njegove izvedbe,
- 
vertikalna in horizontalna povezanost predmetov programa,
- 
kreditno ovrednotenje celotnega programa in posameznih učnih enot, letno
in celotno število ur študijskih obveznosti študenta v programu ter letno in
celotno število organiziranih skupnih oziroma kontaktnih ur programa
(predavanja, seminarji, vaje in druge oblike izvajanja) in samostojnega dela
študenta v skladu z zakonom in ECTS,
- 
učni načrti po posameznih učnih enotah z navedbo pogojev za začetek dela
oziroma za opravljanje študijskih obveznosti, opisom vsebine enote, navedbo
temeljne literature in virov, opisom ciljev in predvidenih učnih izidov, metod
poučevanja in učenja ter načinov preverjanja in ocenjevanja znanja.
10.  
Pogoji za vpis in merila za izbiro ob omejitvi vpisa so v skladu z
zakonom.
11.  
Visokošolski zavod kandidatom priznava znanje, usposobljenost ali
zmožnosti, pridobljene s formalnim, neformalnim ali izkustvenim učenjem, ki po
vsebini in zahtevnosti v celoti ali deloma ustrezajo splošnim oziroma
predmetno-specifičnim kompetencam, določenim s posameznim študijskim programom,
in sicer kot opravljeno študijsko obveznost, ovrednoteno po ECTS.
12.  
Načini ocenjevanja so opredeljeni tako, da omogočajo ustrezno
preverjanje doseženih učnih izidov in kompetenc, študentu pa sprotni študij in
učinkovito spremljanje lastnega napredka.
13.  
Opredeljeni so pogoji za napredovanje po programu.
14.  
Določbe o prehodih med programi so v skladu z zakonom, merili za prehode
med študijskimi programi ter statutom visokošolskega zavoda.
15.  
Načini in oblike izvajanja študija so skladni z vsebinskim področjem
študijskega programa.
16.  
Pogoji za dokončanje študija ali posameznih delov programa, če jih
program vsebuje, so v skladu z zakonom in statutom visokošolskega zavoda.
17.  
Strokovni naslov ter njegova okrajšava sta tvorjena v skladu z zakonom,
ki ureja strokovne in znanstvene naslove.
18.  
Obvezen sestavni del študijskih programov druge stopnje so projektne
naloge v delovnem okolju oziroma temeljne, aplikativne ali razvojne
raziskovalne naloge.
15. člen
(študijski
programi tretje stopnje)
1.     
Doktorski študijski programi ob kakovostnem in znanstveno ali umetniško
utemeljenem mentorstvu študentom omogočajo:
- 
poglobljeno razumevanje teoretskih in metodoloških konceptov;
- 
usposobljenost za samostojno razvijanje novega znanja in reševanje najzahtevnejših
problemov s preizkušanjem in izboljševanjem znanih ter odkrivanjem novih
rešitev;
- 
vodenje najzahtevnejših delovnih sistemov ter znanstvenih, raziskovalnih
oziroma umetniških projektov s širokega strokovnega oziroma znanstvenega
področja.
2.     
Obvezen sestavni del študijskih programov tretje stopnje so temeljne in
aplikativne raziskovalne naloge.
3.     
Znanstveni naslov in njegova okrajšava sta tvorjena v skladu z zakonom,
ki ureja strokovne in znanstvene naslove.
Pri doktorskem študijskem programu se upošteva
celotno področje presoje iz 14. člena, razen 16. točke (v delu, ki se nanaša na
dokončanje posameznih delov programa, če jih program vsebuje) in 18. točke.
16. člen
(študijski programi za izpopolnjevanje)
V študijskem programu za izpopolnjevanje se
opredelijo obvezne sestavine iz 14. člena, razen iz 5., 6., 14., 16. in 17.
točke, ki jih je treba opredeliti, če je tako določeno s statutom
visokošolskega zavoda.
17. člen
(druga področja presoje)
Pri prvi akreditaciji študijskih programov
se upoštevajo še področja presoje, ki so določena za prvo akreditacijo visokošolskega
zavoda in našteta v prvem odstavku 7. člena meril. Razlika je v tem, da se
študijski programi na nekaterih področjih presojajo zgolj po posameznih
merilih, in sicer:
1.     
vpetost v okolje (8. člen);
2.     
delovanje visokošolskega zavoda (9. člen: 5. do 9. točka);
3.     
kadri (10. člen: 1. in 2. točka);
4.     
študenti (11. člen: 1. in 2. točka);
5.     
materialni pogoji (12. člen: 1., 2., 5. in 6. točka);
6.     
zagotavljanje kakovosti, inovativnosti in razvojne naravnanosti (13.
člen).
Merila iz prejšnjega odstavka mora
izpolnjevati visokošolski zavod in ne ustanovitelj, kot je to ob prvi
akreditaciji zavoda.
18. člen
(skupni študijski programi)
Skupni študijski programi so študijski
programi za pridobitev izobrazbe, ki jih visokošolski zavod sprejme in izvaja
skupaj z enim ali več visokošolskimi zavodi iz Republike Slovenije ali tujine.
Za akreditacijo skupnega študijskega
programa se smiselno uporabljajo merila za prvo akreditacijo študijskega programa.
19. člen
(dodatna merila
za presojo skupnih študijskih programov)
1.     
Tuji visokošolski zavod, ki bo sodeloval pri izvajanju skupnega
študijskega programa, je v državi, v kateri deluje, akreditiran oziroma
ustrezno priznan in je v svoji državi začel tudi postopek za akreditacijo
skupnega študijskega programa oziroma njegovo priznanje.
2.     
Sodelovanje visokošolskih zavodov pri izvajanju skupnega študijskega
programa je opredeljeno v skladu s temi merili, še zlasti v zvezi s temeljnimi
cilji programa, vpisom študentov, potekom študija, učnimi jeziki, učnimi izidi
in končanjem izobraževanja ter samoevalvacijo.
3.     
Deleži študijskega programa, ki jih izvajajo visokošolski zavodi iz
Republike Slovenije, so ustrezni in utemeljeni po vsebini in izvedbi.
Izvedbo skupnega študijskega programa opredelijo
visokošolski zavodi v posebnem sporazumu.
III. PODALJŠANJE AKREDITACIJE
20. člen
(podaljšanje akreditacije)
V postopku za podaljšanje akreditacije
visokošolskega zavoda oziroma študijskega programa se ugotovitveni in dokazni
postopek izvaja z zunanjo evalvacijo in konča z odločitvijo o podaljšanju
akreditacije.
21. člen
(zunanja evalvacija)
Zunanja evalvacija je postopek celostne
presoje delovanja visokošolskega zavoda oziroma izvajanja študijskih programov.
Presojata se predvsem napredek in razvoj od
zadnje akreditacije na vseh področjih presoje, še posebej pa notranji sistem
kakovosti visokošolskega zavoda.
Temelj za presojo napredka in razvoja je
samoevalvacijsko poročilo visokošolskega zavoda, iz katerega je razvidno, da
spremlja svoje delovanje po vseh področjih presoje iz teh meril.
22. člen
(področja presoje)
Področja, ki so predmet presoje kakovosti
visokošolskega zavoda, so naslednja:
1.     
vpetost v okolje;
2.     
delovanje visokošolskega zavoda;
3.     
kadri;
4.     
študenti;
5.     
materialni pogoji;
6.     
zagotavljanje kakovosti, inovativnosti in razvojne naravnanosti.
Kakovost študijskih programov se presoja
predvsem po:
-       
organizaciji in izvedbi.
Podlaga za presojo organizacije in izvedbe
je akreditiran študijski program in vse spremembe, nastale po zadnji akreditaciji.
Področja presoje študijskega programa so
enaka področjem iz prvega odstavka tega člena. Razlika je v tem, da se
študijski programi na nekaterih področjih presojajo zgolj po posameznih
merilih, in sicer:
1.     
vpetost v okolje (23. člen);
2.     
delovanje visokošolskega zavoda (24. člen: 4., 5., 7. do 10. točka);
3.     
kadri (25. člen: 1., 2., 4. in 7. točka);
4.     
študenti (26. člen: 1., 2., 4. do 6. in 9. točka);
5.     
materialne razmere (27. člen: 1. do 3. točka);
6.     
zagotavljanje kakovosti, inovativnosti in razvojne naravnanosti (28.
člen).
23. člen
(vpetost v
okolje)
1.     
Visokošolski zavod je povezan z razvojem okolja s stalnim sodelovanjem
kadrov in študentov z njim.
2.     
Visokošolski zavod spremlja zaposljivost oziroma zaposlenost svojih
diplomantov.
3.     
Visokošolski zavod spremlja učne izide in pridobljene kompetence, da bi
študentom oziroma diplomantom poleg zaposlovanja in nadaljnjega izobraževanja
omogočil tudi vključevanje v družbene procese in javno življenje.
4.     
Visokošolski zavod usklajuje vpis v študijske programe s potrebami po
diplomantih teh programov.
24. člen
(delovanje
visokošolskega zavoda)
1.     
Visokošolski zavod ima javno objavljena poslanstvo in strategijo svojega
delovanja oziroma razvoja, iz katere so jasno razvidni izobraževalni,
znanstveni, raziskovalni oziroma umetniški in strokovnimi cilji. Strategijo
posodablja na podlagi samoevalvacijskih izsledkov.
2.     
Uresničevanje postavljenih ciljev je dokumentirano.
3.     
Visokošolski zavod je organiziran in deluje v skladu z zakonom in svojim
statutom; pristojnosti, naloge in dolžnosti vodstva, zaposlenih in študentov v
organih zavoda so jasno opredeljene, zagotovljeno je soodločanje vseh
deležnikov.
4.     
Izkazan je razvoj oziroma napredek pri delovanju zavoda na področjih, za
katera je bil ustanovljen, z:
- 
razvitim znanstveno-raziskovalnim oziroma umetniškim in strokovnim
sodelovanjem z drugimi visokošolskimi zavodi, inštituti ali drugimi
organizacijami;
- 
znanstveno-raziskovalnim oziroma umetniškim in strokovnim delom v
programih in projektih;
- 
ustrezno organizirano izvedbo teh programov in projektov ter
- 
objavami dosežkov tega dela na način, ki mu stroka priznava znanstveno,
raziskovalno, umetniško oziroma strokovno relevantnost.
5.     
Izkazano je mednarodno sodelovanje:
- 
v raziskovalnih projektih (mednarodnih programih, bilateralnih ali
multilateralnih programih ter meduniverzitetnih sporazumih ipd.) oziroma
- 
v tematskih omrežjih, intenzivnih programih in drugih projektih, ki
pospešujejo vključevanje v evropski visokošolski prostor, oziroma
- 
v programih mobilnosti za študente ter visokošolske učitelje in
sodelavce (bilateralni ali multilateralni programi ter meduniverzitetni
sporazumi ipd.) oziroma
- 
z vpisom tujih študentov na visokošolski zavod ipd.
6.     
Univerze izkazujejo znanstveno-raziskovalne oziroma umetniške in
strokovne izsledke svojega delovanja najmanj s področja treh znanstvenih
disciplin, fakultete pa s področja vsaj ene znanstvene discipline.
7.     
Izkazano je vključevanje izsledkov znanstveno-raziskovalnega oziroma
umetniškega in strokovnega dela v izobraževanje; s sprotnim prenavljanjem in
aktualizacijo učnih vsebin.
8.     
Sklenjeni so pisni dogovori med visokošolskimi zavodi, podjetji oziroma
organizacijami in mentorji v njih ter študenti o praktičnem izobraževanju (če
je to del študijskih programov); visokošolski zavod ustrezno organizira to
izobraževanje.
9.     
Načrtovani in doseženi učni izidi študentov in kompetence diplomantov se
primerjajo med seboj, študijski programi oziroma njihovo izvajanje se
posodabljajo tudi na tej podlagi.
10.  
Napredovanje študentov po študijskih programih in trajanje študija se
redno spremlja, sprejeti so ukrepi v primeru premajhne prehodnosti.
25. člen
(kadri)
1.     
Visokošolski zavod ima ustrezno število in strukturo visokošolskih
učiteljev in sodelavcev, ki omogočata uspešno znanstveno-raziskovalno oziroma
umetniško in strokovno delo na področjih, s katerih so študijski programi, kar
izkazuje z ustreznimi dokazili.
2.     
Visokošolski zavod ima dokazila o oblikah sodelovanja vseh visokošolskih
učiteljev in sodelavcev ter znanstvenih delavcev z zavodom ter o mednarodni
mobilnosti, organizaciji in izvajanju sobotnega leta.
3.     
Učinkoviti in pregledni postopki za izvolitve v naziv ter struktura
področij za izvolitve zagotavljajo stabilno kadrovsko strukturo in njen razvoj.
4.     
Vsi visokošolski učitelji in sodelavci, ki izvajajo študijski program,
imajo veljavno izvolitev v naziv ali so v postopku za vnovično izvolitev.
5.     
V merilih visokošolskega zavoda za izvolitve v nazive visokošolskih
učiteljev, znanstvenih delavcev in visokošolskih sodelavcev so upoštevani
minimalni standardi agencije.
6.     
Člani senata so izbrani tako, da so enakopravno zastopana vsa študijska
področja, znanstvene discipline oziroma umetniška področja visokošolskega
zavoda.
7.     
Struktura in število podpornih delavcev – tj. strokovnih, upravnih in
tehničnih delavcev, zagotavlja kakovostno pomoč pri izvajanju študijskih
programov.
8.     
Ustrezno je organizirana služba za pomoč pedagoškemu procesu; zaposleni
v tej službi so na zavodu v delovnem razmerju.
26. člen
(študenti)
1.     
Visokošolski zavod vključuje študente v znanstveno-­raziskovalno oziroma
umetniško in strokovno dejavnost zavoda, in sicer tako, da poskrbi za njihovo
delo v programskih in projektnih skupinah.
2.     
Študentom se zagotavljajo:
- 
pomoč pri organiziranem pridobivanju znanja, spretnosti in veščin na
drugih visokošolskih zavodih;
- 
priznavanje znanj, spretnosti in veščin, pridobljenih na drugih
visokošolskih zavodih;
- 
svetovalne storitve, povezane z vpisom, in informacije, povezane s
študijem.
3.     
Visokošolski zavod je ustrezno organiziran za pomoč pri izmenjavah
študentov, jih spodbuja in si prizadeva za povečevanje njihovega števila.
4.     
Zavod ima vzpostavljen tutorski sistem oziroma mentorstvo v različnih
oblikah kot pomoč pri študiju ali druge oblike učnega sodelovanja vseh
deležnikov.
5.     
Število študentov na visokošolskega učitelja zagotavlja kakovostno
izvedbo študijskega programa in doseganje ustreznih učnih izidov.
6.     
Študenti sodelujejo pri vrednotenju in posodabljanju izvajanja
študijskih programov.
7.     
Omogočena je ustrezna organiziranost študentov in njihovo soodločanje v
organih zavoda ter o izboljševanju kakovosti visokošolskega zavoda.
8.     
Zastopanost študentov v organih visokošolskega zavoda je v skladu z
zakonom, opredeljene so njihove pristojnosti, naloge in dolžnosti v njih.
9.     
Visokošolski zavod študentom poklicno svetuje in jih obvešča o
zaposljivosti svojih diplomantov.
27. člen
(materialni
pogoji)
1.     
Prostori in oprema so primerni za izvajanje vseh dejavnosti zavoda, se
posodabljajo in ustrezajo številu vpisanih študentov. Visokošolski zavod ima
dokazila o lastništvu ali najemu prostorov in opreme, ti pa morajo biti na taki
lokaciji, da je omogočeno nemoteno izvajanje študijskih programov ter delovanje
zavoda v celoti.
2.     
Vsem deležnikom, še posebej študentom, je na voljo sodobna
informacijsko-komunikacijska ter druga učna tehnologija ali oprema, potrebna za
izvajanje študijskih programov ter strokovne, znanstveno-raziskovalne oziroma
umetniške dejavnosti.
3.     
Knjižnica visokošolskega zavoda zagotavlja ustrezne knjižnične
informacijske storitve, dostop do knjižničnega gradiva s področij študijskih
programov ter znanstveno-raziskovalnih oziroma umetniških in strokovnih
področij zavoda; študijsko gradivo in elektronske baze podatkov ustrezajo
vsebini in stopnji študijskih programov.
4.     
Delavci v knjižnici so ustrezno usposobljeni za svetovanje in pomoč
študentom ter drugim deležnikom.
5.     
Prostori in oprema so primerni za študente s posebnimi potrebami.
6.     
Visokošolski zavod redno pripravlja načrte za zagotavljanje finančnih,
materialnih in drugih virov (vložkov), potrebnih za delovanje zavoda za
akreditacijsko obdobje, ter preverja njihovo izvajanje.
7.     
Sredstva so zagotovljena za vse študijske programe, ki jih zavod izvaja,
in vse dejavnosti zavoda, ki so s tem povezane (znanstveno-raziskovalno oziroma
umetniško in strokovno delo) ter druge podporne dejavnosti.
28. člen
(zagotavljanje
kakovosti)
1.     
Notranji sistem kakovosti visokošolskega zavoda je predpisan, primeren
in učinkovit ter primerljiv v evropskem visokošolskem prostoru; vsebuje vse
procese, ki so pomembni za izboljševanje kakovosti delovanja zavoda in
izvajanja študijskih programov, ter omogoča sklenitev učinkovitega kroga
kakovosti. Dejavnost zavoda se načrtuje stalno in celovito; izvajanje načrtov
se redno spremlja, napake in pomanjkljivosti pa odpravljajo.
2.     
Visokošolski zavod redno opravlja samoevalvacijo po vseh področjih
presoje iz meril, ki vsebuje:
- 
evalvacijo vseh dejavnosti visokošolskega zavoda;
- 
evalvacijo poučevanja, ki jo dajo študenti in drugi deležniki iz okolja;
- 
evalvacijo zadostnosti in raznovrstnosti virov ter finančne uspešnosti;
- 
dokumentiranje razvoja visokošolskega zavoda v povezavi z razvojem
okolja;
- 
ugotavljanje napak in pomanjkljivosti, njihovo odpravljanje ter
izboljševanje študijskih programov in vseh dejavnosti;
- 
dokumentiranje pomanjkljivosti in napak, predlogov za izboljšave ter
izboljšav;
- 
analizo dosežkov.
3.     
S samoevalvacijskimi izsledki so seznanjeni študenti, visokošolski
učitelji in sodelavci ter drugi deležniki, vsi imajo možnost, da predlagajo
ukrepe za izboljšave ter spremljajo njihovo uresničevanje.
4.     
Dokumentirane ugotovitve o kakovosti delovanja zavoda in njihova analiza
ter predlogi ukrepov za izboljšave so dostopni v samoevalvacijskih poročilih in
objavljeni.
Z zagotavljanjem kakovosti visokošolski
zavod usmerja in razvija kulturo kakovosti.
Preoblikovanje visokošolskega zavoda
29. člen
(preoblikovanje visokošolskega zavoda)
Za preoblikovanje visokošolskega zavoda se
šteje:
-       
preoblikovanje v drugo vrsto (npr. visoke strokovne šole v fakulteto);
-       
sprememba lokacije v Sloveniji.
Vloga za pridobitev soglasja o
izpolnjevanju pogojev za preoblikovanje v drugo vrsto visokošolskega zavoda se
obravnava v skladu z merili za podaljšanje akreditacije visokošolskega zavoda.
Če gre za preoblikovanje članice univerze, ji je treba priložiti mnenje senata
univerze.
30. člen
(sprememba lokacije v Sloveniji)
Za spremembo lokacije se šteje:
-       
uvedba nove lokacije za izvajanje celotnega študijskega programa zunaj
sedeža visokošolskega zavoda (dislocirana enota);
-       
dodatni prostori ali njihova zamenjava za izvajanje dela ali celote
študijskega programa, kadar ne gre za dislocirano enoto zavoda.
Visokošolski zavod lahko vloži vlogo za
akreditacijo dislocirane enote po prvem podaljšanju akreditacije zavoda. Pri
presoji dislocirane enote se preverja izpolnjevanje naslednjih meril:
1.     
primernost prostorov, opreme, knjižnice oziroma dostopa do ustrezne
literature in informacijsko-komunikacijska tehnologija;
2.     
prilagoditev prostorov in opreme študentom s posebnimi potrebami;
3.     
zagotavljanje kadrov, ki po številu in kakovosti ustrezajo pedagoškemu,
znanstveno-raziskovalnemu, umetniškemu oziroma strokovnemu delu, povezanemu s
študijskimi področji oziroma študijskimi programi, ki jih visokošolski zavod
načrtuje izvajati na dislocirani enoti;
4.     
zagotavljanje svetovalnih storitev, povezanih z vpisom, in zagotavljanje
drugih informacij, povezanih s študijem, na dislocirani enoti;
5.     
zagotavljanje finančnih virov za dislocirano enoto;
6.     
delovanje sistema kakovosti na matičnem visokošolskem zavodu.
Vloga za pridobitev soglasja o
izpolnjevanju pogojev za dodatne prostore ali njihovo zamenjavo za izvajanje
dela ali celote študijskega programa se smiselno obravnava v skladu z merili za
prvo akreditacijo visokošolskega zavoda, pri čemer se presoja le izpolnjevanje
meril iz 12. člena (materialni pogoji).
IV. POSTOPEK
31. člen
(začetek postopka)
Postopek za pridobitev akreditacije ali
podaljšanje akreditacije, razen v primeru izredne evalvacije, se začne na
predlog vlagatelja.
Vloga za prvo oziroma podaljšano
akreditacijo je pripravljena v skladu z zakonom, ki ureja področje visokega šolstva,
in temi merili.
Vlagatelj vloži Predlog za akreditacijo na
predpisanem obrazcu in mu priloži predpisane priloge, kot določajo ta merila.
Predlog za akreditacijo je v slovenskem
jeziku. Če so priloge v tujem jeziku, lahko agencija zahteva od vlagatelja, da
predloži prevod dela ali celote. V spornih primerih pa agencija od vlagatelja
zahteva overjen prevod.
32. člen
(priloge k Predlogu za akreditacijo)
K Predlogu za akreditacijo se priložijo
naslednje priloge:
A./   Prva akreditacija visokošolskega zavoda:
1.     
mnenje ustanovitelja, če gre za ustanavljanje javnega visokošolskega
zavoda;
2.     
mnenje senata univerze, če gre za ustanavljanje članice univerze;
3.     
poslanstvo, vizija in strategija visokošolskega zavoda, osnutek akta o
ustanovitvi oziroma akt o ustanovitvi in osnutek statuta visokošolskega zavoda
ter osnutek poslovnika kakovosti;
4.     
načrt za mednarodno sodelovanje visokošolskega zavoda, predvsem v
skupnem evropskem visokošolskem prostoru;
5.     
podatki o raziskovalnih programih, projektih in raziskovalnih skupinah;
6.     
kadrovski načrt, podatki in dokazila o visokošolskih učiteljih,
znanstvenih delavcih in visokošolskih sodelavcih ter njihove izjave o
sodelovanju in soglasja delodajalcev, pri katerih je delavec zaposlen;
7.     
osnutek meril o izvolitvah v naziv;
8.     
dokazila o prostorih in opremi: ustrezno dokazilo o lastništvu oziroma
najemne pogodbe, uporabna dovoljenja, izjave o varnosti, popis opreme;
9.     
načrt za izvedbo študijskega programa, kadar so prostori na različnih
lokacijah;
10.  
dokazila o zagotovljenih finančnih sredstvih;
11.  
mnenja pristojne zbornice (združenj delodajalcev) ali drugih institucij,
pristojnih za področja, s katerih so študijski programi;
12.  
dogovori s podjetji oziroma drugimi organizacijami ter mentorji v njih o
praktičnem izobraževanju predvidenega števila vpisanih študentov.
Dogovori s
podjetji iz dvanajste točke se priložijo za visokošolski strokovni študijski
program oziroma za študijski program, po katerem je predvideno praktično
izobraževanje študentov.
B./   Prva akreditacija študijskega programa:
1.     
sklep senata univerze oziroma samostojnega visokošolskega zavoda k
predlaganemu študijskemu programu;
2.     
učni načrti;
3.     
najmanj trije tuji priznani oziroma akreditirani študijski programi iz
različnih držav; če gre za regulirane poklice, primerjava z določbami iz
ustrezne direktive Evropske unije oziroma dokazilo o skladnosti predvsem glede
predpisanega števila ur, vsebine programa, znanja oziroma veščin, ki se
pridobijo tako s teoretičnim kot praktičnim izobraževanjem;
4.     
dokazila o visokošolskih učiteljih, znanstvenih delavcih in
visokošolskih sodelavcih: dokazila o veljavni izvolitvi v naziv za vse nosilce
predmetov (oziroma o začetem postopku za vnovično ali nadaljnjo izvolitev) v
skladu z minimalnimi standardi agencije (biografije, bibliografije, projekti,
patenti, objave, nagrade ...), izjave o sodelovanju, soglasja delodajalcev, pri
katerih je delavec zaposlen;
5.     
podatki o skupni najvišji dopustni neposredni in dodatni tedenski
pedagoški obveznosti;
6.     
načrt o mednarodnem sodelovanju (na področju, s katerega je študijski
program);
7.     
dokazila o vzpostavljenih razmerah za znanstveno, raziskovalno,
umetniško oziroma strokovno delo: bibliografski podatki, spletni naslov, s
katerega so razvidni znanstveno-raziskovalni projekti ali programi,
raziskovalne skupine ali raziskave za gospodarstvo;
8.     
dokazila o prostorih in opremi ter načrt za izvedbo študijskega
programa;
9.     
dogovore ali pogodbe s podjetji oziroma drugimi organizacijami ter
mentorji v njih o praktičnem izobraževanju predvidenega števila vpisanih
študentov;
10.  
poslovnik kakovosti;
11.  
samoevalvacijsko poročilo zavoda, če že izvaja druge akreditirane
študijske programe.
Dogovori ali
pogodbe s podjetji iz devete točke se priložijo za visokošolski strokovni
študijski program oziroma za študijski program, po katerem je predvideno
praktično izobraževanje študentov.
C./  Akreditacija skupnega študijskega programa:
1.     
pogodba, sporazum ali druga uradno potrjena oblika vzajemne opredelitve
sodelovanja visokošolskih zavodov pri izvajanju skupnega študijskega programa,
ki jo podpišejo vsi visokošolski zavodi. Pogodba mora vsebovati zlasti podatke
o:
- 
vseh sodelujočih visokošolskih zavodih z navedbo njihovega statusa po
nacionalni zakonodaji, njihove akreditacije oziroma ustreznega drugega javnega
priznanja ter kratko predstavitvijo njihovega delovanja,
- 
deležih, ki jih pri izvajanju skupnega študijskega programa prevzemajo
posamezni sodelujoči visokošolski zavodi, še zlasti pa o deležih, ki jih
prevzemajo visokošolski zavodi iz Republike Slovenije,
- 
akreditaciji delov skupnega študijskega programa, ki jih izvajajo
sodelujoči visokošolski zavodi iz tujine,
- 
načelih in načinih skupnega spremljanja, izboljševanja in zagotavljanja
kakovosti,
- 
pogojih za vpis študentov v skupni študijski program,
- 
uporabi učnih jezikov,
- 
finančnih obveznostih pri izvajanju skupnega študijskega programa,
- 
vsebini in obliki diplome ter načinu podeljevanja diplom,
- 
vsebini in obliki priloge k diplomi ter načinu podeljevanja priloge k
diplomi,
- 
drugih medsebojnih pravicah in obveznostih sodelujočih visokošolskih
zavodov pri izvajanju skupnega študijskega programa s posebnim poudarkom na
pravicah študentov;
2.     
obrazec diplome in priloge k diplomi;
3.     
podatke o vseh nosilcih študijskega programa, tudi tistih delov
programa, ki se izvajajo na sodelujočih oziroma tujih visokošolskih zavodih.
D./  Podaljšanje akreditacije visokošolskega zavoda:
1.     
ustanovitveni akt in statut visokošolskega zavoda;
2.     
samoevalvacijsko poročilo visokošolskega zavoda za študijsko leto, pred
katerim se opravlja zunanja evalvacija, in analiza vseh področij delovanja
visokošolskega zavoda iz vseh let po zadnji akreditaciji z ugotovljenimi
pomanjkljivostmi in ukrepi za njihovo odpravo;
3.     
poslanstvo, vizija in strategija visokošolskega zavoda;
4.     
letni program dela visokošolskega zavoda, in sicer za zadnje koledarsko
leto pred zunanjo evalvacijo in za tisto, v katerem zunanja evalvacija poteka;
5.     
finančno poročilo visokošolskega zavoda za zadnje koledarsko leto;
6.     
poslovnik kakovosti;
7.     
dokazila o kakovosti visokošolskih učiteljev in visokošolskih sodelavcev
ter znanstvenih delavcev, kot jih priznava stroka;
8.     
analize izsledkov študentskih anket oziroma drugih oblik spremljanja
mnenj študentov o kakovosti izvajanja študijskega programa za zadnja tri
študijska leta; če je od zadnje akreditacije poteklo manj kot tri leta, pa za
celotno obdobje po njej;
9.     
analize izsledkov anket in drugih oblik spremljanja diplomantov
visokošolskega zavoda;
10.  
seznam evidenc, ki jih vodi visokošolski zavod.
E./   Podaljšanje akreditacije
študijskega programa:
1.     
samoevalvacijsko poročilo visokošolskega zavoda za študijsko leto, pred
katerim se opravlja zunanja evalvacija, in analizo področij delovanja
visokošolskega zavoda, povezano s študijskim programom, iz vseh let po zadnji
akreditaciji študijskega programa z ugotovljenimi pomanjkljivostmi in ukrepi za
njihovo odpravo;
2.     
dokazila o kakovosti visokošolskih učiteljev in visokošolskih sodelavcev
ter znanstvenih delavcev, kot jih priznava stroka;
3.     
analize izsledkov študentskih anket oziroma drugih oblik spremljanja
mnenj študentov o kakovosti izvajanja študijskega programa za zadnja tri
študijska leta; če je od zadnje akreditacije poteklo manj kot tri leta, pa za
celotno obdobje po njej;
4.     
analize izsledkov anket in drugih oblik spremljanja diplomantov
študijskega programa.
33. člen
(pristojnost)
Akreditacije in zunanje evalvacije
visokošolskih zavodov in študijskih programov izvaja agencija.
Odločitve o akreditaciji visokošolskih
zavodov in študijskih programov na prvi stopnji sprejema svet agencije.
O pritožbah odloča pritožbena komisija
agencije.
34. člen
(položaj stranke v postopku in pravica do
pregleda dokumentov)
Lastnost stranke v postopku ima vlagatelj;
druge osebe imajo položaj stranke v postopku, če jim agencija ta položaj na
podlagi izkazanega pravnega interesa prizna s posebnim sklepom.
Pritožba zoper sklep o zavrnitvi položaja
stranke v postopku ne zadrži njegove izvršitve in ne prekine postopka
akreditacije.
Pravico do pregleda dokumentov – Predloga
za akreditacijo in prilog, poročil in drugih dokumentov v posamični zadevi –
imajo vlagatelj oziroma osebe, ki jim agencija prizna položaj stranke v
postopku.
35. člen
(vloga)
Vlogo za prvo akreditacijo visokošolskega
zavoda vloži ustanovitelj.
Vlogo za prvo akreditacijo študijskega
programa vloži:
1.     
univerza;
2.     
samostojni visokošolski zavod.
36. člen
(popolnost vloge)
Vloga se vloži pri agenciji.
Agencija vodi obravnave vlog po vrsti, kot
so bile vložene.
Ne glede na določbo prejšnjega odstavka so
postopki za izredno evalvacijo prednostni.
Vloga je popolna, ko je ustrezno izpolnjen
predpisan obrazec Predlog za akreditacijo ter priložene in ustrezno izpolnjene
vse predpisane priloge iz 32. člena teh meril.
Če vloga ni popolna, se zahteva njena
dopolnitev.
37. člen
(imenovanje strokovnjakov)
Ko je vloga za prvo akreditacijo popolna,
svet agencije imenuje skupino strokovnjakov najkasneje v enem mesecu.
38. člen
(skupine strokovnjakov)
V skupine strokovnjakov svet agencije
imenuje po najmanj tri člane, od tega vsaj enega tujega strokovnjaka in enega
študenta. Razen tujih strokovnjakov so člani skupine strokovnjakov vpisani v
register strokovnjakov.
Tuji strokovnjaki so evalvatorji tujih
agencij, vpisanih v register EQAR (European Quality Assurance Register for
Higher Education), ali strokovnjaki s področja presoje kakovosti v visokem
šolstvu.
Agencija organizira in sodeluje pri
izobraževanju strokovnjakov.
V sodelovanju z agencijo skupine strokovnjakov
opravijo oglede prostorov, v katerih bo visokošolski zavod izvajal študijski
program. Ogled mora biti napovedan najmanj petnajst dni vnaprej. Vlagatelj mora
skupini strokovnjakov omogočiti učinkovito delo in predložiti vso
dokumentacijo, potrebno za presojo.
Prva akreditacija visokošolskih
zavodov in študijskih programov
39. člen
(poročilo o izpolnjevanju pogojev za prvo
akreditacijo)
Skupina strokovnjakov pripravi skupno
poročilo o izpolnjevanju pogojev za prvo akreditacijo (v nadaljnjem besedilu:
poročilo) najpozneje v treh mesecih od predložitve popolnega predloga za
akreditacijo. Poročilo pripravi po področjih presoje in merilih za prvo
akreditacijo visokošolskega zavoda oziroma študijskega programa na podlagi
predloženega predloga s prilogami, druge zahtevane dokumentacije in ogleda
prostorov, v katerih bo visokošolski zavod opravljal svojo dejavnost.
Ogled prostorov je obvezen, kadar gre za
akreditacijo visokošolskega zavoda. Če se akreditira študijski program, se
ogled opravi takrat, kadar je to potrebno zaradi popolne ugotovitve dejanskega
stanja (kadar je za izvedbo programa potrebna posebna oprema, laboratoriji
ipd.).
40. člen
(pošiljanje poročila)
Poročilo o prvi akreditaciji visokošolskega
zavoda se pošlje svetu agencije v odločitev.
Poročilo o prvi akreditaciji študijskega
programa se pošlje svetu agencije in vlagatelju v morebitne pripombe. Vlagatelj
sporoči pripombe v enem mesecu od vročitve poročila.
41. člen
(način odločanja)
Svet agencije odloča o vlogah in
imenovanjih skupin strokovnjakov na nejavnih sejah.
Svet agencije o vlogah ne odloča na
dopisnih sejah.
V primeru obravnave vlog se na sejo sveta
lahko vabijo tudi predstavniki strokovne javnosti.
O vlogah in z njimi povezanimi imenovanji
skupin strokovnjakov svet agencije odloča z večino glasov vseh (v posameznem
postopku zaradi konflikta interesov neizločenih) članov.
V primeru konflikta interesov (npr.
zaposlitev pri vlagatelju ali sodelovanje z njim) se člani sveta agencije
izločijo iz glasovanja. O izločitvi odloča predsednik sveta agencije. V primeru
izločitve predsednika sveta agencije o izločitvi odloči namestnik predsednika
sveta agencije.
Če svet agencije ni sklepčen, predsednik
sveta agencije sejo prekine ali preloži.
42. člen
(odločanje sveta agencije)
Poročilo skupine strokovnjakov je podlaga
za odločanje sveta agencije.
O akreditaciji visokošolskega zavoda svet
agencije odloči najpozneje v treh mesecih od priprave poročila.
O akreditaciji študijskega programa svet
agencije odloči najpozneje v treh mesecih po preteku roka za posredovanje
pripomb k poročilu.
Svet agencije lahko podeli akreditacijo za
sedemletno obdobje ali pa vlogo za akreditacijo zavrne.
V primeru zavrnitve vloge za akreditacijo
visokošolskega zavoda lahko vlagatelj ponovno vloži vlogo za prvo akreditacijo tega
visokošolskega zavoda po preteku dveh let od vročitve odločitve sveta agencije.
V primeru zavrnitve vloge za akreditacijo
študijskega programa lahko visokošolski zavod ponovno vloži vlogo za prvo
akreditacijo tega študijskega programa po preteku enega leta od vročitve
odločitve sveta agencije.
Podaljšanje akreditacije
visokošolskih zavodov in študijskih programov
43. člen
(podaljšanje akreditacije)
Postopek za podaljšanje akreditacije
visokošolskega zavoda oziroma študijskega programa se začne z vložitvijo vloge
visokošolskega zavoda in nadaljuje z imenovanjem skupine strokovnjakov za
pripravo evalvacijskega poročila.
Postopek za podaljšanje akreditacije
visokošolskega zavoda oziroma študijskega programa se konča z odločitvijo o
podaljšanju akreditacije.
44. člen
(evalvacijsko poročilo)
Skupina strokovnjakov pripravi skupno
evalvacijsko poročilo najpozneje v treh mesecih od imenovanja in ga pošlje
agenciji. Evalvacijsko poročilo pripravi po področjih presoje v skladu z merili
za podaljšanje akreditacije visokošolskega zavoda oziroma študijskega programa,
na podlagi samoevalvacijskega poročila visokošolskega zavoda, predložene
dokumentacije in obiska visokošolskega zavoda.
45. člen
(pripombe k evalvacijskemu poročilu)
Agencija pošlje evalvacijsko poročilo visokošolskemu
zavodu. Visokošolski zavod lahko najpozneje v enem mesecu od prejema
evalvacijskega poročila sporoči svoje pripombe k poročilu.
Če visokošolski zavod sporoči pripombe k
poročilu, jih mora skupina strokovnjakov proučiti in najpozneje v enem mesecu
od njihovega prejema pripraviti končno evalvacijsko poročilo.
46. člen
(odločanje sveta agencije)
Podlaga za odločanje sveta agencije je
samoevalvacijsko poročilo visokošolskega zavoda, končno evalvacijsko poročilo
ter morebitne pripombe visokošolskega zavoda k poročilu. Poročili in morebitne
pripombe se pošljejo svetu agencije najpozneje v sedmih dneh od priprave
končnega evalvacijskega poročila.
O podaljšanju akreditacije svet agencije
odloči najpozneje v treh mesecih od prejema dokumentacije iz prvega odstavka
tega člena.
Svet agencije:
1.     
podaljša akreditacijo visokošolskega zavoda oziroma študijskega programa
za sedem let, če je iz poročil razvidno, da zavod upošteva ta merila, morebitne
manjše pomanjkljivosti, navedene v končnem evalvacijskem poročilu, pa bistveno
ne poslabšujejo kakovosti delovanja zavoda;
2.     
podaljša akreditacijo visokošolskega zavoda oziroma študijskega programa
za krajše obdobje, največ pa za tri leta, če so ugotovljene pomanjkljivosti v
delovanju visokošolskega zavoda oziroma izvajanju študijskega programa take, da
jih je mogoče odpraviti v manj kot treh letih;
3.     
ne podaljša akreditacije visokošolskega zavoda oziroma študijskega
programa, kadar gre za hujše kršitve zakonskih določb in teh meril.
Kadar svet agencije podaljša akreditacijo
visokošolskega zavoda ali študijskega programa največ za tri leta, določi rok,
v katerem mora visokošolski zavod napake in pomanjkljivosti odpraviti.
Po preteku roka za odpravo pomanjkljivosti
se pred iztekom obdobja, za katerega je podaljšana akreditacija za krajši čas,
opravi vnovična zunanja evalvacija. Na podlagi vnovične evalvacije svet
agencije:
1.     
podaljša akreditacijo visokošolskega zavoda oziroma študijskega programa
za sedem let;
2.     
ne podaljša akreditacije visokošolskega zavoda oziroma študijskega programa.
Če svet agencije akreditacije študijskega
programa ne podaljša, študijski program ni več javno veljaven.
47. člen
(izredna evalvacija)
Postopek izredne evalvacije visokošolskega
zavoda ali študijskega programa začne agencija s pozivom visokošolskemu zavodu,
da izpolni obrazec Predlog za akreditacijo in mu priloži priloge, ki se
zahtevajo pri podaljšanju akreditacije visokošolskega zavoda ali študijskega
programa.
Pobudo za začetek postopka izredne
evalvacije lahko dajo ustanovitelji, ministrstvo, pristojno za visoko šolstvo,
študenti ali drugi visokošolski deležniki, kadar upravičeno sumijo, da gre za
večje kršitve pri delovanju visokošolskega zavoda oziroma izvajanju študijskega
programa.
Tudi če visokošolski zavod ne predloži
dokumentacije iz prvega odstavka tega člena, svet agencije imenuje skupino
strokovnjakov.
Razen začetka postopka, se izredna
evalvacija izvede po enakem postopku kot zunanja evalvacija in konča z odločitvijo
o podaljšanju akreditacije.
48. člen
(pritožba)
Zoper sklep o odločitvi sveta agencije je
mogoče vložiti pritožbo v 30 dneh od njegove vročitve.
Pritožba se pošlje svetu agencije, o njej
pa odloča pritožbena komisija.
Pritožbena komisija odloči o pritožbi v
treh mesecih od vložitve popolne pritožbe. Če pritožbi ugodi, vrne zadevo svetu
agencije v vnovično odločanje.
Odločitev pritožbene komisije se lahko
izpodbija s tožbo v upravnem sporu.
49. člen
(ponovna vloga za prvo akreditacijo)
Če svet agencije zavrne vlogo za prvo
akreditacijo visokošolskega zavoda ali akreditacije zavodu ne podaljša, lahko
vlagatelj ponovno vloži vlogo za prvo akreditacijo tega zavoda po preteku dveh
let od vročitve odločitve sveta agencije.
Če svet agencije zavrne vlogo za prvo
akreditacijo študijskega programa ali akreditacije ne podaljša, lahko visokošolski
zavod ponovno vloži vlogo za prvo akreditacijo tega programa po preteku enega
leta od vročitve odločitve sveta agencije.
V primerih iz prvega in drugega odstavka
tega člena se vloge obravnavajo po merilih za prvo akreditacijo.
V primeru zamude roka za vložitev vloge za
podaljšanje akreditacije visokošolskega zavoda iz petega odstavka 14. člena
ZViS lahko ustanovitelj ponovno vloži vlogo za prvo akreditacijo visokošolskega
zavoda šele po izbrisu iz razvida visokošolskih zavodov.
V primeru zamude roka za vložitev vloge za
podaljšanje akreditacije študijskega programa iz tretjega odstavka 32. člena
ZViS lahko visokošolski zavod ponovno vloži vlogo za prvo akreditacijo tega
študijskega programa šele po izbrisu iz razvida visokošolskih zavodov.
50. člen
(veljavnost akreditacije)
Prva in vsaka podaljšana akreditacija
visokošolskih zavodov in študijskih programov veljata največ sedem let.
Akreditacija poteče s koncem študijskega leta, v katerem se izteče obdobje
podeljene akreditacije.
Če svet agencije podaljša akreditacijo pred
potekom roka, za katerega je bila podeljena prejšnja, začne sedemletni rok
veljavnosti akreditacije teči znova od vročitve odločitve sveta agencije.
51. člen
(soglasja k preoblikovanju visokošolskih
zavodov in spremembam obveznih sestavin študijskih programov samostojnih
visokošolskih zavodov)
Soglasja k preoblikovanju visokošolskih
zavodov se izdajajo na podlagi meril za podaljšanje akreditacije.
Soglasja k spremembam obveznih sestavin
študijskih programov samostojnih visokošolskih zavodov se izdajajo na podlagi
meril za prvo akreditacijo.
O soglasjih k preoblikovanju visokošolskih
zavodov in spremembam obveznih sestavnih študijskih programov samostojnih
visokošolskih zavodov lahko odloča svet agencije brez presoje skupine strokovnjakov.
52. člen
(spreminjanje študijskih programov
univerz)
Univerza obvezne sestavine študijskih
programov spreminja sama.
O spremembah obveznih sestavin študijskih
programov iz prejšnjega odstavka mora univerza v 30 dneh od njihovega sprejema
seznaniti agencijo tako, da spremembe vnese v elektronski obrazec Predlog za
akreditacijo in v prilogah priloži izpise sklepov senata, s katerimi so bile
spremembe sprejete, ter o tem pisno obvesti agencijo.
53. člen
(manjše spremembe)
K manjšim spremembam soglasje sveta
agencije ni potrebno.
O spremembah:
1.     
imena visokošolskega zavoda ali naslova;
2.     
imen predmetov ter
3.     
uvedbi novih ali opustitvi starih izbirnih predmetov
visokošolski zavod sproti obvešča agencijo.
Za spremembo imena visokošolskega zavoda se
ne šteje preoblikovanje v druge vrste zavod, za spremembo naslova pa ne
sprememba lokacije izvajanja študijskih programov.
O spremembi lokacije izvajanja študijskega
programa svet agencije odloča na podlagi meril, določenih v 30. členu.
Spremembe:
1.     
posodabljanje vsebine učnih načrtov in seznama študijske literature;
2.     
razporeditev kontaktnih ur pri učni enoti;
3.     
zamenjavo predmetov med semestri;
4.     
spremembo habilitiranih nosilcev predmetov ali
5.     
spremembo neobveznih sestavin študijskega programa
sprejme visokošolski zavod sam, skupine
strokovnjakov pa jih presodijo ob zunanji evalvaciji.
V. PREHODNE IN KONČNE DOLOČBE
54. člen
(obrazec Predlog za akreditacijo)
Obrazec Predlog za akreditacijo je priloga
teh meril. Obrazec se odda v elektronski in tiskani obliki, ki morata biti
medsebojno skladni.
55. člen
(prehodna določba)
Vloge, ki so bile vložene po 1. maju
2010 v skladu s pred temi merili uveljavljenimi akti, izdanimi do uveljavitve
Zakona o spremembah in dopolnitvah Zakona o visokem šolstvu (Uradni list RS,
št. 86/09), se formalno štejejo kot skladne s temi merili, čeprav niso vložene
na s temi merili predpisan način.
Merila in postopek obravnave vlog iz prvega
odstavka so naslednji:
1.     
Vloge za pridobitev mnenja o izpolnjevanju pogojev za ustanovitev
visokošolskega zavoda se obravnavajo v skladu z merili in postopkom za prvo
akreditacijo visokošolskega zavoda.
2.     
Vloge za pridobitev mnenja o izpolnjevanju pogojev za preoblikovanje
visokošolskega zavoda se obravnavajo v skladu z merili za podaljšanje
akreditacije.
3.     
Vloge za pridobitev soglasja k študijskemu programu se obravnavajo v
skladu z merili in postopkom za prvo akreditacijo študijskega programa.
4.     
Vloge za pridobitev soglasja k spremembam študijskega programa, ki se
nanašajo na spremembe obveznih sestavin študijskih programov, se obravnavajo v
skladu z merili za prvo akreditacijo študijskega programa.
5.     
O vlogah za pridobitev soglasja k spremembam študijskih programov, ki se
nanašajo na spremembe imena visokošolskega zavoda ali naslova, spremembe imen
predmetov ter uvedbo novih ali opustitev starih izbirnih predmetov, se svet
agencije obvesti.
6.     
Za vloge za pridobitev soglasja k spremembam študijskih programov, ki se
nanašajo na posodabljanje vsebine učnih načrtov in seznama študijske
literature, spremembo razporeditve kontaktnih ur pri učni enoti, zamenjavo
predmetov med semestri ali spremembo habilitiranih nosilcev predmetov in
spremembo neobveznih sestavin študijskega programa, ni potrebno soglasje sveta
agencije. Navedene spremembe sprejmejo visokošolski zavodi sami, skupine
strokovnjakov pa jih presojajo ob zunanji evalvaciji.
Vloga je popolna, če vsebuje vse po teh
merilih zahtevane podatke in dokazila. Če vloga ni popolna, se zahteva njena
dopolnitev v primernem roku.
56. člen
(veljavnost meril)
Ta merila začnejo veljati tretji dan po
objavi v Uradnem listu Republike Slovenije.
Z začetkom veljavnosti teh meril prenehajo
veljati Merila za akreditacijo in zunanjo evalvacijo visokošolskih zavodov in
študijskih programov (Uradni list RS, št. 95/10, 17/11, 51/12, 6/13 in 88/13).
Št. 0072-6/2010/39
Ljubljana, dne 15. maja 2014
dr. Andreja Kocijančič l.r.
Predsednica sveta
Nacionalne agencije Republike Slovenije za
kakovost v visokem šolstvu

Priloga: Predlog
za akreditacijo