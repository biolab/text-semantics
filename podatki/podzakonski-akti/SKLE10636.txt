I. UVODNI DOLOČBI
1. člen
(vsebina sklepa)
Ta sklep določa:
1.     
podrobnejša merila v zvezi z naložbami in drugimi sredstvi vzajemnega
sklada:
a)   
v zvezi s prenosljivimi vrednostnimi papirji:
-  podrobnejša merila za
opredelitev prenosljivih vrednostnih papirjev iz 1. do 4. točke prvega odstavka
237. člena Zakona o investicijskih skladih in družbah za upravljanje (Uradni
list RS, št. 31/15, 81/15 in 77/16; v nadaljnjem besedilu: ZISDU-3);
-  seznam organiziranih trgov v
državi članici, na katere so uvrščeni ali na katerih se trguje s finančnimi
instrumenti iz 1. točke prvega odstavka 237. člena ZISDU‑3;
-  pogoje, ki jih izpolnjuje
drug priznan, redno delujoč in za javnost odprt organizirani trg v državi
članici iz 2. točke prvega odstavka 237. člena ZISDU‑3;
-  seznam borz in drugih
organiziranih trgov iz tretjih držav iz 3. točke prvega odstavka 237. člena
ZISDU‑3;
-  seznam tretjih držav iz
četrtega odstavka 184. člena ZISDU‑3;
-  pogoje, ki jih mora
izpolnjevati finančni instrument, da se šteje za prenosljiv vrednostni papirji
oziroma instrument denarnega trga iz drugega odstavka 237. člena ZISDU-3;
b)   
v zvezi z enotami ciljnih skladov:
-  podrobnejša merila za
opredelitev enot ciljnih skladov iz 5. točke prvega odstavka 237. člena ZISDU‑3;
-  druga merila, ki jih
izpolnjujejo enote ciljnih skladov in ciljni skladi iz 5. točke prvega odstavka
237. člena ZISDU‑3;
-  odstotek, ki predstavlja
pomemben delež sredstev v enotah ciljnega sklada in način izračuna skupnega
obsega provizij iz četrtega odstavka 242. člena ZISDU‑3;
c)   
v zvezi z depoziti pri kreditnih institucijah:
-  podrobnejša merila, ki jih
izpolnjujejo kreditne institucije s sedežem v tretji državi iz 6.b) točke
prvega odstavka 237. člena ZISDU‑3;
-  podrobnejša pogoje, ki jih
glede drugih pravic in obveznosti izpolnjujejo depoziti iz 6.č) točke prvega
odstavka 237. člena ZISDU‑3;
d)   
v zvezi z izvedenimi finančnimi instrumenti:
-  podrobnejša merila za
opredelitev izvedenih finančnih instrumentov iz 7. točke prvega odstavka 237.
člena ZISDU‑3;
-  pogoje, ki jih glede vsebine
pravic in obveznosti izpolnjujejo izvedeni finančni instrumenti ter druge
lastnosti izvedenih finančnih instrumentov, s katerimi se trguje na
organiziranih trgih, in tistih, s katerimi se trguje na trgih institucionalnih
vlagateljev iz 7.c) točke prvega odstavka 237. člena ZISDU‑3;
-  podrobnejša merila, ki jih
izpolnjujejo finančni indeksi iz 7.č) točke prvega odstavka 237. člena ZISDU‑3;
-  podrobnejša merila, ki jih
izpolnjujejo prenosljivi vrednostni papirji in instrumenti denarnega trga z
vgrajenimi finančnimi instrumenti iz petega odstavka 241. člena ZISDU‑3;
-  lastnosti in pogoje, ki jih
izpolnjujejo trgi institucionalnih vlagateljev in kategorije institucionalnih
vlagateljev iz 7.d) točke prvega odstavka 237. člena ZISDU‑3;
e)   
v zvezi z instrumenti denarnega trga:
-  podrobnejša merila za
opredelitev instrumentov denarnega trga iz 1. do 3. in 8. točke prvega odstavka
237. člena ZISDU‑3;
-  merila, ki jih izpolnjuje
izdajatelj ali izdaja instrumentov denarnega trga iz 8.a) točke prvega odstavka
237. člena ZISDU‑3;
-  druga merila o varnosti in
skrbnosti poslovanja iz 8.č) točke prvega odstavka 237. člena ZISDU‑3;
-  kategorije oseb iz 8.d)
točke prvega odstavka 237. člena ZISDU‑3;
-  podrobnejšo opredelitev
izraza ustroji lastninjenja, ki jih napajajo bančne kreditne linije iz tretje
alineje 8.d) točke prvega odstavka 237. člena ZISDU‑3;
f)    
podrobnejša merila za opredelitev skupine oseb iz prvega odstavka 239.
člena ZISDU‑3;
2.     
v zvezi s posnemanjem sestave delniških indeksov ali indeksov dolžniških
vrednostnih papirjev, podrobnejša merila, ki jih mora izpolnjevati indeks iz
prvega odstavka 243. člena ZISDU‑3;
3.     
podrobnejša pravila glede postopkov za določitev natančne in neodvisne
ocene vrednosti izvedenih finančnih instrumentov, s katerimi se trguje na trgu
institucionalnih vlagateljev iz drugega odstavka 204. člena ZISDU‑3;
4.     
podrobnejše pogoje in merila v zvezi z naložbami in drugimi sredstvi
alternativnega investicijskega sklada, ki javno zbira premoženje (v nadaljnjem
besedilu: AJIS), ki veljajo izključno za AJIS;
5.     
podrobna pravila za izračun deležev sredstev in izpostavljenosti
investicijskega sklada.
2. člen
(prenos direktiv Evropske unije)
S tem sklepom se v pravni red Republike Slovenije prenašata:
1.     
Direktiva Komisije 2007/16/ES z dne 19. marca 2007 o izvajanju
Direktive Sveta 85/611/EGS o usklajevanju zakonov in drugih predpisov o
kolektivnih naložbenih podjemih za vlaganja v prenosljive vrednostne papirje
(KNPVP) glede razjasnitve nekaterih opredelitev (UL L št. 79 z dne 20. 3.
2007, str. 11);
2.     
Direktiva Komisije št. 2010/43/EU z dne 1. julija 2010 o izvajanju
Direktive 2009/65/ES Evropskega parlamenta in Sveta o organizacijskih zahtevah,
navzkrižjih interesov, poslovanju, obvladovanju tveganja ter vsebini sporazuma
med depozitarjem in družbo za upravljanje (UL L št. 176 z dne 10. 7. 2010,
str. 42).
II. PODROBNEJŠA MERILA V ZVEZI Z NALOŽBAMI
IN DRUGIMI SREDSTVI VZAJEMNEGA SKLADA
1. Prenosljivi vrednostni papirji
3. člen
(opredelitev pojma prenosljiv vrednostni papir)
(1) Pojem prenosljivi vrednostni papirji se nanaša na
finančne instrumente, ki izpolnjujejo naslednja merila:
1.     
možna izguba, ki jo lahko zaradi naložb vanje utrpi vzajemni sklad, je
omejena na znesek, ki je bil plačan zanje. Pri deloma vplačanih vrednostnih
papirjih možna izguba, ki jo lahko zaradi naložb vanje utrpi vzajemni sklad, ne
sme presegati celotnega zneska, ki naj bi bil plačan zanje;
2.     
njihova likvidnost ne ogroža zmožnosti odkupa investicijskih kuponov
vzajemnega sklada, tako da bi nastopili izjemni primeri ali posebne okoliščine
za zaustavitev odkupa enot premoženja iz drugega odstavka 233. člena ZISDU-3;
3.     
zagotovljeno je njihovo zanesljivo vrednotenje:
a)   
pri vrednostnih papirjih iz 1. do 4. točke prvega odstavka 237. člena
ZISDU-3, ki so sprejeti ali s katerimi se trguje na organiziranem trgu
vrednostnih papirjev, v obliki natančnih, zanesljivih in rednih cen, ki so
bodisi tržne cene bodisi cene, ki jih zagotavljajo sistemi vrednotenja,
neodvisni od izdajateljev teh vrednostnih papirjev;
b)   
pri drugih vrednostnih papirjih iz drugega odstavka 237. člena ZISDU-3 v
obliki rednega vrednotenja na podlagi informacij izdajateljev vrednostnih
papirjev ali na podlagi primernih naložbenih analiz;
4.     
zanje so na voljo ustrezne informacije:
a)   
pri vrednostnih papirjih iz 1. do 4. točke prvega odstavka 237. člena
ZISDU-3, ki so sprejeti ali s katerimi se trguje na organiziranem trgu, v
obliki rednih, natančnih in celovitih tržnih informacij o posameznem
vrednostnem papirju oziroma o portfelju vrednostnega papirja, dostopnih družbi
za upravljanje;
b)   
pri drugih vrednostnih papirjih iz drugega odstavka 237. člena ZISDU-3 v
obliki rednih in natančnih informacij o posameznem vrednostnem papirju oziroma
o portfelju vrednostnega papirja, dostopnih družbi za upravljanje;
5.     
so iztržljivi;
6.     
naložbe vanje so v skladu z naložbenimi cilji ali naložbeno politiko
vzajemnega sklada ali obema;
7.     
njihova tveganja so primerno zajeta pri upravljanju tveganj vzajemnega
sklada. Tveganost teh instrumentov in njihov prispevek k skupnemu tveganju iz
naložb vzajemnega sklada se meri sproti.
(2) Za namene iz 2. in 5. točke prvega odstavka tega člena,
razen v primeru, če ima družba za upravljanje na voljo informacije, ki vodijo k
drugačni odločitvi, se za finančne instrumente, ki so sprejeti ali s katerimi
se trguje na organiziranem trgu, iz 1. do 3. točke prvega odstavka 237. člena
ZISDU-3, predpostavlja, da ne ogrožajo zmožnosti odkupa enot premoženja
vzajemnega sklada in da so iztržljivi.
(3) Če ima družba za upravljanje na voljo informacije,
iz katerih izhaja, da bi lahko naložba v določen prenosljiv vrednostni papir
ogrozila zmožnost odkupa enot premoženja vzajemnega sklada, mora oceniti
likvidnostno tveganje takšnega vrednostnega papirja.
(4) Družba za upravljanje mora pri nalaganju sredstev
vzajemnega sklada v prenosljive vrednostne papirje kot tudi katerekoli druge
finančne instrumente vselej upoštevati faktor likvidnostnega tveganja, kar
pomeni, da nakup finančnega instrumenta ne sme povzročiti zmanjšanja celotne
likvidnosti portfelja oziroma zmožnosti odkupa enot premoženja vzajemnega
sklada. Pri ocenjevanju likvidnostnega tveganja finančnega instrumenta mora
družba za upravljanje upoštevati zlasti:
1.     
količino in vrednost prometa s prenosljivim vrednostnim papirjem;
2.     
velikost izdaje finančnega instrumenta, kadar njegovo ceno določata
ponudba in povpraševanje na trgu, delež izdaje, ki ga namerava družba za
upravljanje kupiti iz sredstev vzajemnega sklada ter oceno priložnosti in
časovnega okvira nakupa ali prodaje finančnega instrumenta;
3.     
kolikor je to potrebno, neodvisno analizo cen ponudbe in povpraševanja
po finančnem instrumentu v ustreznem obdobju, iz katere je mogoče razbrati
njegovo likvidnost in tržnost;
4.     
analizo kvalitete in števila borznih posrednikov ter vzdrževalcev trga,
ki sodelujejo v poslih s tem vrednostnim papirjem, z namenom ocene kvalitete
trgovanja s tem vrednostnim papirjem na sekundarnem trgu.
(5) Pri drugih prenosljivih vrednostnih papirjih iz
drugega odstavka 237. člena ZISDU-3, ki niso sprejeti ali s katerimi se ne
trguje na organiziranem trgu vrednostnih papirjev, likvidnosti in iztržljivosti
ni mogoče vnaprej predpostavljati. Za zagotavljanje likvidnosti vzajemnega
sklada v skladu s prvim odstavkom 233. člena ZISDU-3 mora družba za upravljanje
likvidnost in iztržljivost teh vrednostnih papirjev posebej ugotavljati.
(6) Če družba za upravljanje oceni, da je določen
prenosljiv vrednostni papir nezadostno likviden ali neiztržljiv, sme takšen
vrednostni papir iz sredstev vzajemnega sklada kupiti le, če je v portfelju
vzajemnega sklada dovolj drugih likvidnih in iztržljivih vrednostnih papirjev,
katerih prodaja zagotavlja nemoten odkup enot premoženja vzajemnega sklada v
skladu z prvim odstavkom 233. člena ZISDU-3.
4. člen
(dodatna merila za posamezne vrste prenosljivih
vrednostnih papirjev)
(1) Za prenosljive vrednostne papirje štejejo tudi: 
1.     
enote zaprtih investicijskih skladov, ustanovljenih v obliki gospodarske
družbe ali v obliki fiduciarnega sklada, pri čemer: 
a)   
enote zaprtih investicijskih skladov izpolnjujejo merila iz
3. člena tega sklepa; 
b)   
za zaprti investicijski sklad veljajo mehanizmi upravljanja gospodarskih
družb; 
c)   
če upravljanje premoženja v imenu zaprtega investicijskega sklada izvaja
druga oseba, morajo za to osebo veljati predpisi, ki ščitijo interese
vlagateljev; 
d)   
je premoženje investicijskega sklada zaupano v hrambo skrbniku z
ustreznimi dolžnostmi in odgovornostmi, tako pri opravljanju storitve hrambe
premoženja investicijskega sklada, kot pri opravljanju nadzora nad upravljanjem
premoženja investicijskega sklada, ki so najmanj primerljivi določbam v zvezi s
skrbnikom, ki jih vsebuje zakon, ki ureja poslovanje upravljavcev alternativnih
investicijskih skladov; 
2.     
enote zaprtih investicijskih skladov, oblikovanih v skladu s pogodbenim
pravom, pri čemer: 
a)   
enote zaprtih investicijskih skladov izpolnjujejo merila iz
3. člena tega sklepa; 
b)   
za zaprti investicijski sklad veljajo mehanizmi upravljanja družb,
enakovredni tistim iz 1.b) točke tega odstavka, pri čemer se šteje, da so ti
mehanizmi zagotovljeni, če imajo imetniki enot teh skladov v okviru pogodbe: 
-     pravico
glasovanja o bistvenih odločitvah v zvezi s skladom (vključno z odločanjem o
sklenitvi ali prenehanju pogodbe o upravljanju oziroma o imenovanju in
razrešitvi upravljavca, sklenitvi dodatkov k pogodbi o ustanovitvi, spremembi
naložbene politike, preoblikovanju in likvidaciji investicijskega sklada); 
-     pravico
nadzora nad izvajanjem naložbene politike s pomočjo ustreznih mehanizmov, ter
če so sredstva investicijskega sklada ločena od sredstev upravljavca in če
pravila o likvidaciji investicijskega sklada zagotavljajo primerno zaščito
imetnikov enot ali delnic investicijskega sklada; 
c)   
zaprt investicijski sklad upravlja oseba, za katero veljajo predpisi, ki
ščitijo interes imetnikov enot; 
d)   
je premoženje investicijskega sklada zaupano v hrambo skrbniku z
ustreznimi dolžnostmi in odgovornostmi, tako pri opravljanju storitve hrambe
premoženja investicijskega sklada, kot pri opravljanju nadzora nad upravljanjem
premoženja investicijskega sklada, ki so najmanj primerljivi določbam v zvezi s
skrbnikom, ki jih vsebuje zakon, ki ureja poslovanje upravljavcev alternativnih
investicijskih skladov; 
3.     
finančni instrumenti, ki: 
a)   
izpolnjujejo merila iz 3. člena tega sklepa; 
b)   
so kriti z drugim premoženjem ali vezani na donosnost drugih naložb, pri
čemer se takšno premoženje oziroma naložbe lahko razlikujejo od finančnih
instrumentov iz prvega odstavka 237. člena ZISDU-3.
(2) Za predpise, ki ščitijo interese imetnikov enot iz 1.c)
in 2.c) točke prejšnjega odstavka štejejo predpisi glede uporabe finančnega
vzvoda, ki so najmanj primerljivi določbam v zvezi s finančnim vzvodom, ki jih
vsebuje zakon, ki ureja poslovanje upravljavcev alternativnih investicijskih
skladov.
(3) Vzajemni sklad ne sme imeti naložb v zaprte
investicijske sklade z namenom izogibanja naložbenim omejitvam, kot jih določa
ZISDU-3 in na njegovi podlagi izdani splošni akti.
(4) Če ima finančni instrument iz 3. točke prvega
odstavka tega člena vgrajen izvedeni finančni instrument v smislu 17. člena
tega sklepa, se v zvezi z vgrajenim izvedenim finančnim instrumentom
uporabljajo določbe od 186. in 187. člena ZISDU-3.
5. člen
(seznam organiziranih trgov v državah članicah iz 1. točke
prvega odstavka 237. člena ZISDU-3)
Organiziran trg v državi članici iz 1. točke prvega odstavka
237. člena ZISDU-3 je vsak organiziran trg uvrščen na seznam, ki ga na podlagi
56. člena Direktive 2014/65/EU Evropskega parlamenta in Sveta z dne
15. maja 2014 o trgih finančnih instrumentov ter spremembi Direktive
2002/92/ES in Direktive 2011/61/EU (UL L št. 173 z dne 12. 6. 2014,
str. 349), objavlja ESMA.
6. člen
(pogoji, ki jih mora izpolnjevati drug organiziran trg v
državi članici iz 2. točke prvega odstavka 237. člena ZISDU-3)
(1) Med druge organizirane trge v državi članici iz 2.
točke prvega odstavka 237. člena ZISDU‑3
se uvrščajo redno delujoči in za javnost odprti večstranski sistemi trgovanja,
ki izpolnjujejo pogoje iz prvega odstavka 13. člena Zakona o trgu finančnih
instrumentov (Uradni list RS, št. 108/10 – uradno prečiščeno besedilo, 78/11,
55/12, 105/12 – ZBan-1J, 63/13 – ZS-K, 30/16 in 9/17); v nadaljnjem besedilu:
ZTFI) in:
1.     
v zvezi s katerimi ima družba za upravljanje vzpostavljene vse potrebne
sporazume in postopke, ki zagotavljajo poslovanje v skladu s pravili varnega in
skrbnega poslovanja ter pravili ravnanja kot jih določa ZISDU-3 in sklep, ki
ureja poslovanje družbe za upravljanje,
2.     
v zvezi s katerimi ima skrbnik investicijskega sklada vzpostavljene vse
potrebne sporazume in postopke za omogočanje poravnav poslov s finančnimi
instrumenti in
3.     
niso hkrati uvrščeni na seznam iz 5. člena tega sklepa.
(2) (črtan).
7. člen
(seznam borz in drugih organiziranih trgov iz tretjih držav
iz 3. točke prvega odstavka 237. člena ZISDU-3)
(1) Med borze iz 3. točke prvega odstavka 237. člena
ZISDU-3 spadajo borze s sedežem v tretjih državah, katerih upravljavci so
polnopravni člani svetovnega združenja borz (World Federation of Exchanges –
WFE oziroma FIBV) ter Banjalučka berza hartija od vrijednosti a.d. – Banja
Luka, Sarajevska berza a.d. – Sarajevo, Beogradska berza a.d. – Beograd in
Makedonska berza a.d. – Skopje.
(2) Med druge organizirane trge iz tretjih držav iz 3.
točke prvega odstavka 237. člena ZISDU-3 spada redno delujoč in za javnost
odprt večstranski sistem trgovanja, ki ga upravlja upravljavec organiziranega
trga iz tretje države, ki je polnopravni član svetovnega združenja borz (World
Federation of Exchanges – WFE oziroma FIBV), in ki v tem sistemu v skladu z
vnaprej določenimi pravili povezuje interese glede prodaje in nakupa finančnih
instrumentov številnih tretjih oseb tako, da se sklene pravni posel glede
finančnega instrumenta ter:
1.     
v zvezi s katerimi ima družba za upravljanje vzpostavljene vse potrebne
sporazume in postopke, ki zagotavljajo poslovanje v skladu s pravili varnega in
skrbnega poslovanja ter pravili ravnanja kot jih določa ZISDU-3 in sklep, ki
ureja poslovanje družbe za upravljanje in
2.     
v zvezi s katerimi ima skrbnik investicijskega sklada vzpostavljene vse
potrebne sporazume in postopke za omogočanje poravnav poslov s finančnimi
instrumenti.
(3) Agencija za trg vrednostnih papirjev (v nadaljnjem
besedilu: Agencija) drug organiziran trg iz prejšnjega odstavka prizna v okviru
izdaje soglasja k pravilom upravljanja oziroma statutu investicijskega sklada.
8. člen
(seznam tretjih držav iz četrtega odstavka 184.
člena ZISDU-3)
Med tretje države iz četrtega odstavka 184. člena ZISDU‑3 spadajo tretje države
članice OECD.
2. Enote ciljnih skladov
9. člen
(merila za opredelitev enot ciljnih skladov iz 5. točke
prvega odstavka 237. člena ZISDU-3)
(1) Ciljni sklad iz ZISDU-3 je KNPVP ali vsak drug odprt
kolektivni naložbeni podjem, katerega edini namen je javno zbiranje sredstev in
nalaganje teh sredstev v prenosljive vrednostne papirje in/ali druge likvidne
finančne naložbe po načelih razpršitve tveganj, in sicer ne glede na to, ali je
oblikovan v državi članici ali tretji državi.
(2) Za namen prejšnjega odstavka se šteje, da je javno
zbiranje sredstev vsako zbiranje sredstev, ki ne pomeni zbiranja sredstev
izključno od profesionalnih strank kot jih opredeljuje zakon, ki ureja trg
finančnih instrumentov.
(3) Določba 5.b) točke prvega odstavka 237. člena
ZISDU-3, ki opredeljuje, da je upravljanje in poslovanje ciljnega sklada
predmet enakovrednega nadzora, kot ga določata ZISDU-3 in ZTFI, sodelovanje med
Agencijo in organom, ki nadzira poslovanje ciljnega sklada, pa primerno
urejeno, pomeni, da je treba pri ugotavljanju enakovrednosti nadzora v tujih
državah upoštevati naslednje dejavnike, ki se nanašajo na:
1.     
dvostranske ali večstranske sporazume o sodelovanju nadzornih
institucij, članstvo v mednarodnih organizacijah nadzornih institucij ali druge
dogovore o sodelovanju (kot npr. izmenjavo informacij ali mnenj), ki omogočajo
primerno sodelovanje med nadzornimi institucijami;
2.     
način izdajanja dovoljenj družbi za upravljanje ciljnega sklada,
soglasij k njenim pravilom poslovanja in pravilom poslovanja ciljnega sklada
ter k izbiri skrbnika premoženja ciljnega sklada;
3.     
izdajanje dovoljenj za ustanovitev investicijskega sklada v državah
članicah OECD.
(4) Določba 5.c) točke prvega odstavka 237. člena
ZISDU-3, ki opredeljuje, je raven zaščite interesov imetnikov enot ciljnega
sklada enaka ravni zaščite imetnikov investicijskih kuponov vzajemnega sklada,
zlasti glede ločevanja sredstev, zadolževanja vzajemnega sklada, posojanja in
nekritih prodaj prenosljivih vrednostnih papirjev in instrumentov denarnega
trga, pomeni, da je treba pri ugotavljanju enakovrednosti zaščite interesov
imetnikov enot upoštevati naslednje dejavnike, ki se nanašajo na:
1.     
pravila, ki zagotavljajo samostojno in neodvisno upravljanje ciljnih
skladov ter upravljanje izključno v korist imetnikov enot ciljnih skladov;
2.     
obstoj neodvisnega skrbnika ali fiduciarja premoženja ciljnega sklada z
ustreznimi dolžnostmi in odgovornostmi tako pri opravljanju storitve hrambe
premoženja ciljnega sklada kot pri opravljanju nadzora nad upravljanjem premoženja
ciljnega sklada; če zakonodaja tuje države v zvezi z investicijskimi skladi ne
vsebuje zahteve po neodvisnem skrbniku ali fiduciarju, je treba za presojo
doseganja kriterija enakovrednosti nadzora preveriti ustreznost sistema
odločanja oziroma razmejitev dolžnosti in odgovornosti;
3.     
dostopnost informacij o vrednosti ciljnega sklada in zahteve po javnem
objavljanju informacij o poslovanju ciljnega sklada;
4.     
zmogljivosti za zagotovitev odkupa enot ciljnega sklada in pogostnost
odkupa;
5.     
omejitve poslov s povezanimi osebami;
6.     
zagotavljanje ustrezne ločitve premoženja ciljnega sklada od premoženja
družbe za upravljanje ali katerekoli druge osebe;
7.     
določbe zakonodaje tuje države glede izposojanja, posojanja in nekritih
prodaj vrednostnih papirjev in instrumentov denarnega trga iz premoženja
ciljnega sklada.
10. člen
(opredelitev pojma pomemben delež sredstev v enotah ciljnega
sklada)
Za vzajemni sklad iz četrtega odstavka 242. člena ZISDU-3, ki
ima oziroma bo imel pomemben delež svojih sredstev naložen v enotah ciljnih
skladov šteje vzajemni sklad, ki je imel v obdobju preteklega poslovnega leta
ali namerava v tekočem poslovnem letu imeti vsaj 6 mesecev najmanj
20 odstotkov sredstev naloženih v enote ciljnih skladov.
11. člen
(način izračuna skupnega obsega provizij)
(1) Skupen odstotek provizije za upravljanje vzajemnega
sklada in provizije za upravljanje ciljnega sklada, dosežen v preteklem
poslovnem letu vzajemnega sklada iz četrtega odstavka 242. člena ZISDU-3 se
izračuna tako, da imenovalec količnika predstavlja povprečna vrednost naložbe
vzajemnega sklada v enotah ciljnega sklada v poslovnem letu, števec količnika
pa seštevek zneska provizije za upravljanje vzajemnega sklada v proporcionalnem
deležu, ki ga predstavljajo sredstva vzajemnega sklada naložena v enote
ciljnega sklada glede na čisto vrednost sredstev vzajemnega sklada, in zneska
provizije za upravljanje ciljnega sklada v proporcionalnem deležu, ki ga
predstavljajo sredstva vzajemnega sklada naložena v enote ciljnega sklada glede
na čisto vrednost sredstev ciljnega sklada.
(2) Skupen odstotek provizije za upravljanje iz
prejšnjega odstavka se izračuna na dve decimalni mesti natančno.
3. Denarni depoziti pri kreditnih institucijah 
12. člen
(merila, ki jih morajo izpolnjevati kreditne institucije
s sedežem v tretji državi)
Vzajemni sklad ima lahko naložena sredstva samo v denarnih
depozitih pri banki s sedežem v tretji državi, katere zadnja razpoložljiva
dolgoročna kreditna ocena (Long-term Bank Deposit Rating), mora dosegati
najmanj BBB pri Standard & Poor’s ali Fitch oziroma Baa2 pri Moody’s.
13. člen
(drugi pogoji, ki jih morajo glede drugih pravic in
obveznosti izpolnjevati denarni depoziti)
Vzajemni sklad lahko nalaga sredstva samo v vezane depozite,
ki v pogodbi o vezavi sredstev nimajo opredeljenih nobenih dodatnih pogojev in
namenov vezave.
4. Izvedeni finančni instrumenti
14. člen
(opredelitev izvedenih finančnih instrumentov kot
likvidnih naložb)
(1) Pojem likvidne finančne naložbe iz 2. točke prvega
odstavka 6. člena ZISDU-3 v zvezi z izvedenimi finančnimi instrumenti pomeni,
da lahko družba za upravljanje za račun vzajemnega sklada nalaga samo v
izvedene finančne instrumente, ki izpolnjujejo naslednje pogoje:
1.     
njihov osnovni instrument ali drugo finančno spremenljivko (v nadaljnjem
besedilu: osnovni instrument) sestavlja najmanj ena od naslednjih oblik:
a)   
finančni instrumenti iz prvega odstavka 237. člena ZISDU-3 in finančni
instrumenti z eno ali več lastnostmi finančnih instrumentov iz prvega odstavka
237. člena ZISDU‑3;
b)   
obrestne mere;
c)   
devizni tečaji ali valute;
d)   
finančni indeksi;
2.     
pri izvedenih finančnih instrumentih, s katerimi se trguje na trgu
institucionalnih vlagateljev (v nadaljnjem besedilu: OTC izvedeni finančni
instrumenti), pogoje iz 7.d) točke prvega odstavka 237. člena ZISDU-3.
(2) Izvedeni finančni instrumenti in tem instrumentom
enakovredni instrumenti, katerih poravnava se vrši z denarnim plačilom (v
nadaljnjem besedilu: izvedeni finančni instrumenti), iz 7. točke prvega
odstavka 237. člena ZISDU-3 vključujejo instrumente, ki izpolnjujejo naslednje
pogoje:
1.     
omogočajo prenos kreditnega tveganja iz naslova osnovnega instrumenta iz
1. točke prejšnjega odstavka neodvisno od drugih tveganj, povezanih s tem
osnovnim instrumentom;
2.     
zaradi njih ne pride do izročitve ali prenosa sredstev, razen sredstev
iz prvega in drugega odstavka 237. člena ZISDU-3, vključno z denarjem;
3.     
izpolnjujejo pogoje za OTC izvedene finančne instrumente iz 7.d) točke
prvega odstavka 237. člena ZISDU-3 in 15. člena tega sklepa;
4.     
njihova tveganja so ustrezno zajeta pri upravljanju tveganj vzajemnega
sklada in nadzorovana z notranjekontrolnimi mehanizmi družbe za upravljanje,
kadar med družbo za upravljanje in nasprotno stranko v poslih s kreditnimi
izvedenimi finančnimi instrumenti obstaja tveganje asimetrije informacij, ki
izhaja iz možnosti dostopa nasprotne stranke do nejavnih informacij o družbah,
katerih sredstva predstavljajo osnovni instrument kreditnih izvedenih finančnih
instrumentov. Družba za upravljanje je dolžna ta tveganja ocenjevati še s
posebno visoko stopnjo skrbnosti, če sta nasprotni stranki v poslu s kreditnimi
izvedenimi finančnimi instrumenti oseba, povezana z družbo za upravljanje, ali
izdajatelj kreditnega instrumenta.
(3) Pojma likvidne finančne naložbe iz 2. točke prvega
odstavka 6. člena ZISDU-3 in izvedeni finančni instrumenti iz 7. točke prvega
odstavka 237. člena ZISDU-3 ne vključujeta izvedenih finančnih instrumentov na
blago in izvedenih finančnih instrumentov na nefinančne indekse.
15. člen
(vrednotenje OTC izvedenih finančnih instrumentov)
(1) Družba za upravljanje mora izpostavljenost
vzajemnega sklada iz poslov z OTC izvedenimi finančnimi instrumenti iz 7.d)
točke prvega odstavka 237. člena ZISDU-3 izračunati na podlagi dnevnih,
zanesljivih in preverljivih poštenih vrednostih OTC izvedenih finančnih
instrumentov, pri čemer te poštene vrednosti ne smejo temeljiti le na cenah
ponudbe, ki jih objavi nasprotna stranka v poslu z OTC izvedenim finančnim
instrumentom in ki izpolnjujejo naslednje pogoje:
1.     
osnova za vrednotenje je zanesljiva zadnja razpoložljiva tržna vrednost,
če pa ta ni na voljo, tudi model vrednotenja, ki temelji na ustrezni, priznani
metodologiji. Ta metodologija mora izpolnjevati naslednja merila:
a)   
v zvezi z natančno oceno vrednosti OTC izvedenega finančnega
instrumenta: postopek, ki družbi za upravljanje ves čas in s primerno stopnjo
zanesljivosti omogoča oceno vrednosti naložbe po pošteni vrednosti, in sicer na
tako zanesljivi podlagi, da bo poštena vrednost odražala zadnjo razpoložljivo
tržno vrednost;
b)   
v zvezi z neodvisno oceno vrednosti: analiza tveganj z natančnimi in
vnaprej opredeljenimi omejitvami tveganj se opravlja v samostojni enoti,
neodvisni tako od operativnih enot družbe za upravljanje kot od nasprotne
stranke. Če družba za upravljanje izpolnjevanja teh pogojev ne more zagotoviti,
lahko analizo tveganj opravlja neodvisna druga oseba, vendar je družba za
upravljanje tudi v tem primeru odgovorna za pravilnost vrednotenja OTC
izvedenega finančnega instrumenta;
2.     
preverjanje vrednotenja izvaja:
a)   
funkcija upravljanja tveganj iz sklepa, ki ureja poslovanje družbe za
upravljanje, ali
b)   
pooblaščenec družbe za upravljanje neodvisen od nasprotne stranke v
poslu z OTC izvedenim finančnim instrumentom, ki preverjanje vrednotenja izvaja
primerno pogosto in na način, ki ga lahko družba za upravljanje kadarkoli
preveri.
(2) Izraz poštena vrednost se za namene izvajanja prve
alineje 7.d) točke prvega odstavka 237. člena ZISDU-3 razume kot vrednost, po
kateri bi si takšen finančni instrument izmenjali ali obveznost poravnali dobro
obveščeni in voljni stranki v premišljenem poslu.
16. člen
(merila, ki jih morajo izpolnjevati finančni indeksi iz 7.b)
točke prvega odstavka 237. člena ZISDU-3)
(1) Finančni indeksi iz 7.b) točke prvega odstavka
237. člena ZISDU-3 so indeksi, ki izpolnjujejo naslednje pogoje:
1.     
njihova sestava je dovolj razpršena, da:
a)   
gibanje cene posamezne komponente indeksa ali aktivnosti, povezane s
trgovanjem s posamezno komponento indeksa, ne vplivajo prekomerno na vedenje
celotnega indeksa, pri čemer je pri indeksu z vzvodom potrebno upoštevati tudi
ustvarjeni vzvod;
b)   
če je indeks sestavljen iz finančnih instrumentov iz prvega odstavka
237. člena ZISDU-3, njegova sestava upošteva največje dopustne deleže
izpostavljenosti do posamezne osebe iz četrtega in petega odstavka 243. člena
ZISDU-3. Če sestava indeksa tega ne zagotavlja, mora družba za upravljanje za
preprečitev prekomerne skupne izpostavljenosti do posamezne osebe to posredno
izpostavljenost, ki izvira iz finančnega instrumenta, ki predstavlja komponento
indeksa, prištevati k izpostavljenosti na podlagi drugih finančnih
instrumentov, ki se nahajajo v portfelju vzajemnega sklada, in sicer v skladu z
določbami 241. člena ZISDU-3;
2.     
če se izvedeni finančni instrumenti na finančni indeks, katerega
komponente ne predstavljajo dovoljenih naložb vzajemnega sklada, uporabljajo z
namenom natančnega posnemanja indeksa ali z namenom doseganja visoke
izpostavljenosti do indeksa, mora biti za preprečitev prekomerne skupne
izpostavljenosti do posamezne osebe sestava indeksa vsaj toliko razpršena, da odraža
dopustne deleže izpostavljenosti do posamezne osebe iz četrtega in petega
odstavka 243. člena ZISDU-3. Če se ti izvedeni finančni instrumenti uporabljajo
za obvladovanje tveganj vzajemnega sklada in če izpostavljenost portfelja
vzajemnega sklada do posameznih indeksov ustreza dopustnim deležem
izpostavljenosti do posamezne osebe iz prvega in četrtega odstavka 238. člena
ZISDU-3 (t. i. kombinaciji omejitev oziroma pravilu 5 %/10 %/40 %), posredne
izpostavljenosti preko komponent indeksov ni treba prištevati;so dovolj
reprezentativen odraz trga, na katerega se nanašajo, pri čemer so izpolnjena
naslednja merila:
a)   
edini cilj indeksa mora biti, da je merilo trga;
b)   
izbor in uravnoteženje komponent indeksa temelji na vnaprej določenih
pravilih in objektivnih merilih;
c)   
indeks ni sestavljen in izračunan na zahtevo enega ali omejenega števila
udeležencev na trgu oziroma ni sestavljen v skladu z njihovimi specifikacijami;
d)   
indeks na primeren način meri uspešnost reprezentativne skupine
finančnih instrumentov, ki so njegove komponente;
e)   
obstaja javno dostopen postopek revizije oziroma uravnoteževanja
indeksa, ki se izvaja redno in zagotavlja, da je sestava indeksa stalno odraz
trga, na katerega se nanaša;
f)    
finančni instrumenti, ki predstavljajo komponente indeksa morajo biti
dovolj likvidni, da vzajemnemu skladu po potrebi omogočajo posnemanje indeksa;
g)   
nabor komponent za sestavo indeksa in podlaga, na kateri so izbrane
komponente za izvajanje strategije, morata biti vlagateljem in pristojnim
organom razumljivi;
h)   
organizacija, ki izračunava indeks, ne sprejema plačil za vključitev
potencialnih komponent v indeks;
i)     
vrednotenje indeksa mora biti neodvisno;
j)     
uravnoteženje indeksa ne sme preprečevati posnemanja indeksa, kar
pomeni, da se indeks ne sme uravnoteževati enkrat ali večkrat dnevno, pri čemer
tehnična prilagoditev indeksa ne šteje za uravnoteževanje;
k)   
če je v strategijo indeksa vključeno tudi upravljanje z denarjem, mora
biti družba za upravljanja sposobna dokazati, da to dejstvo ne vpliva na
objektivnost metodologije za izračun indeksa;
l)     
metodologija za izračun indeksa ne omogoča naknadne spremembe že
objavljenih vrednosti (angl. backfilling);
3.     
so objavljeni na primeren način, pri čemer morajo biti izpolnjena
naslednja merila:
a)   
način objave temelji na utečenih postopkih za zbiranje cen finančnih
instrumentov, ki predstavljajo komponente indeksa, ter za izračun in poznejšo
objavo vrednosti indeksa in podatkov o njegovi historični vrednosti (najmanj od
zadnjega uravnoteževanja in za vse komponente indeksa), vključno s postopki oblikovanja
cen finančnih instrumentov, ki predstavljajo komponente indeksa, kadar tržne
cene niso na voljo;
b)   
obširno in pravočasno morajo biti v dnevnih časopisih in/ali na
internetu javnosti dostopne informacije o metodologiji izračuna indeksa in
postopku revidiranja njegove sestave, o njegovi trenutni sestavi (komponente in
uteži) in njenih spremembah, uspešnosti indeksa ter informacije o morebitnih
operativnih težavah pri zagotavljanju pravočasnih ali točnih informacij,
potrebnih za izračun indeksa.
(2) Med finančne indekse iz 7.b) točke prvega odstavka
237. člena ZISDU-3 se lahko štejejo tudi finančni indeksi, katerih komponente
predstavljajo izvedeni finančni instrumenti na blago in finančni indeksi,
katerih komponente predstavlja stvarno premoženje, vendar zgolj, če ti finančni
indeksi izpolnjujejo vse pogoje iz prejšnjega odstavka. V primeru finančnega
indeksa, ki ga sestavljajo izvedeni finančni instrumenti na blago, mora biti
blago iz različnih podkategorij, pri čemer se šteje, da je blago iz iste
podkategorije, če obstaja visoka stopnja korelacije (75 odstotkov opazovanj je
nad vrednostjo 0,8).
(3) Kadar sestava finančnih instrumentov iz 237. člena
ZISDU-3, ki predstavljajo osnovne instrumente izvedenih finančnih instrumentov,
ne izpolnjuje pogojev iz prvega odstavka tega člena, se ti izvedeni finančni
instrumenti, če izpolnjujejo merila iz 14. člena tega sklepa, štejejo za
izvedene finančne instrumente na kombinacijo osnovnih instrumentov iz 1.a) do
1.c) točke prvega odstavka 14. člena tega sklepa.
(4) Finančni indeksi, katerih komponente predstavljajo
skladi s tveganimi naložbenimi cilji ter uporabo finančnega vzvoda in izvedenih
finančnih instrumentov z namenom trgovanja (v nadaljnjem besedilu: »hedge«
skladi ali tudi s skupnim imenom »finančni indeksi na hedge sklade«), morajo za
to, da se štejejo za finančne indekse iz 7.b) točke prvega odstavka 237. člena
ZISDU-3, izpolnjevati vse pogoje iz prvega in tretjega odstavka tega člena.
(5) »Finančni indeks na hedge sklade« se ne šteje za
finančni indeks iz 7.b) točke prvega odstavka 237. člena ZISDU-3, če
metodologija za njegov izračun ne temelji na izbiri komponent ter redni in
izredni reviziji indeksa, ki jih določajo vnaprej določena pravila in
objektivni kriteriji, in če organizacija, ki izračunava indeks, za vključitev v
indeks sprejema plačila od izdajateljev potencialnih komponent (upravljavcev
»hedge« skladov), in če metodologija za izračun indeksa dopušča naknadne
popravke že objavljenih vrednosti indeksov.
(6) Kadar pride do posredne izpostavljenosti vzajemnega
sklada do »finančnega indeksa na hedge sklade« zaradi naložbe v OTC izvedeni
finančni instrument, morajo biti izpolnjeni vsi pogoji iz ZISDU-3 in tega
sklepa, ki se nanašajo na OTC izvedene finančne instrumente.
(7) Kadar pride do izpostavljenosti vzajemnega sklada iz
prejšnjega odstavka tega člena, mora družba za upravljanje opraviti ustrezen
skrben pregled finančnega indeksa, ki vključuje predvsem oceno kvalitete
indeksa oziroma tega, ali je indeks za vzajemni sklad primeren ali ne. Pri
ocenjevanju indeksa mora družba za upravljanje proučiti najmanj naslednje
dejavnike:
1.     
transparentnost metodologije izračunavanja indeksa, in sicer najmanj
naslednja vidika:
a)   
ali metodologija vsebuje primerna natančna pojasnila o utežeh in
klasifikaciji komponent v indeksu (npr. z vidika naložbene strategije izbranih
»hedge« skladov) ter o obravnavi tistih komponent indeksa (»hedge« skladov), ki
prenehajo biti njegove komponente;
b)   
ali indeks predstavlja primerno vodilo, ki ustrezno odraža vrsto »hedge«
skladov, na katere se nanaša;
2.     
razpoložljivost informacij o indeksu, in sicer najmanj naslednje vidike:
a)   
ali obstaja jasna in nedvoumna opisna razlaga tega, kaj prikazuje;
b)   
ali je predmet neodvisne revizije in obseg te revizije (npr. ali se
metodologija izračunavanja indeksa dosledno uporablja, ali se indeks pravilno
izračunava);
c)   
kako pogosto se objavlja in ali bi lahko imela nezadostna pogostnost
njegove objave negativen vpliv na pravilen izračun čiste vrednosti sredstev
vzajemnega sklada;
3.     
vidike obravnave primarnih komponent indeksa, in sicer najmanj:
a)   
postopke, ki jih organizacija, ki izračunava indeks, uporablja pri
skrbnem pregledu izračunavanja čiste vrednosti sredstev »hedge« skladov, ki
predstavljajo komponente indeksa;
b)   
dostopnost javnosti do podrobnih in natančnih podatkov o »hedge«
skladih, ki predstavljajo komponente indeksa, in o izračunih njihove čiste
vrednosti sredstev (ne glede na to, ali je mogoče v »hedge« sklade ves čas
vlagati ali ne);
c)   
ali število komponent v indeksu omogoča njegovo zadostno razpršenost.
(8) Pri ocenjevanju primernosti posameznega »finančnega
indeksa na hedge sklade« mora družba za upravljanje proučiti najmanj vse
dejavnike, naštete v prejšnjem odstavku tega člena, in presoditi, ali je mogoče
kljub oceni o pomanjkljivosti posameznega dejavnika ta indeks šteti za primeren
ali ne. Pri ocenjevanju primernosti indeksa mora uporabiti tudi druge
kriterije, za katere meni, da odražajo posebnosti sestave indeksa ali njegovih
komponent.
17. člen
(prenosljivi vrednostni papirji in instrumenti denarnega
trga z vgrajenimi izvedenimi finančnimi instrumenti)
(1) Prenosljivi vrednostni papirji z vgrajenimi
izvedenimi finančnimi instrumenti so tisti vrednostni papirji, ki izpolnjujejo
pogoje iz 3. člena tega sklepa in hkrati vsebujejo sestavino, ki izpolnjuje
naslednja merila:
1.     
zaradi nje so nekateri ali vsi denarni tokovi, ki bi sicer pripadali
prenosljivemu vrednostnemu papirju, to je gostiteljski pogodbi, prilagojeni
glede na določeno obrestno mero, ceno finančnega instrumenta, devizni tečaj,
indeks cen ali druge podobne stopnje rasti, kreditno bonitetno oceno
izdajatelja ali kreditni indeks ali drugo spremenljivko, zaradi česar se ta
sestavina spreminja na podoben način kot samostojni izvedeni finančni
instrument;
2.     
ekonomske lastnosti in tveganja sestavine niso tesno povezana z
ekonomskimi lastnostmi in tveganji gostiteljske pogodbe;
3.     
pomembno vpliva na tveganje in oblikovanje cene prenosljivega
vrednostnega papirja.
(2) Instrumenti denarnega trga z vgrajenimi izvedenimi
finančnimi instrumenti so tisti, ki izpolnjujejo enega od pogojev iz četrtega
odstavka 19. člena tega sklepa ter vse pogoje iz šestega in sedmega odstavka
19. člena tega sklepa in, ki vsebujejo sestavino, ki izpolnjuje merila iz
prvega odstavka tega člena.
(3) Prenosljivi vrednostni papir ali instrument
denarnega trga se ne šteje kot prenosljiv vrednostni papir z vgrajenim
izvedenim finančnim instrumentom ali instrument denarnega trga z vgrajenim
izvedenim finančnim instrumentom (v nadaljnjem besedilu: strukturiran finančni
instrument z vgrajenim izvedenim finančnim instrumentom ali krajše SFI z
vgrajenim izvedenim finančnim instrumentom), če vsebuje sestavino, ki je
pogodbeno prenosljiva neodvisno od prenosljivega vrednostnega papirja ali
instrumenta denarnega trga. Taka sestavina se šteje za ločen finančni
instrument.
(4) Finančni instrumenti, zavarovani z dolžniškimi
instrumenti (v nadaljnjem besedilu: CDO instrumenti) ali vrednostni papirji,
kriti z drugim premoženjem, ki uporabljajo izvedene finančne instrumente, ne
glede na aktivnost oziroma pasivnost upravljanja na splošno ne spadajo med SFI
z vgrajenim izvedenim finančnim instrumentom, razen če:
1.     
vsebujejo finančni vzvod oziroma obveznosti iz njega niso omejene,
zaradi česar je lahko vlagateljeva izguba višja, kot je bila njegova prvotna
naložba v instrument, ali
2.     
niso dovolj razpršeni.
(5) Če so CDO instrumenti ali vrednostni papirji, kriti
z drugim premoženjem, strukturirani kot nadomestek za OTC izvedene finančne
instrumente, se obravnavajo podobno kot OTC izvedeni finančni instrumenti (na
primer po meri narejeni hibridni instrumenti, kot je CDO instrument z eno samo
tranšo, ki je oblikovan prav z namenom zadovoljiti specifične potrebe
določenega vzajemnega sklada, za katerega se šteje, da je SFI z vgrajenim
izvedenim finančnim instrumentom, saj je nadomestek OTC izvedenega finančnega
instrumenta, ki omogoča doseganje istega namena, to je razpršitev
izpostavljenosti do določenega kroga oseb z vnaprej določeno stopnjo kreditnega
tveganja).
(6) Med SFI z vgrajenim izvedenim finančnim instrumentom
se štejejo zlasti naslednji finančni instrumenti:
1.     
obveznice s prevalitvijo kreditnega tveganja;
2.     
SFI, katerih uspešnost je vezana na uspešnost obvezniškega indeksa;
3.     
SFI, katerih uspešnost je vezana na uspešnost košarice delnic z aktivnim
ali pasivnim upravljanjem;
4.     
SFI z garantirano glavnico, katerih uspešnost je vezana na uspešnost
košarice delnic z aktivnim ali pasivnim upravljanjem;
5.     
obveznice, zamenljive za delnice istega izdajatelja;
6.     
obveznice, zamenljive za delnice drugega izdajatelja.
(7) Družba za upravljanje, ki nalaga sredstva vzajemnega
sklada v SFI z vgrajenimi izvedenimi finančnimi instrumenti, mora slediti
načelom in pravilom ZISDU-3, ki vključujejo:
1.     
načelo, da se vgrajeni izvedeni finančni instrumenti ne smejo nikoli
uporabljati z namenom, da se zaobide pravila o naložbah vzajemnega sklada, kot
jih določa ZISDU‑3 in
na njegovi podlagi izdani splošni akti;
2.     
upravljanje tveganj vzajemnega sklada, ki od družbe za upravljanje
zahtevajo:
a)   
učinkovito upravljanje tveganj, ki ji omogoča sprotno ugotavljanje in
merjenje vseh vrst tveganj, ki izvirajo iz sprejetih pozicij in njihov
prispevek k celotni tveganosti vzajemnega sklada;
b)   
zagotovitev, da skupna izpostavljenost vzajemnega sklada, ki se nanaša
na naložbe v izvedene finančne instrumente, ne bo presegala celotne čiste
vrednosti sredstev vzajemnega sklada, kot je določeno v prvem odstavku 241.
člena ZISDU-3;
c)   
da za račun vzajemnega sklada vlaga v izvedene finančne instrumente
zgolj v okviru naložbene politike vzajemnega sklada, ki mora zagotoviti, da
izpostavljenost vzajemnega sklada do osnovnih instrumentov, iz katerih so
finančni instrumenti izvedeni, skupno ne presega naložbenih omejitev,
opredeljenih v 238. in 239. členu ZISDU-3, kar nadalje pomeni tudi, da:
-  družba za upravljanje
upošteva sklep, ki ureja upravljanje tveganj investicijskega sklada, ki določa,
kako je treba pri ocenjevanju ustreznosti naložb investicijskega sklada v
skladu z omejitvami izpostavljenosti, določenimi v 238. in 239. členu ZISDU-3,
upoštevati osnovne instrumente izvedenih finančnih instrumentov;
-  se vgrajeni izvedeni
finančni instrumenti pri izračunavanju višine izpostavljenosti do nasprotne
stranke načeloma ne prištevajo, razen takrat kadar izdajatelju hibridnega
instrumenta omogočajo prevalitev tveganja nasprotne stranke v poslu z izvedenim
finančnim instrumentom na vzajemni sklad.
(8) Način, pogostnost in obseg nadzora nad primernostjo
hibridnega instrumenta morajo biti prilagojeni značilnostim vgrajenih izvedenih
finančnih instrumentov in njihovemu vplivu na vzajemni sklad, upoštevaje
naložbene cilje in celotno tveganost vzajemnega sklada. Kadar družba za
upravljanje oceni, da vpliv vgrajenega izvedenega finančnega instrumenta ni
velik, se lahko kontrole temu ustrezno prilagodijo. V takšnem primeru se lahko
z namenom izpolnjevanja pogojev iz sedmega odstavka tega člena družba za
upravljanje omeji le na predhodno opredeljene siceršnje naložbene omejitve
vzajemnega sklada.
18. člen
(trg institucionalnih vlagateljev in kategorije
institucionalnih vlagateljev iz 7.d) točke prvega odstavka 237. člena ZISDU-3)
Trg institucionalnih vlagateljev iz 7.d) točke prvega
odstavka 237. člena ZISDU-3 oziroma trgovanje iz izvedenimi finančnimi
instrumenti preko OTC, mora izpolnjevati naslednje pogoje:
1.     
izvaja se na območju države članice, Avstralije, Japonske, Kanade, Nove
Zelandije, Švice ali Združenih držav Amerike, 
2.     
kot nasprotne stranke v poslih z OTC izvedenimi finančnimi instrumenti
nastopajo kreditne institucije, katerih zadnja razpoložljiva dolgoročna
kreditna ocena mora dosegati najmanj BBB pri Standard & Poor's ali Fitch
oziroma Baa2 pri Moody's,
3.     
omogoča izpolnjevanje pogojev, ki jih za OTC izvedene finančne
instrumente predpisujejo ZISDU-3 in na njegovi podlagi izdani splošni akti in
4.     
družba za upravljanje ima v zvezi s tovrstnim trgovanjem vzpostavljene
vse potrebne sporazume in postopke, ki zagotavljajo poslovanje v skladu s
pravili varnega in skrbnega poslovanja ter pravili ravnanja kot jih določa
ZISDU-3 in na njegovi podlagi izdani splošni akti.
5.     
Instrumenti denarnega trga
19. člen
(opredelitev pojma instrument denarnega trga)
(1) Izraz instrument v pojmu instrument denarnega trga
vključuje:
1.     
instrumente, ki so sprejeti ali s katerimi se trguje na organiziranem
trgu, iz 1. do 3. točke prvega odstavka 237. člena ZISDU-3 in
2.     
instrumente, ki niso sprejeti v trgovanje na organiziranem trgu.
(2) Drugi instrumenti denarnega trga iz drugega odstavka
237. člena ZISDU-3 so tisti instrumenti denarnega trga, s katerimi se sicer
običajno trguje na denarnem trgu, ki izpolnjujejo pogoj likvidnosti iz tega
člena in katerih vrednost se da skladno s tem členom kadarkoli natančno
določiti, vendar ne spadajo hkrati med instrumente denarnega trga iz 1. do 3.
in 8. točke prvega odstavka 237. člena ZISDU-3.
(3) Družba za upravljanje sredstev vzajemnega sklada ne
sme nalagati v instrumente denarnega trga, ki bi povzročili izpostavljenost
vzajemnega sklada do plemenitih kovin.
(4) Značilnost instrumenta denarnega trga, da se z njim
običajno trguje na denarnem trgu, pomeni, da takšen instrument izpolnjuje vsaj
enega izmed naslednjih pogojev:
1.     
njegova zapadlost ob izdaji je do vključno 397 dni;
2.     
njegova preostala zapadlost je do vključno 397 dni;
3.     
je predmet rednih preračunov donosa v skladu z razmerami na denarnem
trgu najmanj vsakih 397 dni;
4.     
njegov profil tveganj, vključno s kreditnim in obrestnim tveganjem,
ustreza profilu tveganj finančnih instrumentov, ki imajo zapadlost, navedeno v
1. in 2. točki tega odstavka, ali so predmet popravkov donosa, kot je navedeno
v 3. točki tega odstavka.
(5) Kot instrumenti denarnega trga iz prejšnjega
odstavka, s katerimi se običajno trguje na denarnem trgu, se praviloma lahko
štejejo zakladne menice, menice, ki jih izdajajo lokalne oblasti, potrdila o
vlogi, komercialni zapisi in bančni menični akcepti.
(6) Instrumenti denarnega trga iz prvega odstavka tega
člena morajo biti ustrezno likvidni, kar pomeni, da jih je mogoče prodati z
omejenimi stroški v primerno kratkem času, upoštevaje obveznosti vzajemnega
sklada iz naslova odkupa enot premoženja na zahtevo kateregakoli imetnika enot.
(7) Instrumenti denarnega trga iz prvega odstavka tega
člena morajo imeti vrednost, ki jo je kadarkoli mogoče natančno določiti, kar
pomeni, da so zanje na razpolago natančni in zanesljivi sistemi vrednotenja, ki
izpolnjujejo naslednja merila:
1.     
omogočajo izračun čiste vrednosti sredstev vzajemnega sklada v skladu z
vrednostjo, po kateri bi si takšen finančni instrument izmenjali dobro
obveščeni in voljni stranki v premišljenem poslu;
2.     
temeljijo na tržnih podatkih ali modelih vrednotenja, vključno z metodo
odplačne vrednosti.
(8) Pri ocenjevanju likvidnosti instrumenta denarnega
trga iz šestega odstavka tega člena in vpliva njegove likvidnosti na likvidnost
celotnega portfelja vzajemnega sklada je treba kumulativno upoštevati naslednje
dejavnike:
1.     
na ravni instrumenta denarnega trga:
a)   
pogostnost trgovanja in objavljanja njegove cene;
b)   
število vzdrževalcev trga, ki so ga pripravljeni kupiti in prodati,
njihovo pripravljenost, da sploh vzpostavijo trgovanje s tem instrumentom,
naravo trgovanja z njim (čas, potreben za prodajo, metode dajanja ponudb in
tehnike prenosa instrumenta);
c)   
velikost izdaje (programa);
d)   
možnost njegovega ponovnega odkupa, unovčitve ali prodaje v primerno
kratkem obdobju (npr. v sedmih delovnih dnevih) z omejenimi stroški (nizkimi
provizijami, nizkimi cenami ponudbe in povpraševanja ter z zelo kratkim časom
poravnave);
2.     
na ravni vzajemnega sklada:
a)   
strukturo in koncentracijo imetnikov investicijskih kuponov vzajemnega
sklada;
b)   
kvaliteto informacij o običajnem in predvidenem obsegu odkupa in prodaje
investicijskih kuponov vzajemnega sklada;
c)   
morebitne določbe pravil upravljanja oziroma prospekta vzajemnega sklada
o omejitvi odkupa investicijskih kuponov vzajemnega sklada.
(9) Pri ocenjevanju likvidnosti instrumenta denarnega
trga iz šestega odstavka tega člena in vpliva njegove likvidnosti na likvidnost
celotnega portfelja investicijske družbe je treba kumulativno upoštevati zgolj
dejavnike iz 1. točke prejšnjega odstavka tega člena.
(10) Če kateri od dejavnikov iz osmega odstavka tega
člena ni izpolnjen, to ne pomeni, da je treba instrument denarnega trga
avtomatično obravnavati kot nelikvidnega. Pomembno je, da družba za upravljanje
te dejavnike upošteva, tako da načrtuje primeren portfelj glede na predvidene
prilive v vzajemni sklad in odlive iz njega ter s tem zagotovi, da bo v
portfelju vzajemnega sklada vedno dovolj likvidnih instrumentov, katerih
prodaja zagotavlja likvidnost vzajemnega sklada v skladu s prvim odstavkom 233.
člena ZISDU-3.
(11) Če pri ugotavljanju vrednosti, ki jo je mogoče kadarkoli
natančno določiti, družba za upravljanje uporabi metodo odplačne vrednosti,
tako določena vrednost ne sme bistveno odstopati od poštene vrednosti
instrumenta denarnega trga. Slednje je načeloma zagotovljeno, če družba za
upravljanje upošteva, da:
1.     
ima instrument denarnega trga preostalo zapadlost največ treh mesecev in
ni posebno občutljiv na tržne parametre, vključno s kreditnim tveganjem ali
2.     
vzajemni sklad nalaga izključno v visoko kvalitetne instrumente z
zapadlostjo ali preostalo zapadlostjo do največ 397 dni ali instrumente, ki so
predmet rednih preračunov donosa v skladu z razmerami na denarnem trgu najmanj
vsakih 397 dni in ki imajo tehtano povprečje zapadlosti 60 dni. Izpolnjevanje
teh zahtev je treba redno spremljati, pri čemer mora ta sprotna presoja
vključevati tudi spremljanje kreditnega tveganja instrumenta in njegove
dokončne zapadlosti.
(12) Upoštevanje načel, opredeljenih v prejšnjem
odstavku tega člena, skupaj z ustreznimi postopki, ki jih določi družba za
upravljanje, mora zagotavljati, da niti pri vrednotenju posameznega instrumenta
denarnega trga niti celotnega portfelja vzajemnega sklada ne pride do
bistvenega razhajanja med (pošteno) vrednostjo instrumenta denarnega trga, kot
je opredeljena v tem sklepu, in vrednostjo, izračunano po metodi odplačne
vrednosti. Postopki iz prejšnjega stavka, ki jih določi in izvaja družba za
upravljanje, vključujejo npr. sprotno osveževanje izdajateljevega kreditnega
razmika ali odprodajo instrumenta denarnega trga.
(13) Šteje se, da so merila iz šestega in sedmega
odstavka tega člena izpolnjena, kadar so instrumenti denarnega trga sprejeti v
trgovanje ali se z njimi trguje na organiziranem trgu v skladu s 1., 2. in 3.
točko prvega odstavka 237. člena ZISDU-3, razen če so družbi za upravljanje na
voljo informacije, ki vodijo k drugačni oceni. Če likvidnosti in natančne
določljivosti vrednosti instrumenta denarnega trga ni mogoče dovolj zanesljivo
predpostaviti, mora oba kriterija za ustreznost instrumenta denarnega trga
oceniti družba za upravljanje sama.
20. člen
(opredelitev pojma instrument denarnega trga, katerega
izdajatelj ali izdaja sta regulirana z namenom zaščite prihrankov in
vlagateljev)
(1) Pojem instrument denarnega trga, katerega izdaja ali
izdajatelj sta regulirana z namenom zaščite prihrankov in vlagateljev in s
katerimi se ne trguje na organiziranem trgu, iz 8. točke prvega odstavka 237.
člena ZISDU-3, se nanaša na finančne instrumente, ki izpolnjujejo naslednja
merila:
1.     
izpolnjujejo vsaj enega izmed pogojev, določenih v četrtem odstavku 19.
člena tega sklepa, ter vsa merila, določena v sedmem in osmem odstavku 19.
člena tega sklepa;
2.     
zanje so na razpolago ustrezne informacije, vključno s tistimi, ki
omogočajo ustrezno oceno kreditnih tveganj v zvezi z naložbo v take
instrumente, ob upoštevanju določb drugega, tretjega in četrtega odstavka tega
člena;
3.     
so prosto prenosljivi.
(2) Za instrumente denarnega trga iz 8.c) in 8.d) točke
prvega odstavka 237. člena ZISDU-3 in instrumente denarnega trga, ki so jih
izdale lokalna ali regionalna skupnost posamezne države članice ali javna
mednarodna organizacija, vendar zanje ne jamčita ne država članica ne ena od
zveznih držav, ki tvorijo državo članico, pomenijo ustrezne informacije iz 2.
točke prvega odstavka tega člena:
1.     
informacije o izdaji ali programu izdaje instrumenta denarnega trga in
informacije o pravnem in finančnem položaju izdajatelja pred izdajo instrumenta
denarnega trga;
2.     
informacije iz prejšnje točke tega odstavka se morajo posodabljati
redno, vsaj enkrat na leto, prav tako pa ob vsakem pomembnem dogodku;
3.     
informacije iz 1. točke tega odstavka so preverile ustrezno usposobljene
neodvisne organizacije, ki so specializirane za preverjanje pravne in finančne
dokumentacije, pri svojem delu dosegajo profesionalne in etične standarde ter
niso podrejene navodilom izdajatelja;
4.     
obstajajo javno dostopni in zanesljivi statistični podatki o izdaji ali
programu izdaje instrumenta denarnega trga.
(3) Za instrumente denarnega trga iz 8.č) točke prvega
odstavka 237. člena ZISDU-3 pomenijo ustrezne informacije iz 2. točke prvega
odstavka tega člena:
1.     
informacije o izdaji ali programu izdaje instrumenta denarnega trga ali
informacije o pravnem in finančnem položaju izdajatelja pred izdajo instrumenta
denarnega trga;
2.     
informacije iz prejšnje točke tega odstavka se morajo posodabljati
redno, vsaj enkrat na leto, prav tako pa ob vsakem pomembnem dogodku;
3.     
obstajajo javno dostopni in zanesljivi statistični podatki o izdaji ali
programu izdaje instrumenta denarnega trga ali drugi podatki, ki omogočajo
ustrezno oceno kreditnih tveganj v zvezi z naložbo v ta instrument.
(4) Za vse instrumente denarnega trga iz 8.b) točke
prvega odstavka 237. člena ZISDU-3, razen za instrumente denarnega trga iz
drugega odstavka tega člena in tiste, ki so jih izdale Evropska centralna banka,
Banka Slovenije ali centralna banka iz druge države članice, pomenijo ustrezne
informacije iz 2. točke prvega odstavka tega člena bodisi informacije o izdaji
ali programu izdaje instrumenta denarnega trga bodisi informacije o pravnem in
finančnem položaju izdajatelja pred izdajo instrumenta denarnega trga.
21. člen
(opredelitev pojma oseba, za katero veljajo in ki izpolnjuje
najmanj enako stroga pravila o varnosti in skrbnosti poslovanja, kot jih določa
zakonodaja Republike Slovenije ali zakonodaja Evropske unije)
Pojem oseba iz 8.č) točke prvega odstavka 237. člena ZISDU-3,
za katero veljajo in ki izpolnjuje najmanj enako stroga pravila o varnosti in
skrbnosti poslovanja, kot jih določa zakonodaja Republike Slovenije ali
zakonodaja Evropske unije, pomeni izdajatelja, za katerega veljajo in ki
izpolnjuje pravila o varnosti in skrbnosti poslovanja, hkrati pa izpolnjuje
vsaj enega izmed naslednjih pogojev:
1.     
ima sedež v državi članici;
2.     
ima sedež v državi članici OECD, ki pripada Skupini G10;
3.     
zanj obstaja bonitetna ocena;
4.     
na podlagi poglobljene analize se lahko dokaže, da so pravila varnega in
skrbnega poslovanja, ki veljajo zanj, vsaj tako stroga kot pravila, določena v
zakonodaji Republike ali zakonodaji Evropske unije.
22. člen
(opredelitev kategorij oseb iz 8.d) točke prvega odstavka
237. člena ZISDU-3)
Med osebe iz 8.d) točke prvega odstavka 237. člena ZISDU-3 se
uvrščajo: Kapitalska družba pokojninskega in invalidskega zavarovanja, d.d.,
Slovenski državni holding, d.d., Družba za upravljanje terjatev bank, d.d., ter
osebe, ki jih v kategorije oseb iz četrte alineje h) točke prvega odstavka 50.
člena Direktive 2009/65/ES Evropskega parlamenta in Sveta z dne 13. julija
2009 o usklajevanju zakonov in drugih predpisov o kolektivnih naložbenih
podjemih za vlaganja v prenosljive vrednostne papirje (KNPVP) (UL L št. 302 z
dne 17. 11. 2009, str. 32), uvrščajo drugi pristojni organi držav
članic.
23. člen
(opredelitev pojma ustroji listinjenja, ki jih napajajo
bančne kreditne linije)
(1) Izraz ustroj listinjenja iz tretje alineje 8.d)
točke prvega odstavka 237. člena ZISDU-3 pomeni ustroj, ki je bil oblikovan za
namen listinjenja in ima obliko gospodarske družbe ali fiduciarja ali pa je bil
ustanovljen v skladu s pogodbenim pravom.
(2) Izraz bančna kreditna linija iz tretje alineje 8.d)
točke prvega odstavka 237. člena ZISDU-3 pomeni bančne posle, ki jih zagotavlja
finančna institucija, ki sama izpolnjuje merila iz 8.č) točke prvega odstavka
237. člena ZISDU-3.
6. Merila za opredelitev skupine oseb
24. člen
(merila za opredelitev pojma skupina oseb)
Za skupino oseb iz prvega odstavka 239. člena ZISDU-3, šteje
skupina oseb, ki morajo v skladu z zakonom, ki ureja gospodarske družbe, ali
priznanimi mednarodnimi računovodskimi standardi pripraviti konsolidirane
računovodske izkaze.
7. Posnemanje sestave delniških indeksov ali indeksov
dolžniških vrednostnih papirjev
25. člen
(merila za priznanje indeksa)
(1) Indeks iz prvega odstavka 243. člena ZISDU-3, mora
izpolnjevati naslednje pogoje:
1.     
ima razpršeno sestavo, pri čemer se šteje, da je sestava indeksa dovolj
razpršena, če gibanje cene posamezne komponente indeksa ali aktivnosti,
povezane s trgovanjem s posamezno komponento indeksa, ne vplivajo prekomerno na
vedenje celotnega indeksa, in če sestava indeksa upošteva omejitve izpostavljenosti
do posamezne osebe, ki jih določa ZISDU-3;
2.     
je reprezentativen odraz trga, na katerega se nanaša, pri čemer se
šteje, da je indeks reprezentativen odraz trga, na katerega se nanaša, če na
primeren način meri uspešnost reprezentativne skupine finančnih instrumentov z
določenega trga, ki predstavljajo komponente indeksa, organizacija, ki indeks
izračunava, pa za izračun indeksa uporablja priznano metodologijo, ki na
splošno ne izključuje pomembnega izdajatelja s trga, na katerega se indeks nanaša;
3.     
obstaja postopek redne in izredne revizije sestave indeksa, ki
zagotavlja, da je sestava indeksa stalno odraz trga, na katerega se nanaša;
4.     
indeks sestavljajo delnice in/ali dolžniški finančni instrumenti iz
prvega odstavka 237. člena ZISDU-3, ki morajo biti dovolj likvidni, da
vzajemnemu skladu omogočajo tekoče posnemanje sestave indeksa;
5.     
indeks mora biti objavljen na ustrezen način, kar pomeni, da postopek
objave temelji na utečenih postopkih zbiranja cen finančnih instrumentov, ki
predstavljajo komponente indeksa, ter na utečenih postopkih izračuna in objave
vrednosti indeksa in podatkov o njegovi historični vrednosti v dnevnih
časopisih in/ali na internetu. Obširno in pravočasno morajo biti v dnevnih
časopisih in/ali na internetu javnosti dostopne tudi informacije o metodologiji
izračuna indeksa in postopku revidiranja njegove sestave, o njegovi trenutni
sestavi in njenih spremembah ter informacije o morebitnih operativnih težavah
pri zagotavljanju pravočasnih ali točnih informacij, potrebnih za izračun indeksa;
6.     
organizacija, ki izračunava indeks, mora biti neodvisna od družbe za
upravljanje. Ne glede na prejšnji stavek sta lahko organizacija, ki izračunava
indeks, in družba za upravljanje, dela iste gospodarske skupine, kadar lahko
vložnik zahteve dokaže, da bo zagotovljeno učinkovito preprečevanje nasprotja
interesov.
(2) V zvezi s pogoji iz prejšnjega odstavka se smiselno
uporabljajo tudi podrobnejše opredelitve iz prvega odstavka 16. člena tega
sklepa.
III. PODROBNEJŠA MERILA V ZVEZI Z NALOŽBAMI IN DRUGIMI
SREDSTVI, KI VELJAJO IZKLJUČNO ZA AJIS
26. člen
(splošna določba)
(1) Če v tem poglavju ni določeno drugače, se za AJIS
uporabljajo določbe II. poglavja tega sklepa, pri čemer se izraz »vzajemni
sklad« v vseh sklonih nadomesti z izrazom »AJIS«.
(2) Ne glede na prejšnji odstavek se določbe II.
poglavja tega sklepa, ki se nanašajo na pogoje glede sprotnih vplačil in
izplačil enot vzajemnega sklada, za investicijsko družbo ne uporabljajo.
27. člen
(naložbe v druge alternativne investicijske sklade)
(1) Naložba AJIS v drug alternativni investicijski sklad
iz 1. točke prvega odstavka 361. člena ZISDU-3, ne sme ogroziti zmožnosti
rednega izračunavanja čiste vrednosti sredstev in vrednosti enote premoženja.
(2) Periodika in način izplačil enot kolektivnega naložbenega
podjema mora alternativnemu vzajemnemu skladu omogočati izpolnjevanje
obveznosti iz tretjega odstavka 380. člena ZISDU-3.
28. člen
(naložbe v denarne depozite)
AJIS ima lahko sredstva naložena v denarne depozite z
ročnostjo daljšo od 12 mesecev, če te naložbe ne ogrožajo izpolnjevanja
obveznosti iz tretjega odstavka 380. člena ZISDU-3.
29. člen
(naložbe v plemenite kovine)
AJIS ima lahko sredstva naložena v plemenite kovine, če so
hkrati izpolnjeni naslednji pogoji:
1.     
plemenita kovina je zlato, katerega čistost znaša najmanj 995,0 enot;
2.     
zlato, ki je predmet naložbe, mora biti v obliki standardiziranih zlatih
palic, pri čemer ima vsaka svojo serijsko številko, oznako teže in čistosti ter
žig priznanega predelovalnega podjetja;
3.     
vrednost enote zlata, ki je predmet naložbe, se določa in javno objavlja
najmanj enkrat dnevno, oblikuje pa se po vnaprej znani metodologiji;
4.     
zlato, ki je predmet naložbe, je shranjeno bodisi pri skrbniški banki,
ki za AJIS opravlja skrbniške storitve bodisi v eni ali več bank ali posebej za
to dejavnost registriranih zakladnic s sedežem v Londonu, New Yorku ali
Zürichu;
5.     
zlato, ki je predmet naložbe, mora biti v neposredni lasti AJIS (angl.
allocated gold);
6.     
naložba v zlato mora biti likvidna do te mere, da v nobenem primeru ni
ogroženo izpolnjevanje obveznosti iz tretjega odstavka 380. člena ZISDU-3.
30. člen
(nepremičnine)
(1) Pojem nepremičnina iz 4. točke prvega odstavka 361.
člena ZISDU-3 pomeni naložbeno nepremičnino iz Mednarodnega računovodskega
standarda 40, sprejetimi v skladu z Uredbo (ES) št. 1606/2002 Evropskega
parlamenta in Sveta z dne 19. julija 2002 o uporabi mednarodnih
računovodskih standardov (UL L št. 243 z dne 11. 9. 2002, str. 609).
(2) Ne glede na prejšnji odstavek nepremičnina, ki se
gradi ali razvija za prihodnjo uporabo ni naložbena nepremičnina.
(3) Nepremičnina mora biti vpisana v zemljiško knjigo
ali drugi javni register, v katerem se vpisuje lastninska pravica.
(4) Če se nepremičnina nahaja na ozemlju tretje države,
morajo biti izpolnjeni naslednji pogoji:
1.     
v tretji državi je mogoč prost prenos lastninske pravice na
nepremičninah;
2.     
skrbniku mora biti omogočeno izvajanje skrbniških storitev;
3.     
v prospektu in statutu investicijske družbe mora biti navedeno, da bodo
sredstva sklada naložena v nepremičnine v državah izven Evropske unije;
4.     
v prospektu in statutu investicijske družbe morajo biti navedene tretje
države, v katerih bo AJIS pridobival nepremičnine in delež nepremičnin iz
posamezne države v sredstvih sklada, pri čemer mora biti zagotovljena primerna
razpršenost po posameznih tretjih državah.
(5) Nepremičnina, katere ekonomska upravičenost je
vezana na eno ali več drugih nepremičnin, skupaj štejejo kot ena nepremičnina.
(6) Šteje se, da je posamezna nepremičnina v izključni lasti
AJIS kot to določa 4. točka prvega odstavka 367. člen ZISDU-3, tudi v
primeru etažne lastnine.
IV. PRAVILA ZA IZRAČUN IZPOSTAVLJENOSTI INVESTICIJSKEGA
SKLADA
31. člen
(izračun izpostavljenosti investicijskega sklada)
Pri izračunu izpostavljenosti investicijskega sklada do
posamezne vrste naložb, do posamezne osebe, do oseb vključenih v skupino in do
posebnih kategorij oseb ter za namene izračuna izpostavljenosti glede na druge
omejitve kot jih določa ZISDU-3 in na njegovi podlagi izdani splošni akti
oziroma kot izhajajo iz naložbenih pravil investicijskega sklada določenih v
prospektu, pravilih upravljanja oziroma statutu investicijskega sklada, se
pojem sredstva investicijskega sklada nanaša na čisto vrednost sredstev
investicijskega sklada.

Sklep o naložbah investicijskega sklada (Uradni
list RS, št. 11/16) vsebuje naslednjo prehodno in
končno določbo:
»V. PREHODNA IN KONČNA DOLOČBA
32. člen
(prenehanje uporabe sklepa)
Z dnem uveljavitve tega sklepa se preneha uporabljati Sklep o
naložbah investicijskega sklada (Uradni list RS, št. 33/12, 76/12 in 31/15
– ZISDU-3).
33. člen
(uveljavitev sklepa)
Ta sklep začne veljati petnajsti dan po objavi v Uradnem
listu Republike Slovenije.«.

Sklep o spremembah in dopolnitvah Sklepa o
naložbah investicijskega sklada (Uradni list RS, št. 31/17) vsebuje naslednjo končno določbo:
»KONČNA DOLOČBA
7. člen
Ta sklep začne veljati petnajsti dan po objavi v Uradnem
listu Republike Slovenije.«.