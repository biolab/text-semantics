I. SPLOŠNA DOLOČILA
1. člen
Univerza v Mariboru je avtonomna, znanstvenoraziskovalna in
najvišja izobraževalna ustanova s posebnim položajem, ki s svojo dejavnostjo na
določenih znanstvenih oziroma strokovnih področjih zagotavlja nadaljnji razvoj
znanosti in strok in s posredovanjem znanja na teh področjih omogoča pridobitev
javno veljavne visoko-strokovne, univerzitetne in podiplomske izobrazbe.
Univerza v Mariboru opravlja svoje poslanstvo skladno s prvim
odstavkom tega člena na mednarodnem, nacionalnem in regionalnem nivoju.
Univerzo v Mariboru sestavljajo članice in druge
organizacijske enote, ki jih določa Statut.
Univerza v Mariboru nadaljuje tradicijo visokega šolstva v
Mariboru iz leta 1859, delo Združenja visokošolskih zavodov Maribor iz leta
1959 in leta 1975 ustanovljene Univerze.
2. člen
Univerza v Mariboru deluje po načelih avtonomije, ki ji
zagotavljajo svobodo raziskovanja, posredovanja znanja in umetniškega
ustvarjanja, samostojno urejanje organizacije in delovanja, izdelavo in sprejem
študijskih in znanstvenoraziskovalnih programov, določanje študijskega režima,
volitve in izbiro visokošolskih učiteljev, znanstvenih delavcev in
visokošolskih sodelavcev in druga upravičenja skladno z zakonom.
Organi Univerze v Mariboru, zaposleni in študenti razvijajo
univerzo v skladu z načeli trajnostne in družbeno odgovorne institucije. Ta
načela spoštujejo pri poučevanju in učenju, znanstvenoraziskovalnem strokovnemu
in umetniškem delu, pri upravljanju in vodenju procesov in sistemov na univerzi
in sodelovanju univerze na lokalni, nacionalni in mednarodni ravni.
Pri visokošolski dejavnosti na Univerzi ni dopustno delovanje
političnih strank in verskih skupnosti ali izvajanje politične propagande in
verskih obredov.
Pripadniki policije ali oboroženih sil nimajo pravice vstopa
v prostore Univerze oziroma njenih članic, razen v primerih nujnega posredovanja,
ko je v nevarnosti življenje ali ko za posredovanje zaprosi rektor, dekan
oziroma direktor ali ravnatelj druge članice ter druga pooblaščena oseba
Univerze.
Inšpektorji Republike Slovenije se lahko gibljejo po
prostorih Univerze v Mariboru oziroma njenih članic ob prisotnosti rektorja
Univerze oziroma od njega pooblaščene osebe.
3. člen
Ustanovitelj Univerze v Mariboru je Republika Slovenija.
4. člen
Univerza v Mariboru prek fakultet opravlja visokošolsko
dejavnost in z izvajanjem nacionalnega programa visokega šolstva kot javne
službe omogoča državljanom Republike Slovenije uresničevanje ustavne pravice do
pridobivanja in izpopolnjevanja univerzitetnega in visokošolskega strokovnega
izobraževanja.
Študij na Univerzi v Mariboru se omogoča tudi Slovencem brez
slovenskega državljanstva, ob upoštevanju načela vzajemnosti in ob
izpolnjevanju drugih pogojev pa tudi tujcem.
Državljani članic Evropske unije imajo pravico do
izobraževanja na Univerzi v Mariboru pod enakimi pogoji kot državljani
Republike Slovenije.
Univerza v Mariboru v skladu s sklenjenimi mednarodnimi
pogodbami omogoča študij tujim študentom na univerzi oziroma članicah univerze
skladno s pogoji, ki jih določajo mednarodne pogodbe.
4.a člen
V tem Statutu se izrazi, ki se nanašajo na osebe in so
zapisani v moški slovnični obliki, uporabljajo kot nevtralni za ženski in moški
spol.
II. STATUSNA DOLOČILA
1. Univerza, fakultete, pridružene članice
5. člen
Ime univerze je: Univerza v Mariboru
Skrajšano ime: UM
Ime v angleščini: University of Maribor
Sedež: Maribor, Slomškov trg 15
Univerza v Mariboru (v nadaljnjem besedilu: univerza) je
pravna oseba.
Samo univerza ima pravdno sposobnost v postopkih pred
državnimi organi in sodišči, razen v primerih iz 14. člena tega Statuta.
6. člen
V univerzi so fakultete in drugi zavodi kot članice univerze,
lahko pa se vanjo kot pridružene članice vključijo tudi samostojni visokošolski
in drugi zavodi pod pogoji, ki jih določa ta Statut.
7. člen
V univerzi so naslednje fakultete (v nadaljnjem besedilu:
članice univerze):
1.     
Univerza v Mariboru
Ekonomsko-poslovna fakulteta
Skrajšano ime: UM EPF
Ime v angleščini: University of Maribor,
Faculty of Economics and Business
2.     
Univerza v Mariboru
Fakulteta za elektrotehniko, računalništvo
in informatiko
Skrajšano ime: UM FERI
Ime v angleščini: University of Maribor,
Faculty of Electrical Engineering and Computer Science
3.     
Univerza v Mariboru
Fakulteta za energetiko
Skrajšano ime: UM FE
Ime v angleščini: University of Maribor,
Faculty of Energy Technology
4.     
Univerza v Mariboru
Fakulteta za gradbeništvo, prometno
inženirstvo in arhitekturo
Skrajšano ime: UM FGPA
Ime v angleščini: University of Maribor,
Faculty of Civil Engineering, Transportation Engineering and Architecture
5.     
Univerza v Mariboru
Fakulteta za kemijo in kemijsko tehnologijo
Skrajšano ime: UM FKKT
Ime v angleščini: University of Maribor,
Faculty of Chemistry and Chemical Engineering
6.     
Univerza v Mariboru
Fakulteta za kmetijstvo in biosistemske vede
Skrajšano ime: UM FKBV
University of Maribor, Faculty of
Agriculture and Life Sciences
7.     
Univerza v Mariboru
Fakulteta za logistiko
Skrajšano ime: UM FL
Ime v angleščini: University of Maribor,
Faculty of Logistics
8.     
Univerza v Mariboru
Fakulteta za naravoslovje in matematiko
Skrajšano ime: UM FNM
Ime v angleščini: University of Maribor,
Faculty of Natural Sciences and Mathematics
9.     
Univerza v Mariboru
Fakulteta za organizacijske vede
Skrajšano ime: UM FOV
Ime v angleščini: University of Maribor,
Faculty of Organizational Sciences
10.  
Univerza v Mariboru
Fakulteta za strojništvo
Skrajšano ime: UM FS
Ime v angleščini: University of Maribor,
Faculty of Mechanical Engineering
11.  
Univerza v Mariboru
Fakulteta za turizem
Skrajšano ime: UM FT
Ime v angleščini: University of Maribor,
Faculty of Tourism
12.  
Univerza v Mariboru
Fakulteta za varnostne vede
Skrajšano ime: UM FVV
Ime v angleščini: University of Maribor,
Faculty of Criminal Justice and Security
13.  
Univerza v Mariboru
Fakulteta za zdravstvene vede
Skrajšano ime: UM FZV
Ime v angleščini: University of Maribor,
Faculty of Health Sciences
14.  
Univerza v Mariboru
Filozofska fakulteta
Skrajšano ime: UM FF
Ime v angleščini: University of Maribor,
Faculty of Arts
15.  
Univerza v Mariboru
Medicinska fakulteta
Skrajšano ime: UM MF
Ime v angleščini: University of Maribor,
Faculty of Medicine
16.  
Univerza v Mariboru
Pedagoška fakulteta
Skrajšano ime: UM PEF
Ime v angleščini: University of Maribor,
Faculty of Education
17.  
Univerza v Mariboru
Pravna fakulteta
Skrajšano ime: UM PF
Ime v angleščini: University of Maribor,
Faculty of Law
in druga zavoda (v nadaljnjem besedilu: drugi
članici univerze):
1.     
Univerza v Mariboru
Univerzitetna knjižnica Maribor
Skrajšano ime: UM UKM
Ime v angleščini: University of Maribor,
University of Maribor Library
2.     
Univerza v Mariboru
Študentski domovi
Skrajšano ime: UM ŠD
Ime v angleščini: University of Maribor,
Student Dormitories.
Ob izpolnjevanju pogojev, ki jih določa zakon, se lahko v
okviru univerze kot nove članice univerze ustanovijo še druge fakultete, lahko
pa se ustanovijo oziroma vključijo tudi druge članice univerze, obstoječe
članice pa se lahko delijo, spojijo, pripojijo ali na drugi način prenehajo.
O statusnem preoblikovanju univerze po prvem odstavku tega
člena sklepa Senat univerze z večino glasov vseh svojih članov.
8. člen
Članice univerze iz prejšnjega člena imajo pravico nastopati
v pravnem prometu, na način, v primerih in ob pogojih, ki jih določa ta Statut.
9. člen
V univerzo se lahko kot pridružene članice vključijo
samostojni visokošolski in drugi zavodi:
-       
če opravljajo visokošolsko izobraževalno ali raziskovalno dejavnost ali
dejavnost, ki je infrastrukturni pogoj za opravljanje izobraževalne ali
raziskovalne dejavnosti,
-       
če opravljajo dejavnost, ki je potrebna za uresničevanje visokošolske
dejavnosti in jo s svojo dejavnostjo omogočajo,
-       
če s svojo dejavnostjo dopolnjujejo visokošolsko dejavnost univerze,
članic univerze ali z njimi v večji meri sodelujejo.
O sprejemu samostojnega visokošolskega zavoda ali drugega
zavoda kot pridružene članice univerze odloča Senat univerze v skladu z
določili tega statuta.
10. člen
Pridružene članice univerze imajo:
1.     
pravico habilitirati svoje delavce pri pristojnih organih univerze,
članic univerze, po postopku in merilih, ki veljajo za visokošolske delavce
univerze,
2.     
pravico uporabljati knjižnično – informacijski sistem univerze,
3.     
pravico dajati mnenja v zadevah s področja njihove dejavnosti,
4.     
pravico, v svojem imenu navesti, da je pridružena članica univerze,
5.     
pravico sodelovati pri mednarodnih projektih univerze oziroma članic
univerze,
6.     
pravico prek svojega predstavnika v organih univerze sodelovati v zadevah,
ki se nanašajo na dejavnost pridružene članice na način, kot to določa sklep o
pridruženem članstvu.
2. Dejavnost univerze in članic univerze
11. člen
Univerza zagotavlja razvoj znanosti, umetnosti in strok ter
prek svojih članic v izobraževalnem procesu posreduje spoznanja z
naravoslovnega, tehniškega in tehnološkega, zdravstvenega, kmetijskega,
družboslovnega in humanističnega znanstvenega oziroma umetniškega in
strokovnega področja.
Univerza lahko prek svojih članic neposredno organizira
izvajanje znanstveno-raziskovalnih in študijskih interdisciplinarnih programov
s področij, naštetih v prvem odstavku tega člena.
Univerza izvaja javna pooblastila.
Univerza organizira in usklajuje tudi izvajanje dejavnosti in
javnih pooblastil, potrebnih za uresničevanje dejavnosti iz prvega, drugega in
tretjega odstavka tega člena.
12. člen
Univerza prek fakultet (članic univerze) opravlja
izobraževalne, znanstveno – raziskovalne in umetniške dejavnosti, ki temeljijo
na eni ali več sorodnih ali med seboj povezanih znanstvenih disciplinah oziroma
umetniških področjih in strok na v drugem odstavku tega člena navedenih
študijskih področjih.
Študijska področja in primeroma našteti študiji, razvrščeni v
skladu s predpisom, ki ureja klasifikacijski sistem izobraževanja in
usposabljanja, na posameznih fakultetah so:
-       
Ekonomsko-poslovna fakulteta: (03) Družbene vede, novinarstvo in
informacijska znanost, (04) Poslovne in upravne vede, pravo;
-       
Fakulteta za elektrotehniko, računalništvo in informatiko: (06)
Informacijske in komunikacijske tehnologije (IKT), (07) Tehnika, proizvodne
tehnologije in gradbeništvo;
-       
Fakulteta za energetiko: (07) Tehnika, proizvodne tehnologije in
gradbeništvo;
-       
Fakulteta za gradbeništvo, prometno inženirstvo in arhitekturo: (07)
Tehnika, proizvodne tehnologije in gradbeništvo;
-       
Fakulteta za kemijo in kemijsko tehnologijo: (05) Naravoslovje,
matematika in statistika, (07) Tehnika, proizvodne tehnologije in gradbeništvo;
-       
Fakulteta za kmetijstvo in biosistemske vede: (08) Kmetijstvo,
gozdarstvo, ribištvo in veterinarstvo;
-       
Fakulteta za logistiko: (10) Transport, varnost, gostinstvo in turizem,
osebne storitve;
-       
Fakulteta za naravoslovje in matematiko: (01) Izobraževalne znanosti in
izobraževanje učiteljev, (05) Naravoslovje, matematika in statistika;
-       
Fakulteta za organizacijske vede: (04) Poslovne in upravne vede, pravo,
(06) Informacijske in komunikacijske tehnologije (IKT), (07) Tehnika,
proizvodne tehnologije in gradbeništvo;
-       
Fakulteta za strojništvo: (07) Tehnika, proizvodne tehnologije in
gradbeništvo;
-       
Fakulteta za turizem: (10) Transport, varnost, gostinstvo in turizem,
osebne storitve;
-       
Fakulteta za varnostne vede: (10) Transport, varnost, gostinstvo in
turizem, osebne storitve, (06) Informacijske in komunikacijske tehnologije
(IKT);
-       
Fakulteta za zdravstvene vede: (09) Zdravstvo in socialna varnost;
-       
Filozofska fakulteta: (01) Izobraževalne znanosti in izobraževanje
učiteljev, (02) Umetnost in humanistika, (03) Družbene vede, novinarstvo in
informacijska znanost;
-       
Medicinska fakulteta: (09) Zdravstvo in socialna varnost;
-       
Pedagoška fakulteta: (01) Izobraževalne znanosti in izobraževanje
učiteljev, (10) Transport, varnost, gostinstvo in turizem, osebne storitve;
-       
Pravna fakulteta: (04) Poslovne in upravne vede, pravo.
V okviru študijskih področij se izvajajo posamezni študijski
programi, ki se lahko dopolnjujejo, preoblikujejo ali na novo uvajajo skladno s
predpisanimi postopki.
Študijske programe z dveh ali več študijskih področij oziroma
interdisciplinarne študijske programe lahko izvaja več članic univerze skupaj.
13. člen
Univerza prek fakultet razvija znanstvene discipline, na
katerih temeljijo njihovi študijski programi, ter znanstvene discipline s
sorodnih ali interdisciplinarno povezanih področij ter opravljajo znanstveno-
raziskovalno in umetniško dejavnost z enega ali več sorodnih ali med seboj interdisciplinarno
povezanih znanstvenih oziroma umetniških področij, disciplin in strok.
Članice univerze izvajajo temeljno raziskovalne,
aplikativnoraziskovalne, razvojne in druge projekte ter javna pooblastila.
Članice univerze organizirajo oziroma izvajajo tudi
dejavnosti, ki so potrebne za uresničevanje dejavnosti, določenih v tem in v
prejšnjem členu.
Na predlog senatov članic lahko Senat univerze sprejme
splošni akt, s katerim skladno z načelom matičnosti določi razvoj znanstvenih
disciplin iz prvega odstavka tega člena.
14. člen
Članice univerze lahko opravljajo tudi izobraževalne,
raziskovalne, strokovne, razvojne in svetovalne ter umetniške dejavnosti ter
druge, s temi dejavnostmi povezane dejavnosti, ki ne sodijo v nacionalni
program, če to ne ovira izvajanja njihove osnovne izobraževalne in
znanstvenoraziskovalne dejavnosti, opredeljene v prejšnjih členih tega statuta,
in če zagotovijo povračilo stroškov, ki nastanejo pri njihovem opravljanju.
Razmerje med univerzo in članico, povezano z dejavnostjo iz
prvega odstavka tega člena, se uredi s posebnim aktom, ki ga sprejme Upravni
odbor univerze.
V aktu iz drugega odstavka se določijo povračilo stroškov,
uporaba znaka univerze in druge zadeve v zvezi s pridobivanjem prihodka iz
prvega odstavka tega člena.
Izhodišče za določitev višine nadomestila je prihodek, ki ga
članica pridobi z dejavnostjo iz prvega odstavka tega člena.
Za opravljanje dejavnosti iz prvega odstavka tega člena po
uveljavitvi akta iz drugega odstavka tega člena imajo članice pravno sposobnost
in lahko pridobijo davčno številko za nastopanje v pravnem prometu.
Članica ima pravdno sposobnost v primeru uveljavljanja
interesov pred državnimi organi in sodišči izključno iz naslova sredstev, ki se
pridobivajo skladno s prvim odstavkom tega člena. Te sposobnosti pa nimajo v
odnosu do univerze.
15. člen
Univerzitetna knjižnica Maribor kot osrednja univerzitetna
knjižnica daje s svojo dejavnostjo informacijsko podporo izobraževalnemu,
znanstveno- raziskovalnemu in umetniškemu delu na univerzi, koordinira
knjižnično- informacijsko dejavnost, koordinira nabavo in ponudbo
knjižnično-informacijskega gradiva ter medknjižnično izposojo na univerzi,
koordinira izdelavo bibliografije univerze, izobražuje uporabnike o knjižničnem
gradivu ter posreduje informacije za raziskovalno in strokovno delo tudi drugim
uporabnikom. Kot arhivska knjižnica hrani obvezne izvode knjižničnega gradiva z
območja Republike Slovenije, kot domoznanska knjižnica zbira, dokumentira in
posreduje domoznansko gradivo za mesto Maribor in njegovo širšo okolico in
opravlja naloge matične knjižnice za specialne knjižnice v Mariboru.
16. člen
Univerza v Mariboru Študentski domovi opravljajo dejavnost
dajanja lastnih nepremičnin v najem in dejavnost posredovanja pri dajanju
nepremičnin v najem študentom in s tem zagotavljajo nastanitvene pogoje za
bivanje študentov in gostujočih profesorjev. Študentski domovi opravljajo tudi
dejavnost prehrane oziroma gostinskih in turističnih storitev ter druge
servisne storitve, ki se določijo v prilogi k temu Statutu.
17. člen
Dejavnosti, ki jih opravljajo univerza in članice univerze po
določilih 11., 12., 13. in 15. ter 16. člena tega Statuta, so navedene v
prilogi, ki je sestavni del tega statuta.
Dejavnosti članic univerze po 14. členu in dejavnosti drugih
članic univerze, ki ne spadajo v javno službo, se določijo kot druge dejavnosti
v prilogi k Statutu.
3. Pravice, obveznosti in odgovornosti univerze in njenih
članic v pravnem prometu
18. člen
Univerza nastopa v pravnem prometu samostojno v svojem imenu
in za svoj račun z vsemi pravicami in obveznostmi ter sklepa pravne posle za
dejavnosti, ki so določene v Odloku o preoblikovanju Univerze v Mariboru, in
dejavnosti, ki so določene v tem Statutu, brez omejitev.
Pri odtujitvi in obremenitvi nepremičnine oziroma opreme
večje vrednosti, pridobljene iz javnih sredstev za opravljanje izobraževalne in
znanstveno-raziskovalne dejavnosti iz 11., 12., 13., 15. in 16. člena tega
statuta, je potrebno soglasje ustanovitelja.
Za opremo večje vrednosti se šteje oprema, za nakup katere je
v skladu z Zakonom o javnih naročilih potreben javni razpis.
Univerza upravlja in razpolaga z nepremičnino, pridobljeno iz
drugih virov v skladu z namenom, za katerega je bila pridobljena.
Univerza odgovarja za obveznosti iz prvega in drugega
odstavka tega člena z vsem svojim premoženjem.
Univerza odgovarja za obveznosti, ki nastanejo s poslovanjem
organizacijske enote, ki nastopa v pravnem prometu v imenu in za račun
univerze, izključno iz neproračunskih sredstev, ki niso namenjena izvajanju
javne službe univerze.
19. člen
Članice univerze nastopajo v pravnem prometu pri opravljanju
dejavnosti za uresničevanje nacionalnega programa visokega šolstva, za katerega
se zagotavljajo javna sredstva, samostojno, v imenu in za račun univerze, vsaka
v okviru svoje dejavnosti, ki je opredeljena v tem Statutu, in v mejah sredstev
za izvajanje te dejavnosti.
Za obveznosti, ki nastanejo iz prvega odstavka tega člena,
odgovarja univerza s premoženjem, ki ga članica univerze uporablja pri
opravljanju te dejavnosti.
Članice univerze ne morejo razpolagati z nepremičninami,
namenjenimi za izvajanje nacionalnega programa visokega šolstva, pridobljenimi
iz javnih sredstev ali iz drugih virov.
20. člen
Članice univerze razpolagajo z nepremičnino, namenjeno za opravljanje
dejavnosti iz 14. člena tega Statuta, na podlagi predhodnega sklepa (soglasja)
Upravnega odbora univerze.
Pri izvajanju dejavnosti iz 14. člena tega Statuta nastopajo
članice univerze v pravnem prometu v svojem imenu in za svoj račun in za obveznosti,
ki nastanejo s takšnega poslovanja, odgovarjajo z vsem premoženjem,
pridobljenim z opravljanjem te dejavnosti, brez omejitev.
Univerza in ustanovitelj za te obveznosti članic ne
odgovarjata.
21. člen
Pri opravljanju dejavnosti iz 14. člena tega statuta imajo
pravico nastopanja v pravnem prometu v imenu in za račun članice univerze
naslednje organizacijske enote članic univerze:
1.     
Na Ekonomsko-poslovni fakulteti:
1.1  
Inštitut za marketing
1.2  
Inštitut za mednarodne ekonomsko-poslovne študije
1.3  
Inštitut za ekonomsko diagnozo in prognozo
1.4  
Inštitut za management in organizacijo
1.5  
Inštitut za finance in umetno inteligenco
1.6  
Inštitut za gospodarsko pravo
1.7  
Inštitut za operacijske raziskave
1.8  
Inštitut za tehnologijo in podjetniško varstvo okolja
1.9  
Inštitut za turizem in poslovno logistiko
1.10 Inštitut za projektni management
1.11 Inštitut za računovodstvo,
revizijo in davščine
1.12 Inštitut za podjetništvo in
management malih podjetij
1.13 Inštitut za upravljanje podjetij
in strateški management
1.14 Inštitut za jezike in tuje
poslovne jezike
1.15 Inštitut za e-poslovanje in
management informatike
2.     
Na Fakulteti za elektrotehniko, računalništvo in informatiko:
2.1  
Inštitut za elektrotehniko in računalništvo
2.2  
Inštitut za močnostno elektrotehniko
2.3  
Inštitut za avtomatiko
2.4  
Inštitut za robotiko
2.5  
Inštitut za elektroniko in telekomunikacije
2.6  
Inštitut za računalništvo
2.7  
Inštitut za informatiko
2.8  
Inštitut za matematiko in fiziko
2.9  
Inštitut za medijske komunikacije
2.10 2.10 Center za umetno inteligenco.
3.     
Na Fakulteti za gradbeništvo, prometno inženirstvo in arhitekturo:
3.1  
Inštitut za gradbeno infrastrukturo
3.2  
Inštitut za operativno in konstrukcijsko gradbeništvo
3.3  
Inštitut za geotehniko
3.4  
Inštitut za arhitekturo in prostor
3.5  
Inštitut za prometne vede
3.6  
Center za izobraževanje in strokovno izpopolnjevanje.
4.     
Na Fakulteti za kemijo in kemijsko tehnologijo:
4.1  
Inštitut za kemijske raziskave.
5.     
Na Fakulteti za organizacijske vede:
5.1  
Inštitut za organizacijo in management.
6.     
Na Fakulteti za strojništvo:
6.1  
Raziskovalni inštitut za strojništvo
6.2  
Inštitut za inženirske materiale in oblikovanje.
7.     
Na Pedagoški fakulteti:
7.1  
Znanstveni inštitut
7.2  
Center za pedagoško izobraževanje in strokovno izpopolnjevanje.
8.     
Na Pravni fakulteti:
8.1  
Inštitut za civilno, primerjalno in mednarodno zasebno pravo
8.2  
Inštitut za finančno pravo in javne finance
8.3  
Inštitut za javno pravo
8.4  
Inštitut za delovna razmerja in socialno varnost
8.5  
Inštitut za gospodarsko, pogodbeno in korporacijsko pravo
8.6  
Inštitut za filozofijo, zgodovino in ikonografijo prava
8.7  
Center za pravno izobraževanje in raziskovanje
8.8  
Inštitut za ekonomsko analizo prava
8.9  
Center za medicinsko pravo
8.10 Center za normativno dejavnost
8.11 Center za alternativno reševanje
sporov
8.12 Inštitut za kazensko in
prekrškovno pravo
8.13 Center Alumni.
9.     
9 Na Fakulteti za kmetijstvo in biosistemske vede:
9.1  
Univerzitetni kmetijski center Fakultete za kmetijstvo
9.2  
Univerzitetni center za vinogradništvo in vinarstvo Meranovo
9.3  
Center za sadjarstvo in predelavo sadja
9.4  
Center za poljedelstvo in vrtnarstvo
9.5  
Center za živinorejo
9.6  
Center za kmetijsko tehniko in fitomedicino
9.7  
Center za gozdarstvo z botaničnim vrtom
9.8  
Center za travništvo in pridelovanje krme
9.9  
Inštitut za ekološko kmetovanje
9.10 Center za vseživljenjsko
izobraževanje in poklicno uspešnost
9.11 Inštitut za ekonomiko in
tehnologije športne konjereje.
10.  
Na Fakulteti za zdravstvene vede:
10.1 Inštitut za raziskovalno dejavnost
10.2 Inštitut za zdravstveno nego.
11.  
Na Fakulteti za logistiko:
11.1 Inštitut za logistiko.
12.  
Na Fakulteti za energetiko:
12.1 Center za univerzitetne študije in
raziskave v Velenju
12.2 Znanstvenoraziskovalni in razvojni
inštitut
12.3 Inštitut za energetiko.
13.  
Na Fakulteti za varnostne vede:
13.1 Inštitut za varstvoslovje.
14.  
Na Medicinski fakulteti:
14.1 Inštitut za fiziologijo
14.2 Inštitut za patologijo
14.3 Inštitut za javno zdravje
14.4 Inštitut za sodno medicino
14.5 Inštitut za biomedicinske vede
14.6 Inštitut za anatomijo, histologijo
in embriologijo
14.7 Center za humano genetiko in
farmakogenomiko
14.8 Simulacijski center
14.9  Inštitut za športno medicino
14.10    Inštitut za
paliativno medicino in oskrbo.
15.  
Na Fakulteti za naravoslovje in matematiko:
15.1 Inštitut za
naravoslovno-matematične raziskave in aplikacije (INMRA)
15.2 Center za vseživljenjsko učenje
FNM
15.3 Inštitut za fiziko
15.4 Inštitut Oddelka za matematiko in
računalništvo
15.5 Inštitut za biologijo, ekologijo
in varstvo narave
15.6 Inštitut za sodobne tehnologije.
16.  
Na Fakulteti za turizem:
16.1 Inštitut za turizem
16.2 Medpodjetniški izobraževalni
center
16.3 Mednarodni center za
eksperimentalne raziskave v turizmu FT UM.
Pri opravljanju dejavnosti univerze imajo pravico nastopanja
v pravnem prometu v imenu in za račun univerze naslednje organizacijske enote
na nivoju univerze:
1.     
Center za pametna mesta in skupnosti,
2.     
Center za zaslužne profesorje in upokojene visokošolske učitelje
Univerze v Mariboru.
Navedene organizacijske enote nastopajo v pravnem prometu in
imajo vsa pooblastila, ki jih izvršujejo v imenu in za račun univerze, če so
organizirane na nivoju univerze oziroma članice univerze, v katere sestavi so.
V tem členu navedene organizacijske enote nimajo pravice
razpolaganja z nepremičninami.
Dejavnosti, ki jih opravljajo organizacijske enote univerze
in članic univerze, ki imajo pravico nastopanja v pravnem prometu, so navedene
v prilogi, ki je sestavni del tega Statuta.
Senat Univerze in Upravni odbor Univerze lahko ne glede na
določbe tega Statuta v enakem besedilu z aktom o ustanovitvi ustanovita ali
spremenita organizacijske enote, ki imajo pravico nastopanja v pravnem prometu
v imenu in za račun članice univerze ali v imenu in za račun univerze. V
primeru, da akt o ustanovitvi takšne organizacijske enote to določa, lahko takšna
organizacijska enota dobi status podružnice in se lahko registrira kot
podružnica univerze.
4. Zastopanje in predstavljanje
22. člen
Univerzo zastopa in predstavlja rektor samostojno brez
omejitev, razen pri razpolaganju z nepremičninami, ko je potrebno soglasje
upravnega odbora univerze.
Če je nepremičnina pridobljena iz javnih sredstev, je
potrebno tudi soglasje ustanovitelja univerze.
Rektorja univerze nadomeščajo prorektorji iz vrst
visokošolskih učiteljev z enakimi pravicami, kot jih ima rektor. Prorektorji so
zastopniki univerze v skladu s pooblastilom, ki ga določi rektor.
Zastopnik univerze je tudi glavni tajnik univerze, ki zastopa
univerzo v mejah splošnih aktov univerze in v skladu s pooblastili, ki jih
določi rektor.
Rektor lahko v posameznih primerih za zastopanje in
predstavljanje univerze pisno pooblasti druge osebe.
Poslovne listine iz pristojnosti rektorja sopodpisujejo poleg
rektorja oziroma pooblaščenega prorektorja glavni tajnik univerze in
pooblaščene osebe, ki jih na predlog rektorja določi Upravni odbor univerze.
Poslovne listine iz pristojnosti dekanov članic, ravnatelja
ter direktorjev drugih članic, tajnikov članic, in drugih delavcev univerze,
članic in drugih članic se podpisujejo v skladu z določili akta o finančnem
poslovanju, ki ga na predlog rektorja sprejme Upravni odbor univerze.
23. člen
Članico univerze in univerzo v mejah iz 19. člena tega
statuta zastopa in predstavlja dekan samostojno brez omejitev, razen pri
razpolaganju z nepremičninami, ki so namenjene za opravljanje dejavnosti iz 14.
člena tega statuta, ko je potrebno soglasje Upravnega odbora univerze.
Dekana članice univerze nadomeščajo prodekani iz vrst
visokošolskih učiteljev z enakimi pravicami in dolžnostmi, kot jih ima dekan.
Prodekani so zastopniki članice univerze v skladu s pooblastilom, ki ga določi
dekan.
Dekan lahko v posameznih primerih za zastopanje in
predstavljanje fakultete pisno pooblasti druge osebe.
24. člen
Organizacijsko enoto univerze in članice univerze, ki ima po
tem Statutu pooblastila v pravnem prometu, zastopa in predstavlja predstojnik
te enote.
Predstojnik organizacijske enote univerze zagotavlja
zakonitost in učinkovitost poslovanja organizacijske enote in za svoje delo
odgovarja rektorju univerze, predstojnik organizacijske enote fakultete ali
druge članice univerze zagotavlja zakonitost in učinkovitost delovanja
organizacijske enote in za svoje delo odgovarja dekanu članice oziroma
ravnatelju ali direktorju druge članice univerze.
5. Računi univerze in članic univerze
25. člen
Univerza vodi svoja sredstva na enem ali več računih v skladu
s predpisi.
Javna sredstva, ki jih univerza in njene članice pridobivajo
iz proračuna RS za izvajanje javne službe, se vodijo na računu univerze in
ločeno na podračunih članic.
Pri opravljanju dejavnosti po 14. členu tega Statuta lahko
članice univerze vodijo druga sredstva na svojih računih v skladu s predpisi. O
odprtju, vodenju in ukinitvi lastnega računa članice odloča poslovodni odbor
članice.
V primeru, če je terjatev nastala iz naslova poslovanja
članice po 14. členu in 20. členu Statuta, v postopku izvršbe ni moč zaseči ali
rubiti javnih sredstev, s katerimi razpolaga univerza in njene članice in so
namenjena izvajanju javne službe univerze skladno z drugim odstavkom tega člena
in z 18. in 19. členom Statuta.
V primeru, če je terjatev nastala iz naslova poslovanja
organizacijske enote univerze, ki nastopa v pravnem prometu v imenu in za račun
univerze po prvem odstavku 21. člena Statuta, v postopku izvršbe ni moč zaseči
ali rubiti javnih sredstev, s katerimi razpolaga univerza in njene članice ter
so namenjena izvajanju javne službe univerze skladno s šestim odstavkom 18.
člena Statuta.
Gospodarjenje s premoženjem, finančno in računovodsko
poslovanje ter celovit nadzor zakonitosti poslovanja univerze in njenih članic
se določi in zagotovi v skladu z veljavnimi predpisi v splošnih aktih univerze.
25.a člen
Kadar rektor Univerze prenese na dekana članice, direktorja
druge članice ali na druge osebe pooblastila in naloge, za katere je po zakonu
in tem Statutu pristojen rektor, mora pooblaščena oseba zagotavljati
zakonitost, pravilnost in skrbno izvajanje prenesenih nalog, tako da z njenimi
odločitvami ne nastajajo kršitve zakona in predpisov ali druga škoda.
Če pri izvajanju nalog iz prejšnjega odstavka nastanejo
kršitve predpisov ali druga škoda oziroma prihaja do drugih ovir, ki
onemogočajo normalno poslovanje univerze, je za take odločitve v celoti in
polno odgovorna članica oziroma druga članica univerze. V takih primerih z
izvršbo in rubežem ni mogoče poseči po sredstvih univerze in sredstvih drugih
članic. Članica jamči za plačilo svojih obveznost z vsemi sredstvi, ki so v
njeni lasti.
Rektor lahko izdano pooblastilo prekliče in razveljavi, če so
podani zgoraj navedeni ali drugi utemeljeni razlogi.
6. Pečat in simboli univerze
26. člen
Univerza in članice univerze imajo pečat, v katerem je ime
univerze, pri članicah pa tudi ime članice univerze in grb Republike Slovenije,
lahko pa tudi njihov sedež.
27. člen
Znak univerze se uporablja na listinah univerze in njenih
članic.
Članice univerze imajo lahko tudi poseben znak, s katerim
označujejo svojo dejavnost.
Celostno podobo univerze ureja poseben splošni akt.
28. člen
Dan univerze je 18. september, v spomin na 18. 9. 1975, ko je
bila svečano razglašena ustanovitev univerze.
Na Dan univerze se na posebni svečanosti praviloma
promovirajo novi doktorji znanosti in podeljujejo častni doktorati ter opravi
svečana predaja rektorske funkcije.
29. člen
Univerza ima Rektorjev dan in Dan študentov, ki sta pedagoškega
procesa prosta dneva.
Na Rektorjev dan se na posebni svečanosti podeljujejo
priznanja univerze in organizirajo kulturne in druge prireditve, pomembne za
univerzo, njene študente in delavce.
Na Dan študentov se prirejajo športna tekmovanja in izvajajo druge
interesne dejavnosti študentov.
Rektorjev dan določi rektor univerze za vsako leto posebej v
začetku študijskega leta. Dan študentov je praviloma pred koncem letnega
semestra v mesecu maju in se natančneje določi s študijskim koledarjem.
7. Meduniverzitetno sodelovanje
30. člen
Univerza sodeluje z drugimi univerzami doma in v svetu zaradi
oblikovanja in izvajanja skupnih znanstvenoraziskovalnih projektov, študijskih
programov, izmenjave visokošolskih učiteljev, znanstvenih in drugih delavcev,
izmenjave študentov, izmenjave znanstvenih in strokovnih publikacij,
znanstvenih informacij, udeležbe na znanstvenih srečanjih, simpozijih in
konferencah in izvajanja drugih visokošolskih aktivnosti.
O medsebojnem sodelovanju in o vključevanju univerze v
mednarodne univerzitetne mreže sklepa univerza z univerzami posebne bilateralne
in multilateralne sporazume, pogodbe in dogovore, v katerih se podrobneje
opredeljujejo oblike in načini medsebojnega sodelovanja.
III. ORGANIZIRANOST UNIVERZE IN ČLANIC UNIVERZE 
1. Organizacijske oblike visokošolskega dela
31. člen
Univerza in njene članice lahko imajo naslednje
organizacijske enote:
1.     
katedre,
2.     
inštitute,
3.     
oddelke,
4.     
pedagoško-raziskovalne centre,
5.     
centre,
6.     
laboratorije,
7.     
knjižnice.
Dvoje ali več kateder se lahko povezuje v oddelke, dvoje ali
več oddelkov pa se lahko povezuje v pedagoško-raziskovalne centre.
Organizacijske enote imajo pooblastila v pravnem prometu, če
z opravljanjem dejavnosti iz 14. člena pridobivajo del prihodka in če tako
določa ta Statut.
32. člen
Katedre se oblikujejo za določen predmet ali na določenem
zaokroženem delu študijskega področja zaradi usklajevanja in razvijanja
izobraževalnega in s tem povezanega znanstvenoraziskovalnega dela na tem
področju in zaradi razvijanja znanstvenih disciplin in strok s tega področja.
V katedre se povezujejo visokošolski učitelji, znanstveni
delavci in visokošolski sodelavci ene članice univerze, lahko pa tudi
visokošolski učitelji dveh ali več članic univerze. V katedro pa se lahko
povezujejo tudi strokovnjaki zunaj univerze.
Da se študentom omogoči poglobljen študij in uvajanje v
raziskovalno delo, se v delo katedre lahko vključujejo tudi študenti.
33. člen
Katedre na svojem področju:
1.     
sodelujejo pri pripravi študijskih programov in programov raziskovalnega
dela;
2.     
obravnavajo vprašanja in probleme, ki nastanejo pri izvajanju študijskih
programov, in usmerjajo, usklajujejo izobraževalno in znanstveno-raziskovalno
delo;
3.     
z znanstvenoraziskovalno dejavnostjo, posebej s temeljnimi raziskavami,
razvijajo znanstvene discipline, na katerih temeljijo študijski programi, ter
znanstvene discipline s sorodnih ali interdisciplinarno povezanih področij;
4.     
skrbijo, da se znanstveno raziskovalni dosežki in nova spoznanja
prenašajo v pedagoški proces in vnašajo v študijske programe na vseh ravneh
študija;
5.     
razvijajo sodobne pedagoške metode in usklajujejo strokovno
terminologijo;
6.     
spremljajo in analizirajo študijske uspehe in uspehe na
znanstveno-raziskovalnem področju in o njih poročajo;
7.     
skrbijo za strokovni in znanstveni razvoj visokošolskih učiteljev,
znanstvenih delavcev in sodelavcev;
8.     
predlagajo teme diplomskih del;
9.     
načrtujejo in verificirajo študijsko literaturo in druge pripomočke;
10.  
organizirajo strokovna posvetovanja in obravnavajo poročila o udeležbi
na strokovnih posvetovanjih;
11.  
sodelujejo z organizacijami in enotami istih in sorodnih področij v
okviru univerze in zunaj nje;
12.  
lahko izvajajo tudi programe vseživljenjskega učenja.
34. člen
Katedre se ustanavljajo, ukinjajo, delijo in združujejo v
skladu z zahtevami in potrebami izobraževalnega in raziskovalnega dela.
O organizacijskih spremembah kateder odloča Senat članice
univerze na predlog dekana, o organizacijskih spremembah katedre, ki je
organizirana pri univerzi, pa Senat univerze na predlog rektorja univerze.
35. člen
Katedro vodi predstojnik, ki ga na predlog katedre članice
imenuje in razrešuje dekan članice, na predlog univerzitetne katedre pa ga
imenuje in razrešuje rektor univerze. Predstojnik katedre se imenuje za štiri
leta in je lahko po poteku te dobe ponovno imenovan.
36. člen
Predstojnik katedre:
1.     
organizira in vodi delo katedre;
2.     
sklicuje in vodi seje katedre;
3.     
skrbi za redno izvajanje izobraževalnega in znanstvenoraziskovalnega
dela s področja katedre;
4.     
izvršuje sklepe senata in dekana, ki se nanašajo na delo katedre;
5.     
poroča o delu katedre dekanu in Senatu članice univerze; če je katedra
organizirana pri univerzi, pa rektorju univerze.
37. člen
Oddelki se oblikujejo na določenem širšem delu študijskega
področja zaradi usmerjanja in usklajevanja izobraževalne in s tem povezane znanstveno-raziskovalne
dejavnosti kateder ter zaradi razvijanja znanstvenih disciplin in strok s tega
področja.
Oddelke ustanavlja in ukinja Senat članice univerze na
predlog dekana članice univerze.
Delo oddelka organizira in vodi predstojnik oddelka, ki ga
imenuje in razrešuje dekan članice univerze. Predstojnik oddelka je imenovan za
dobo štirih let in je lahko po poteku te dobe ponovno imenovan.
38. člen
Inštituti se oblikujejo na določenem raziskovalnem področju
za izvajanje temeljnih, aplikativnih, razvojnih in drugih projektov ter za
opravljanje strokovnih, svetovalnih in drugih storitev, ki se financirajo iz
javnih sredstev ali pa iz sredstev naročnikov raziskovalnih del.
Raziskovalno, strokovno in svetovalno delo v inštitutih
opravljajo visokošolski učitelji, znanstveni delavci in visokošolski sodelavci
ter študenti, lahko pa tudi drugi strokovnjaki.
Dejavnosti in funkcijo katedre lahko opravlja tudi inštitut.
39. člen
Inštituti na svojem področju:
1.     
organizirajo in opravljajo znanstvenoraziskovalno dejavnost;
2.     
sodelujejo pri pripravi programov znanstvenoraziskovalnega dela članice
univerze;
3.     
opravljajo strokovne, svetovalne in druge storitve;
4.     
sodelujejo pri vzgoji raziskovalnih kadrov;
5.     
s posredovanjem novih spoznanj in znanstvenih izsledkov skrbijo za razvoj
znanstvenih disciplin in strok;
6.     
pospešujejo vključevanje študentov v raziskovalno delo in sodelujejo pri
podiplomskem študiju študentov;
7.     
sodelujejo z raziskovalnimi in drugimi organizacijami na raziskovalnem
področju;
8.     
preučujejo možnosti in oblike prenašanja znanstvenoraziskovalnih
izsledkov v prakso;
9.     
omogočajo uvajanje študentov v raziskovalno delo;
10.  
organizirajo znanstvena in strokovna posvetovanja s področja svoje
dejavnosti;
11.  
sodelujejo s katedrami z istega področja;
12.  
lahko izvajajo tudi programe vseživljenjskega učenja.
40. člen
Inštituti se ustanavljajo, ukinjajo, delijo in združujejo v
skladu s potrebami in z zahtevami znanstvenoraziskovalnega dela, na enak način,
kot je v tem Statutu določeno za katedre.
41. člen
Delo inštituta vodi in usklajuje predstojnik, ki ga imenuje
in razrešuje dekan članice univerze. Predstojnik inštituta je imenovan za dobo
štirih let in je lahko po poteku tega časa ponovno imenovan.
42. člen
Predstojnik inštituta:
1.     
organizira, vodi in usklajuje delo inštituta;
2.     
je odgovoren za pripravo raziskovalnega programa inštituta in za njegovo
izvajanje;
3.     
skrbi za gospodarsko in finančno uspešnost inštituta;
4.     
oblikuje raziskovalne skupine za izvajanje raziskovalnih projektov in
nalog;
5.     
skrbi za sodelovanje z mednarodnimi in domačimi raziskovalnimi
organizacijami, inštituti in uveljavljenimi znanstvenimi delavci;
6.     
pripravlja znanstvena srečanja in posvetovanja;
7.     
spremlja natečaje za pridobitev projektov in pripravlja pogodbe za
prevzem raziskovalnih del s področja inštituta;
8.     
pripravlja pogodbe s sodelavci inštituta, ki delajo na raziskovalnih
projektih in nalogah;
9.     
obvešča naročnike o izvedbi prevzetih raziskovalnih projektov oziroma
drugih raziskovalnih storitev;
10.  
poroča dekanu o delu in zadevah inštituta.
43. člen
Laboratorij se oblikuje za praktično izvajanje raziskovalnega
in izobraževalnega dela.
44. člen
Centri se oblikujejo zaradi izvajanja, organiziranja in
spodbujanja izobraževalnega in raziskovalnega dela, prenosa uporabe in sodobnih
metod dela, spoznanj in dosežkov ter tudi za opravljanje računalniških in
informacijsko-dokumentacijske dejavnosti.
Centri se oblikujejo v skladu s potrebami na način, ki je v
tem Statutu določen za katedre in inštitute.
45. člen
Delo centra usklajuje in vodi predstojnik, ki ga imenuje in
razrešuje dekan članice univerze. Predstojnik centra je imenovan za štiri leta
in je lahko po poteku te dobe ponovno imenovan.
Predstojnika centra pri univerzi imenuje in razrešuje rektor
univerze.
46. člen
Dvoje ali več oddelkov se lahko organizira v pedagoško-
raziskovalne centre, kadar gre za trajnejšo obliko organizacije pedagoškega in
znanstvenega dela na širšem delu študijskega področja, ki presega funkcijo
posameznega oddelka.
Za ustanovitev in organizacijo pedagoško-raziskovalnih
centrov se smiselno uporabljajo določbe Statuta, ki veljajo za oddelke.
Pedagoško-raziskovalni centri se lahko ustanovijo tudi na nivoju univerze pri
univerzi.
47. člen
Knjižnice pri članicah univerze zbirajo, urejajo in
posredujejo znanstveno, študijsko in strokovno literaturo ter dajejo visokošolskim
učiteljem, znanstvenim delavcem, visokošolskim sodelavcem in študentom potrebne
informacije in znanja za študij in znanstveno delo, jih izobražujejo glede
uporabe knjižničnega gradiva ter iskanja informacij in izdelujejo bibliografije
visokošolskih učiteljev in znanstvenih delavcev.
Knjižnice se povezujejo v knjižnično-informacijski sistem
univerze.
48. člen
(črtan)
2. Univerzitetna uprava
2.1. Organizacija univerzitetne uprave
49. čle
Univerzitetno upravo sestavljajo rektorat univerze in
strokovne službe članic univerze (dekanat oziroma tajništva) in se organizira
tako, da je zagotovljeno smotrno, učinkovito, pravočasno in racionalno
izvajanje odločitev organov univerze in zakonskih ter drugih upravnih nalog
univerze in njenih članic.
Organiziranost in sistemizacijo univerze in članic ter drugih
članic sprejme in določi:
-       
na predlog dekanov za pedagoški, znanstveni (oziroma) umetniški del za
članico,
-       
na predlog direktorja oziroma ravnatelja za strokovni del za drugo
članico,
-       
na predlog dekanov oziroma ravnatelja oziroma direktorja ter mnenja
glavnega tajnika za upravni del,
-       
ter glavnega tajnika za rektorat,
na podlagi izhodišč za sistemizacijo delovnih mest, rektor
univerze s splošnim aktom, ne glede na ostale določbe tega Statuta.
Rektor univerze lahko s posebnim aktom za določene naloge
univerze oblikuje posebne organizacijske enote.
2.2. Rektorat univerze
50. člen
Rektorat univerze organizira in strokovno usklajuje izvajanje
in opravljanje naslednjih nalog:
-       
znanstvenoraziskovalno, izobraževalno in umetniško delo,
-       
zagotavlja izvajanje razvojnih nalog in programa univerze,
-       
zagotavlja integrirano finančno-računovodsko funkcijo univerze,
-       
splošne pravne in kadrovske zadeve univerze,
-       
meduniverzitetno in mednarodno sodelovanje univerze,
-       
spremljanje in izboljševanje kakovosti izobraževalnega,
znanstvenoraziskovalnega, strokovnega, umetniškega in podpornega dela univerze,
-       
informacijsko infrastrukturo in informacijski sistem univerze,
-       
vzdrževanje, investicije in prostorski razvoj univerze.
Rektorat univerze opravlja tudi druga strokovna,
organizacijska, finančna, administrativna, tehnična, pomožna in druga podobna
dela in naloge, ki so skupnega pomena za univerzo in njene članice.
2.3. Dekanati oziroma tajništva članic univerze
51. člen
Strokovne službe članic univerze (dekanati oziroma tajništva)
izvajajo in opravljajo upravnoadministrativne ter finančnogospodarske in
strokovnotehnične naloge članic. Organiziranost in naloge strokovnih služb
članic se določijo z aktom o organizaciji in sistemizaciji univerze in članic.
52. člen
Univerzitetno upravo vodi glavni tajnik univerze, ki ga po
javnem razpisu in predhodnem mnenju Senata univerze imenuje rektor univerze za
dobo štirih let in je lahko po enakem postopku ponovno imenovan.
Glavni tajnik univerze odgovarja za svoje delo rektorju
univerze.
Glavni tajnik univerze ima pomočnike oziroma predstojnike, ki
jih imenuje rektor univerze na predlog glavnega tajnika za posamezna delovna
področja.
53. člen
Strokovne službe članice univerze vodi tajnik članice
univerze, ki ga po javnem razpisu in predhodnem mnenju senata članice univerze
na predlog dekana članice univerze ter mnenja glavnega tajnika univerze izbere
rektor univerze. Strokovne službe druge članice univerze vodi tajnik druge
članice univerze, ki ga po javnem razpisu na predlog ravnatelja oziroma
direktorja druge članice univerze ter predhodnim mnenjem strokovnega sveta in
glavnega tajnika univerze izbere rektor univerze.
Za opravljanje vseh nalog, ki spadajo v delovno področje
tajnika članice univerze oziroma druge članice univerze, odgovarja tajnik
dekanu članice univerze oziroma ravnatelju/direktorju druge članice univerze in
rektorju univerze. Tajnik opravlja svoje naloge, pravice in pristojnosti v
skladu z Zakonom o visokem šolstvu, Odlokom o preoblikovanju Univerze v
Mariboru, Statutom Univerze v Mariboru in drugimi zakoni ter splošnimi akti,
pooblastili dekana članice univerze in rektorja univerze.
Za izvajanje strokovnih nalog v okviru javnega nacionalnega
programa, ki ga opravlja članica, ter za izvajanje skupnih nalog in razvojnega
programa univerze odgovarjajo tajniki članic dekanu, rektorju in glavnemu
tajniku univerze.
54. člen
Glavni tajnik univerze in tajniki članic univerze imajo
posebna pooblastila in odgovornosti.
Posebna pooblastila in odgovornosti pri ravnanju s sredstvi
in drugim premoženjem imajo tudi računovodja univerze in računovodje članic
univerze.
Dela, naloge, pooblastila in odgovornosti glavnega tajnika,
tajnikov članic univerze in računovodij, kot tudi pogoji za zasedbo teh
delovnih mest so določeni z aktom o organizaciji in sistemizaciji univerze in
članic.
Posebna pooblastila podeli rektor univerze.
55. člen
Glavni tajnik univerze in drugi delavci s posebnimi
pooblastili so lahko predčasno razrešeni.
O njihovi predčasni razrešitvi odloča rektor univerze oziroma
dekan članice univerze ob predhodnem mnenju Senata.
Pri razrešitvi glavnega tajnika univerze se smiselno
uporabljajo določila 299. člena tega Statuta.
56. člen
S splošnim aktom univerze, ki ga sprejme upravni odbor
univerze, se lahko uredijo pogoji za sklenitev individualnih pogodb ter druga
vprašanja položaja, odgovornosti in obveznosti posameznikov, ki lahko sklenejo
individualno pogodbo.
IV. IZVAJANJE IZOBRAŽEVALNE, RAZISKOVALNE IN UMETNIŠKE
DEJAVNOSTI
A) Izobraževalna in umetniška dejavnost
1. Študijski programi
57. člen
Študij na univerzi in njenih članicah poteka po študijskih
programih za pridobitev izobrazbe in po programih za izpopolnjevanje.
58. člen
Študijski programi za pridobitev izobrazbe so dodiplomski in
podiplomski.
Dodiplomski študijski programi so programi za pridobitev
univerzitetne izobrazbe in programi za pridobitev visoke strokovne izobrazbe.
Podiplomski študijski programi so programi za pridobitev
magisterija in programi za pridobitev doktorata znanosti.
58.a člen
Študijski programi za pridobitev izobrazbe se razvrščajo
stopenjsko:
a)    
prva stopnja:
- 
visokošolski strokovni študijski programi,
- 
univerzitetni študijski programi;
b)    
druga stopnja:
- 
magistrski študijski programi;
- 
enoviti magistrski študijski programi;
c)    
tretja stopnja:
- 
doktorski študijski programi.
Študijski programi prve stopnje so dodiplomski, druge in
tretje stopnje pa podiplomski študijski programi.
58.b člen
Vsak javno veljavni študijski program, ki je razpisan in se
izvaja, ima vodjo študijskega programa, ki je pedagoško in raziskovalno uspešen
visokošolski učitelj z najmanj petimi leti izkušenj visokošolskega učitelja, je
v času imenovanja v vodjo študijskega programa zaposlen na delovnem mestu
visokošolskega učitelja in je nosilec vsaj ene učne enote na tem študijskem
programu. Vodjo študijskega programa imenuje senat članice. Vodja študijskega
programa v sodelovanju s pristojnim prodekanom in katedro/oddelkom/inštitutom
rešuje tekočo problematiko izvedbe študijskega programa, hkrati pa v
sodelovanju z navedenima in z zunanjimi deležniki skrbi za spremljanje
kakovosti in razvoj tega študijskega programa.
V primeru interdisciplinarnih študijskih programov iz
prejšnjega člena, se s sporazumom določi koordinacijski svet tega študijskega
programa, ki koordinira izvajanje in razvoj študijskega programa. Vodja
koordinacijskega sveta prevzame vlogo vodje študijskega programa.
Senati članic imenujejo programske svete za posamezne
študijske programe, študijska področja ali za članico, v katerih večino
predstavljajo zunanji deležniki. Programski sveti sodelujejo pri oblikovanju,
evalviranju in razvoju študijskih programov. Vodje študijskih programov so
člani programskih svetov.
59. člen
Študijski programi za izpopolnjevanje so oblika
vseživljenjskega učenja in so namenjeni predvsem za izpopolnjevanje,
dopolnjevanje, poglabljanje in posodabljanje znanja.
Poleg programov iz prejšnjega odstavka lahko članice Univerze
organizirajo tudi različne oblike neformalnega učenja, na primer tečaje,
poletne šole, programe usposabljanja in podobno, če to ne vpliva na izvajanje
študijskih programov za pridobitev izobrazbe.
59.a člen
Skupni študijski programi so študijski programi za pridobitev
izobrazbe, ki jih članica univerze sprejme in izvaja skupaj z enim ali več
visokošolskimi zavodi iz Republike Slovenije ali tujine.
Kdor opravi vse obveznosti po skupnem študijskem programu za
pridobitev izobrazbe, dobi skupno diplomo, v kateri so navedeni vsi izvajalci,
ki so sodelovali pri izvedbi študijskega programa. Skupna diploma je javna listina.
Vsebino in obliko skupne diplome ter priloge k diplomi določijo sodelujoči
izvajalci. Skupno diplomo potrdi Senat Univerze v Mariboru.
60. člen
Študijski programi za pridobitev izobrazbe in študijski
programi za izpopolnjevanje se oblikujejo in sprejemajo na študijskih
področjih, ki jih za posamezne fakultete določa ta Statut.
Študijske programe za pridobitev izobrazbe in študijske
programe za izpopolnjevanje sprejme Senat univerze na predlog Senata članice
univerze.
Interdisciplinarne študijske programe in interdisciplinarne
študijske smeri sprejme Senat univerze na predlog senatov članic univerze.
Univerza mora študijski program akreditirati pri Nacionalni
agenciji Republike Slovenije za kakovost v visokem šolstvu.
61. člen
Univerza in njene članice sprejemajo in izvajajo predvsem
študijske programe iz nacionalnega programa visokega šolstva, ki jih izvajajo
kot javno službo.
Članice univerze lahko sprejemajo in izvajajo tudi druge
študijske programe za pridobitev ali za izpopolnjevanje izobrazbe, če s tem ne
ovirajo izvajanja dejavnosti iz prvega odstavka tega člena in dejavnosti iz
173. člena tega Statuta in če zagotovijo povračilo stroškov, ki nastanejo pri
izvajanju teh študijskih programov.
62. člen
Trajanje študija in vsebine posameznih študijskih programov
urejajo članice univerze s študijskim programom.
Članice Univerze pri oblikovanju obveznih sestavin posameznih
študijskih programov, študijskih obveznosti in trajanja študija upoštevajo
veljavna določila Zakona o visokem šolstvu in tega Statuta.
2. Organizacija in izvajanje izobraževalnega dela za pridobitev
dodiplomske izobrazbe
a) Oblike visokošolskega izobraževalnega dela
63. člen
Študijski programi se izvajajo v organiziranem študijskem
procesu praviloma kot redni študij. Če narava študija to dopušča, pa se lahko
izvajanje študijskega programa prilagaja možnostim študentov in se izvaja tudi
kot izredni študij na način in po postopku, kot to določa ta Statut.
64. člen
Oblike visokošolskega izobraževalnega dela pri izvajanju
študijskih programov so: predavanja, seminarji, vaje, uvajanje v raziskovalno
delo, delovna praksa, mentorsko delo, izobraževanje na daljavo, tutorski način
poučevanja oziroma pomoči študentom in druge oblike individualnega študija ter
študijske ekskurzije.
Organizirane oblike visokošolskega izobraževalnega dela
potekajo v večjih ali manjših skupinah študentov, lahko pa tudi individualno, v
skladu s predpisanimi normativi.
Organizirane oblike visokošolskega izobraževanja lahko
potekajo tudi v obliki vseživljenjskega izobraževanja.
65. člen
Predavanja so oblika izobraževalnega dela, pri katerih
visokošolski učitelj posreduje bistvene vsebine predmeta, upoštevaje sodobne
znanstvene dosežke in predpisana predhodna znanja, ob uporabi razpoložljive
izobraževalne tehnologije. Predavanja potekajo po študijskem programu. Na
predavanjih morajo študenti spoznati vsebino, metodologijo in sistematiko
predmeta.
66. člen
Seminarji so oblika izobraževalnega dela, pri katerih se pri
obravnavi določenih zaokroženih vprašanj iz posameznega predmeta metodično
vzpostavlja neposredno sodelovanje med visokošolskim učiteljem in študentom.
Seminarji potekajo po študijskem programu in morajo študenta usposobiti za
samostojno dojemanje snovi in reševanje problemov v okviru predmeta. Učitelj je
dolžan posredovati literaturo, ustrezne učne pripomočke in razpoložljivo
izobraževalno tehnologijo; vse to omogoča učinkovito delo v seminarju.
67. člen
Vaje se izvajajo kot praktične vaje, klinične vaje,
praktikumi, na pedagoških študijskih smereh pa tudi hospitacije, nastopi in
pedagoška praksa.
Z vajami si študenti ob vodstvu učiteljev in ob pomoči
visokošolskih sodelavcev utrjujejo znanja in pridobivajo izkušnje in
spretnosti.
Hospitacije, nastopi in pedagoška praksa študentov imajo
namen usposobiti študenta za izvajanje izobraževalnega dela. Priprave nanje in
njihovo analizo vodijo visokošolski učitelji specialnih didaktik posameznih
predmetov, skupaj s strokovnimi sodelavci za izvajanje praktičnega pouka.
68. člen
Mentorsko delo in druge oblike individualnega dela se
organizirajo dogovorno med študenti in učitelji in obsegajo usmerjanje,
svetovanje, študijske razgovore in druge metode učiteljeve pomoči pri
izobraževalnem in raziskovalnem delu ter pri izobraževalnih in raziskovalnih
nalogah. V ta namen ima učitelj tudi govorilne ure.
69. člen
Oblike uvajanja študentov v raziskovalno delo so:
-       
sodelovanje pri raziskavah, ki jih organizirajo raziskovalni inštituti,
-       
seminarji in seminarske naloge,
-       
raziskovalno delo študentov pod mentorstvom učiteljev v okviru posebnih
študijsko-raziskovalnih projektov in pri diplomskih nalogah.
70. člen
Praktično usposabljanje se izvaja v delovnem okolju in je
obvezni sestavni del visokošolskih strokovnih študijskih programov, ovrednoten
s kreditnimi točkami, lahko je tudi sestavni del univerzitetnih študijskih
programov ter omogoča študentom spoznavanje dela, organiziranosti in
upravljanja in se tako pod strokovnim vodstvom pripravljajo na bodoče praktično
delo.
Članice univerze sodelujejo pri izvajanju, spremljanju in
vrednotenju praktičnega usposabljanja z organizacijami uporabnikov in z njimi
urejajo medsebojne obveznosti.
b) Učni jezik
71. člen
Učni jezik je slovenski.
Univerza v Mariboru skrbi za razvoj slovenščine kot
strokovnega oziroma znanstvenega jezika.
Tujcem in Slovencem brez slovenskega državljanstva se omogoči
učenje slovenščine.
Študijski programi se lahko izvajajo v tujem jeziku, če gre
za opravljanje javne službe, in sicer:
-       
študijski programi tujih jezikov,
-       
deli študijskih programov, če pri njihovem izvajanju sodelujejo gostujoči
visokošolski profesorji ali študenti iz tujine ali je vaje vpisano večje
število tujih študentov,
-       
študijski programi, če se ti programi izvajajo na članici Univerze tudi
v slovenskem jeziku.
72. člen
Študijski programi ali njihovi deli se izvajajo v tujem
jeziku v enem od naslednjih primerov:
-       
če pri njihovem izvajanju sodelujejo gostujoči učitelji tujih univerz
ali mednarodno priznani strokovnjaki, ki jih univerza povabi k sodelovanju,
-       
če gre za študijske programe, ki niso zajeti v nacionalnem programu
visokega šolstva,
-       
če gre za študijske programe, v katere so vključeni tuji študenti
oziroma so pretežno namenjeni tujim študentom, ali je vanje vpisano večje
število tujih študentov.
Članica Univerze je dolžna zagotoviti, da se študijski
program oziroma njegovi deli izvajajo v tujem jeziku, ki ustreza jezikovnemu
znanju večine domačih študentov na tem programu.
V primeru, da gre za študijske programe, v katere so
vključeni tuji študenti na osnovi mednarodnih pogodb ali sistema kreditnega
študija, spada to pedagoško delo pedagoških delavcev med redne delovne
obveznosti.
73. člen
O izvajanju študijskih programov ali delih programov v tujem
jeziku sklepa senat članice univerze, ki izvaja študijski program.
74. člen
O izvajanju študijskih programov ali delov študijskih
programov v tujem jeziku, ki so obveznost univerze na podlagi mednarodnih
pogodb in sporazumov, odloča na predlog Komisije za študijske zadeve univerze
Senat univerze. Senat Univerze sprejme pravila za izdelavo in zagovor
diplomskih, magistrskih in doktorskih nalog v tujem jeziku.
c) Pravica do vpisa, razpis za vpis in vpisni postopek
1. Pravica do vpisa
75. člen
Pravica do visokošolskega izobraževanja in status študenta se
pridobi z vpisom na univerzo.
76. člen
V študijski program za pridobitev dodiplomske univerzitetne
izobrazbe in v študijske programe za pridobitev visoke strokovne izobrazbe se
lahko vpiše, kdor je opravil maturo.
V študij po programu za pridobitev univerzitetne izobrazbe na
posameznem strokovnem področju se lahko vpiše tudi, kdor je opravil poklicno
maturo po ustreznem programu za pridobitev srednje strokovne izobrazbe z istega
strokovnega področja ter izpit iz enega izmed predmetov mature.
Ustreznost programa pridobljene srednje strokovne izobrazbe
ter predmet mature iz prejšnjega odstavka se določita s študijskim programom.
V študij po programu za pridobitev visoke strokovne izobrazbe
se lahko vpiše tudi, kdor je opravil poklicno maturo ali zaključni izpit po
ustreznem programu za pridobitev srednje strokovne izobrazbe, določene s
študijskim programom.
Poleg mature, poklicne mature oziroma zaključnega izpita se
lahko s študijskim programom kot pogoj za vpis določijo tudi posebne
nadarjenosti oziroma psihofizične sposobnosti.
Umetniška akademija lahko s svojim študijskim programom
določi, da se v študij vpiše tudi, kdor ne izpolnjuje pogojev iz prvega,
drugega oziroma četrtega odstavka tega člena, če izkazuje izjemno umetniško
nadarjenost.
76.a člen
Pogoje za vpis iz 76. člena tega Statuta izpolnjuje tudi,
kdor je končal enakovredno izobraževanje v tujini in je ustrezno priznano.
2. Javna objava razpisa za vpis
77. člen
Univerza javno objavi razpis za vpis v začetni letnik
dodiplomskih in podiplomskih študijskih programov z javno veljavnostjo, ki jih
izvajajo njene članice.
Razpis za vpis v dodiplomske ter podiplomske študijske
programe se objavi najmanj šest mesecev pred začetkom novega študijskega leta.
78. člen
Vsebino razpisa za vpis določi Senat univerze na predlog
Senata članice univerze.
V razpisu se objavijo imena članic univerze in študijski
programi, kraj izvajanja študijskih programov, v katere se vpisuje, trajanje
študija, pogoji za vpis, število prostih vpisnih mest in postopki ter roki za
prijavo na razpis in izvedba vpisa.
79. člen
Po objavi razpisa v dodiplomske študijske programe
organizirajo univerza in njene članice informativni dan, na katerem vse
zainteresirane seznanijo z razpisom, možnostmi in pogoji izobraževanja, s
poklici, za katere izobražujejo, možnostmi nadaljnega izobraževanja ter drugimi
informacijami, pomembnimi za odločitev o izbiri študija.
Informativni dan se organizira na dan, določen v objavi
razpisa.
3. Prijava za vpis in izbirni postopek
80. člen
Kandidati za vpis v začetni letnik dodiplomskih študijskih
programov pošljejo svojo prijavo s predpisanimi podatki v predpisanem roku
visokošolski prijavno-informacijski službi univerze, ki na osnovi prijav
ugotovi skupne potrebe po visokošolskem izobraževanju na posameznih študijskih
programih.
81. člen
Če število prijavljenih kandidatov bistveno presega število
razpisanih mest glede na prostorske, kadrovske in opremske zmogljivosti članic
univerze, omeji senat univerze na predlog Senata članice univerze vpis.
82. člen
V predpisanem izbirnem postopku se kandidati razvrščajo glede
na veljavna določila Zakona o visokem šolstvu. Univerza si mora za omejitev
vpisa pridobiti soglasje Vlade Republike Slovenije, ki se javno objavi.
4. Vpisni postopek
83. člen
Vpis v začetni letnik za dodiplomski redni in izredni študij
se opravi v skladu z razpisom za vpis.
84. člen
Zaradi kršitve pri izbirnem postopku se lahko kandidat po
prejemu sklepa o rezultatu izbirnega postopka pritoži na Univerzitetno komisijo
za pritožbe študentov, in sicer v roku, ki je določen v sklepu o rezultatu
izbirnega postopka.
Odločitev Univerzitetne komisije za pritožbe študentov je
dokončna.
85. člen
Študenti se vpisujejo v višje letnike, če so izpolnili s
študijskim programom in tem Statutom določene obveznosti.
Študentu, ki ni izpolnil vseh obveznosti, določenih za
napredovanje v višji letnik, lahko komisija za študijske zadeve članice
univerze na njegovo prošnjo izjemoma odobri vpis v višji letnik. Takšen vpis se
lahko odobri študentu, ki obveznosti ni mogel izpolniti iz upravičenih razlogov
ter je opravil predpisane obveznosti predhodnih letnikov in obveznosti v obsegu
več kot 30 ECTS vpisanega letnika, če je pričakovati, da bo izpolnil ostale
obveznosti. Članica lahko v študijskem programu izmed obveznosti, ki so
določene kot pogoj za napredovanje v višji letnik, določi obveznosti, brez katerih
izjemno napredovanje ni mogoče, četudi je študent zbral več kot 30 ECTS točk,
vendar v obsegu ECTS, ki je manjši, kot je določen za napredovanje po prvem
odstavku tega člena.
V primeru, da študentu prošnja ni bila odobrena, se ima
študent pravico pritožiti na Univerzitetno komisijo za pritožbe študentov v
roku 8 dni.
86. člen
Študenti, ki ponavljajo letnik ali se prepišejo v drug
študijski program oziroma smer, se vpisujejo v enakem roku, kot je določeno v
tem Statutu za vpis v začetni letnik oziroma letnik napredovanja.
Študentom, ki se iz upravičenih razlogov niso mogli vpisati v
rednih rokih, lahko Komisija za študijske zadeve Senata članice univerze dovoli
vpis tudi po preteku teh rokov, vendar najpozneje do roka, ki ga določi
ustanovitelj v aktu, ki ureja vprašanja razpisa za vpis in izvedbe vpisa v
visokem šolstvu.
87. člen
Študent, ki mu ni bil odobren vpis v isti ali višji letnik
dodiplomskega ali podiplomskega študija, ker nima izpolnjenih vseh študijskih
obveznosti po študijskem programu oziroma Komisija za študijske zadeve članice
ni odločila v roku 15 dni, se ima pravico pritožiti na Univerzitetno komisijo
za pritožbe študentov v roku 8 dni.
Odločitev Univerzitetne komisije za pritožbe študentov je
dokončna.
88. člen
Tujci in Slovenci brez slovenskega državljanstva se
prijavljajo na vpis skladno s Pravilnikom o razpisu za vpis in izvedbi vpisa v
visokem šolstvu in Pravilnikom o šolninah in bivanju v študentskih domovih za
Slovence brez slovenskega državljanstva in tujce v Republiki Sloveniji.
Prijavno sprejemni postopek za vpis tujcev (tj. državljanov
držav, ki niso članice Evropske unije) in Slovencev brez slovenskega
državljanstva v prvi letnik dodiplomskih in enovitih magistrskih študijskih
programov izvaja Visokošolska prijavno- informacijska služba Univerze v
Mariboru na osnovi meril in pogojev za sprejem tujcev in Slovencev brez
slovenskega državljanstva v prvi letnik dodiplomskega študija Univerze v
Mariboru.
Prijavno-sprejemni postopek za vpis Slovencev brez
slovenskega državljanstva in tujcev v podiplomske študijske programe in v
programe za izpopolnjevanje ter za vpis v višji letnik, za vpis po pravilih za
vzporedni študij in študij diplomantov izvajajo članice Univerze v Mariboru.
č) Študijsko leto
89. člen
Študijsko leto traja od 1. oktobra do 30. septembra v
naslednjem koledarskem letu. Študijsko leto se deli na zimski in poletni
semester.
S študijskim koledarjem se za posamezno študijsko leto
razporedi začetek in konec predavanj v posameznih semestrih, razporejajo
počitnice in določajo univerzitetni prazniki in drugi pomembni dnevi oziroma
jubileji. S študijskim koledarjem univerze se za posamezno študijsko leto
določijo pedagoškega dela prosti dnevi.
V dodiplomskem študiju obsegajo predavanja, seminarji in vaje
na leto 30 tednov z najmanj 20 in največ 30 urami tedensko. Obseg študijske
prakse določajo študijski programi. Če študijski program vsebuje praktično
usposabljanje, skupna obremenitev študenta ne sme preseči 40 ur na teden in 42
tednov na leto.
Visokošolsko izobraževalno delo se lahko organizira tudi
strnjeno, vendar mora biti to časovno usklajeno s študijskim koledarjem in
potrjeno na Senatu članice.
d) Izredni študij
90. člen
Če študijski program omogoča, da se organizacija in časovna
razporeditev predavanj, seminarjev in vaj lahko prilagaja časovnim možnostim
študentov in se izvaja kot izredni študij, se lahko v skladu z akreditiranim
študijskim programom in dislociranimi enotami, izvaja na naslednje načine:
1.     
Predavanja, seminarji in vaje se praviloma razporejajo zunaj običajnega
dnevnega delovnega časa zlasti ob koncu tedna, na dela proste dneve in na dneve
tedenskega počitka.
2.     
Izobraževalno delo se organizira strnjeno.
3.     
Predmeti se podajo zgoščeno in zmanjša se število ur obveznega
sodelovanja pri izobraževalnem delu, posebej pri predmetih, pri katerih so
vsebine študentu iz njegovih delovnih izkušenj znane.
4.     
Oprosti se obvezna športna vzgoja in obvezna udeležba pri vajah za
predmete, pri katerih je mogoče spoznanja pridobiti pri praktičnem delu na
delovnem mestu.
5.     
Ob večjem interesu in ob zagotovitvi prostorskih in drugih materialnih
pogojev se izobraževanje organizira zunaj sedeža fakultete.
6.     
Preverjanje znanja se razporedi na dela proste dneve.
O načinu izvajanja izrednega študija odloča Senat članice
univerze na predlog Komisije za študijske zadeve.
e) Interdisciplinarni študijski programi
91. člen
Če interdisciplinarne študijske programe izvajata dve ali več
članic univerze, izvaja vsaka članica predmete iz svojih predmetnih področij.
Vsaka članica univerze odgovarja za del študijskega programa,
ki ga izvaja.
92. člen
S posebnim splošnim aktom univerze in na njegovi osnovi s
posebnimi sporazumi se urejajo vprašanja vpisa, razporeda predavanj in drugih
oblik pedagoškega dela, izpitov, vodenja evidence, mentorstva pri diplomskih
delih, materialnih in drugih stroškov in druga vprašanja izvedbe
interdisciplinarnega študija.
f) Študij po kreditnem sistemu
93. člen
(črtan)
g) Vzporedni in zaporedni študij
94. člen
Uspešnim študentom, ki izpolnjujejo pogoje za napredovanje v
višji letnik in imajo po opravljenem prvem letniku študija povprečno oceno
študija najmanj osem, lahko Komisija za študijske zadeve Senata članice
univerze omogoča, da se hkrati izobražujejo po dveh ali več študijskih
programih, ki jih izvaja ena ali več članic univerze. Pri tem hkrati odloči
tudi o olajšavah pri takem študiju (oprostitve od predavanj, vaj idr.). V
primeru omejitve vpisa v vzporedni študij članica določi merila za izbiro.
Študent mora prijavi za vzporedni študij priložiti potrdilo o opravljenih
obveznostih za vpis v višji letnik visokošolskega zavoda, na katerem je že
vpisan, potrdilo o povprečni oceni študija in soglasje dekana tega
visokošolskega zavoda. V času absolventskega staža vpis v vzporedni študij ni
mogoč.
Komisija iz prvega odstavka tega člena lahko izjemoma dovoli
hkratni vpis v začetna letnika študija kandidatom, ki so izredno uspešno
zaključili predhodno izobraževanje, ki je pogoj za vpis.
Diplomanti Filozofske fakultete UM, Pedagoške fakultete UM
ter Fakultete za naravoslovje in matematiko UM lahko po diplomi vpišejo
zaporedno tudi en sam dvopredmetni študijski program na Filozofski fakulteti UM
ali Fakulteti za naravoslovje in matematiko UM, če fakulteta zaporedni študij v
skladu z razpisom za vpis omogoča. Natančnejše pogoje za vpis na zaporedni
študij določi posamezna fakulteta v razpisu za vpis.
h) Individualni študij
95. člen
Pri individualnem študiju se organizirane oblike
visokošolskega izobraževalnega dela pri izvajanju študijskih programov
(predavanja, seminarji, vaje) nadomeščajo z individualnimi konzultacijami.
Študijski programi se izvajajo kot individualni študij, če se
v študijski program ne vpiše dovolj študentov.
Študenti imajo pravico do vpisa in izobraževanja po
individualnih študijskih programih, ki jih izvaja eden ali več visokošolskih
zavodov, če to omogoča študijski program.
i) Preverjanje in ocenjevanje znanja ter napredovanje
96. člen
(črtan)
97. člen
(črtan)
98. člen
(črtan)
99. člen
(črtan)
100. člen
(črtan)
101. člen
(črtan)
102. člen
(črtan)
103. člen
(črtan)
104. člen
(črtan)
105. člen
(črtan)
106. člen
(črtan)
107. člen
(črtan)
108. člen
(črtan)
109. člen
(črtan)
110. člen
Oblike, potek, preverjanje in ocenjevanje znanja ter druga
vprašanja v zvezi s študijem in izpitnim redom ter vprašanja glede izpisa iz
univerze se podrobneje urejajo s splošnim aktom, ki ga sprejme Senat univerze
po predhodnem soglasju študentskega sveta univerze.
j) Napredovanje, izjemno napredovanje in hitrejše napredovanje
111. člen
Študenti, ki so izpolnili vse s študijskim programom določene
obveznosti, napredujejo v naslednji letnik.
Ob pogojih, ki so določeni v drugem odstavku 85. člena tega
statuta, lahko študent izjemoma napreduje v višji letnik, tudi če ni izpolnil
vseh s študijskim programom predvidenih obveznosti.
112. člen
Študentom, ki dosegajo nadpovprečne uspehe, imajo povprečno
oceno študija več kot devet in če študijski program to omogoča, se lahko
omogoči hitrejše napredovanje.
O hitrejšem napredovanju na prošnjo študenta odloča pristojna
komisija senata članice, ki določi tudi način hitrejšega napredovanja.
Opravljanje posameznih obveznosti višjih letnikov v skladu s
pravilnikom, ki ureja preverjanje in ocenjevanje znanja se ne obravnava po
pravilih za hitrejše napredovanje v skladu s tem členom.
112.a člen
Študent ima pravico do zviševanja ocen pri posamezni učni
enoti pred zaključkom študija skladno s splošnim aktom univerze.
k) Vpis po merilih za prehode
113. člen
Vpis po merilih za prehode je skladno z merili za prehode med
študijskimi programi NAKVIS določen s posameznim študijskim programom.
Prehodi so mogoči med študijskimi programi, ki ob zaključku
študija zagotavljajo pridobitev primerljivih kompetenc oziroma učnih izidov ter
med katerimi se lahko po merilih za priznavanje znanja in spretnosti,
pridobljenih pred vpisom v študijski program, prizna vsaj polovica obveznosti
po ECTS iz prvega študijskega programa, ki se nanašajo na obvezne učne enote
drugega študijskega programa.
O prehodu iz enega študijskega programa v drugi študijski
program odloča pristojna komisija senata članice univerze, na kateri namerava
študent nadaljevati študij. Študentu se določijo nove obveznosti, ki jih mora
opraviti, če želi študij zaključiti v novem študijskem programu.
Postopek priznavanja je določen s splošnim aktom, ki ga
sprejme Senat Univerze v Mariboru. Vse opravljene in priznane študijske
obveznosti po prvem in drugem študijskem programu morajo biti razvidne iz
priloge k diplomi.
Vpis v višji letnik po merilih za prehode se odobri
kandidatu, ki izpolnjuje pogoje za vpis študijskega programa, v katerega se
vpisuje, v postopku priznavanja pa mu je priznanih toliko obveznosti, da
izpolnjuje pogoje za nadaljevanje študija v višjem letniku novega študijskega
programa.
113.a člen
(črtan)
114. člen
(črtan)
115. člen
(črtan)
116. člen
(črtan)
117. člen
(črtan)
l) Prehod med univerzami
(črtan)
118. člen
(črtan)
119. člen
(črtan)
m) Ponavljanje letnika
120. člen
Študent, ki ni opravil vseh obveznosti za napredovanje v
višji letnik v istem študijskem programu, lahko enkrat v visokošolskem
izobraževanju ponavlja letnik.
121. člen
Ponavljanje letnika odobri Komisija za študijske zadeve
članice univerze študentu, ki je:
-       
redno sodeloval pri vseh s študijskim programom predvidenih oblikah
visokošolskega izobraževalnega dela in
-       
opravil obveznosti vpisanega letnika v obsegu vsaj 30 ECTS.
Ponavljanje letnika lahko izjemoma dovoli komisija tudi
študentu, ki je redno sodeloval pri vseh s študijskim programom predvidenih
oblikah visokošolskega izobraževalnega dela in opravil obveznosti v obsegu manj
kot 30 in ne manj kot 15 ECTS vpisanega letnika, če so nastopili upravičeni
razlogi, ki po tem Statutu omogočajo podaljšanje statusa študenta.
Zoper določitev Komisije za študijske zadeve je v roku 8 dni
dopustna pritožba na Univerzitetno komisijo za pritožbe študentov. Odločba
Univerzitetne komisije za pritožbe študentov je dokončna.
n) Nadaljevanje študija po prekinitvi
122. člen
Študent, ki prekine študij, lahko nadaljuje študij in ga
dokonča po istem študijskem programu, če se študijski program v času prekinitve
ni spremenil.
Če je študent prekinil študij in se je študijski program, v
katerega je bil vpisan, v času prekinitve spremenil, se mu lahko priznajo
opravljene obveznosti, ki ustrezajo učnim izidom spremenjenega programa in
dovoli nadaljevanje oziroma dokončanje študija z novo generacijo, pod pogojem,
da se mu določijo dodatne obveznosti v obsegu in vsebini na način, da bo
dosegel učne izide, ki jih zahteva spremenjeni študijski program. Za študenta
ob nadaljevanju študiju veljajo pogoji študija, kot veljajo za novo generacijo
študentov, ki se ji priključuje, razen če je s splošnimi akti Univerze v
Mariboru določeno drugače.
Posamezniki, ki jim je status študenta prenehal po
zaključenem zadnjem letniku študija in se niso izpisali ter želijo študij
zaključiti, obdržijo pravico do opravljanja izpitov in drugih študijskih
obveznosti po študijskem programu, po katerem se izobražujejo, še dve leti po
zadnjem vpisu v zadnji letnik. Študijske obveznosti lahko opravljajo tudi po
tem roku, vendar se jim v primeru večjih sprememb študijskega programa, do
katerih je prišlo v času prekinitve, lahko določijo nove študijske obveznosti.
Rok za dokončanje študija se določi skladno z veljavno
visokošolsko zakonodajo.
123. člen
O nadaljevanju študija po prekinitvi v primeru spremembe
študijskega programa in določitvi dodatnih obveznosti, odloča Komisija za
študijske zadeve članice univerze na prošnjo študenta.
Zoper odločitev Komisije za študijske zadeve je v roku 8 dni
dopustna pritožba na Univerzitetno komisijo za pritožbe študentov, katere
odločitev je dokončna.
3. Organizacija in izvajanje izobraževanja za pridobitev
podiplomske izobrazbe
a) Skupne določbe
124. člen
Podiplomske študijske programe izvajajo članice Univerze v
Mariboru.
125. člen
Zaradi kršitve pri izbirnem postopku se lahko kandidat v roku
8 dni od seznanitve z odločitvijo pritoži na Univerzitetno komisijo za pritožbe
študentov. Odločitev Univerzitetne komisije za pritožbe študentov je dokončna.
O izvajanju in nadaljevanju podiplomskega študija odloča
Senat članice univerze na predlog komisije za znanstvenoraziskovalne zadeve in
v skladu s pogoji, določenimi s študijskim programom.
O ugovoru študenta v zvezi z izvajanjem podiplomskega študija
odloča na prvi stopnji Senat članice. Ugovor se poda pisno.
Če je kršeno izvajanje in nadaljevanje podiplomskega študija,
se lahko študent podiplomskega študija pritoži na Komisijo za pritožbe
študentov Univerze, ki zadevo obravnava in poda ustrezen predlog Senatu
univerze.
Senat univerze o zadevi dokončno odloči. Na osnovi odločitve
Senata izda rektor univerze odločbo.
126. člen
(črtan)
c) Magistrski študij
127. člen
Magistrski študij je usmerjen v znanstvenoraziskovalno delo.
Obsega uvajanje v raziskovalno delo in razvijanje sposobnosti kandidata za
opravljanje raziskovalnega dela na področju določene znanstvene discipline ter
študij predmetov za poglabljanje in razširjanje znanj, potrebnih za pripravo in
izdelavo magistrske naloge.
127.a člen
Magistrski študijski programi skladno z 58.a členom tega
Statuta omogočajo študentom poglabljanje znanja na širših strokovnih področjih,
usposabljajo jih za iskanje novih virov znanja na strokovnem in znanstvenem
področju, za uporabo znanstvenoraziskovalnih metod v širšem okviru in v novih
ali spremenjenih okoliščinah, za prevzemanje odgovornosti za vodenje
najzahtevnejših delovnih sistemov ter za razvijanje kritične refleksije,
socialnih in komunikacijskih zmožnosti za vodenje skupinskega dela. Obvezni
sestavni del teh programov so projektne naloge v delovnem okolju oziroma
temeljne, aplikativne ali razvojne raziskovalne naloge.
128. člen
Pogoji za vpis v magistrske študijske programe so določeni z
Zakonom o visokem šolstvu in magistrskim študijskim programom.
V magistrske študijske programe po 58.a členu tega Statuta se
lahko vpiše, kdor je končal:
-       
študijski program prve stopnje z ustreznih strokovnih področij;
-       
študijski program prve stopnje z drugih strokovnih področij, če je pred
vpisom opravil študijske obveznosti, ki so bistvene za nadaljevanje študija; te
obveznosti se določijo glede na različnost strokovnega področja in obsegajo od
10 do največ 60 kreditnih točk, kandidati pa jih lahko opravijo med študijem na
prvi stopnji, v programih za izpopolnjevanje ali z opravljanjem izpitov pred
vpisom v magistrski študijski program.
Strokovna področja iz prve alineje in študijske obveznosti iz
druge alineje prejšnjega odstavka se določijo z magistrskim študijskim
programom.
Z magistrskim študijskim programom se lahko kot pogoj za vpis
določijo tudi posebne nadarjenosti oziroma psihofizične sposobnosti ali
ustrezne delovne izkušnje.
128.a člen
Pogoje za vpis iz prejšnjega člena tega Statuta izpolnjuje
tudi, kdor je končal enakovredno izobraževanje v tujini.
128.b člen
Pri izbiri kandidatov za vpis v magistrske študijske programe
se upošteva uspeh pri študiju prve stopnje (povprečna ocena, ocena diplomskega
dela), lahko pa tudi uspeh pri posameznih s študijskim programom določenih
predmetih oziroma predmetnih področjih prve stopnje oziroma pri izbirnem
izpitu, določenem s študijskim programom.
129. člen
(črtan)
130. člen
(črtan)
130.a člen
Podiplomski študij po programu za pridobitev magisterija
skladno z 58.a členom tega Statuta traja eno do dve leti in obsega 60 do 120
kreditnih točk, vendar tako, da na istem strokovnem področju skupaj s
študijskim programom prve stopnje traja pet let. Magistrski študijski programi,
ki obsegajo 60 kreditnih točk, omogočajo študentom, ki so na prvi stopnji
končali študij, ovrednoten s 180 kreditnimi točkami, dodatni letnik, tako da si
skupaj pridobijo 120 kreditnih točk, potrebnih za dokončanje magistrskega
študijskega programa.
Trajanje študija po študijskih programih, ki izobražujejo za
poklice, urejene z direktivami Evropske unije, mora biti usklajeno s temi
direktivami.
Študij po študijskih programih druge stopnje (magistrski
študijski programi) se lahko izvaja tudi po delih, določenih s programom.
Pri določanju dolžine študija se upoštevajo veljavna določila
Zakona o visokem šolstvu.
130.b člen
Diplomantom dosedanjih študijskih programov za pridobitev
univerzitetne izobrazbe, specializacije in magisterija se pri vpisu v nove
podiplomske študijske programe priznajo študijske obveznosti ali določijo
dodatne študijske obveznosti v obsegu, kot ga določa Zakon o visokem šolstvu. O
priznavanju in določanju dodatnih študijskih obveznosti odloča skladno z
akreditiranim študijskim programom pristojni organ članice.
131. člen
(črtan)
132. člen
(črtan)
133. člen
(črtan)
134. člen 
(črtan)
č) Doktorski študij
135. člen
(črtan)
136. člen
(črtan)
136.a člen
(črtan)
136.b člen
(črtan)
136.c člen
(črtan)
137. člen
(črtan)
138. člen
(črtan)
139. člen
(črtan)
139.a člen
(črtan)
140. člen
(črtan)
141. člen
(črtan)
142. člen
(črtan)
143. člen
(črtan)
144. člen
(črtan)
145. člen
(črtan)
146. člen
(črtan)
147. člen
(črtan)
148. člen
(črtan)
149. člen
(črtan)
150. člen
(črtan)
151. člen
(črtan)
152. člen
(črtan)
153. člen
(črtan)
154. člen
(črtan)
155. člen
Promocije doktorjev znanosti opravlja rektor univerze.
Promocija se opravlja javno in svečano.
Dan, čas in kraj promocije določi rektor univerze.
156. člen
Izvajanje doktorskega študija, postopek doktoriranja in
promoviranja doktorjev znanosti, posebna pravila Doktorske šole Univerze v
Mariboru ter druge vsebine v zvezi z doktorskim študijem na Univerzi v Mariboru
se podrobneje urejajo s splošnim aktom, ki ga sprejme Senat univerze.
157. člen
V doktorski disertaciji vsebovana spoznanja mora kandidat
praviloma še pred zagovorom, najkasneje pa pred promocijo objaviti v znanstveni
publikaciji (kot izvirni znanstveni članek ali pregledni znanstveni članek ali
samostojni znanstveni sestavek v monografiji ali poglavje v monografski
publikaciji) ali kot samostojno znanstveno publikacijo (znanstvena
monografija), tako, da je dostopna svetovni javnosti.
Spoznanja kandidata morajo biti objavljena v tujem jeziku
(razen za nacionalne vede) v publikaciji, ki izhajajo v državah EU ali OECD,
ali ima publikacija vse povzetke v tujem jeziku države EU ali OECD. Mentor ali
somentorji pri takšni objavi ne smejo sodelovati kot člani uredniških ali
drugih odborov.
Ne glede na prejšnji odstavek se kot ustrezna vedno šteje
objava v tujem jeziku v reviji, ki je indeksirana v JCR (SCI, SSCI ali
A&HCI) ali mednarodni patent s popolnim patentnim preizkusom, priznan
oziroma podeljen v državah EU ali OECD.
Kriteriji oziroma podrobnejša merila glede objav iz
prejšnjega odstavka sprejme Senat UM na predlog senata članice za posamezno
članico.
158. člen
(črtan)
159. člen
(črtan)
160. člen
(črtan)
161. člen
(črtan)
d) Častni doktorat
162. člen
Za izjemne dosežke na področju znanosti, izobraževanja,
umetnosti, kulture in na drugih področjih, povezanih z visokošolsko
dejavnostjo, lahko univerza posameznim osebam podeli častni doktorat.
Častni doktorat se lahko podeli tudi tujim državljanom.
O podelitvi častnega doktorata odloči Senat univerze na
predlog Senata ustrezne članice univerze ali na lastno pobudo.
163. člen
Promocija častnega doktorja se opravi javno in svečano.
Svečanost vodi rektor univerze. Dekan članice univerze, ki je
predlagala podelitev častnega doktorata oziroma od Senata univerze pooblaščeni
dekan članice univerze, kadar je Senat univerze o podelitvi častnega doktorata
odločil na lastno pobudo, poda na kratko biografske podatke kandidata in
razloge, zaradi katerih se mu podeljuje častni doktorat. Rektor univerze objavi
nato sklep Senata univerze o podelitvi častnega doktorata s kratko
obrazložitvijo razlogov o podelitvi in nato izroči promoviranemu doktorju
diplomo.
164. člen
Vsebino diplome o podelitvi častnega doktorata določi Senat
univerze, ko odloči o podelitvi. V diplomi je navedena članica univerze, ki je
predlagala podelitev častnega doktorata, sklep Senata univerze, razlogi za
podelitev častnega doktorata in datum promocije.
Diplomo o podelitvi častnega doktorata podpišeta rektor
univerze in dekan članice univerze, ki je predlagala podelitev častnega
doktorata.
165. člen
Univerza vodi o podeljenih častnih doktoratih poseben razvid.
4. Strokovni in znanstveni naslov
166. člen
Po uspešno končanem izobraževanju po študijskih programih za
pridobitev izobrazbe dobi študent diplomo.
Z diplomo dobi študent strokovni oziroma znanstveni naslov,
kot ga skladno z zakonom določa študijski program.
Diplomo izda univerza, podpišeta pa jo rektor univerze in
dekan članice univerze.
167. člen
Po uspešno končanih programih za izpopolnjevanja strokovne
izobrazbe ali po delu študijskega programa za pridobitev izobrazbe prejme
udeleženec izobraževanja potrdilo, v katerem sta navedena program in trajanje
izobraževanja, število pridobljenih kreditnih točk, lahko pa tudi dela in
naloge, za katere se je izpopolnjeval.
Potrdilo o izpolnjevanju strokovne izobrazbe izda članica
univerze. Potrdilo podpiše dekan.
Sestavni del diplome je Priloga k diplomi. Univerza jo izdaja
v slovenščini in enem od uradnih jezikov Evropske unije. Sestavine obrazca so
skladne z določili Zakona o visokem šolstvu.
168. člen
Diplome in potrdila so javne listine, če so bili študijski
programi sprejeti na način in po postopku, ki jih za študijske programe z javno
veljavnostjo določa zakon in ta Statut.
Oblika in vsebina diplome in potrdila se podrobneje urejata s
posebnim splošnim aktom, ki ga sprejme Senat univerze in se objavi v Uradnem
listu Republike Slovenije.
169. člen
Razen diplom, prilog k diplomi in potrdil o dokončanju
dodiplomskega in podiplomskega izobraževanja in usposabljanja članice Univerze
na osnovi uradnih evidenc in ugotovitvenih postopkov izdajajo tudi druga
potrdila.
169.a člen
Strokovni ali znanstveni naslov se diplomantu odvzame, če se
po zagovoru zaključnega dela ugotovi, da zaključno delo (diplomsko delo,
magistrsko delo, doktorska disertacija) v pomembnem delu ni rezultat
diplomantovega lastnega dela, ustvarjalnosti in dosežkov ali če je diplomant
pri zaključnem delu (diplomsko delo, magistrsko delo, doktorska disertacija)
avtorska dela drugih avtorjev v pomembnem delu prikazal kot svoja lastna dela v
nasprotju z uveljavljenimi načini citiranja.
169.b člen
Predlog za uvedbo postopka za odvzem strokovnega ali
znanstvenega naslova lahko poda katerakoli polnoletna fizična oseba ali pravna
oseba, ki izkaže pravni interes. Podpisan predlog z dokazili se vloži pisno na
Senat članice univerze, na kateri je bil opravljen zagovor zaključnega dela.
Organ iz prejšnjega odstavka tega člena odloči o prejetem
predlogu.
Če Senat članice univerze meni, da je predlog utemeljen
oziroma da obstajajo okoliščine, ki kažejo na to, da so pogoji za odvzem
strokovnega ali znanstvenega naslova verjetno izkazani, začne postopek odvzema
naslova, imenuje osebo, ki je pooblaščena za vodenje postopka do izdaje odločbe
ter imenuje komisijo.
169.c člen
O začetku postopka odvzema strokovnega ali znanstvenega
naslova pooblaščena oseba obvesti diplomanta, zoper katerega je uveden postopek
za odvzem naslova. Diplomant se lahko udeležuje postopka sam ali po
pooblaščencu.
Diplomant ima pri pooblaščeni osebi pravico do vpogleda v vse
dokumente zadeve, pravico ima predlagati dokaze v svojo korist in izvrševati
vse druge pravice, ki jih ima kot stranka v postopku ob smiselni uporabi
zakona, ki ureja splošni upravni postopek, kolikor s tem statutom postopek ni
urejen drugače.
169.č člen
Komisija je sestavljena iz treh članov, in sicer na način,
kot velja za zagovor na stopnji študija, na kateri je bilo opravljeno obravnavano
zaključno delo. Komisija ima nalogo, da preuči utemeljenost predloga za odvzem
strokovnega ali znanstvenega naslova. Komisija preuči, ali je zaključno delo
rezultat diplomantovega lastnega dela, ustvarjalnosti in dosežkov ali če je
diplomant pri zaključnem delu avtorska dela drugih avtorjev v pomembnem delu
prikazal kot svoja lastna dela v nasprotju z uveljavljenimi načini citiranja.
Komisija mora diplomanta zaslišati in skrbno pretehtati
zagovor.
O svojih ugotovitvah komisija izda poročilo s predlogom
odločitve.
169.d člen
Pooblaščena oseba mora pred odločanjem na pristojnem senatu
diplomanta pozvati, da se najkasneje 20 dni od prejema poziva pisno izjavi o
vseh dejstvih in okoliščinah, ki so pomembna za izdajo odločbe.
Po prejemu pisne izjave diplomanta oziroma po preteku roka iz
prejšnjega odstavka pooblaščena oseba poročilo o izvedbi postopka skupaj s
poročilom komisije posreduje pristojnemu senatu članice univerze.
169.e člen
O odvzemu strokovnega ali znanstvenega naslova odloča
pristojni senat iz 169.b člena tega statuta na svoji seji.
Senat članice univerze mora predlog odločitve skupaj s
poročili iz drugega odstavka prejšnjega člena obravnavati v 30 dneh in o
predlogu odločiti. Če senat članice ugotovi, da obstaja kateri od razlogov za
odvzem strokovnega ali znanstvenega naslova, izda odločbo, s katero ta naslov
odvzame, sicer postopek s sklepom ustavi.
Zoper odločitev Senata članice je dovoljena pritožba na Senat
univerze, ki dokončno odloči.
Z dnem pravnomočnosti odločbe o odvzemu strokovnega ali
znanstvenega naslova preneha pravica diplomanta do uporabe strokovnega ali
znanstvenega naslova. Strokovni ali znanstveni naslov se diplomantu odvzame z
učinkom od dneva pravnomočnosti.
Po pravnomočnosti odločbe o odvzemu strokovnega ali
znanstvenega naslova rektor univerze sprejme sklep o preklicu veljavne
diplomske listine in odredi izbris diplomanta iz drugih javnih evidenc. Sklep o
preklicu izdane listine se objavi v Uradnem listu Republike Slovenije.
Podrobnejši postopek odvzema strokovnega ali znanstvenega
naslova se uredi v pravilniku, ki ga sprejme Senat univerze.
5. Priznavanje tujega izobraževanja in ekvivalence v tujini
pridobljenih spričeval in diplom
170. čle
Način, postopek, dokumentacijo in evidence ter druga
vprašanja na področju priznavanja tujega izobraževanja se uredi s splošnim
aktom, ki ga sprejme Senat Univerze v Mariboru.
171. člen
(črtan)
6. Poletne šole
172. člen
Univerza lahko organizira poletne šole, na katerih se
udeleženci izobražujejo in usposabljajo po posebnih programih ali po delih
študijskih programov za pridobitev izobrazbe.
O izvedbi poletne šole odloča Senat univerze na predlog
Senata članice univerze.
Poletno šolo lahko izvajajo ena članica ali več članic
univerze skupaj, lahko pa tudi v sodelovanju z univerzami v tujini.
172.a člen
Načela zagotavljanja kakovosti:
-       
temeljno odgovornost za zagotavljanje kakovosti delovanja ima Univerza v
Mariboru;
-       
v sistemu kakovosti se upošteva raznolikost fakultet, študijskih
programov in študentov;
-       
sistem kakovosti se razvija na način, da spodbuja in omogoča razvijanje
kulture kakovosti;
-       
upoštevane so potrebe in pričakovanja študentov, vseh ostalih deležnikov
in družbe.
Univerza v Mariboru redno spremlja in revidira izvajanje
študijskih programov in presoja, ali dosegajo postavljene cilje, ali so
izpolnjene potrebe študentov in družbe.
Članice univerze letno izvajajo programske samoevalvacije, ki
so namenjene presoji in revidiranju ter sistematičnemu izboljševanju kakovosti
študijskih programov. V postopku programske samoevalvacije se zbrane
informacije analizirajo in predlagajo ukrepi, s katerimi se odpravijo
pomanjkljivosti, uvedejo izboljšave ter zagotovi aktualnost študijskega
programa.
Notranje programske evalvacije so neodvisne evalvacije
študijskih programov, ki jih Univerza v Mariboru izvaja periodično, in sicer
tako, da je vsak študijski program na ta način evalviran najmanj enkrat v
obdobju 5 let. Notranja programska evalvacija predstavlja pripravo članice
univerze na zunanje evalvacije, hkrati pa z notranjimi programskimi
evalvacijami Univerza v Mariboru pridobiva zunanji/neodvisen pogled na doseganja
postavljenih ciljev študijskega programa in testira učinkovitost svojega
notranjega sistema kakovosti na članici.
Poročilo notranje evalvacije skupaj z morebitnimi pripombami
in izdelanim akcijskim načrtom korektivnih ukrepov obravnavajo pristojne komisije
in Senat univerze. V primeru, da so bile ugotovljene večje nepravilnosti ali
neskladnosti s predpisi, Senat univerze članici določi rok, v katerem jih mora
članica odpraviti. V kolikor članica nepravilnosti ne odpravi v roku, Senat
univerze na naslednji seji sprejme sklep, s katerim za določeno obdobje ne
dovoli razpisa študijskega programa ali program postopno ukine. Odločitev
Senata univerze se javno objavi na spletni strani Univerze v Mariboru in se z
njo seznani študente, vpisane na ta študijski program.
Podrobnejša ureditev procesov notranjega upravljanja in
spremljanja kakovosti študijskih programov na Univerzi v Mariboru je urejena v
posebnih aktih.
B. Raziskovalna dejavnost
173. člen
Fakultete – članice univerze opravljajo
znanstvenoraziskovalno dejavnost na področju ene ali več med seboj povezanih
znanstvenih disciplin, na katerih temeljijo njihovi študijski programi, in
skrbijo za razvoj teh znanstvenih disciplin.
174. člen
Članice univerze usmerjajo znanstvenoraziskovalno delo v
okviru letnega programa dela.
Pri oblikovanju programa znanstvenoraziskovalnega dela
upoštevajo članice univerze področja nacionalnega pomena in težišča
raziskovalne dejavnosti, ki jih sprejme Senat univerze.
175. člen
Razen znanstvenoraziskovalnega dela, povezanega z izvajanjem
študijskih programov, izvajajo članice univerze tudi temeljno raziskovalne,
aplikativno-raziskovalne in druge projekte ter določena javna pooblastila,
lahko pa opravljajo tudi svetovalno delo in druga strokovna dela, če to ne
ovira njihovega rednega visokošolskega izobraževalnega in znanstveno
raziskovalnega dela in če zagotovijo povračilo stroškov, ki nastanejo pri
opravljanju tega dela.
176. člen
Univerzitetni učitelji in znanstveni delavci opravljajo svoje
znanstveno-raziskovalno delo v okviru organizacijskih enot univerze oziroma
članic univerze.
Izjemoma lahko rektor univerze na predlog Senata članice
univerze dovoli posameznemu učitelju oziroma znanstvenemu delavcu, da opravlja
del svojega raziskovalnega dela zunaj programa iz 174. člena tega Statuta.
177. člen
Članice univerze so dolžne pristojnim službam univerze zaradi
evidence sprotno javiti podatke o znanstvenoraziskovalnem delu univerzitetnih
učiteljev, znanstvenih delavcev in visokošolskih sodelavcev.
178. člen
Pri izvajanju projektov, javnih pooblastil, opravljanju
svetovalnega in drugega dela zaračunavajo članice univerze stroške po tarifi,
ki jo sprejme Upravni odbor univerze.
V. VISOKOŠOLSKI IN DRUGI DELAVCI
1. Splošna določila
179. člen
Delo na univerzi in pri članicah univerze opravljajo
visokošolski učitelji, znanstveni delavci in visokošolski sodelavci in drugi
delavci, ki opravljajo upravna administrativna, strokovno – tehnična in druga
dela kot svoj glavni poklic.
Visokošolski učitelji, znanstveni delavci, visokošolski
sodelavci in drugi delavci opravljajo visokošolsko in drugo dejavnost v skladu
s poklicno etiko in pri tem se morajo pri svojem delu vzdržati vsakršne
politične dejavnosti.
2. Visokošolski učitelji, znanstveni delavci in visokošolski
sodelavci
180. člen
Visokošolsko izobraževalno, znanstvenoraziskovalno in
umetniško delo opravljajo visokošolski učitelji, znanstveni delavci in
visokošolski sodelavci, ki so si po zakonu in tem Statutu pridobili ustrezen
naziv.
181. člen
Nazivi visokošolskih učiteljev so: lektor, docent, izredni
profesor in redni profesor. Visokošolski učitelji v visokošolskih strokovnih
programih so tudi predavatelji in višji predavatelji.
Visokošolski učitelji so nosilci izobraževalnega,
raziskovalnega in umetniškega programa. Pri svojem delu sledijo in prispevajo k
razvoju znanosti, umetnosti in stroke na področju, za katerega so izvoljeni,
samostojno razvijajo določeno področje znanosti, umetnosti oziroma stroke in
skrbijo za prenos tega znanja.
182. člen
Nazivi znanstvenih delavcev so: znanstveni sodelavec, višji
znanstveni sodelavec in znanstveni svetnik.
Znanstveni delavci izvajajo znanstvenoraziskovalni program.
Znanstveni delavec je lahko izvoljen še v naziv
visokošolskega učitelja, če ima preverjene pedagoške sposobnosti.
183. člen
Nazivi visokošolskih sodelavcev so: asistent, bibliotekar,
strokovni sodelavec, višji strokovni sodelavec, strokovni svetnik in učitelj
veščin (npr. učitelj tujega jezika, učitelj športne vzgoje, učitelj glasbenega
instrumenta).
Visokošolski sodelavci sodelujejo pri izvajanju
izobraževalnega, znanstveno-raziskovalnega in umetniškega dela.
184. člen
V določen naziv visokošolskega učitelja, znanstvenega delavca
in visokošolskega sodelavca je lahko izvoljen, kdor poleg v zakonu določene
izobrazbe in drugih pogojev izpolnjuje tudi zahteve, ki jih določajo merila za
izvolitev v nazive, ki jih sprejme Senat univerze.
Do sprejetja pravilnika o priznanju pomembnih umetniških del
velja, da kdor izpolnjuje pogoje za izvolitev v naziv visokošolskega učitelja
umetniških disciplin za določeno področje, ima z izvolitvijo v naziv priznana
umetniška dela za to področje.
185. člen
Visokošolski učitelji, z izjemo rednih profesorjev, so
izvoljeni v naziv za obdobje petih let (v nadaljevanju: izvolitveno obdobje).
Znanstveni sodelavci in višji znanstveni sodelavci so izvoljeni v naziv za
obdobje petih let. Ob poteku te dobe so lahko ob izpolnjevanju pogojev, ki jih
določajo zakon in merila, ponovno voljeni.
Redni profesorji in znanstveni svetniki so izvoljeni v trajni
naziv.
Če univerza zaostri merila za izvolitev v naziva rednega
profesorja in znanstvenega svetnika, lahko redni profesorji in znanstveni
svetniki, izvoljeni po prejšnjih merilih, zahtevajo ponovno izvolitev v naziv
po novih merilih.
186. člen
Na drugih univerzah oziroma v tujini pridobljene nazive
univerza prizna v skladu z merili in po postopku, določenim s splošnim aktom.
Priznavanje enakovrednega naziva velja za enako dobo, kot velja pridobljena
izvolitev v naziv na drugem visokošolskem zavodu oziroma največ za dobo
izvolitve v naziv, kot jo določajo merila. Univerza v Mariboru lahko v
sporazumih s posameznimi visokošolskimi zavodi uredi priznavanje nazivov
drugače.
Univerza v Mariboru pridobljene habilitacije izven Univerze v
Mariboru prizna, v kolikor se habilitacija uporablja za začasno opravljanje
pedagoških, znanstvenih in umetniških del na Univerzi v Mariboru oziroma v
postopku pridobivanja akreditacije visokošolskega zavoda, ki ga ustanavlja
Univerze v Mariboru, ali v postopku akreditacije študijskega programa Univerze v
Mariboru na Nacionalni agenciji za kakovost v visokem šolstvu. V kolikor je
habilitacija potrebna za zaposlitev na Univerzi v Mariboru, pa mora imeti
kandidat veljavno habilitacijo na Univerzi v Mariboru.
187. člen
Visokošolski sodelavci, z izjemo asistentov, so izvoljeni v
trajni naziv.
Asistenti so izvoljeni v naziv za obdobje treh let. Asistent
je v ta naziv lahko voljen največ trikrat, izjemoma, na utemeljen predlog
senata članice UM, po predhodnem soglasju Senata UM, še za eno triletno dobo.
187.a člen
Izvolitvena doba visokošolskih učiteljev, znanstvenih
delavcev in visokošolskih sodelavcev se lahko podaljša za čas odsotnosti z dela
zaradi starševskega dopusta, služenja vojaškega roka, opravljanja funkcije na
državnem ali mednarodnem nivoju v okviru zaposlitve izven UM ali če ima oseba
dolgotrajne zdravstvene težave. Pogoj za podaljšanje je pozitivno mnenje Senata
članice univerze, na kateri je oseba zaposlena, v primeru opravljanja funkcije
na državnem ali mednarodnem nivoju pa Senata univerze.
Odločbo o podaljšanju izvolitvene dobe izda na predlog
visokošolskega učitelja, znanstvenega delavca ali visokošolskega sodelavca
dekan članice, na kateri je visokošolski učitelj, znanstveni delavec ali
visokošolski sodelavec voljen, v primeru sprejetja odločitve na Senatu univerze
pa rektor univerze.
Kandidat ima pravico do podaljšanja izvolitvene dobe, v
kolikor je razlog za podaljšanje obstajal v času veljavne izvolitve v naziv in
kandidat pravico uveljavlja pred potekom iste izvolitve v naziv.
Nastop razloga podaljšanja se upošteva največ od pričetka
izvolitve v naziv, v okviru katere kandidat uveljavlja svojo pravico. V nobenem
primeru skupno podaljšanje ne more biti daljše od izvolitvene dobe, ki jo
določajo merila za izvolitve v naziv.
188. člen
(črtan)
189. člen
Upokojeni visokošolski učitelji, znanstveni delavci in
visokošolski sodelavci obdržijo naziv, ki so ga imeli ob upokojitvi.
189.a člen
V kolikor visokošolski učitelj, znanstveni delavec oziroma
visokošolski sodelavec odda vlogo za izvolitev v naziv pravočasno (najkasneje 6
mesecev pred potekom izvolitve), lahko do dokončnosti postopka za pridobitev
naziva opravlja dosedanje pedagoško in raziskovalno delo, kljub poteku veljavne
izvolitve v naziv.
V kolikor kandidat v postopku izvolitve vloge ne odda pravočasno,
vendar še ima veljavno izvolitev v naziv, lahko Senat članice na podlagi
njegovega predloga izda sklep, da se kandidatu dovoli opravljanje dosedanjega
pedagoškega in raziskovalnega dela, in sicer najdlje do dokončnosti postopka
izvolitve v naziv v okviru Univerze v Mariboru. Kandidat in Senat članice
morata podati razloge, zakaj vloga ni bila oddana pravočasno.
V kolikor so izpolnjeni pogoji iz prvega oziroma drugega
odstavka tega člena, se šteje, da delavec izpolnjuje zakonske pogoje za zasedbo
delovnega mesta.
3. Postopek habilitacij
190. člen
V nazive visokošolskih učiteljev, znanstvenih delavcev in
visokošolskih sodelavcev, razen v naziv rednega profesorja in znanstvenega
svetnika, volijo Senati članic univerze po postopku, ki je določen v tem Statutu
in splošnem aktu. Redne profesorje in znanstvene svetnike voli Senat univerze
po postopku, ki je določen v tem Statutu in splošnem aktu.
Postopke izvolitev v naziv predpiše s posebnim splošnim aktom
Senat univerze. V postopku habilitacije se smiselno uporabljajo pravila zakona,
ki ureja splošni upravni postopek, v kolikor ni s tem statutom ali splošnim
aktom določeno drugače oziroma v kolikor postopki niso drugače določeni, kot
jih določa Zakon o splošnem upravnem postopku.
191. člen
Postopek za izvolitev ali ponovno izvolitev v naziv
visokošolskega učitelja, znanstvenega delavca in visokošolskega sodelavca se
začne na osebno prošnjo kandidata, ki jo vloži na rektorat univerze.
Postopek za izvolitev se prične z dnem vložitve vloge s
strani kandidata.
191.a člen
V kolikor se visokošolski učitelji, znanstveni delavci in
visokošolski sodelavci po upokojitvi ponovno zaposlijo, morajo v roku treh let
po ponovni zaposlitvi pridobiti veljavno izvolitev v naziv.
192. člen
Vloga mora biti popolna in razumljiva, da jo organ lahko
obravnava. Če je vloga nepopolna, nerazumljiva ali ni pravilno sestavljena,
strokovna služba univerze pozove kandidata, da pomanjkljivosti odpravi v roku,
določenem v zahtevi za dopolnitev. Če kandidat pomanjkljivosti ne odpravi v določenem
roku, rektor univerze s sklepom vlogo zavrže. Zoper ta sklep je dovoljena
pritožba na Senat Univerze v Mariboru. Rok za vložitev pritožbe je v petnajstih
dneh od dneva, ko je bil vročen sklep, ki se izpodbija.
V primeru umika vloge s strani kandidata v postopku izvolitve
v naziv, izda rektor univerze sklep, da se postopek ustavi.
193. člen
(črtan)
193.a člen
Strokovne poročevalce imenuje Senat članice, pristojna
komisija ali rektor univerze.
Strokovni poročevalci v postopku izvolitev v naziv imajo vlogo
izvedenca po zakonu, ki ureja splošni upravni postopek, in ne morejo sodelovati
pri obravnavi in odločanju o izvolitvi v naziv kandidata, za katerega so
izdelali strokovno poročilo, na Senatu članice UM, na Habilitacijski komisiji
UM ali Senatu UM.
194. člen
Pred odločanjem o izvolitvi v naziv je potrebno pridobiti
mnenje strokovnih poročevalcev.
Pri kandidatih, ki so v obdobju zadnje izvolitve sodelovali v
pedagoškem procesu ali se prvič volijo v naziv visokošolskega učitelja, je
potrebno pred odločanjem o izvolitvi v naziv pridobiti mnenje o pedagoški
usposobljenosti. Pedagoška usposobljenost se pri prvi izvolitvi v naziv
visokošolskega učitelja izkazuje s preizkusnim predavanjem.
S posebnim splošnim aktom se lahko predpiše način in obseg
pedagoško andragoškega usposabljanja.
Pri vsaki izvolitvi visokošolskega učitelja ali
visokošolskega sodelavca v višji naziv ali ponovni izvolitvi se pedagoška
usposobljenost presoja na podlagi portfolia pedagoške usposobljenosti in na
podlagi mnenja študentskega sveta, ki temelji na rezultatih študentske ankete
in obrazloženih utemeljitvah študentskega sveta.
195. člen
Študentski svet članice univerze poda mnenje o pedagoški
usposobljenosti kandidata.
Študentski svet članice glasuje o pozitivnem mnenju
študentov. V kolikor pozitivno mnenje ni izglasovano, se šteje, da je podano
negativno mnenje študentov. V primeru izdaje negativnega mnenja mora študentski
svet le-to podrobno obrazložiti. V kolikor študentski svet članice svojega
mnenja ne poda v roku se šteje, da je mnenje pozitivno.
Kandidat ima pravico zoper negativno mnenje vložiti pritožbo
na Študentski svet univerze. Če Študentski svet univerze o pritožbi ne odloči v
roku se šteje, da je odločeno v korist kandidata. Če Študentski svet univerze
pritožbi ne ugodi, se šteje, da je podano negativno mnenje študentov.
V primeru, da je v postopku podano negativno mnenje
Študentskega sveta o pedagoški usposobljenosti kandidata, ki se ne more več
izpodbijati s pritožbo, se mora ob odločanju o izvolitvi pristojni organ izreči
z vsebinskimi razlogi, ki morajo biti povzeti v odločbi organa.
196. člen
Če se kandidat prvič voli v naziv, habilitacijsko področje
ali prvič v višji naziv visokošolskega učitelja ali znanstvenega delavca, si
mora Senat članice univerze predhodno pridobiti soglasje Senata univerze.
V kolikor je bilo v postopku podano negativno mnenje
študentskega sveta o pedagoški usposobljenosti kandidata, ki se ne more več
izpodbijati s pritožbo, si mora Senat članice univerze predhodno pridobiti
soglasje Senata univerze. V tem primeru Senat univerze o predhodnem soglasju
odloča z večino glasov vseh članov.
Izvolitev se izvede na Senatu članice.
V primeru izvolitve rednih profesorjev in znanstvenih
svetnikov se izvolitev izvede na Senatu univerze. V primeru negativnega mnenja
študentskega sveta o pedagoški usposobljenosti kandidata, ki kandidira na mesto
rednega profesorja, in kjer se mnenje več ne more izpodbijati s pritožbo, Senat
univerze o izvolitvi odloča z večino glasov vseh članov.
197. člen
S poročilom komisije se mora seznaniti kandidat, ki lahko v
petnajstih dneh poda nanj svoje pripombe.
198. člen
Izvolitev v naziv je izraz avtonomne akademske presoje
kandidatovega dela, strokovnih, umetniških in pedagoških usposobljenosti.
Izpolnjevanje pogojev za izvolitev po merilih za izvolitev v nazive je le pogoj
za obravnavo prošnje kandidata za izvolitev v naziv in ne ustvarja nobene
avtomatične pravice do izvolitve.
Pristojni organ izbere v postopku izvolitve v naziv na
temelju svoje diskrecijske pravice odločitev, ki temelji na osebnostni,
pedagoški, strokovni ter znanstveni primernosti in ki jo glede na konkretni
primer šteje za najbolj primerno in strokovno in jo kot takšno obrazloži
oziroma podpre z navedbo dejstev in dokazov, ki so bili ugotovljeni v postopku.
Na predlog Habilitacijske komisije sprejme Senat univerze
ustrezno odločitev in soglasje da ali ga odreče, kandidate v naziv rednega
profesorja oziroma znanstvenega svetnika pa izvoli ali izvolitev zavrne.
Odločitev senata univerze glede podaje soglasja je volilna odločitev in ne
odločitev po prostem preudarku. V primeru, če soglasje ni podano, vlogo
kandidata Senat članice zavrne.
199. člen
Če pri prvi izvolitvi iz objektivnih ali izjemnih razlogov
(npr. težko dosegljiva ali obširna dokumentacija, odsotnost članov komisije za
izdelavo strokovnega poročila, bolezen, višja sila) ni mogoče izvesti postopka
izvolitve v predpisanih rokih, se lahko dovoli podaljšanje rokov.
O podaljšanju rokov odloča oseba, ki vodi postopek.
O podaljšanju rokov se obvesti tudi kandidat.
200. člen
Na predlog organov, komisij ali poročevalcev lahko strokovna
služba univerze kandidata naknadno pozove k dopolnitvi vloge.
Rok za dopolnitev ne sme biti daljši od dveh mesecev.
Če kandidat zahtevane dokumentacije v določenem roku ne
dopolni, se šteje, da je predlog za izvolitev umaknil.
201. člen
Če visokošolski učitelj, znanstveni delavec ali visokošolski
sodelavec ne izpolnjuje znanstvenih in pedagoških obveznosti ali za izvolitev v
naziv določenih pogojev, prične Senat članice univerze, ki je za izvolitev
pristojen, postopek za odvzem naziva.
V postopku za odvzem naziva se primerno uporabljajo določbe
tega statuta za izvolitev v naziv. Visokošolskega učitelja, znanstvenega
delavca ali visokošolskega sodelavca je potrebno seznaniti s predlogom in
razlogi za odvzem naziva in mu omogočiti, da pojasni svoje stališče.
Ob uvedbi postopka za odvzem naziva lahko Senat članice
univerze odloči, da visokošolski učitelj, znanstveni delavec oziroma
visokošolski sodelavec začasno, do dokončne odločitve o odvzemu naziva, ne
opravlja pedagoškega dela.
202. člen
Zoper odločbo Senata članice univerze, izdane v postopku za
izvolitev v naziv oziroma v postopku za odvzem naziva, je dopustna pritožba na
Senat univerze. Pritožba se vloži v petnajstih dneh od dneva, ko je bila
vročena odločba, ki se izpodbija.
Zoper odločbo Senata univerze, izdano v postopku za izvolitev
v naziv, oziroma v postopku za odvzem naziva, se lahko sproži upravni spor.
4. Delovna mesta visokošolskih učiteljev, znanstvenih delavcev
in visokošolskih sodelavcev
203. člen
Delovna mesta visokošolskih učiteljev, znanstvenih delavcev
in visokošolskih sodelavcev se javno razpisujejo skladno s potrebami delovnega
procesa. Za javno objavo se šteje objava na pristojni območni enoti Zavoda za
zaposlovanje.
204. člen
Visokošolski učitelj, znanstveni delavec ali visokošolski
sodelavec, ki ni bil ponovno izvoljen v naziv ali mu je naziv potekel ali pa mu
je bil naziv odvzet, ne more več opravljati izobraževalnega,
znanstvenoraziskovalnega in umetniškega dela na univerzi, zato se skladno z
delovnopravno zakonodajo preveri, ali mu je mogoče ponuditi sklenitev nove
pogodbe o zaposlitvi. Če pa take možnosti ni ali delavec ne sprejme ponudbe za
sklenitev nove pogodbe o zaposlitvi, mu preneha pogodba o zaposlitvi, kot to
določajo zakon, kolektivna pogodba ali splošni akt univerze.
205. člen
Raziskovalno dejavnost opravljajo razen visokošolskih
učiteljev, znanstvenih delavcev in visokošolskih sodelavcev tudi raziskovalci,
ki so izvoljeni v nazive skladno s posebnimi predpisi. V nazive raziskovalcev
voli Senat članice oziroma Senat univerze skladno s kriteriji, ki jih določajo
posebni predpisi.
206. člen
Univerza in članice univerze lahko izvajanje posameznih delov
predmeta oziroma predmetnega področja prepustijo zasebnemu visokošolskemu
učitelju, lahko pa za določen čas k sodelovanju povabijo priznane učitelje,
znanstvenike, strokovnjake in umetnike, ne glede na pogoje, ki so določeni za
izvolitev v naziv.
5. Sobotno leto
207. člen
Visokošolski učitelj ima vsakih šest let nepretrganega dela
pravico do odsotnosti zaradi poglobljenega izpopolnjevanja na področju
raziskovalne dejavnosti. Odsotnost lahko traja največ dvanajst mesecev.
V času odsotnosti po prvem odstavku tega člena pripada
visokošolskemu učitelju nadomestilo v višini plače, ki bi jo visokošolski
učitelj prejemal, če bi delal.
208. člen
O pravici do odsotnosti po prejšnjem členu odloči rektor na
predlog dekana in pisne vloge kandidata.
Predlog dekana mora vsebovati tudi podatke o nadomeščanju v
času odsotnosti visokošolskega učitelja.
Pisna vloga kandidata mora biti vložena najmanj eno študijsko
leto pred začetkom planirane odsotnosti.
6. Strokovni, administrativni in drugi delavci
209. člen
Strokovna, organizacijska, finančna, administrativna,
tehnična in druga dela opravljajo delavci, ki imajo ustrezno strokovno
izobrazbo, delovne izkušnje, znanja in zmožnosti, ki jih določi splošni akt
univerze.
Njihova delovna razmerja urejajo zakon, kolektivna pogodba in
splošni akti univerze.
7. Disciplinska odgovornost zaposlenih
210. člen
Visokošolski in drugi delavci, zaposleni na univerzi, so
odgovorni za kršitve in neizpolnjevanje delovnih obveznosti, ki jih določajo
zakon, kolektivna pogodba, splošni akt univerze in pogodba o zaposlitvi.
Kršitev delovnih obveznosti delavcev, njihovo disciplinsko
odgovornost za kršitve in disciplinske ukrepe izreka delodajalec ali od njega
pooblaščena oseba.
8. Odškodninska odgovornost zaposlenih
210.a člen
Visokošolski in drugi delavci, ki na delu ali v zvezi z delom
namenoma ali iz hude malomarnosti povzročijo škodo delodajalcu, so odškodninsko
odgovorni, kot to določajo zakon, kolektivna pogodba, splošni akt univerze in
pogodba o zaposlitvi.
VI. ŠTUDENTI
1. Status študenta
211. člen
Posameznik pridobi status študenta z vpisom na Univerzo v
Mariboru.
Status študenta se izkazuje z veljavno študentsko izkaznico.
212. člen
Študenti, ki zaradi posebnih okoliščin začasno ali ves čas
študija potrebujejo prilagojene pogoje za izobraževanje, lahko na Univerzi v
Mariboru pridobijo poseben status, in sicer:
-       
študenti vrhunski športniki,
-       
študenti priznani umetniki,
-       
dolgotrajno bolni študenti,
-       
študenti s posebnimi potrebami oziroma študenti invalidi,
-       
študenti funkcionarji: prorektor, prodekani in sekretar ŠSUM,
-       
drugi študenti, ki zaradi posebnih okoliščin potrebujejo prilagojene
pogoje za izobraževanje.
Študenti s posebnim statusom imajo pri izvajanju študijskih
programov posebne prilagoditve pri obiskovanju predavanj, seminarjev, vaj in
pri preverjanju znanja. Pridobitev posebnega statusa in prilagajanje
študijskega procesa študentom s posebnim statusom se podrobneje ureja s
splošnimi akti univerze, ki ga sprejme Senat univerze po predhodnem soglasju
Študentskega sveta univerze.
O vrsti in načinu prilagoditev posameznemu študentu s
posebnim statusom odloča pristojna komisija Senata članice univerze.
213. člen
(črtan)
214. člen
Študentu preneha status študenta v primerih, ki so določeni z
visokošolsko zakonodajo, razen študentom tretje stopnje, ki jim preneha status
študenta na študiju tretje stopnje, če ne dokončajo študijskega programa v 12
mesecih po zaključku zadnjega semestra.
Študentom vzporednega študija, študentom s posebnim statusom
in študentom, ki imajo druge upravičene razloge (bolezen, ki traja najmanj tri
mesece v času predavanj ali en mesec v času izpitnih rokov, izobraževanje v
tujini, aktivno delo v organih univerze oziroma članice univerze ali druge dalj
časa trajajoče izjemne razmere, zaradi katerih posamezni študent daljše obdobje
ni bil zmožen sodelovati v študijskem procesu), se lahko podaljša status
študenta, in sicer za eno leto med študijem ali ob zaključku študija.
Študentke matere, ki v času študija rodijo, in študenti, ki v
času študija postanejo očetje, imajo pravico do podaljšanja študentskega
statusa za eno leto za vsakega živorojenega otroka.
O podaljšanju statusa študenta odloča pristojna komisija
Senata članice univerze na podlagi prošnje študenta.
Osebe, ki jim preneha status študenta, obdržijo pravico do
opravljanja izpitov in drugih študijskih obveznosti po študijskem programu, po
katerem se izobražujejo.
2. Pravice in dolžnosti študentov
215. člen
Študenti imajo pravico do vpisa in izobraževanja pod enakimi,
z zakonom, tem Statutom in študijskimi programi določenimi pogoji.
Pri tem imajo pravico oziroma dolžnost, da:
1.     
obiskujejo predavanja, vaje, seminarje in sodelujejo v drugih oblikah
izobraževalnega, raziskovalnega oziroma umetniškega dela,
2.     
se ob rednem napredovanju izobražujejo in dokončajo študij pod pogoji,
ki so veljali ob vpisu,
3.     
se lahko izobražujejo hkrati po več študijskih programih, po
interdisciplinarnih ali po individualnih študijskih programih,
4.     
redno opravljajo izpite, kolokvije ter druge študijske obveznosti,
predvidene s študijskim programom, in da izdelajo diplomsko delo,
5.     
prisostvujejo izpitom in drugim oblikam preverjanja znanja,
6.     
ponavljajo izpite pod pogoji in na način, kot je določeno v splošnih
aktih univerze,
7.     
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnjem študijskem programu
ali smeri,
8.     
lahko napredujejo in dokončajo študij v krajšem času, kot je predvideno
s študijskim programom,
9.     
uporabljajo knjižnice, informacijske sisteme, literaturo in druge
študijske pripomočke, v zvezi s svojim izobraževanjem izpolnijo študentsko
anketo,
10.  
so obveščeni o vseh vprašanjih, ki se nanašajo na študijski proces,
11.  
sodelujejo v kulturnih, športnih in drugih obštudijskih dejavnostih,
12.  
sodelujejo pri razreševanju materialnih vprašanj študentov,
13.  
so deležni določenih materialnih ugodnosti (kot npr. regresirana
prehrana, bivanje v študentskih domovih),
14.  
koristijo pravice iz zdravstvenega varstva in druge ugodnosti, v skladu
s posebnimi predpisi,
15.  
varujejo ugled univerze in njenih članic ter ugled učiteljev in
študentov,
16.  
se ravnajo po določilih tega Statuta in drugih splošnih aktih univerze
ter sklepih organov univerze in/ali fakultet,
17.  
razvijajo dobre medsebojne odnose in odnose z učitelji,
18.  
varujejo premoženje in sredstva univerze in/ali fakultet,
19.  
poravnavajo materialno škodo, ki so jo povzročili namenoma ali iz velike
malomarnosti,
20.  
sodelujejo pri upravljanju univerze in/ali fakultete v skladu z zakonom
in tem Statutom,
21.  
uveljavljajo svoje pravice v postopku in na način, kot je določeno v tem
Statutu,
22.  
kot predstavniki študentov odgovorno izpolnjujejo svoje obveznosti v
organih univerze in/ali fakultete,
23.  
opravljajo še druge pravice in dolžnosti, ki jih določajo zakoni, ta
Statut ali drugi splošni akti, ali jim jih na njihovi podlagi nalagajo sklepi
pristojnih organov univerze in/ali fakultete,
24.  
študenti neposredno vplivajo na kakovost študija z vestnim in
objektivnim izpolnjevanjem fakultetnih, univerzitetnih in mednarodnih
študentskih anket.
216. člen
(črtan)
217. člen
Študenti, ki se izobražujejo po interdisciplinarnih programih
ali hkrati po več študijskih programih, ki ga izvaja dvoje ali več fakultet,
uveljavljajo svoje pravice predvsem na tisti fakulteti, ki se šteje kot
matična.
218. člen
Študenti študijskih programov, ki se izvajajo kot izredni
študij, imajo v načelu enake pravice in dolžnosti kot študenti študijskih
programov, ki se izvajajo kot redni študij, razen pravic in dolžnosti, ki so s
posebnimi predpisi ali s tem statutom določene le za študente študijskih
programov, ki se izvajajo kot redni študij.
Študenti imajo, ne glede na to, ali se študij izvaja kot
redni ali izredni, pravico do zdravstvenega varstva in drugih ugodnosti ter
pravic (npr. prehrana, prevozi, štipendiranje) v skladu s posebnimi predpisi,
če niso v delovnem razmerju ali prijavljeni kot iskalci zaposlitve.
Študent izrednega študija se lahko prepiše oziroma vpiše v
redni študij, če izpolnjuje predpisane pogoje za redni študij in če ima članica
univerze materialne pogoje.
219. člen
Slovenci brez slovenskega državljanstva in tuji državljani se
lahko izobražujejo po javno veljavnih dodiplomskih in podiplomskih študijskih
programih za pridobitev izobrazbe in po programih za izpopolnjevanje pod
pogoji, ki jih določajo zakon, drugi predpisi, študijski programi in ta Statut.
220. člen
Ne glede na omejitve, ki jih določajo predpisi in ta Statut,
se lahko tujci in Slovenci brez slovenskega državljanstva za določen čas
vpisujejo na fakultete, če gre za študentske izmenjave na podlagi mednarodnih
sporazumov oziroma bilateralnih in multilateralnih sporazumov, ki jih je
sklenila univerza.
3. Varstvo pravic študentov
221. člen
Študent, ki meni, da so bile kršene njegove pravice, se lahko
v roku 8 dni od dneva, ko mu je bila vročena odločba, oziroma od dneva, ko je
izvedel za kršitev, pisno pritoži.
Če ni s predpisom ali s tem statutom določen drug pritožbeni
organ, odloča o pritožbi Univerzitetna komisija za pritožbe študentov.
Odločitev pritožbenega organa je dokončna.
Zoper dokončno odločitev pristojnega organa o pridobitvi
oziroma izgubi statusa študenta in o drugih zadevah v zvezi s študijem se lahko
sproži upravni spor.
4. Disciplinska odgovornost študentov
222. člen
Za kršitev dolžnosti in za neizpolnjevanje obveznosti, ki jih
določajo zakon, ta Statut ali drugi splošni akti univerze, so študenti
odgovorni po določilih tega Statuta.
Študent je odgovoren, če je dejanje storil z naklepom ali iz
velike malomarnosti.
223. člen
Kršitve dolžnosti in neizpolnjevanje obveznosti študenta po
tem Statutu so hujše in lažje.
Hujše kršitve so:
1.     
dejanja, ki imajo znake kaznivih dejanj in se preganjajo po uradni
dolžnosti ter niso združljiva s statusom študenta;
2.     
hujše kršitve javnega reda in miru v prostorih univerze ali članice
univerze;
3.     
dajanje lažnih podatkov z namenom, da bi se neupravičeno okoristil ali
okoristil koga drugega;
4.     
hujša kršitev reda in discipline na predavanjih, seminarjih, vajah ali v
knjižnici;
5.     
druga, tretja in naslednje kršitve izpitnega reda v obliki goljufanja
pri preverjanju znanja ali goljufanje pri izdelavi del;
5.a  plagiatorstvo
pri seminarskih in diplomskih nalogah, programih in drugih pisnih izdelkih;
6.     
poškodovanje premoženja univerze, članice oziroma druge članice
univerze, povzročeno naklepoma, iz velike malomarnosti;
7.     
ponarejanje listin;
8.     
vsako dejanje ali opustitev, ki bi lahko povzročila nevarnost za
življenje ali zdravje študentov, učiteljev ali drugih delavcev;
9.     
večkratna ponovitev lažjih kršitev dolžnosti;
10.  
prihajanje v prostore univerze, članice oziroma druge članice univerze
pod vplivom alkohola ali drugih narkotičnih sredstev;
11.  
vsako vedenje, ki kvari ugled univerze, njene članice oziroma druge
članice univerze v mednarodnem merilu.
224. člen
Lažje kršitve so:
1.     
neprimerno vedenje, ki kvari ugled univerze, njene članice oziroma druge
članice univerze;
1.a  prva kršitev
izpitnega reda v obliki goljufanja pri preverjanju znanj;
2.     
poskus goljufanja pri preverjanju znanja ali pri izdelavi del;
3.     
neprimeren odnos do drugih študentov, učiteljev in mentorjev;
4.     
oviranje drugih študentov pri izobraževalnem procesu ali pri drugem delu
na univerzi, članici oziroma drugi članici univerze;
5.     
nesmotrna poraba materiala, ki je namenjena izobraževalnemu ali
znanstveno-raziskovalnemu procesu.
225. člen
Za kršitev dolžnosti in neizpolnjevanje obveznosti študentov
se lahko izrečejo naslednji ukrepi:
-       
opomin,
-       
ukor,
-       
prepoved opravljanja izpita,
-       
izključitev z univerze za dobo do dveh let,
-       
trajna izključitev iz univerze.
Opomin se lahko izreče za lažje kršitve, ukor in izključitev
pa za hujše kršitve dolžnosti in neizpolnjevanje obveznosti študentov.
Izključitev z univerze za dobo do dveh let se lahko izreče za
hujšo kršitev, s katero je bila povzročena večja materialna škoda ali druga
večja škoda za ugled univerze, njene članice oziroma druge članice univerze, če
je bilo z dejanjem ogroženo življenje drugih študentov ali delavcev, če se je
bistveno oviral izobraževalni, znanstveno-raziskovalni ali drugi proces, za
tretjo kršitev izpitnega reda v obliki goljufanja pri preverjanju znanja ali v
primeru goljufanja pri izdelavi del ali če so bili storilcu v zadnjih dveh
letih za hujše kršitve vsaj dvakrat izrečeni milejši ukrepi.
V primeru, da je bila izrečena izključitev iz univerze za
dobo do dveh let, se pri ponovni kršitvi pod pogoji iz tretjega odstavka izreče
trajna izključitev iz univerze.
S splošnim aktom univerze, ki ureja izpitni red in h kateremu
poda soglasje študentski svet univerze, se za izrekanje ukora in opomina
predpiše drugačen postopek, kot je predviden v členih 231 do 243.
225.a člen
Sankciji opomin in ukor, ko se izrekata za kršitev izpitnega
reda, se izrekata po skrajšanem postopku.
226. člen
Izrečeni ukrep opomina po rednem in skrajšanem postopku se
izvrši z vročitvijo študentu, izrečeni ukrep ukora po rednem postopku pa se
izvrši tako, da se po dokončnosti odločitve na primeren način objavi v
prostorih univerze, članice oziroma druge članice za 15 dni na oglasno desko
oziroma zagotovi javno objavo. Po skrajšanem postopku izrečeni ukrep ukora se
izvrši v skladu s splošnim aktom univerze, ki določa izpitni red.
Ukrep izključitve z univerze se izvrši tako, da se študentu
za določeno dobo prepove udeležitev se izobraževalnega, znanstveno-raziskovalnega
ali drugega dela na univerzi, fakulteti ali drugi članici univerze in se po
dokončnosti odločitve to na primeren način objavi za 15 dni.
227. člen
Uvedba in vodenje postopka zastarata pri lažjih kršitvah
dolžnosti in neizpolnjevanju obveznosti v treh mesecih, pri težjih kršitvah
dolžnosti in neizpolnjevanja obveznosti pa v šestih mesecih od dneva, ko je
bila kršitev storjena.
Če ima dejanje, s katerim je bila storjena kršitev ali
neizpolnjevanje obveznosti, za posledico tudi kazensko odgovornost, zastarata
uvedba in vodenje postopka istočasno, kot zastara kazenski pregon.
Izvršitev izrečenega ukrepa zastara v šestdesetih dneh od
dneva, ko je postala odločba o ukrepu izvršljiva.
228. člen
Kršitve dolžnosti in neizpolnjevanje obveznosti študentov,
njihovo odgovornost za kršitve ugotavljajo in ukrepe izrekajo disciplinska
sodišča za študente ter v primeru prve in druge kršitve izpitnega reda po
skrajšanem postopku izvajalec izpita.
Disciplinska sodišča za študente so disciplinska sodišča I.
stopnje in disciplinsko sodišče II. stopnje.
229. člen
Disciplinska sodišča I. stopnje so pri članicah univerze.
Disciplinska sodišča I. stopnje imajo predsednika in dva
člana in enako število namestnikov.
Predsednika in enega člana ter njune namestnike imenuje dekan
članice univerze izmed učiteljev ali drugih strokovnih delavcev. Člana
disciplinskega sodišča in njegovega namestnika iz vrst študentov voli
Študentski svet članice univerze izmed študentov te članice univerze.
Mandatna doba predsednika in članov disciplinskega sodišča I.
stopnje traja dve leti.
Nihče ne more hkrati biti član disciplinskega sodišča I. in
II. stopnje.
230. člen
Disciplinsko sodišče II. stopnje je na univerzi in je skupno
za vse članice univerze.
Disciplinsko sodišče II. stopnje za študente ima predsednika
in 4 člane.
Predsednika in dva člana imenuje rektor univerze, dva člana
pa voli Študentski svet univerze iz vrst študentov.
Mandatna doba predsednika in članov disciplinskega sodišča
II. stopnje traja dve leti.
5. Skrajšani postopek pri izreku sankcij
230.a člen
V primeru da je študent pri preverjanju znanja prvič zaloten
pri goljufanju v celotnem teku študija, izvajalec izpita študentu izreče opomin
in s tem prepoved opravljanja izpita do konca naslednjega izpitnega obdobja
skladno z določili splošnega akta, ki ureja izpitni red.
Zoper izdani izrečeni opomin lahko študent v roku 15 dni od
izreka opomina vloži ugovor na disciplinsko sodišče I. stopnje.
Odločitev disciplinskega sodišča I. stopnje je dokončna. Če
je pritožba študenta utemeljena, se mu omogoči opravljanje izpita v izrednem
izpitnem roku.
230.b člen
V primeru da je študent pri preverjanju znanja drugič zaloten
pri goljufanju v celotnem teku študija, izvajalec izpita študentu izreče ukor
in s tem prepoved opravljanja izpita do konca naslednjih dveh izpitnih obdobij
skladno z določili splošnega akta.
Zoper izdani izrečeni ukor lahko študent v roku 15 dni od
izreka ukora vloži ugovor na disciplinsko sodišče I. stopnje.
Odločitev disciplinskega sodišča I. stopnje je dokončna.
Če je pritožba študenta utemeljena, se mu omogoči opravljanje
izpita v izrednem izpitnem roku.
230.c člen
Disciplinsko sodišče I. stopnje pri skrajšanem postopku
uporablja določila, ki so določena v tem statutu za delo disciplinskega sodišča
II. stopnje pri rednem postopku.
6. Redni postopek pri izreku sankcij
231. člen
Kadar statut ali drugi splošni akt univerze ne določata
drugače, se ugotavljanje disciplinske odgovornosti študentov izvede po rednem
postopku.
Zahtevo za uvedbo postopka poda disciplinskemu sodišču I.
stopnje dekan članice univerze ali od njega pooblaščena oseba.
Zahteva za uvedbo postopka mora biti pisna in mora poleg
imena in priimka študenta, zoper katerega se zahteva uvedba postopka, in drugih
osebnih podatkov vsebovati opis storitve ali opustitve, ki predstavlja kršitev
dolžnosti oziroma neizpolnjevanje obveznosti, in navedbe o morebitnih dokazih
ter predlog, kakšni dokazi naj se priskrbijo še pred glavno obravnavo v
pripravljalnem postopku.
232. člen
Če je potrebno, da se ugotovijo ali dopolnijo dejstva in
okoliščine kršitve še pred glavno obravnavo v pripravljalnem postopku, določi
disciplinsko sodišče I. stopnje strokovnega delavca, ki opravi pripravljalni
postopek.
V pripravljalnem postopku se zbere dokazno gradivo, zasliši
študent, zoper katerega je predlagana uvedba postopka, zaslišijo in zberejo
drugi dokazi, da bi se ugotovilo, ali obstajajo pogoji za uvedbo postopka.
233. člen
Ko je pripravljalni postopek končan, preuči disciplinsko sodišče
zahtevo za uvedbo postopka in zbrano dokazno gradivo in odloči, ali se postopek
nadaljuje, ali pa če ugotovi, da za nadaljevanje postopka ni osnove, postopek
ustavi.
O ustavitvi postopka obvesti disciplinsko sodišče I. stopnje
študenta, zoper katerega je bil uveden postopek, in predlagatelja zahteve.
234. člen
Če se disciplinsko sodišče I. stopnje ne odloči, da se
postopek ustavi ali da se pripravljalni postopek dopolni, razpiše glavno
obravnavo.
Vabilo in zahteva za uvedbo postopka se osebno vroča študentu
najmanj osem dni pred glavno obravnavo.
V vabilu študentu je treba izrecno navesti, da se bo glavna
obravnava opravila tudi v njegovi odsotnosti, če svojega izostanka ne bo
opravičil.
Vabilo se pošlje tudi pričam, izvedencem in drugim osebam, ki
sodelujejo na glavni obravnavi.
235. člen
Predsednik disciplinskega sodišča I. stopnje začne glavno
obravnavo, razglasi predmet obravnavanja, ugotovi navzočnost vseh povabljenih
in v primeru odsotnosti, ali so bili v redu povabljeni in ali so svoj izostanek
opravičili.
236. člen
Če na obravnavo ne pride študent, zoper katerega je uveden
postopek, disciplinsko sodišče I. stopnje odloči, ali se obravnava izvede v
njegovi odsotnosti ali pa se preloži.
Če je bil študent pravilno povabljen, pa svojega izostanka ni
opravičil, se lahko obravnava izvede v njegovi odsotnosti.
Če študent ni bil pravilno vabljen, je treba glavno
obravnavno preložiti in študenta pravilno povabiti nanjo.
Če je sicer pravilno vabljeni študent svoj izostanek
opravičil, vendar je to opravičilo neobrazloženo, neutemeljeno, lažno ali
očitno meri na zavlačevanje postopka, se lahko obravnava opravi v njegovi
odsotnosti.
237. člen
Po ugotovitvi navzočnosti prebere predsednik disciplinskega
sodišča I. stopnje zahtevo za uvedbo postopka in na kratko razloži potek
pripravljalnega postopka.
Nato povabi študenta, zoper katerega teče postopek, da se
izjasni o trditvah v zahtevi in da poda svoj zagovor.
Po izjavi študenta se izvedejo dokazi.
238. člen
Predsednik in člani disciplinskega sodišča I. stopnje lahko
postavljajo študentu kot tudi drugim osebam, ki sodelujejo v postopku,
vprašanja, ki vodijo k ugotovitvi določenih dejstev in okoliščin v zvezi s
kršitvijo.
Študent ima pravico, da na obravnavi pregleda dokaze, da
postavlja vprašanja pričam in izvedencem, da poda pripombe in pojasnila na
njihove izjave.
Z dovoljenjem predsednika disciplinskega sodišča I. stopnje
lahko postavljajo vprašanja tudi druge v postopku soudeležene osebe.
239. člen
Po končanem dokazovanju prepusti predsednik disciplinskega
sodišča I. stopnje besedo študentu, da v končnem govoru poda svojo obrambo.
Disciplinsko sodišče I. stopnje nato sklene glavno obravnavo
in se umakne na posvetovanje in odločanje.
240. člen
Disciplinsko sodišče I. stopnje študenta spozna za krivega in
izreče ustrezen ukrep ali pa ga oprosti krivde.
Pri izrekanju ukrepov upošteva disciplinsko sodišče stopnjo
odgovornosti, težo kršitve in njene posledice, škodo ter druge obteževalne in
olajševalne okoliščine.
O poteku glavne obravnave in o posvetovanju in odločanju se
vodi zapisnik.
241. člen
Predsednik disciplinskega sodišča I. stopnje ustno razglasi
sprejeto odločitev. V osmih dneh po končani glavni obravnavi mora disciplinsko
sodišče izdati pisni odpravek odločbe in ga vročiti študentu, zoper katerega je
tekel postopek, in predlagatelju zahteve za uvedbo postopka.
242. člen
Zoper odločbo disciplinskega sodišča I. stopnje lahko študent
in predlagatelj zahteve v petnajstih dneh od prejema pisnega odpravka odločbe
vložita ugovor na disciplinsko sodišče II. stopnje.
243. člen
Disciplinsko sodišče II. stopnje odločbo disciplinskega
sodišča I. stopnje ali potrdi ali spremeni ali jo razveljavi in zadevo vrne v
ponovno odločanje disciplinskemu sodišču I. stopnje.
Če ugovarja samo študent, se odločba disciplinskega sodišča
I. stopnje ne sme spremeniti v njegovo škodo tako, da bi se izrekel strožji
ukrep.
Disciplinsko sodišče II. stopnje mora odločiti najkasneje v
petnajstih dneh po prejemu ugovora.
244. člen
Določbe tega statuta, ki se nanašajo na članice univerze
oziroma dekana, se smiselno upoštevajo tudi za druge članice univerze oziroma
direktorja ali ravnatelja druge članice univerze.
7. Nagrade in priznanja študentom za raziskovalno ali umetniško
delo
245. člen
Za izvirna raziskovalna dela in za zelo kakovostna in visoko
ocenjena diplomska dela podeljuje univerza dodiplomskim in podiplomskim
študentom posebne nagrade in priznanja.
O podelitvi nagrad in priznanj odloča Senat univerze in po
postopku, kot to določa poseben splošni akt univerze.
Nagrade in priznanja se praviloma študentom podeljujejo na
posebni svečanosti.
VII. ORGANI UNIVERZE, FAKULTET, VISOKIH STROKOVNIH ŠOL IN
DRUGIH ČLANIC UNIVERZE
A. Organi univerze
246. člen
Organi univerze so: rektor, Senat, Upravni odbor in
Študentski svet univerze.
Organi univerze imajo s statutom določene stalne komisije.
Za obravnavanje določenih vprašanj lahko organi univerze
oblikujejo tudi občasne komisije.
Kot posebno telo senata univerze se oblikuje častno
razsodišče. Sestava, delovne prisojnosti in način delovanja se določijo s
splošnim aktom, ki ga sprejme Senat univerze.
247. člen
Organi članic univerze so: dekan, Senat, Akademski zbor
članice in Študentski svet.
Organi članic univerze imajo s tem statutom določene stalne
komisije, lahko pa oblikujejo tudi občasne komisije.
248. člen
Pri kandidiranju in oblikovanju organov in drugih komisij
univerze ter članic univerze se upošteva na osnovi strukture univerze
(struktura zaposlenih, struktura študentov) tudi ustrezna zastopanost
posameznih kategorij zaposlenih po enotah, članicah, strokah, starosti in
spolu.
Mandat predstavnikov študentov v organih univerze oziroma
članic se ob razpisu volitev oziroma imenovanja prilagodi tako, da mandat
predstavnikov študentov poteče sočasno s potekom mandata organu univerze ali
članice.
Če se organ Univerze ali organ članice univerze razširi z
novimi člani, traja mandat teh predstavnikov do zaključka mandata organa v
trenutni sestavi.
249. člen
(črtan)
249.a člen
Funkciji članstva v senatu univerze in upravnem odboru
univerze sta nezdružljivi.
Funkcija dekana je nezdružljiva s članstvom v upravnem odboru
univerze, s funkcijo rektorja in prorektorja.
Rektor in prorektorji ne morejo biti člani upravnega odbora.
Nezdružljivost funkcij je podana tudi v vseh primerih, kadar
bi pri upravljanju del in nalog teh funkcij prišlo do navzkrižja interesov.
249.b člen
V primeru podane odstopne izjave člana organa univerze, člana
organa članice univerze, člana stalne komisije senata univerze ali druge
univerzitetne komisije ali komisije članice univerze ali člana strokovnega
sveta druge članice, odstop učinkuje z dnem seznanitve pristojnega organa,
strokovnega sveta ali komisije z odstopom.
Novoizvoljenemu ali novoimenovanemu članu poteče mandatna
doba z dnem, ko bi potekel mandat članu, namesto katerega je bil izvoljen.
1. Senat univerze
250. člen
Senat univerze je najvišji akademski in strokovni organ
univerze, ki ga sestavljajo visokošolski učitelji, ki so zaposleni na Univerzi
v Mariboru, kot predstavniki znanstvenih in umetniških disciplin ter strokovnih
področij, ki morajo biti enakopravno in ustrezno zastopana v Senatu s tem, da
ima vsaka članica vsaj enega člana.
V Senat univerze Študentski svet univerze izvoli
predstavnike, ki morajo imeti status študenta, tako da ima Senat univerze
najmanj eno petino izvoljenih članov študentov.
Člane Senata univerze, ki so visokošolski učitelji, volijo s
tajnim glasovanjem Senati članic univerze tako, da so enakopravno in ustrezno
zastopane vse članice univerze in vse znanstvene in umetniške discipline in
strokovna in študijska področja univerze.
Rektor je član Senata po svojem položaju.
Ravnatelj UKM je član senata po svojem položaju, v kolikor je
izvoljen v naziv visokošolski učitelj.
251. člen
Senat vsake članice univerze izvoli v Senat univerze po dva
predstavnika, tako da so enakopravno in ustrezno zastopane vse znanstvene in
umetniške discipline ter strokovna področja.
Če se Senat ustrezno razširi s predstavniki nove članice,
traja mandat teh predstavnikov v Senatu do zaključka mandata Senata.
252. člen
Mandatna doba članov Senata univerze traja štiri leta,
predstavnikov študentov pa dve leti. Ista oseba je lahko po poteku mandata
ponovno izvoljena v Senat Univerze.
Posameznemu predstavniku lahko predčasno preneha mandat v
Senatu univerze:
-       
če mu preneha delovno razmerje na univerzi na članici, na kateri je bil
izvoljen,
-       
če izgubi status študenta univerze,
-       
če odstopi,
-       
če nastopi funkcijo, ki je nezdružljiva s članstvom v Senatu univerze.
Če je posameznemu predstavniku predčasno potekel mandat v
Senatu Univerze, izvolijo tisti, ki so ga izvolili novega predstavnika.
Novoizvoljenemu predstavniku poteče mandatna doba z dnem, ko
bi potekel mandat predstavniku, namesto katerega je bil izvoljen.
253. člen
Senat univerze:
1.     
obravnava in sprejema Statut univerze in njegove spremembe in dopolnitve
skupaj z Upravnim oborom v enakem besedilu;
1.a  ugotavlja izide volitev za rektorja in razglasi
izvoljenega kandidata za rektorja ter ga uvede v funkcijo rektorja s posebnim
sklepom in z izročitvijo rektorskih insignij, ki mu jih izroči prejšnji rektor,
če pa je prejšnji rektor odsoten, mu jih izroči najstarejši prorektor oziroma v
odsotnosti vseh prorektorjev najstarejši član Senata;
1.b  odloča o delovnem razmerju rektorja univerze;
2.     
sprejema splošne akte, ki se nanašajo na visokošolsko izobraževalno in
znanstvenoraziskovalno dejavnost;
2.a  s splošnim aktom univerze določi postopke in uredi
druga vprašanja v zvezi z volitvami v organe univerze skupaj z Upravnim odborom
univerze v enakem besedilu, razen za Študentski svet univerze, kjer se upošteva
286. člen Statuta UM;
3.     
sodeluje pri načrtovanju razvoja visokošolskega izobraževanja in pri
oblikovanju nacionalnega programa visokega šolstva;
4.     
sprejme razvojni načrt univerze ter predloge za preoblikovanje univerze;
4.a  obravnava in
sprejema poslanstvo, vizijo, strateški načrt in cilje razvoja univerze;
5.     
odloča o sklenitvi sporazumov o sodelovanju z univerzami in drugimi
institucijami;
6.     
odloča o sprejemu samostojnega visokošolskega zavoda ali drugega zavoda
kot članico univerze ali kot pridruženo članico univerze;
7.     
odloča o ustanovitvi in organizacijskih spremembah kateder, institutov
in centrov, organiziranih pri univerzi;
8.     
daje predhodno soglasje k študijskim in umetniškim programom članic
univerze, s katerimi se pridobi javnoveljavna visokošolska izobrazba;
9.     
na predlog članice univerze odloča o interdisciplinarnih študijskih
programih in interdisciplinarnih smereh ter usklajuje vzporedni študij;
10.  
opredeljuje nova študijska področja, ki še niso zastopana na univerzi in
skrbi za njihovo uveljavitev;
11.  
sprejme študijski koledar;
12.  
sprejme in določi vsebino razpisa za vpis v dodiplomske in podiplomske
študijske programe;
13.  
sprejme omejitev vpisa v dodiplomske študijske programe ter obravnava in
sprejme poročilo o vpisu;
14.  
daje predhodno soglasje k znanstvenoraziskovalnim programom članic
univerze, ki se izvajajo kot javna služba (visokošolski nacionalni raziskovalni
program);
15.  
določa težišča raziskovalne dejavnosti in prioritetna raziskovalna
področja;
16.  
daje mnenje o temah predlaganih doktorskih disertacij;
17.  
sprejema merila za volitve v nazive visokošolskih učiteljev, znanstvenih
delavcev in visokošolskih sodelavcev;
18.  
voli v nazive rednega profesorja in znanstvenega svetnika in opravi
ponovne volitve v te nazive v primeru izostritev meril;
19.  
daje soglasje k predlagani prvi izvolitvi v naziv in k predlagani
izvolitvi v višji naziv visokošolskega učitelja, znanstvenega delavca in
visokošolskega sodelavca;
20.  
na predlog članic univerze določi kandidate za volitve člana Državnega
sveta Republike Slovenije in izvoli predstavnike univerze v volilno telo za te
volitve;
21.  
daje predhodno mnenje k imenovanju prorektorjev Univerze v Mariboru;
22.  
ureja splošne obveznosti visokošolskih učiteljev in sodelavcev
(govorilne ure, tutorsko delo, mentorstvo itd.);
23.  
imenuje člane svojih stalnih in občasnih komisij, razen članov, ki so
imenovani v stalne komisije po funkciji;
24.  
obravnava kandidate za glavnega tajnika univerze in daje o njih mnenje;
25.  
odloča o podelitvi častnega doktorata, naslova »zaslužni profesor« in
naslova »častni senator«;
26.  
odloča o podelitvi univerzitetnih nagrad in priznanj;
27.  
obravnava pobude, mnenja in predloge Študentskega sveta univerze;
27.a   pri
obravnavi zadev, neposredno povezanih s študenti, mora biti predloženo mnenje
Študentskega sveta univerze;
28.  
določa pravila za izračun povprečne in zaključne ocene študija;
29.  
lahko odloča o zadevah, ki spadajo po zakonu in statutu v pristojnost
senatov članic, v kolikor le-ti ne odločijo v predpisanih rokih;
30.  
lahko na predlog rektorja, skladno z avtonomijo univerze, odloča tudi o
vseh ostalih vprašanjih in zadevah delovanja Univerze v Mariboru, ki po Statutu
in zakonih ne spadajo v pristojnost ostalih organov univerze oziroma organov
članic univerze. Odločitve v teh primerih so dokončne;
31.  
odloča v primerih, ko poteka postopek pred organi univerze oziroma
organi članic univerze in se zahteva izločitev organa, članov kolegijskih
organov in izvedencev. Odločitev Senata iz prejšnjega stavka je dovoljeno
izpodbijati istočasno z izpodbijanjem odločitve o glavni zadevi z uporabo
pravnega sredstva, ki je dovoljeno zoper glavno zadevo. Zahteve za izločitev
Senata univerze kot organa niso dovoljene;
32.  
opravlja druge naloge, če tako določa zakon ali ta Statut.
253.a člen
Pogodbo o zaposlitvi rektorja podpiše član senata, ki ga
pooblasti Senat univerze.
253.b člen
V primeru odsotnosti rektorja, daljše od treh mesecev ali v
primeru trajne nezmožnosti rektorja najstarejši prorektor nemudoma skliče in
vodi sejo Senata univerze, na kateri se ugotovi, da je rektorju prenehal mandat
in se razpišejo volitve novega rektorja univerze.
254. člen
Senat univerze obravnava in sklepa o vprašanjih iz svoje
pristojnosti na sejah.
Seje Senata univerze so javne. Kadar bi Senat obravnaval
zadeve, ki bi utegnile škodovati interesom univerze, njenim članicam ali
posameznikom, lahko sklene, da se pri obravnavi določenih vprašanj javnost
izključi.
Seje Senata Univerze se ne sklicujejo v času senatnih
počitnic od 15. julija do 31. avgusta, razen v primeru odločitve o
neodložljivem nujnem vprašanju. Razen v zadevah iz prejšnjega stavka tega
odstavka, v času senatnih počitnic procesni roki ne tečejo.
255. člen
Senat univerze sklepa veljavno, če je na seji večina članov
Senata, svoje odločitve pa sprejme z večino navzočih članov.
Za sprejem odločitve o statusnem preoblikovanju univerze, o
sprejemu visokošolskega ali drugega zavoda kot članice ali pridružene članice
univerze, za sprejem ali spreminjanje Statuta univerze, drugih splošnih aktov
ali razvojnih načrtov in o ponovni odločitvi na zahtevo Študentskega sveta
univerze je potrebna večina glasov vseh članov.
Glasovanje na seji Senata univerze je praviloma javno.
Volitve, za katerih izvedbo je po tem statutu pristojen Senat
univerze, se izvedejo s tajnim glasovanjem članov Senata.
V nujnih primerih lahko senat univerze na predlog rektorja
univerze o posameznih zadevah odloči na korespondenčni seji. Odločitve so na
korespondenčni seji sprejete, če je za predlagani sklep glasovala večina vseh
članov senata Univerze.
256. člen
Seje Senata univerze sklicuje in vodi rektor univerze, ki
tudi skrbi za izvrševanje sprejetih sklepov.
V odsotnosti rektorja sklicuje in vodi sejo eden od
prorektorjev, ki ga rektor pooblasti.
257. člen
Rektor univerze skliče sejo senata po potrebi, mora pa jo
sklicati, kadar to zahteva Senat članice univerze ali tretjina članov Senata
univerze ali na zahtevo Študentskega sveta univerze.
258. člen
Za obravnavanje in preučevanje vprašanj ter za dajanje mnenj,
predlogov in stališč z delovnega področja Senata univerze ima Senat naslednje
stalne komisije:
1.     
Habilitacijsko komisijo,
2.     
Komisijo za dodiplomski študij,
3.     
Komisijo za podiplomski študij,
4.     
Komisijo za znanstvenoraziskovalne zadeve,
5.     
Komisijo za mednarodno in meduniverzitetno sodelovanje,
6.     
Komisijo za ocenjevanje kakovosti univerze.
Mandatna doba članov stalnih komisij traja štiri leta, mandat
članov iz vrst študentov pa traja dve leti. Člani stalnih komisij so lahko po
preteku te dobe ponovno imenovani.
259. člen
Habilitacijska komisija obravnava predloge za izvolitev
visokošolskih učiteljev, znanstvenih delavcev in visokošolskih sodelavcev v
ustrezne nazive v primerih, ki jih določa zakon in ta Statut, in predlaga
Senatu univerze ustrezno odločitev.
Habilitacijsko komisijo sestavljajo po en predstavnik iz
vsake članice, ki ga imenuje Senat univerze na predlog Senata članice univerze
iz vrst rednih profesorjev, en član na predlog SAZU iz vrst znanstvenih in
javnih delavcev z doktoratom znanosti, ter ena petina študentov, ki jih imenuje
Senat Univerze na predlog Študentskega sveta univerze.
Pri izvolitvi članov Habilitacijske komisije upošteva Senat
univerze, da ima vsaka članica univerze v Habilitacijski komisiji po enega
člana, tako da so sorazmerno zastopane tudi vse znanstvene discipline. Enega
dodatnega člana, ki zastopa področje umetniških disciplin, na predlog članic
univerze, imenuje senat univerze iz vrst visokošolskih učiteljev s področja
umetniških disciplin.
Vsak od članov Habilitacijske komisije ima svojega
namestnika, ki ga predlaga predlagatelj člana Habilitacijske komisije.
Namestniki članov imajo v času nadomeščanja člana Habilitacijske komisije vse
pravice in obveznosti članov Habilitacijske komisije.
Po svojem položaju je član Habilitacijske komisije rektor
univerze ali od rektorja pooblaščeni prorektor.
260. člen
Komisija za dodiplomski študij obravnava dodiplomske študijske
programe, razpis za vpis v dodiplomske študijske programe, študijski koledar,
študijski in izpitni režim in druga vprašanja s področja visokošolskega
izobraževanja, predvsem dodiplomskega študija in daje Senatu univerze predloge
in mnenja. Če ta Statut tako določa, lahko Komisija za dodiplomski študij tudi
samostojno odloča.
Komisijo za dodiplomski študij sestavljajo pristojni
prorektor in prodekani, zadolženi za dodiplomski študij oziroma študijske
zadeve, ter najmanj ena petina študentov, ki jih na predlog Študentskega sveta
univerze imenuje Senat univerze.
260.a člen
Komisija za podiplomski študij obravnava podiplomske
študijske programe, razpis za vpis v podiplomske študijske programe, predloge
tem doktorskih disertacij in druga vprašanja s tega področja in daje Senatu
univerze predloge in mnenja. Če ta Statut tako določa, lahko Komisija za
podiplomski študij tudi samostojno odloča.
Komisijo za podiplomski študij sestavljajo pristojni
prorektor in prodekani, zadolženi za podiplomski študij oziroma študijske
zadeve, ter najmanj ena petina študentov, ki jih na predlog Študentskega sveta
univerze imenuje Senat univerze.
261. člen
Komisija za znanstvenoraziskovalne zadeve obravnava vprašanja
s tega področja in predlaga Senatu univerze ustrezne rešitve. Če ta Statut tako
določa, lahko Komisija za znanstvenoraziskovalne zadeve tudi samostojno odloča.
Komisijo za znanstvenoraziskovalne zadeve sestavljajo
pristojni prorektor in prodekani, zadolženi za raziskovalno dejavnost, in
najmanj ena petina študentov, ki jih na predlog Študentskega sveta univerze
imenuje Senat univerze.
262. člen
Komisija za mednarodno in meduniverzitetno sodelovanje
obravnava vprašanja vključevanja univerze, njenih delavcev in študentov v
mednarodno in meduniverzitetno sodelovanje ter daje Senatu univerze ustrezne
predloge. Če ta Statut tako določa, lahko komisija tudi samostojno odloča.
Komisijo za mednarodno in meduniverzitetno sodelovanje
sestavljajo pristojni prorektor in prodekani, zadolženi za mednarodno
sodelovanje, ter najmanj ena petina študentov, ki jih na predlog Študentskega
sveta univerze imenuje Senat univerze.
263. člen
(črtan)
264. člen
Komisija za ocenjevanje kakovosti univerze spremlja in
opravlja institucionalno in programsko ocenjevanje kakovosti in učinkovitosti
izobraževalnega, znanstveno- raziskovalnega, umetniškega dela članic univerze
in univerze kot celote.
Postopek evalvacije in samoevalvacije univerze in njenih
članic, sestavo in število članov Komisije določi Senat univerze s splošnim
aktom univerze.
265. člen
Komisije obravnavajo in sklepajo o vprašanjih s svojega
delovnega področja na sejah.
Komisija je sklepčna, če je na seji navzočih več kot polovica
njenih članov, ki predstavljajo več kot polovico članic, sklepe pa sprejema z
večino navzočih članov.
Če se član komisije trikrat zapored ne udeleži seje, kljub
temu da je bil pravilno vabljen, in izostanka ne opraviči, lahko predsedujoči
komisije predlaga Senatu univerze razrešitev tega člana in imenovanje novega.
Komisije sklicuje in vodi rektor oziroma prorektor univerze,
pristojen za posamezno področje, kot predsednik komisije. Habilitacijsko
komisijo sklicuje in vodi rektor univerze ali od rektorja pooblaščeni
prorektor.
V primeru odsotnosti predsednika komisije, skliče in vodi
sejo komisije član komisije, ki ga pooblasti rektor.
266. člen
Komisije sproti obveščajo Senat univerze o svojih predlogih,
stališčih in mnenjih in so mu za svoje delo odgovorne.
2. Upravni odbor univerze
267. člen
Upravni odbor je najvišji organ upravljanja univerze in ima 9
članov.
Upravni odbor sestavljajo:
-       
trije predstavniki ustanovitelja,
-       
štirje predstavniki univerze, od tega trije iz vrst delavcev, ki
opravljajo visokošolsko dejavnost (visokošolski učitelji, znanstveni delavci in
visokošolski sodelavci) in en predstavnik drugih delavcev,
-       
en predstavnik študentov in
-       
en predstavnik delodajalcev.
Mandat Upravnega odbora univerze traja štiri leta.
Predstavnik študentov je v Upravni odbor univerze izvoljen za dve leti. Ista
oseba je lahko po poteku te dobe ponovno izvoljena v Upravni odbor univerze.
V Upravni odbor univerze ne morejo biti izvoljeni rektor in
prorektorji univerze, dekani članic univerze ter poslovodni organ drugega
zavoda – članice univerze.
Predstavnika delodajalcev določi rektor Univerze v soglasju z
ustanoviteljem, in sicer izmed kandidatov, določenih v Odloku o preoblikovanju
Univerze v Mariboru.
268. člen
Predstavnike delavcev Univerze, ki opravljajo visokošolsko
dejavnost, volijo v upravni odbor Univerze vsi redno zaposleni visokošolski
učitelji, znanstveni delavci in visokošolski sodelavci.
Predstavniki delavcev Univerze, ki opravljajo visokošolsko
dejavnost, se volijo v Upravni odbor Univerze na osnovi treh volilnih enot, ki
se oblikujejo na osnovi naslednjih kriterijev:
-       
volilna enota: en predstavnik iz Fakultete za elektrotehniko,
računalništvo in informatiko, Fakultete za strojništvo, Fakultete za
gradbeništvo, prometno inženirstvo in arhitekturo, Fakultete za kemijo in
kemijsko tehnologijo in Fakultete za energetiko;
-       
volilna enota: en predstavnik iz Pedagoške fakultete, Medicinske
fakultete, Fakultete za zdravstvene vede, Fakultete za kmetijstvo in
biosistemske vede, Fakultete za naravoslovje in matematiko in Filozofske
fakultete;
-       
volilna enota: en predstavnik iz Ekonomsko-poslovne fakultete, Pravne
fakultete, Fakultete za varnostne vede, Fakultete za logistiko, Fakultete za
organizacijske vede in Fakultete za turizem.
V primeru, da eno volilno enoto sestavlja več članic
univerze, se uveljavi načelo vrstnega reda, to pomeni, da je predstavnik vsake
članice v enem mandatnem obdobju član Upravnega odbora univerze, kolikor se
članice ne sporazumejo drugače s konsenzom.
Predstavnika drugih delavcev v Upravnem odboru izvolijo vsi
drugi delavci univerze, predstavnika študentov pa Študentski svet univerze.
Pri pogojih v razpisu volitev se upošteva načelo vrstnega
reda tudi za predstavnika drugih delavcev, in sicer tako, da ne morejo
kandidirati kandidati s tistih fakultet, drugih članic ali rektorata, če so
njihovi predstavniki pred tem že bili člani Upravnega odbora, dokler zastopanje
po vrstnem redu ni zaključeno (načelo vrstnega reda), seveda če se vse
prizadete članice, druge članice in rektorat ne sporazumejo drugače. Če je
izvoljen drugi delavec predstavnik članice, ki že ima predstavnika
visokošolskih učiteljev, znanstvenih delavcev in visokošolskih sodelavcev,
postane član Upravnega odbora izvoljeni predstavnik drugih delavcev, ki je na
volitvah zasedel drugo mesto.
Volitve se izvedejo z neposrednim in tajnim glasovanjem. Vsak
volivec ima en glas.
269. člen
Kandidate za predstavnike visokošolskih učiteljev,
znanstvenih delavcev in visokošolskih sodelavcev v Upravni odbor predlagajo
Senati članic univerze.
Kandidati za predstavnika drugih delavcev pa se določijo na
javnih zborih nepedagoških oziroma drugih delavcev, ki jih skliče za delavce
rektorata univerze glavni tajnik, za delavce strokovnih služb članic pa tajniki
članic univerze. Sklici javnega zbora delavcev morajo biti sedem dni javno
objavljeni na oglasnih deskah univerze in njenih članic.
Kandidate za člana, tj. predstavnika študentov v Upravnem
odboru univerze, imajo pravico predlagati Študentski sveti članic univerze.
Seznami kandidatov za člane Upravnega odbora morajo biti
javno objavljeni na oglasnih deskah univerze in njenih članic najmanj deset dni
pred volitvami.
V Upravni odbor univerze je izvoljen, kdor dobi največ
glasov. V primeru, da je več kandidatov dobilo enako število glasov, se za te
kandidate volitve ponovijo.
270. člen
Posameznemu predstavniku lahko predčasno preneha mandat v
Upravnem odboru:
-       
če mu preneha delovno razmerje na univerzi na članici, katere
predstavnik je bil v času izvolitve,
-       
če izgubi status študenta univerze,
-       
če odstopi,
-       
če je odpoklican ali
-       
če nastopi funkcijo, ki je nezdružljiva s članstvom v Upravnem odboru.
Če je posameznemu predstavniku predčasno potekel mandat v
Upravnem odboru, izvolijo tisti, ki so ga izvolili, novega predstavnika.
Novoizvoljenemu predstavniku poteče mandatna doba z dnem, ko
bi potekel mandat predstavniku, namesto katerega je bil izvoljen.
271. člen
Upravni odbor univerze odloča o zadevah materialne narave in
skrbi za nemoteno materialno poslovanje univerze in njenih članic, zlasti pa:
1.     
sprejme Statut univerze, njegove spremembe in dopolnitve;
2.     
izvaja naloge, ki jih določa 10. člen Odloka o preoblikovanju Univerze v
Mariboru in 3. člen o spremembah in dopolnitvah Odloka o preoblikovanju
Univerze v Mariboru;
3.     
sprejema in dopolnjuje razvojni načrt univerze;
3.a  obravnava in
sprejema poslanstvo, vizijo, strateški načrt in cilje razvoja univerze;
4.     
s splošnim aktom univerze določi postopke in druga vprašanja v zvezi z
volitvami v organe univerze skupaj s Senatom univerze v enakem besedilu, razen
za Študentski svet univerze, kjer se upošteva 286. člen Statuta Univerze v
Mariboru;
5.     
sklepa o ustanavljanju organizacij, katerih dejavnost je potrebna za
uresničevanje visokošolske izobraževalne in znanstvenoraziskovalne dejavnosti,
in izvaja do njih ustanoviteljske pravice;
6.     
obravnava vprašanja, sprejema stališča, predloge, mnenja in priporočila
glede izboljšanja nastanitvenih, prehrambenih, zdravstvenih razmer in o drugih
materialnih vprašanjih;
7.     
obravnava in odloča o vprašanjih materialne narave delavcev, če ni s
predpisom, tem Statutom ali drugim splošnim aktom določeno drugače;
8.     
imenuje predsednika in člane svojih stalnih in občasnih komisij;
9.     
spremlja izvajanje mednarodnih pogodb s področja javnega programa
visokošolskega študija in odloča o zagotavljanju sredstev za njihovo izvajanje;
10.  
opravlja druge naloge, če tako določa zakon, Odlok o preoblikovanju
univerze, Statut ali drugi predpis.
Pred sprejemanjem letnega delovnega načrta in programa
razvoja univerze mora Upravni odbor univerze pridobiti soglasje Senata
univerze, pred odločanjem o delovanju Študentskih domov morajo Študentski
domovi predložiti mnenje Študentskega sveta stanovalcev, pri sprejemanju cenika
morajo Študentski domovi pred obravnavo na Upravnem odboru univerze predložiti
še mnenje s strani Študentskega sveta univerze. Letni delovni načrt in finančni
načrt pripravijo strokovne službe rektorata na podlagi predloga, ki jih
pripravijo članice in druge članice univerze.
272. člen
Upravni odbor dela na sejah.
Upravni odbor veljavno odloča, če je na seji navzočih več kot
polovica njegovih članov, odločitve pa sprejme z večino glasov navzočih članov.
Za sprejemanje Statuta univerze, njegovih sprememb in
dopolnitev, drugih splošnih aktov univerze in prostorsko razvojnega načrta
univerze je potrebna večina glasov vseh članov Upravnega odbora.
V nujnih primerih lahko Upravni odbor na predlog predsednika
Upravnega odbora o posameznih zadevah odloči na korespondenčni seji.
Odločitve so na korespondenčni seji sprejete, če je za
predlagani sklep glasovala večina vseh članov Upravnega odbora.
Če se član upravnega odbora trikrat zapored ne udeleži seje,
kljub temu da je bil pravilno vabljen, in izostanka ne opraviči, lahko
predsednik Upravnega odbora predlaga njegov odpoklic oziroma razrešitev in
izvolitev oziroma imenovanje novega člana.
273. člen
Upravni odbor univerze in njegovi člani so dolžni o svojem
delu obveščati in informirati univerzitetno javnost, vendar so pri tem člani
Upravnega odbora dolžni varovati podatke, ki pomenijo poslovno ali uradno
tajnost. Obveščanje javnosti in svoje delo Upravni odbor uredi s svojim
poslovnikom.
274. člen
Upravni odbor ima predsednika in namestnika predsednika, ki
ju izvolijo člani Upravnega odbora izmed sebe tako, da izvolijo predsednika
izmed predstavnikov visokošolskih učiteljev, znanstvenih delavcev in
visokošolskih sodelavcev, namestnika predsednika pa izmed predstavnikov
ustanovitelja univerze ali nasprotno.
275. člen
Predsednik Upravnega odbora sklicuje in vodi seje Upravnega
odbora in skrbi za izvršitev na seji sprejetih sklepov.
Predsednik Upravnega odbora sklicuje seje po potrebi, mora pa
jo sklicati vsaj dvakrat na leto ali kadar to zahteva rektor univerze, dekan
članice univerze ali tretjina članov Upravnega odbora.
276. člen
(črtan)
277. člen
(črtan)
278. člen
(črtan)
279. člen
(črtan)
280. člen
(črtan)
281. člen
(črtan)
3. Študentski svet univerze
282. člen
Študentski svet univerze je organ univerze, ki obravnava in
sklepa o vprašanjih, pomembnih za študente.
Člane Študentskega sveta univerze volijo Študentski sveti
članic univerze ter Študentski svet stanovalcev študentskih domov izmed
študentov tako, da ima vsaka članica univerze ter Študentski domovi po enega
predstavnika.
Mandatna doba članov Študentskega sveta in študentov, ki jih
predlaga oziroma voli ali imenuje Študentski svet, traja dve leti.
Prorektor za študentska vprašanja je član Študentskega sveta
univerze po svojem položaju.
Na seje Študentskega sveta univerze se redno vabijo
predstavniki Študentske organizacije. O sejah organov univerze in članic se
obvešča tudi Študentska organizacija univerze.
283. člen
Študentski svet univerze:
1.     
obravnava in daje Senatu univerze mnenje o Statutu univerze in k
njegovim spremembam in dopolnitvam;
2.     
obravnava in daje mnenje o splošnih aktih, študijskih programih, drugih
aktih in programih ter predlogih, ki se nanašajo na pravice in dolžnosti
študentov;
3.     
obravnava in sprejema poslanstvo, vizijo, strateški načrt in cilje
razvoja univerze;
3.a  daje mnenje o
kandidatih za rektorja univerze;
4.     
predlaga enega kandidata za prorektorja za študentska vprašanja;
5.     
voli in odpokliče predstavnika študentov v Upravni odbor univerze;
6.     
daje mnenje k predlogom za kandidate za rektorja in prorektorje;
7.     
predlaga kandidate iz vrst študentov v delovna telesa organov univerze
in komisij univerze;
8.     
sprejme splošni akt univerze, s katerim uredi delovanje in sestavo
Študentskih svetov članic in svetov letnikov članic univerze;
9.     
sprejema program interesnih dejavnosti študentov univerze in skrbi za
njegovo izvrševanje;
10.  
opravlja druge naloge, če tako določa zakon, ta Statut ali drug splošni
akt univerze.
284. člen
Če mnenje, ki ga je dal Študentski svet univerze v zadevah iz
svoje pristojnosti, ni bilo upoštevano, lahko Študentski svet zahteva, da
pristojni organ na prvi naslednji seji ponovno zadevo obravnava in o njej
odloči in o svojih stališčih obvesti Študentski svet.
285. člen
Seje študentskega sveta sklicuje in vodi prorektor za
študentska vprašanja, ki tudi skrbi za izvrševanje sprejetih sklepov.
Prorektor za študentska vprašanja sklicuje seje Študentskega
sveta po potrebi, na predlog 30 odstotkov članov Študentskega sveta univerze
ali na predlog Študentskega sveta članice univerze.
V odsotnosti prorektorja za študentska vprašanja lahko skliče
in vodi sejo Študentskega sveta član tega organa, ki ga določi Študentski svet
univerze.
Seje Študentskega sveta univerze so javne.
Študentski svet veljavno odloča, če je na seji navzočih več
kot polovica njegovih članov, odločitve pa sprejme z večino navzočih članov.
V nujnih primerih lahko Študentski svet na predlog
prorektorja za študentska vprašanja o posameznih zadevah odloči na
korespondenčni seji.
Odločitve so na korespondenčni seji sprejete, če je za
predlagani sklep glasovala večina vseh članov Študentskega sveta.
286. člen
Študentski svet univerze s soglasjem Upravnega odbora
univerze s splošnim aktom univerze o delovanju in sestavi Študentskih svetov
uredi tudi delovanje in poslovanje Študentskega sveta univerze.
4. Rektor univerze
287. člen
Rektor je strokovni in akademski vodja in poslovodni organ
univerze.
Rektor organizira, vodi delo in poslovanje univerze,
predstavlja in zastopa univerzo in opravlja še naslednje naloge:
1.     
usklajuje izobraževalno, znanstvenoraziskovalno oziroma umetniško in
drugo delo na univerzi;
1.a  pripravi
predloge poslanstva, vizije, strateškega načrta in ciljev razvoja univerze;
2.     
sklicuje in vodi seje Senata univerze in skrbi za izvrševanje njegovih
sklepov in sklepov Upravnega odbora univerze;
3.     
skrbi in odgovarja za zakonitost dela univerze in za izvrševanje njenih
obveznosti, določenih z zakonom, drugimi predpisi ter splošnimi akti univerze;
4.     
ima pravico in dolžnost opozoriti organe in delavce s posebnimi pooblastili
univerze in članic univerze na nezakonite odločitve in jih v primerih, ko ti na
teh odločitvah vztrajajo, zadržati in o tem obvestiti ministrstvo, pristojno za
visoko šolstvo;
5.     
skrbi za uresničevanje razvojnega načrta univerze, letnega programa dela
in finančnega načrta univerze ter določi merila za spremljanje uresničevanja
ciljev strategije razvoja, izvajanja študijskih programov,
znanstvenoraziskovalnega, umetniškega in strokovnega dela;
6.     
predlaga Senatu univerze ustanavljanje in organizacijske spremembe
univerzitetnih kateder, inštitutov in centrov ter imenuje njihove predstojnike;
7.     
določi organizacijo in sistemizacijo univerze, njenih članic in drugih
članic s splošnim aktom univerze, skladno s statutom;
7.a  na podlagi
volitev imenuje dekana;
8.     
na predlog dekana odloča o delovnih razmerjih visokošolskih učiteljev,
znanstvenih delavcev in visokošolskih sodelavcev, potrebnih za izvajanje
študijskih, znanstvenoraziskovalnih in umetniških programov iz nacionalnega
programa visokega šolstva;
9.     
na predlog dekana članice oziroma na predlog pooblaščenega delavca
odloča o sklenitvi in prenehanju delovnih razmerij druhih delavcev na univerzi
oziroma članici za nedoločen čas;
9.a  s posebnim aktom določi postopke za vodenje kadrovske
baze univerze in sporočanja kadrovskih sprememb;
9.b  s soglasjem Senata univerze sprejema merila o
kakovosti univerze, študijskih programov, znanstvenoraziskovalnega, umetniškega
ter strokovnega dela in je pristojen za spremljanje, ugotavljanje in
zagotavljanje kakovosti (samoevalvacija univerze);
10.  
na predlog glavnega tajnika oziroma na predlog dekana članice daje
soglasje za delo pri drugih pravnih osebah;
11.  
imenuje glavnega tajnika univerze na osnovi javnega razpisa in
predhodnega mnenja Senata univerze;
12.  
na predlog dekana članice univerze, ravnatelja oziroma direktorja druge
članice univerze, izbere tajnika članice univerze oziroma druge članice
univerze;
13.  
odloča o delovnih razmerjih delavcev rektorata in organizacijskih enot
na nivoju univerze ter imenuje vršilce dolžnosti za posamezne funkcije oziroma
dela;
14.  
razpisuje volitve v organe univerze, če Statut ali drug splošni akt
univerze ne določa drugače;
15.  
ustanavlja, imenuje in razrešuje delovne skupine, komisije in druga
delovna telesa na nivoju univerze;
16.  
najmanj enkrat letno poroča o delu univerze Senatu in Upravnemu odboru
univerze ter ustanovitelju univerze;
17.  
promovira doktorje znanosti in častne doktorje;
18.  
podeljuje univerzitetna priznanja in nagrade;
19.  
skrbi za izvajanje ukrepov zagotavljanja kakovosti univerze in izvaja
razvojni program univerze;
20.  
opravlja druge naloge v skladu z zakonom, drugimi predpisi, tem Statutom
ali drugimi splošnimi akti univerze.
Rektor univerze lahko za opravljanje nalog iz drugega
odstavka tega člena s posebnim aktom pooblasti dekane oziroma druge pooblaščene
delavce univerze in članic.
Rektor univerze zagotavlja zakonitost dela ter učinkovitost
poslovanja univerze. Za svoje delo rektor odgovarja Senatu univerze in
Upravnemu odboru univerze.
287.a člen
Za rektorja je lahko izvoljen redni profesor, ki je na
univerzi zaposlen s polnim delovnim časom za nedoločen čas, ki je javno priznan
visokošolski učitelj univerze, in ki izkazuje:
-       
da je sposoben s svojim znanjem, razgledanostjo in izkušnjami
ustvarjalno prispevati k razvoju visokošolske izobraževalne, znanstvenoraziskovalne
in strokovne dejavnosti;
-       
da je na osnovi svojega dosedanjega večletnega odgovornega dela sposoben
uspešno voditi univerzo;
-       
da je vesten, zgleden in uspešen pri opravljanju svojih zadolžitev.
Rektor je izvoljen za mandatno dobo štirih let. Rektor je
lahko ponovno izvoljen, vendar skupni mandat rektorja ne glede na zaporedje
mandatov ne sme trajati več kot osem let.
288. člen
Rektorja na splošnih in neposrednih volitvah za dobo štirih
let izvolijo tri skupine volivcev:
-       
visokošolski učitelji, znanstveni delavci, asistenti z raziskovalnim
nazivom in visokošolski sodelavci,
-       
študentje in
-       
drugi delavci.
Volilno pravico imajo delavci iz prve in tretje alinee
prejšnjega odstavka, ki imajo na univerzi sklenjeno pogodbo o zaposlitvi vsaj
za 25 % delovnega časa.
Skupine volivcev imajo različen odstotek števila glasov v
skupnem obsegu števila glasov:
-       
delavci 80 % vseh glasov, od tega delavci iz tretje alinee prvega
odstavka tega člena 25 %,
-       
študenti 20 % vseh glasov.
Podrobnejši postopek volitev se določi s pravilnikom, ki ga
sprejmeta v enakem besedilu Senat univerze in Upravni odbor univerze.
289. člen
Najkasneje tri mesece pred potekom mandata rektorja oziroma
praviloma do konca meseca marca v letu, v katerem poteče mandat rektorju,
razpiše Senat univerze volitve novega rektorja.
Sklep o začetku postopka za izvolitev novega rektorja se
javno objavi.
V sklepu se določi rok za predlaganje kandidatov in dan, ko
bodo opravljene volitve.
Rok za predlaganje kandidatov za rektorja ne sme biti krajši
kot 30 dni.
Kandidate za rektorja lahko predlagajo Senati članic univerze
in Študentski svet univerze.
Za kandidata za rektorja se lahko prijavi tudi javno priznan
visokošolski učitelj z nazivom redni profesor, redno zaposlen na Univerzi v
Mariboru s polnim delovnim časom, ki ga podpre s pisno izjavo, predloženo
volilni komisiji, najmanj 30 visokošolskih učiteljev, redno zaposlenih na
Univerzi v Mariboru s polnim delovnim časom, med katerimi mora biti najmanj 16
rednih profesorjev.
Določbe tega člena se uporabljajo smiselno tudi, če je
prenehal mandat rektorju pred potekom mandata, za katerega je bil izvoljen, iz
kakršnihkoli razlogov, s tem da mora v tem primeru Senat univerze razpisati
volitve novega rektorja najpozneje v roku 60 dni od dneva prenehanja mandata
rektorju.
289.a člen
(črtan)
290. člen
(črtan)
291. člen
Za zbiranje in urejanje predlogov kandidata za rektorja
imenuje Senat univerze posebno komisijo, ki jo sestavljajo 6 članov in
predsednik. Predsednik in člani volilne komisije ne smejo biti kandidati za
rektorja niti kandidati za prorektorja.
Komisija iz prejšnjega odstavka preveri, ali kandidati
izpolnjujejo s Statutom določene pogoje, pridobi soglasje kandidatov, pripravi
poročilo o poteku kandidacijskega postopka in ga skupaj s seznamom predlaganih
kandidatov do konca maja oziroma v 8 dneh po izteku roka za predlaganje
kandidatov za rektorja predloži Senatu univerze.
292. člen
Senat univerze obravnava poročilo o poteku kandidacijskega
postopka, ki ga poda predsednik volilne komisije, in ugotovi, kateri kandidat je
dobil večino glasov vseh volilnih upravičencev, ter ga razglasi za rektorja in
ga v skladu s Statutom uvede v opravljanje rektorske funkcije.
V kolikor Senat ugotovi, da nobeden izmed kandidatov za
rektorja ni dobil večine glasov vseh volilnih upravičencev v prvem krogu, se
izvede v roku 8 dni drugi krog volitev, v katerem sodelujeta tista dva
kandidata za rektorja, ki sta v prvem krogu dobila največ glasov. V primeru
enakega števila glasov prvih dveh ali več kandidatov sodelujejo vsi v drugem
krogu. Izvoljen je tisti kandidat za rektorja, ki dobi več glasov. V primeru
ponovnega enakega števila glasov se izvede žrebanje.
V primeru, da v prvem krogu volitev za rektorja Univerze
sodeluje samo en oziroma dva kandidata za rektorja, Senat Univerze ugotovi, da
je za rektorja univerze izvoljen tisti kandidat, ki je prejel več glasov. V
primeru enakega števila glasov kandidatov se izvede drugi krog. Izvoljen je
tisti kandidat za rektorja, ki dobi več glasov. V primeru ponovnega enakega
števila glasov se izvede žrebanje.
V primeru, da je zoper delo volilne komisije vložen ugovor,
mora Senat o ugovoru dokončno odločiti.
293. člen
(črtan)
294. člen
Izmed kandidatov za rektorja, ki jih potrdi Senat, se
izvedejo neposredne in tajne volitve.
295. člen
Univerza ima praviloma štiri prorektorje, ki pomagajo
rektorju univerze pri opravljanju nalog na področjih, ki jih določi rektor. Po
potrebi ima lahko univerza tudi več prorektorjev.
Prorektorje univerze imenuje rektor univerze po predhodnem
mnenju Senata univerze, in sicer praviloma štiri iz vrst visokošolskih
učiteljev, prorektorja za študentska vprašanja pa iz vrst študentov na predlog
Študentskega sveta univerze in po predhodnem mnenju Senata univerze.
Prorektorje iz vrst visokošolskih učiteljev imenuje rektor za
dobo štirih let, prorektorja iz vrst študentov pa za dobo dveh let, s tem da je
lahko še enkrat imenovan.
296. člen
Prorektorji, ki so imenovani iz vrst visokošolskih učiteljev,
na podlagi pooblastila rektorja nadomeščajo rektorja Univerze z enakimi
pravicami in dolžnostmi, kot jih ima rektor Univerze.
297. člen
Za prorektorja Univerze iz vrst visokošolskih učiteljev je
lahko imenovan, kdor izpolnjuje pogoje, ki so s tem Statutom določeni za
rektorja Univerze, s tem da ni pogoj naziv redni profesor.
Za prorektorja iz vrst študentov je lahko imenovan zgleden
študent, ki uspešno in aktivno sodeluje v študijskem in raziskovalnem procesu.
298. člen
Rektor javno objavi razpis za pričetek postopka kandidiranja
za imenovanje enega ali več prorektorjev, v primeru prorektorja za študentska
vprašanja rektor na podlagi poziva Študentskega sveta univerze javno objavi
razpis za pričetek postopka kandidiranja prorektorja za študentska vprašanja.
Kandidate za prorektorje lahko predlagajo Senati članic
univerze ali rektor univerze, v primeru prorektorja za študentska vprašanja pa
Študentski svet univerze.
Kandidate za prorektorje iz vrst visokošolskih učiteljev
lahko predlaga tudi najmanj 20 visokošolskih učiteljev, ki so zaposleni na
Univerzi. Izmed predlaganih kandidatov izbere rektor univerze kandidate za
prorektorje, o katerih Senat univerze poda mnenje.
Na mandat prorektorja univerze ne vpliva dejstvo, da je bil v
času njegovega mandata izvoljen novi rektor. Če prorektor predloži
novoizvoljenemu rektorju izjavo o odstopu, jo novoizvoljeni rektor lahko
sprejme ali pa tudi ne. Če sprejme odstopno izjavo prorektorja, se za
imenovanje novega prorektorja smiselno uporabljajo določila statuta o
imenovanju prorektorja.
299. člen
Rektorju in prorektorjem preneha funkcija:
1.     
če odstopijo;
2.     
če so izgubili naziv ali jim je prenehalo delovno razmerje na univerzi
ali če je prorektor iz vrst študentov izgubil status študenta.
Rektor in prorektorji univerze so lahko predčasno razrešeni:
1.     
če s svojim delom huje ali večkrat kršijo zakonodajo Republike Slovenije
ter predpise, Statut ali druge splošne akte univerze ali če neutemeljeno nočejo
izvrševati zakonitih sklepov organov univerze ali očitno ravnajo v nasprotju z
njimi;
2.     
če s svojim nevestnim ali nepravilnim delom ali s prekoračenjem
pooblastil prizadenejo univerzi ali njenim članicam in drugim članicam večjo
škodo ali če bi zaradi njihovega nevestnega ali nepravilnega dela takšna škoda
lahko nastala;
3.     
če so bile z izvajanjem njihovih sklepov kršene zakonite pravice
delavcev ali študentov ali je bila po njihovi krivdi povzročena škoda univerzi,
članicam univerze ali drugim članicam univerze;
4.     
iz drugih utemeljenih razlogov.
Prenehanje funkcije rektorja oziroma prorektorjev se ugotovi
najkasneje v roku 15 dni od izpolnitve pogojev iz prvega odstavka tega člena na
seji Senata univerze. V tem primeru Senat univerze na isti seji razpiše nove
volitve rektorja univerze.
Razrešitev rektorja oziroma prorektorjev iz razlogov,
navedenih v drugem odstavku tega člena, lahko predlaga Senat univerze z
dvotretjinsko večino vseh svojih članov.
Glasovanje o razrešitvi rektorja iz razlogov, navedenih v
drugem odstavku tega člena, se opravi na Senatu univerze v roku 60 dni od dneva
sprejema predloga iz četrtega odstavka tega člena. Razrešitev rektorja se
izvede po enakem postopku, kot je bil izvoljen.
V primeru, da je razrešitev rektorja sprejeta, se opravijo
nove volitve za rektorja v roku 60 dni od dneva glasovanja o razrešitvi.
Razrešeni rektor vrši dolžnosti rektorja do izvolitve novega.
V primeru, da predlog za razrešitev rektorja ni sprejet, se
razpišejo nove volitve v organ, ki je predlagal razrešitev rektorja, ki se
opravijo v roku 30 dni od dneva glasovanja o razrešitvi rektorja.
300. člen
Predlog za razrešitev rektorja univerze lahko poda:
-       
Senat članice univerze,
-       
Senat ali Upravni odbor univerze,
-       
Študentski svet univerze.
301. člen
Če obstajajo razlogi iz drugega odstavka 299. člena, lahko
rektor univerze z odločbo predčasno razreši prorektorja, po predhodnem mnenju
senata univerze.
302. člen
Za obravnavanje vprašanj in usklajevanje stališč v zadevah iz
visokošolske dejavnosti, ki so skupnega pomena za članice univerze, sklicuje
rektor univerze občasno kolegij dekanov univerze.
Kolegij dekanov je posvetovalno telo rektorja univerze.
303. člen
Za obravnavanje pomembnih zadev univerze in za dajanje mnenj,
pobud in predlogov v zvezi z njimi rektor univerze redno sklicuje in vodi
kolegij.
Kolegij rektorja je svetovalno telo in ga sestavljajo
prorektorji univerze, glavni tajnik univerze in pomočniki glavnega tajnika
univerze.
Za dajanje pojasnil, mnenj in predlogov lahko rektor pri
obravnavanju posameznih vprašanj povabi tudi druge strokovne delavce.
303.a člen
(črtan)
303.b člen
Rektor opravlja svoje naloge, pravice in pristojnosti v
skladu z Zakonom o visokem šolstvu, Odlokom o preoblikovanju Univerze v
Mariboru, Statutom Univerze v Mariboru in drugimi zakoni ter splošnimi akti. V
ta namen izdaja sklepe, odločbe, organizacijska navodila in organizacijske
ukrepe, s katerimi ureja poslovanje in delo na Univerzi v Mariboru.
Prav tako lahko rektor zadrži izvedbo akta, ki ga je sprejel
drug organ, funkcionar ali pooblaščeni delavec, če pri njegovi sestavi ni
upoštevan zakon, Statut UM ali drug splošni akt oziroma drug predpis oziroma
navodilo višjega ranga in krši načelo smotrnosti poslovanja univerze oziroma
članice univerze ter druge članice univerze, kot ga določa predmetna
zakonodaja.
5. Rektorska konferenca
304. člen
Za obravnavanje in usklajevanje vprašanj skupnega pomena
oblikuje univerza z drugimi univerzami v Sloveniji rektorsko konferenco.
Pri delu rektorske konference sodelujejo z Univerze v
Mariboru rektor, prorektorji univerze in glavni tajnik univerze ter po presoji
rektorja tudi drugi funkcionarji, strokovni delavci in študenti.
305. člen
Rektorska konferenca sprejema skupna stališča, mnenja,
predloge in smernice za delo ter jih posreduje pristojnim državnim organom in
svojim fakultetam, po potrebi pa tudi drugim organizacijam.
Po potrebi sprejmejo univerze poslovnik, s katerim sporazumno
podrobneje urejajo delo slovenske rektorske konference.
6. Pritožbeni organi
306. člen
Univerza ima univerzitetno komisijo za pritožbe študentov.
Komisija ima predsednika in štiri člane. Predsednik in člani
imajo namestnike. Komisijo sestavljajo trije delavci in dva študenta.
Predsednika in člane komisije ter njihove namestnike za dobo
štirih let imenuje in razrešuje Upravni odbor univerze. Člana, ki sta študenta,
Upravni odbor univerze v Mariboru na predlog Študentskega sveta Univerze v
Mariboru razrešuje in imenuje za dobo dveh let. Člani so lahko po poteku te
dobe ponovno imenovani.
Komisija za pritožbe študentov veljavno odloča, če je na seji
navzočih večina njihovih članov oziroma namestnikov, sklepi pa so veljavno
sprejeti, če so zanje glasovali najmanj trije člani oziroma namestniki.
307. člen
Komisija za pritožbe študentov odloča o pritožbah študentov
zoper odločitve organov univerze in organov članic univerze, ki so bile
sprejete na prvi stopnji, o pravicah in obveznostih študentov pa s predpisom
ali tem Statutom ni pristojen drug pritožbeni organ na nivoju univerze.
V tem pritožbenem postopku se smiselno uporabljajo pravila
Zakona o splošnem upravnem postopku.
7. Pravice in obveznosti iz delovnega razmerja
308. člen
Delodajalec v primerih, ko zakon ali drugi predpisi ne
določajo, s katerim aktom se urejajo pravice in dolžnosti delavcev, izdaja
delavcu sklepe ali odločbe, s katerimi konkretno uredi pravice in obveznosti iz
delovnega razmerja, in sicer v smislu izvedbe zakona in veljavnih predpisov.
Če obstajajo potrebe zaradi organizacije dela in dodeljevanja
delovnih nalog in obveznosti delavcem, lahko delodajalec izdaja obvezna
navodila, s katerimi določi in specificira zahteve za izvajanje delovnih
obveznosti.
Akti, ki so navedeni v prvem in drugem odstavku, morajo biti
skladni z zakonom, Statutom univerze in drugimi splošnimi akti univerze,
kolektivno pogodbo in pogodbo o zaposlitvi, sicer so nični.
309. člen
Delavec ima pravico, da v primeru neizpolnjevanja obveznosti
ali kršitve pravic iz delovnega razmerja, pisno zahteva, naj delodajalec
kršitev odpravi oziroma naj svoje obveznosti izpolni, kot to določajo zakon,
kolektivna pogodba, splošni akt univerze in Pogodba o zaposlitvi.
Pri uveljavljanju pravic iz delovnega razmerja je za
odločanje v postopkih uveljavljanja pravic pristojen delodajalec ali od njega
pooblaščena oseba.
309.a člen
Univerza lahko s splošnim aktom v okviru avtonomije določi,
da se funkcija (npr. dekan, rektor, drugi delavci) izvaja v okviru
funkcionarskega delovnega mesta ali pa na delovnem mestu visokošolskega
učitelja ali drugega delavca univerze kot dodatna funkcija, ki se šteje za
opravljanje dodatnih delovnih obveznosti.
B. Organi članic univerze
1. Akademski zbor članice univerze
310. člen
Akademski zbor članice univerze sestavljajo vsi delavci,
izvoljeni v naziv visokošolski učitelj, znanstveni delavec, asistent z
raziskovalnim nazivom in visokošolski sodelavec ne glede na naziv ter študenti,
in sicer tako, da je njihovo število najmanj ena petina članov akademskega
zbora.
Pri delu Akademskega zbora članice sodelujejo tudi drugi
delavci. Drugi delavci sodelujejo pri obravnavi tistih vprašanj, ki se nanašajo
na pravice in dolžnosti drugih delavcev članice. Podrobnejši način sodelovanja
drugih delavcev se določi v splošnem aktu o delovanju akademskih zborov članic.
Akademski zbor:
-       
izvoli senat članice,
-       
obravnava in sprejema program razvoja članice,
-       
obravnava poročila o delu članice ter daje predloge in pobude senatu
članice,
-       
obravnava in sprejema poslanstvo, vizijo, strateški načrt in cilje
razvoja članice,
-       
opravlja druge naloge, določene s statutom.
Akademski zbor izmed svojih članov izvoli predsednika, ki
sklicuje in vodi seje. Dekan članice ne more biti izvoljen za predsednika
Akademskega zbora.
Akademski zbor članice na tajnih volitvah voli člane Senata
članice. Volilno pravico imajo vsi visokošolski učitelji, znanstveni delavci,
asistenti z raziskovalnim nazivom in visokošolski sodelavci ne glede na naziv.
Študenti, ki so člani akademskega zbora, volijo člane senata
članice, ki so predstavniki študentov.
Senat univerze s splošnim aktom določi natančnejša pravila in
postopke za oblikovanje akademskih zborov.
310.a člen
Akademski zbor članic, ki še ne izvajajo vseh letnikov, se
oblikuje tako, da se v akademski zbor vključijo:
-       
vsi visokošolski učitelji, znanstveni delavci, asistenti z raziskovalnim
nazivom in visokošolski sodelavci ne glede na naziv, ki na kakršnikoli pravni
podlagi sodelujejo pri pedagoškem ali raziskovalnem delu,
-       
visokošolski učitelji, znanstveni delavci, asistenti z raziskovalnim
nazivom in visokošolski sodelavci iz višjih letnikov, ki so sodelovanje
potrdili z izjavo o sodelovanju, ter
-       
študenti, in sicer tako, da je njihovo število najmanj ena petina članov
akademskega zbora.
2. Senat članice univerze
311. člen
Senat članice univerze je strokovni organ članice univerze,
ki ga sestavljajo visokošolski učitelji in znanstveni delavci, ki so zaposleni
na Univerzi v Mariboru. Praviloma sestavljajo senat članice visokošolski
učitelji in znanstveni delavci, ki zasedajo delovno mesto, sistemizirano v
okviru članice. Število članov Senata se določi s splošnim aktom iz 312. člena.
Člane Senata članice, ki so visokošolski učitelji ali
znanstveni delavci, voli Akademski zbor članice tako, da so enakopravno in
ustrezno zastopane vse znanstvene in umetniške discipline in strokovna in
študijska področja članice.
V Senat članice se izvolijo tudi predstavniki študentov, ki
morajo imeti status študenta, tako da ima Senat članice najmanj eno petino
izvoljenih članov študentov.
Dekan je član Senata po svojem položaju.
Član Senata članice je lahko tudi učitelj kliničnega
predmeta, ki je zaposlen na članici.
312. člen
S splošnim aktom se na osnovi predloga Senata članice
univerze uredijo sestava, volitve, oblikovanje in delovanje Senatov članic.
Splošni akt sprejme Senat univerze ne glede na določila 357. člena tega
Statuta.
313. člen
Mandatna doba članov Senata članice iz vrst visokošolskih
učiteljev traja štiri leta, mandatna doba članov Senata članice iz vrst
študentov traja eno leto. Ista oseba je lahko po poteku mandata ponovno
izvoljena v Senat članice univerze.
Posameznemu predstavniku lahko predčasno preneha mandat v
Senatu članice univerze:
-       
če mu preneha delovno razmerje na univerzi na članici, na kateri je bil
izvoljen,
-       
če izgubi status študenta univerze na članici,
-       
če odstopi.
Če je posameznemu predstavniku predčasno potekel mandat v
Senatu članice Univerze, izvolijo tisti, ki so ga izvolili, novega
predstavnika.
Novoizvoljenemu predstavniku poteče mandatna doba z dnem, ko
bi potekel mandat predstavniku, namesto katerega je bil izvoljen.
314. člen
Senat članice univerze:
1.     
sodeluje pri oblikovanju strokovnih izhodišč za oblikovanje nacionalnega
programa visokega šolstva;
1.a  obravnava in
sprejema poslanstvo, vizijo, strateški načrt in cilje razvoja fakultete;
2.     
sprejema študijske in umetniške programe, skrbi za njihovo posodabljanje
ter sodeluje pri oblikovanju interdisciplinarnih študijskih programov;
3.     
sprejema znanstvenoraziskovalne programe;
4.     
predlaga omejitev vpisa v dodiplomske študijske programe in obravnava in
sprejme analizo vpisa;
5.     
odloča o vprašanjih izvajanja študijskih in raziskovalnih programov, če
tako določa zakon ali ta Statut;
6.     
voli v nazive visokošolskih učiteljev, znanstvenih delavcev in
visokošolskih sodelavcev skladno z določili tega statuta, razen v naziv rednega
profesorja in naziv znanstvenega svetnika;
7.     
imenuje komisije za izdelavo strokovnega poročila o izpolnjevanju
pogojev za izvolitev v nazive visokošolskih učiteljev, znanstvenih delavcev in
visokošolskih sodelavcev;
8.     
sprejema teme doktorskih disertacij, imenuje komisijo za oceno teme
doktorske disertacije in komisijo za oceno in za zagovor doktorske disertacije
oziroma komisijo za odvzem doktorskega naziva;
9.     
voli člane Senata univerze glede na znanstvene in umetniške discipline
in strokovna področja, ki jih razvija članica univerze;
10.  
lahko predlaga kandidata za dekana;
11.  
odloča o ustanavljanju in organizacijskih spremembah kateder,
inštitutov, centrov in drugih organizacijskih oblik visokošolskega dela;
12.  
sprejema predloge za redno zaposlitev visokošolskih učiteljev,
znanstvenih delavcev in visokošolskih sodelavcev za izvajanje študijskih in
znanstveno-raziskovalnih programov;
13.  
predlaga pogodbeno zaposlitev zasebnih visokošolskih učiteljev in
gostujočih visokošolskih učiteljev;
14.  
obravnava splošne akte univerze in daje svoje predloge in stališča;
15.  
daje predloge za podelitev častnega doktorata, častnega senatorja in
naziva »zaslužni profesor«;
16.  
obravnava pobude in predloge Študentskega sveta univerze in Študentskih
svetov članic univerze;
17.  
opravlja druge naloge, če tako določa zakon ali ta Statut.
Pri sprejemanju študijskih programov, ki dajejo javno
veljavno izobrazbo, in pri sprejemanju programov znanstvenoraziskovalnega dela
in umetniškega dela, ki se izvajajo kot javna služba, si mora Senat članice
univerze pridobiti predhodno soglasje Senata univerze.
315. člen
Senat članice univerze obravnava in sklepa o vprašanjih iz
svoje pristojnosti na sejah.
Seje Senata članice univerze sklicuje in vodi dekan, ki tudi
skrbi za izvrševanje sprejetih sklepov.
Glede sklicevanja in javnosti sej, sklepčnosti in odločanja
Senata članice univerze se smiselno uporabljajo določila tega Statuta, ki
urejajo ta vprašanja pri Senatu univerze.
316. člen
Za obravnavanje in preučevanje vprašanj ter za dajanje mnenj,
predlogov in stališč z delovnega področja Senata članice univerze ima Senat
stalne komisije, in to:
-       
Komisijo za študijske zadeve,
-       
Komisijo za znanstvenoraziskovalne zadeve,
-       
Komisijo za mednarodno sodelovanje,
-       
Komisijo za ocenjevanje kakovosti.
Pri članicah univerze z umetniškimi študijskimi programi se
oblikuje Komisija za študijske in umetniške zadeve.
317. člen
Komisija za študijske zadeve, Komisija za
znanstvenoraziskovalne zadeve in Komisija za mednarodno sodelovanje obravnavajo
zadeve s svojega delovnega področja in dajejo predloge Senatu članice univerze,
v zadevah, ki so posebej določene v tem Statutu, pa lahko tudi samostojno
odločajo.
Komisija za študijske zadeve, Komisija za znanstveno-
raziskovalne zadeve in Komisija za mednarodno sodelovanje imajo po sedem članov
in jo sestavljajo: prodekan za področje dejavnosti komisije in štirje člani, ki
jih imenuje Senat članice univerze izmed visokošolskih učiteljev oziroma
znanstvenih delavcev ter dva študenta. Mandatna doba članov komisij traja štiri
leta, mandat članov iz vrst študentov pa eno leto. Člani komisij so lahko po
preteku te dobe ponovno imenovani.
318. člen
Glede sklicevanja sej, sklepčnosti, obveščanja, sprejemanja
predlogov in odločanja komisij Senata članice univerze se smiselno uporabljajo
določila tega Statuta, ki urejajo ta vprašanja pri ustreznih komisijah Senata
univerze.
3. Poslovodni odbor članice univerze
319. člen
Poslovodni odbor članice univerze nadzira poslovanje članice
v zadevah materialne narave glede odločitev, ki jih sprejme dekan članice pri upravljanju
in razpolaganju s sredstvi, ki jih je članica univerze pridobila v pravnem
prometu v svojem imenu in za svoj račun.
Program dela članice in finančni načrt članice, ki pomenita
vsebine dela (storitve, projekte itd.) s ciljem operacionalizacije dejavnosti
iz 14. člena Statuta UM, sprejme poslovodni odbor članice. Članica univerze
mora s programom dela načrtovati oblike sodelovanja članice z gospodarstvom in
njeno dejavnost na trgu.
Poslovodni odbor odloča o zadevah materialne narave glede
razpolaganja s presežki sredstev, ki jih je članica univerze ustvarila skladno
s programom dela in finančnim načrtom ter zaključnim računom članice iz
dejavnosti po 14. členu Statuta univerze.
Poslovodni odbor skladno s Statutom določi svoje druge naloge
ter sprejme poslovnik, s katerim uredi svoje delo, kot tudi nadzor nad
poslovanjem članice iz prvega odstavka tega člena.
Ne glede na določila 320. člena Statuta UM je član
poslovodnega odbora članice po svoji funkciji prodekan za študentska vprašanja.
320. člen
Poslovodni odbor članice univerze ima tri do sedem članov, ki
jih izvoli Akademski zbor članice na predlog dekana. Člani Poslovodnega odbora
so lahko tudi drugi delavci članice.
Mandatna doba članov Poslovodnega odbora traja štiri leta.
Dekan in tajnik članice univerze sta člana Poslovodnega
odbora po svojem položaju.
321. člen
Poslovodni odbor dela in odloča na sejah.
Poslovodni odbor sklicuje in vodi dekan članice.
Poslovodni odbor veljavno odloča, če je na seji navzočih več
kot polovica njegovih članov, odločitve pa sprejme z večino navzočih članov.
4. Študentski svet članice univerze in sveti letnikov članice
univerze
322. člen
Za obravnavanje in sklepanje o vprašanjih s študijskega
področja, ki so pomembna za študente, ima članica univerze Študentski svet.
Študentski svet članice univerze sestavljajo predsedniki
vsakega letnika in po en član vsakega sveta letnika oziroma sveta absolventov
in sveta podiplomskih študentov, ki ga ti izvolijo izmed svojih članov.
Mandatna doba članov Študentskega sveta članice univerze in
mandatna doba študentov, ki jih voli ali imenuje Študentski svet članice, traja
eno leto, če ta Statut ne določa drugače.
Prodekan študent je član Študentskega sveta po svojem
položaju.
323. člen
V študentskih domovih je organ druge članice Študentski
domovi tudi Študentski svet stanovalcev, ki se oblikuje na način, da se
zagotovi ustrezna zastopanost študentov po posameznih javnih študentskih
domovih.
Študentski svet stanovalcev ima smiselno enake pristojnosti
in naloge, kot jih imajo Študentski sveti članic univerze.
Študentski svet stanovalcev obravnava in sprejema poslanstvo,
vizijo, strateški načrt in cilje razvoja Študentskih domov.
Študentski svet stanovalcev tajno izvoli z večino glasov vseh
članov Študentskega sveta svojega predsednika, ki sklicuje seje in vodi delo
Študentskega sveta stanovalcev.
324. člen
Študentski svet članice univerze:
-       
obravnava in daje mnenje v vseh splošnih, načelnih in posebnih
vprašanjih visokošolske dejavnosti članice univerze, ki se nanašajo na pravice
in dolžnosti študentov,
-       
obravnava in sprejema poslanstvo, vizijo, strateški načrt in cilje
razvoja članice,
-       
predlaga enega kandidata za prodekana, zadolženega za študentska
vprašanja, v postopku imenovanja prodekana za študentska vprašanja,
-       
voli predstavnika v Študentski svet univerze,
-       
daje mnenje o kandidatih za dekana oziroma kandidatih za direktorja
druge članice univerze,
-       
opravlja druge naloge, če tako določa zakon, ta Statut ali drug splošni
akt univerze.
325. člen
Če mnenje, ki ga je dal Študentski svet članice univerze v
zadevah iz svoje pristojnosti, ni bilo upoštevano, lahko Študentski svet
zahteva, da pristojni organ članice univerze na prvi naslednji seji zadevo
ponovno obravnava in o njej odloči in nato o svojih stališčih obvesti
Študentski svet.
326. člen
Seje Študentskega sveta sklicuje in vodi prodekan študent.
Seje Študentskega sveta članice univerze so javne.
Glede sklicevanja in vodenja sej ter sprejemanja sklepov
oziroma mnenj se smiselno uporabljajo določila tega Statuta, ki urejajo ta
vprašanja pri Študentskem svetu univerze.
327. člen
Študenti posameznih letnikov in absolventi volijo z
neposrednim in tajnim glasovanjem pet članov, ki oblikujejo svet letnika. Tisti
izmed članov, ki je prejel največ glasov, je po funkciji predsednik sveta
letnika.
S splošnim aktom univerze o delovanju in sestavi Študentskih
svetov članic univerze in Študentskih svetov letnikov se določijo in upoštevajo
specifični pogoji posameznih članic univerze.
Mandat predsednika sveta letnika in drugih članov sveta
letnika traja eno leto.
Dva člana sveta letnika, ki sta na neposrednih in tajnih
volitvah prejela največ glasov, sta člana študentskega sveta članice.
327.a člen
Posamezne članice, ki organizirajo redni študij v
dislociranih enotah, lahko oblikujejo svet enote. Študentje rednega študija na
dislocirani enoti volijo z neposrednim in tajnim glasovanjem pet članov, ki
oblikujejo svet enote. Tisti izmed članov, ki je prejel največ glasov, je po
funkciji predsednik sveta enote.
Mandat predsednika sveta enote in drugih članov sveta enote
traja eno leto.
Dva člana sveta enote, ki sta na neposrednih in tajnih
volitvah prejela največ glasov, sta člana študentskega sveta članice.
328. člen
Svet letnika obravnava vprašanja, pomembna za izboljšanje
pedagoškega dela pri izvajanju študijskih programov, vprašanja za izboljšanje
študijskih uspehov študentov letnika in vprašanja za krepitev medsebojnega
sodelovanja med visokošolskimi učitelji, visokošolskimi sodelavci ter študenti
na pedagoškem, raziskovalnem in interesnem področju.
329. člen
Svet letnika oblikuje predloge in mnenja ter jih posreduje
visokošolskim učiteljem in sodelavcem, ki izvajajo študijski program letnika,
in prek Študentskega sveta članice univerze drugim organom članice univerze in
univerze.
5. Dekan članice univerze
330. člen
Dekan je strokovni vodja članice univerze. Dekan članice ima
tudi druga pooblastila, ki jih določajo ta Statut, splošni akti univerze, ali
pa jih nanj prenese rektor univerze.
Dekan:
1.     
zastopa in predstavlja ter vodi članico univerze in odloča o njenem
poslovanju v skladu s Statutom UM;
2.     
v zadevah izvajanja nacionalnega programa visokega šolstva zastopa
univerzo v pravnem prometu v obsegu dejavnosti članice univerze in s
pooblastili, ki jih skladno s predpisi določa ta Statut;
3.     
organizira, vodi in usklajuje izobraževalno, znanstvenoraziskovalno,
umetniško in drugo delo;
3.a  pripravi
predlog poslanstva, vizije, strateškega načrta in ciljev razvoja članice;
4.     
predlaga uvedbo novih študijskih in umetniških programov ter izvajanje
novih raziskovalnih projektov;
5.     
skrbi in odgovarja za zakonitost dela;
5.a  skrbi in odgovarja za finančno poslovanje članice in
rektorju skladno z zahtevami uredbo, ki ureja javno financiranje visokošolskih
in drugih zavodov, omogoča stalen vpogled v poslovanje;
6.     
opozarja organe članice univerze in delavce s posebnimi pooblastili na
nezakonite odločitve in v primerih, ko ti pri nezakonitih odločitvah vztrajajo,
zadrži takšno izvršitev in nemudoma obvesti organe univerze;
7.     
sklicuje in vodi seje Senata članice univerze in skrbi za izvrševanje
njegovih sklepov;
8.     
najmanj enkrat na leto poroča o delu Senatu članice univerze in rektorju
univerze;
9.     
predlaga Senatu članice univerze ustanavljanje in organizacijske
spremembe kateder, inštitutov, centrov in drugih organizacijskih oblik
visokošolskega dela ter imenuje njihove predstojnike;
10.  
ugotavlja kadrovske in materialne potrebe za izvajanje visokošolske
dejavnosti članice univerze in jih posreduje univerzi;
11.  
skrbi, da visokošolski in drugi delavci redno izpolnjujejo svoje naloge,
in sprejme ukrepe za izboljšanje organizacije izobraževalnega in znanstvenega
dela;
12.  
na osnovi javnega razpisa in predhodnega mnenja senata članice univerze
predlaga rektorju univerze izbor tajnika članice univerze;
13.  
(črtana)
14.  
odloča o delovnih razmerjih delavcev članice univerze iz pristojnosti
rektorja na podlagi posebnega predhodnega pooblastila rektorja univerze in
odgovarja za zakonitosti z delovnimi razmerji delavcev članice univerze;
15.  
opravlja druge naloge v skladu z zakonom, drugimi predpisi, tem Statutom
ali drugimi splošnimi akti univerze;
16.  
skrbi za izvajanje ukrepov zagotavljanja kakovosti članice univerze in
izvaja razvojni program članice univerze;
17.  
razpisuje volitve v organe članice Univerze, če Statut ali drug splošni
akt ne določa drugače;
18.  
je pristojen za spremljanje, ugotavljanje in zagotavljanje kakovosti
članice univerze, študijskih programov, znanstvenoraziskovalnega, umetniškega
ter strokovnega dela in pripravo letnega poročila o kakovosti (samoevalvacija
članice).
Dekan članice univerze zagotavlja zakonitost dela in
učinkovitost poslovanja članice in za svoje delo odgovarja rektorju univerze,
Akademskemu zboru članice, senatu članice in Upravnemu odboru univerze.
331. člen
Dekana članice univerze imenuje rektor univerze na podlagi
volitev za dobo štirih let.
Dekan članice univerze je lahko ponovno izvoljen, vendar
skupni mandat ne sme trajati več kot osem let.
332. člen
Za dekana je lahko izvoljen visokošolski učitelj članice
univerze, ki je redno zaposlen na univerzi in s polnim delovnim časom dela v
okviru članice in ki je sposoben s svojim znanjem, strokovnostjo,
razgledanostjo in izkušnjami ustvarjalno prispevati k razvoju članice univerze
in jo uspešno voditi.
Na Medicinski fakulteti je za dekana izvoljen visokošolski
učitelj, ki je zaposlen na tej fakulteti v minimalnem obsegu 25 %, je
diplomiral na medicinski fakulteti ter ima zaključeno specializacijo s področja
medicinskih strok. Po izvolitvi se dekan članice na Medicinski fakulteti
zaposli v minimalnem obsegu 50 %. Na Fakulteti za zdravstvene vede UM je za
dekana izvoljen visokošolski učitelj, priznan strokovnjak s področja
zdravstvenih ved.
333. člen
Predlog kandidata za dekana lahko poda tudi vsak visokošolski
učitelj članice univerze.
334. člen
Dekana na splošnih in neposrednih volitvah za dobo štirih let
izvolijo tri skupine volivcev:
-       
visokošolski učitelji, znanstveni delavci in visokošolski sodelavci, ki
imajo na univerzi sklenjeno pogodbo o zaposlitvi vsaj za 25 % delovnega časa,
in pretežno opravljajo delo na članici;
-       
študenti in
-       
ostali delavci, ki imajo na univerzi sklenjeno pogodbo o zaposlitvi vsaj
za 25 % delovni čas, in pretežno opravljajo delo na članici.
Skupine volivcev imajo različen odstotek števila glasov v
skupnem obsegu števila glasov:
-       
delavci 80 % vseh glasov, od tega delavci iz tretje alinee prvega
odstavka tega člena 25 %,
-       
študenti 20 % vseh glasov.
Podrobnejši postopek volitev ter razlogi in postopek za
postopek za razpis predčasnih volitev dekana se določijo s pravilnikom, ki ga
sprejmeta v enakem besedilu Senat univerze in Upravni odbor univerze.
335. člen
Članica Univerze ima praviloma štiri prodekane, ki pomagajo
dekanu članice pri opravljanju nalog na področjih, ki jih določi dekan. Po
potrebi ima lahko članica univerze tudi več prodekanov. Kandidacijske postopke
za imenovanje prodekanov javno razpiše dekan, kandidacijski postopek za
imenovanja prodekana za študentska vprašanja javno razpiše dekan in o tem
obvesti Študentski svet članice, ki izmed vseh prispelih kandidatur predlaga
enega izmed kandidatov. Izmed prispelih kandidatur izbere dekan članice
kandidate za prodekana, o katerih poda Senat članice mnenje, v primeru
prodekana, zadolženega za študentska vprašanja, dekan članice Senatu članice
posreduje predlog Študentskega sveta članice, da poda mnenje o izbranem
kandidatu. Prodekane članice imenuje rektor Univerze na predlog dekana članice
in po predhodnem mnenju Senata članice, praviloma štiri iz vrst visokošolskih
učiteljev, za mandatno dobo štirih let, prodekana za študentska vprašanja pa iz
vrst študentov. Mandatna doba prodekanov iz vrst študentov traja dve leti, s
tem, da je lahko še enkrat imenovan.
Prodekani, zadolženi za izobraževalne dejavnosti, za
raziskovalne dejavnosti, za mednarodno sodelovanje, za razvoj kakovosti ter
prodekani, zadolženi za druge dejavnosti, se imenujejo izmed visokošolskih
učiteljev, zaposlenih na članici Univerze v Mariboru.
336. člen
Prodekani iz vrst visokošolskih učiteljev nadomeščajo dekana
na osnovi pooblastila, in sicer z enakimi pravicami in dolžnostmi, kot jih ima
dekan.
337. člen
Dekan oziroma prodekani so lahko predčasno razrešeni iz
razlogov, ki so v tem Statutu navedeni za razrešitev rektorja oziroma
prorektorjev.
O razrešitvi dekana oziroma prodekanov odloča rektor univerze
na predlog Senata članice univerze ali Akademskega zbora članice univerze ali
Senata univerze ali Upravnega odbora univerze in v primerih, če gre za
prodekana za študentska vprašanja, ki je študent, tudi na predlog Študentskega
sveta članice oziroma univerze. Razrešitev dekana oziroma prodekanov lahko
predlaga tudi rektor univerze. V tem primeru potrebuje mnenje Senata ali
Upravnega odbora univerze.
Za postopek razrešitve dekana in prodekanov se smiselno
uporabljajo določbe o postopku razrešitve rektorja in prorektorjev.
337.a člen
Dekan opravlja svoje naloge, pravice in pristojnosti v skladu
z Zakonom o visokem šolstvu, Odlokom o preoblikovanju Univerze v Mariboru,
Statutom Univerze v Mariboru in drugimi zakoni ter splošnimi akti in
pooblastili rektorja Univerze. V ta namen izdaja sklepe, odločbe,
organizacijska navodila in organizacijske ukrepe, s katerimi ureja poslovanje
in delo na članici Univerze v Mariboru.
C. Skupna določila za organe univerze in članice univerze
1. Občasne komisije oziroma delovna telesa
338. člen
Za preučevanje posameznih vprašanj in za izdelavo predlogov
lahko organi univerze in organi članic univerze ustanovijo občasne komisije in
druga delovna telesa.
S sklepom o ustanovitvi komisije oziroma delovnega telesa se
določijo njihov sestav in njihove naloge.
Občasne komisije oziroma delovna telesa poročajo o svojem
delu in o svojih predlogih po potrebi, morajo pa poročati, če to zahteva organ,
ki jih je imenoval, in ko opravijo naloge, za katere so bili imenovani.
Občasne komisije oziroma delovna telesa prenehajo, ko
opravijo nalogo, za katero so bili imenovani, in ko jih organ, ki jih je
imenoval, razreši.
Č. Organi drugih članic univerze
1. Strokovni svet druge članice univerze
339. člen
Strokovni svet je strokovni organ druge članice univerze, ki
ga sestavljajo direktor oziroma ravnatelj, štirje zaposleni te druge članice,
ki jih izvolijo vsi delavci druge članice, trije predstavniki univerze, ki jih
na predlog rektorja imenuje Upravni odbor univerze ter en študent, ki ga
imenuje v strokovni svet članice študentski svet druge članice oziroma za Univerzitetno
knjižnico Maribor Študentski svet Univerze v Mariboru.
Mandatna doba članov strokovnega sveta traja štiri leta,
predstavnika študentov pa dve leti.
Ravnatelj oziroma direktor je član strokovnega sveta po svoji
funkciji.
340. člen
Strokovni svet druge članice univerze:
1.     
obravnava in sklepa o strokovnih vprašanjih raziskovalnega programa in
drugih programskih zadevah;
2.     
določa strokovne podlage za programe dela in razvoja;
2.a  obravnava in sprejema poslanstvo, vizijo, strateški
načrt in cilje razvoja druge članice univerze;
3.     
spremlja izvajanje programov dela in razvoja;
4.     
daje ravnatelju oziroma direktorju mnenja in predloge glede organizacije
dela in pogojev za razvoj dejavnosti;
5.     
daje rektorju univerze mnenje o kandidatu za ravnatelja oziroma
direktorja;
6.     
opravlja druge strokovne naloge, ki jih določa zakon ali ta Statut,
7.     
pri odločanju o zadevah, ki so neposredno v povezavi s študenti mora
strokovni svet Študentskih domov pridobiti mnenje Študentskega sveta
stanovalcev študentskih domov, strokovni svet Univerzitetne knjižnice Univerze
v Mariboru pa mnenje Študentskega sveta Univerze v Mariboru.
Strokovni svet druge članice opravlja tudi funkcijo
poslovodnega odbora članice na način, da se smiselno uporabljajo določbe, ki
veljajo za poslovodni odbor članice, s tem da se upoštevajo določbe Statuta, ki
razmejujejo pristojnosti ravnatelja oziroma direktorja.
341. člen
Strokovni svet dela na sejah.
Seje Strokovnega sveta sklicuje in vodi ravnatelj oziroma
direktor.
Strokovni svet sklepa veljavno, če je na seji večina članov
Strokovnega sveta, svoje odločitve pa sprejme z večino navzočih članov.
2. Ravnatelj oziroma direktor
342. člen
Ravnatelj oziroma direktor druge članice univerze je
strokovni vodja te članice. Ravnatelj oziroma direktor druge članice Univerze opravlja
svoje naloge, pravice in pristojnosti v skladu z Zakonom o visokem šolstvu,
Odlokom o preoblikovanju Univerze v Mariboru, Statutom Univerze v Mariboru in
drugimi zakoni ter splošnimi akti in pooblastili rektorja Univerze. V ta namen
izdaja sklepe, odločbe, organizacijska navodila in organizacijske ukrepe, s
katerimi ureja poslovanje in delo na drugi članici univerze.
Ravnatelja oziroma direktorja imenuje rektor univerze po
javnem razpisu in predhodnem mnenju strokovnega sveta druge članice univerze
ter mnenju Senata univerze za dobo štirih let in je lahko po preteku tega časa
ponovno imenovan.
343. člen
Ravnatelj oziroma direktor:
1.     
zastopa in predstavlja drugo članico univerze, vodi in usklajuje njen
delovni proces in poslovanje;
2.     
skrbi in odgovarja za zakonitost dela;
2.a  skrbi in odgovarja za finančno poslovanje druge
članice in rektorju skladno z zahtevami Uredbe o javnem financiranju
visokošolskih in drugih zavodov, članic univerze, od leta 2004 do leta 2008
omogoča stalen vpogled v poslovanje;
2.b  pripravi predlog poslanstva, vizije, strateškega
načrta in ciljev razvoja druge članice univerze;
3.     
enkrat na leto poroča o delu druge članice Strokovnemu svetu, Senatu
univerze in rektorju univerze;
4.     
odloča o delovnih razmerjih delavcev druge članice univerze iz
pristojnosti rektorja na podlagi predhodnega pooblastila rektorja univerze in
odgovarja za zakonitosti v zvezi z delovnimi razmerji delavcev druge članice
univerze;
5.     
opravlja druge naloge v skladu z zakonom, drugimi predpisi ter splošnimi
akti univerze.
344. člen
Za ravnatelja Univerzitetne knjižnice Maribor je lahko
imenovan ugleden znanstveni ali kulturni delavec, ki ima doktorat znanosti ali
magisterij humanistične ali družboslovne usmeritve, bibliotekarski izpit in
najmanj pet let delovnih izkušenj.
Pogoje za imenovanje direktorjev oziroma ravnateljev drugih
članic univerze, razen Univerzitetne knjižnice Maribor, določi s sistemizacijo
delovnih mest rektor univerze na predlog Strokovnega sveta druge članice
univerze, upoštevajoč vrsto, velikost in pomen dejavnosti druge članice
univerze.
344.a člen
Za obravnavanje in proučevanje vprašanj ter za dajanje mnenj
ima ravnatelj UKM naslednjo stalno komisijo:
1.     
Komisijo za knjižnični sistem.
Komisijo za knjižnični sistem sestavljajo ravnatelj UKM, ki
ji predseduje, predstavniki članic, ki jih imenujejo senati članic, in ena
petina študentov, ki jih imenuje študentski svet univerze.
Komisija obravnava in sklepa o vprašanjih s svojega področja
na sejah.
Komisija je sklepčna, če je na seji prisotnih več kot polovica
članov, sklepe pa sprejema z večino navzočih članov.
VIII. PRIZNANJA UNIVERZE
345. člen
Za izredne uspehe, dosežke in zasluge pri
znanstvenoraziskovalnem, izobraževalnem, mentorskem in umetniškem delu ali za
dosežke, ki so pomembneje prispevali k uveljavitvi in razvoju univerze,
podeljuje univerza posebna priznanja univerze, naslov častnega senatorja in
naslov zaslužnega profesorja.
Naslov častnega senatorja in zaslužnega profesorja se lahko
podeljuje le upokojenim rednim profesorjem, posebna priznanja pa tudi drugim
visokošolskim in drugim delavcem ter študentom.
Podelitev posebnih priznanj in naslovov ureja univerza s
posebnimi splošnimi akti.
IX. PREMOŽENJE IN SREDSTVA UNIVERZE
1. Premoženje univerze in članic univerze
346. člen
Univerza upravlja in razpolaga z nepremičninami, ki so bile
pridobljene iz javnih sredstev za opravljanje visokošolske dejavnosti in za
izvajanje znanstveno-raziskovalnih projektov v soglasju z ustanoviteljem
univerze.
Univerza in njene članice ločeno evidentirajo, v skladu s predpisi,
premoženje, pridobljeno iz javnih in drugih virov.
Z nepremičninami, ki jih je univerza pridobila iz nejavnih
virov, upravlja in razpolaga univerza samostojno v skladu z namenom, za
katerega jih je pridobila.
Univerza upravlja in razpolaga tudi z infrastrukturno opremo,
ki je namenjena več članicam univerze.
347. člen
Članice univerze upravljajo in razpolagajo z nepremičninami,
namenjenimi za opravljanje svetovalnega, razvojnega in drugega strokovnega dela
in z drugimi nepremičninami, ki so jih pridobili iz lastnih sredstev, ter s
premičninami, namenjenimi za opravljanje visokošolske dejavnosti.
348. člen
Univerza lahko za organizirano pridobivanje sredstev in
drugega premoženja za opravljanje svoje dejavnosti in dejavnosti svojih članic,
za podeljevanje štipendij, subvencij, nagrad in drugih namenov ustanavlja
fundacije.
2. Viri sredstev in financiranje javne službe
349. člen
Univerza in njene članice pridobivajo sredstva za opravljanje
svojih dejavnosti:
-       
iz proračuna Republike Slovenije,
-       
iz proračuna Evropske unije,
-       
od ustanovitelja univerze,
-       
iz šolnin in drugih prispevkov za študij,
-       
s plačili za opravljene storitve,
-       
iz dotacij, dediščin, daril in sponzorskih sredstev,
-       
iz drugih virov.
Za drugo (tržno) dejavnost se šteje izobraževalna,
raziskovalna in strokovno razvojna dejavnost, za katero se sredstva ustvarijo
na trgu s prodajo storitev v pogojih konkurence.
Kadar univerza ali članica opravlja drugo (tržno) dejavnost
skladno z določili drugega odstavka tega člena, mora voditi za tržno dejavnost
ločene računovodske evidence.
350. člen
Univerza in članice univerze pridobivajo sredstva za
izvajanje nacionalnega programa visokega šolstva in drugih programov, ki se
izvajajo kot javna služba, v skladu s standardi in normativi, in sprejetega
programa dela ter jih s finančnim načrtom univerze razporejajo za namene, za
katere so bila pridobljena.
Glede potrebnih sredstev za zagotavljanje izvajanja javne
službe univerze oziroma članic odločajo dekani članic ter drugi pooblaščeni
delavci, pri čemer so dolžni najprej zagotoviti financiranje javne službe iz
vseh sredstev, s katerimi prosto razpolagajo, ne glede na druge določbe tega
Statuta oziroma drugih aktov univerze.
Sredstva, ki so bila pridobljena za izvajanje programov, ki
niso vključena v nacionalni program ali za druge namene, razporejajo članice
univerze s svojim finančnim načrtom za namene, za katere so jih pridobile.
Ob koncu poslovnega leta sprejema Upravni odbor univerze
oziroma Poslovodni odbor članice univerze zaključni račun.
Upravni odbor univerze s splošnim aktom uredi finančni sistem
in poslovanje univerze.
351. člen
Univerza sklene posebne okvirne pogodbe o financiranju s
pristojnimi ministrstvi.
Univerza lahko sklene posebne pogodbe o sodelovanju tudi s
Študentsko organizacijo in drugimi organizacijami, povezanimi z delovanjem
Univerze v Mariboru.
3. Šolnina in drugi prispevki za študij
352. člen
Šolnino za izobraževanje v okviru študijskih programov z
javno veljavnostjo plačujejo študenti, državljani Republike Slovenije in
državljani članic Evropske unije, za katere je v skladu s kriteriji, določenimi
z zakonom, ki ureja področje visokega šolstva, predvideno plačilo šolnine.
Šolnino plačujejo tudi Slovenci brez slovenskega državljanstva in tujci v
Republiki Sloveniji, za katere je plačilo šolnine predvideno s posebnim
predpisom o šolninah in bivanju v javnih študentskih domovih.
353. člen
Šolnino in druge prispevke za študij po študijskih programih
z javno veljavnostjo ter prispevke za druge posamične storitve določi Upravni
odbor univerze v skladu s predpisi ministra, pristojnega za visoko šolstvo in
navodili, ki jih sprejme na podlagi teh predpisov.
354. člen
Višino šolnine in drugih prispevkov določi skladno s predpisi
Upravni odbor univerze.
Dekan lahko študenta iz upravičenih razlogov, na njegovo
prošnjo, oprosti v celoti ali delno plačila šolnine in drugih prispevkov za
študij, lahko pa mu dovoli plačevanje v obrokih. Zoper odločitev dekana članice
ni ugovora.
Članica s študentom, ki plačuje šolnino, sklene pogodbo o
izobraževanju. V pogodbo opredeli med drugim način plačila šolnine in znižanje
oziroma oprostitev plačila šolnine, način izterjave in zaračunavanje zamudnih
obresti.
X. SPLOŠNI AKTI UNIVERZE
355. člen
Univerza lahko, skladno z ustavno avtonomijo, upoštevaje
veljavno zakonodajo, za določena specifična razmerja, za njene potrebe
delovanja ter za zagotovitev akademske regulative in principov avtonomnega
delovanja univerze, sprejme v statutu univerze in splošnih aktih univerze
specialne določbe, ki avtonomno urejajo sistem na univerzi. V tem primeru se
uporablja pravno pravilo, da specialne določbe razveljavijo splošne določbe.
S statutom in drugimi splošnimi akti univerze se skladno z
zakonom, ustanovitvenim aktom univerze in drugimi predpisi urejajo visokošolska
dejavnost, organizacija in poslovanje univerze in njenih članic, določajo
organi in njihovo delovno področje in način dela, določa študijski in izpitni
režim, ureja način uresničevanja pravic in obveznosti delavcev in študentov ter
druga vprašanja dela in poslovanja univerze.
356. člen
Statut, njegove spremembe in dopolnitve in drugi splošni akti
se oblikujejo in sprejmejo po potrebi ali kadar to zahteva zakon ali drug
predpis.
Predlog za pripravo osnutka splošnega akta poda rektor
Univerze po lastni presoji, na pobudo Senata Univerze, članice Univerze ali
Študentskega sveta Univerze ali glavnega tajnika univerze.
357. člen
Osnutek splošnega akta oziroma njegove spremembe in
dopolnitve pripravi praviloma strokovna služba univerze.
Izdelani osnutek obravnava najprej Statutarna komisija
univerze in ga da v petnajst- dnevno obravnavo članicam univerze.
Na osnovi osnutka, pripomb in predlogov članic univerze
oblikuje statutarna komisija predlog splošnega akta oziroma njegovih sprememb
in dopolnitev in jih nato predloži v sprejem pristojnemu organu univerze.
358. člen
Splošni akti se objavijo v biltenu univerze in začnejo
praviloma veljati petnajsti dan po objavi.
359. člen
Članica univerze lahko s svojimi splošnimi akti ureja
vprašanja, ki ne zadevajo nacionalnega programa visokega šolstva.
XI. PREHODNE IN KONČNE DOLOČBE
1. Prehodne določbe ob uveljavitvi Statuta UM z dne 22. 6. 1995
360. člen
Z dnem uveljavitve tega statuta prenehajo veljati določbe
Statuta Univerze v Mariboru (Obvestila št. 1/90), določbe sklepa o spremembi in
dopolnitvi statuta Univerze v Mariboru in statutarnega sklepa z dne 14. 5. 1991
(Obvestila št. 1/92) ter statutarnega sklepa z dne 18. 10. 1994 (Obvestila št.
1/94).
Z dnem uveljavitve tega statuta prenehajo veljati tudi
določbe statutov članic univerze in na njihovi podlagi sprejetih splošnih
aktov, razen določb, ki urejajo vprašanja, ki jih članice univerze v skladu s
tem statutom urejajo samostojno, pa niso v nasprotju z Zakonom o visokem
šolstvu.
361. člen
Članice univerze so dolžne svoje splošne akte iz drugega
odstavka prejšnjega člena uskladiti s tem Statutom v šestih mesecih od
uveljavitve tega Statuta.
362. člen
Volitve v organe univerze in članic univerze se opravijo
najkasneje v treh mesecih po uveljavitvi tega Statuta.
Ne glede na določila tega Statuta je pri prvih volitvah rok
za kandidiranje kandidatov v organe univerze 14 dni po sprejemu Statuta.
Pri prvih volitvah rektorja univerze imenuje komisijo iz 291.
člena tega Statuta svet univerze. Komisija pripravi poročilo in seznam
predlaganih kandidatov za rektorja univerze do 10. 7. 1995.
363. člen
Organi univerze in članic univerze, voljeni oziroma imenovani
po dosedaj veljavnih statutih, delujejo oziroma opravljajo svojo funkcijo do
izvolitve oziroma imenovanja novih.
364. člen
Sistem finančnega poslovanja univerze in članic skladno z
določbami tega statuta se uveljavi s 1. 1. 1996.
2. Prehodne določbe ob uveljavitvi Sprememb in dopolnitev
Statuta UM z dne 7. 4. 1999 s popravkom 18. 6. 1999
365. člen
Prodekani, ki so bili imenovani iz vrst študentov po dosedanjih
določilih Statuta, opravljajo to funkcijo do konca svojega mandata oziroma
študentskega statusa.
366. člen
Za evidentiranje poteka študija ima študent indeks. Ta
določba preneha veljati, ko se dogradi informacijski sistem univerze.
Informacijski sistem univerze se vzpostavi najkasneje s študijskim letom
1999/2000.
367. člen
Pooblasti se Statutarna komisija Univerze v Mariboru, da na
osnovi besedila Statuta Univerze v Mariboru in njegovih sprememb in dopolnitev
izdela prečiščeno besedilo statuta Univerze v Mariboru.
V prečiščenem besedilu Statuta Univerze v Mariboru se
upoštevajo tudi spremembe in dopolnitve Statuta Univerze v Mariboru z dne 7. 4.
1999 s popravkom 18. 6. 1999.
368. člen
Spremembe glede sestave Senata z novimi člani se uveljavijo
takoj za preostanek mandatne dobe.
Spremembe glede Upravnega odbora pa začnejo veljati s potekom
mandata sedanjim članom Upravnega odbora.
369. člen
Strokovni svet Univerzitetne knjižnice Maribor in njegova
delovna telesa se konstituirajo v enem mesecu po uveljavitvi teh sprememb in
dopolnitev statuta. Ravnateljica Univerzitetne knjižnice opravlja svojo
funkcijo do izteka svojega mandata.
3. Prehodne in končne določbe ob uveljavitvi Sprememb in
dopolnitev Statuta UM z dne 21. 6. 2000
370. člen
Določbe tega statuta o položaju državljanov članic Evropske
unije se pričnejo uporabljati z dnem, ko bo RS postala polnopravna članica
Evropske unije.
371. člen
V času do sprejema nacionalnega programa spadajo med javna
sredstva univerze tista sredstva, ki jih pridobi univerza oziroma njene članice
iz proračuna RS za opravljanje izobraževalne in znanstvenoraziskovalne
dejavnosti univerze in njenih članic. Za ostala sredstva, ki jih pridobivajo
univerza in njene članice, pa se šteje, da so sredstva pridobljena na trgu, ki
spadajo med dejavnosti iz 14. člena in drugega odstavka 17. člena tega Statuta.
Ta določba se uporablja do sprejetja nacionalnega programa.
372. člen
Do sprejema akta iz šestega odstavka 143. člena je mentor
kandidatov za pridobitev doktorata znanosti lahko visokošolski učitelj, ki je
znanstveno aktiven na področju z disertacijo povezane discipline in če s svojo
znanstveno aktivnostjo dosega najmanj polovico pogojev, ki se zahtevajo za
izvolitev v izrednega profesorja.
373. člen
Volitve in imenovanja v Upravni odbor univerze ter volitve in
oblikovanje poslovodnih odborov članic univerze se opravijo najkasneje v treh
mesecih po uveljavitvi tega statuta na način, da se navedeni organi
konstituirajo najkasneje do 15. 10. 2000.
374. člen
Akademski zbori članic univerze in akademski zbor univerze se
oblikujejo oziroma izvolijo takoj po uveljavitvi tega statuta, vendar
najkasneje v štirih mesecih od uveljavitve tega statuta.
Drugi organi univerze (senati članic univerze, Senat
univerze, komisije, strokovni sveti drugih članic in drugi organi) se
oblikujejo skladno s tem Statutom najkasneje do 24. 12. 2000.
375. člen
Dosedanji člani Senatov (Senata univerze in Senatov članic)
so člani senatov do izteka njihovega mandata.
Skladno s tem statutom se senati oblikujejo oziroma
preoblikujejo na način, da pristojni Študentski sveti dodatno izvolijo sedmino
novih članov, ki imajo status študenta, ne glede na število članov Senata, ki
jih določa ta Statut.
Izhodišča za določitev števila študentov, ki se volijo v
senat, je sedanje število članov senata.
Za naslednje volitve v senate po izteku mandatov sedanjim
članom senatov se število članov Senatov uskladi s številom, ki ga določa ta
Statut.
376. člen
Organi univerze in članic univerze, ki so voljeni oziroma
imenovani po do sedaj veljavnih statutih, delujejo oziroma opravljajo svojo
funkcijo do izvolitve oziroma imenovanja ter oblikovanja novih skladno s tem
Statutom.
377. člen
Sistem finančnega poslovanja univerze in članic z
vključitvijo Univerzitetne knjižnice Maribor in Študentskih domov Maribor, kot
drugih članic univerze, se skladno z določbami tega statuta reorganizira v roku
treh mesecev od njegove uveljavitve, vendar najkasneje s 1. 1. 2001.
378. člen
Te spremembe in dopolnitve statuta stopijo v veljavo
petnajsti dan po objavi v Obvestilih Univerze v Mariboru.
Te Spremembe in dopolnitve Statuta Univerze v Mariboru se
objavijo tudi v Uradnem listu Republike Slovenije po pridobitvi soglasja Vlade
RS k spremembam in dopolnitvam dejavnosti njenih članic. Dopolnitev dejavnosti
in njenih članic stopi v veljavo petnajsti dan po objavi v Uradnem listu RS.
Priloga k Statutu Univerze v Mariboru se bo objavila v
Obvestilih Univerze v Mariboru, ko bo podano soglasje ustanovitelja. Do
pridobitve soglasja velja priloga, objavljena v Obvestilih 1/2000.
4. Prehodne določbe ob uveljavitvi Sprememb in dopolnitev
Statuta UM z dne 9. 10. 2004
379. člen
Skladno s temi spremembami in dopolnitvami Statuta Univerze v
Mariboru se Senat univerze v Mariboru preoblikuje v roku šestih mesecev, tako
da Študentski svet univerze v Mariboru izvoli svoje predstavnike v Senat
univerze v Mariboru. Volitve in imenovanje v Senat univerze dveh članov iz vrst
visokošolskih učiteljev Fakultete za logistiko se izpeljejo v šestih mesecih po
izvedbi vpisa študentov na Fakulteto za logistiko.
Skladno s temi Spremembami in dopolnitvami Statuta Univerze v
Mariboru se spremeni sestava Habilitacijske komisije Univerze v Mariboru tako,
da se po izvedbi vpisa študentov na Fakulteto za logistiko poveča za
predstavnika Fakultete za logistiko.
Upravni odbor univerze v tej sestavi deluje do poteka
mandata. Za naslednje volitve v Upravni odbor univerze po izteku mandatov
sedanjim članom se sestava Upravnega odbora Univerze uskladi z določbami teh
sprememb in dopolnitev Statuta.
380. člen
Skladno s temi spremembami in dopolnitvami Statuta Univerze v
Mariboru morajo članice Univerze preoblikovati organe članic univerze v roku
šestih mesecev, tako da zagotovijo ustrezno zastopanost študentov v organih
članic univerze.
381. člen
Pri rektorju univerze, prorektorjih univerze, dekanih in
prodekanih članic, ki so bili izvoljeni na podlagi določb Statuta Univerze v
Mariboru Uradni list RS, št. 19/01, se za postopek razrešitve uporabljajo
pogoji, ki so veljavi ob postopku izvolitve.
382. člen
Volitve organov Fakultete za logistiko se opravijo najkasneje
v treh mesecih po uveljavitvi teh sprememb in dopolnitev Statuta Univerze v
Mariboru, in sicer izmed kandidatov, ki so izpolnili izjave za sodelovanje pri
izvedbi univerzitetnega študijskega programa Logistika sistemov in izpolnjujejo
vse pogoje za izvolitev v organe Fakultete za logistiko, razen pogoja delovnega
razmerja.
Organi Fakultete za logistiko iz prejšnjega odstavka se
oblikujejo za mandatno dobo enega leta oziroma do izvedbe vpisa študentov na
Fakulteto za logistiko in se preoblikujejo po preteku mandata. Prve volitve
dekana in senata članice razpiše predsednik akademskega zbora Fakultete za
logistiko.
Senat Fakultete za logistiko se za mandatno dobo enega leta
oziroma do izvedbe vpisa študentov na Fakulteto za logistiko oblikuje tako, da
je sestavljen iz vrst visokošolskih učiteljev in znanstvenih delavcev. Dekan je
član Senata Fakultete za logistiko po svojem položaju. Senat ima skupaj z
dekanom 10 članov.
Za zagotovitev enakopravne in ustrezne zastopanosti
znanstvenih disciplin in strokovnih ter študijskih področij članice se
znanstvene discipline združujejo v naslednje programske celote, ki pomenijo
volilne enote, in sicer v:
-       
1. volilni enoti – kvantitativne metode in informatika v logistiko – se
volita 2 člana Senata,
-       
2. volilni enoti – uprava in pravo v logistiki – se volijo 3 člani
Senata,
-       
3. volilni enoti – organizacija in ekonomika v logistiki – se voli 1
član Senata,
-       
4. volilni enoti – tehnika in tehnologija v logistiki – se volita 2
člana Senata,
-       
5. volilni enoti – splošno področje v logistiki – se voli 1 član Senata.
V posamezni volilni enoti lahko kandidirajo samo člani
akademskega zbora članice, ki spadajo v programsko celoto posamezne volilne
enote, voli pa jih celotni Akademski zbor Fakultete za logistiko.
Fakulteta za logistiko lahko predlaga svoje člane v organe
Univerze in komisije organov Univerze po izvedbi vpisa študentov na Fakulteto
za logistiko.
383. člen
Študentski svet novoustanovljene članice univerze se oblikuje
v roku šestih mesecev po izvedbi vpisa študentov na novoustanovljeno članico
univerze. Študentski svet članice univerze se oblikuje v prvem letu izvedbe
študijskega procesa iz predsednika prvega letnika in štirih članov prvega
letnika, ki ga ti izvolijo izmed svojih članov, v drugem letu se oblikuje iz
predsednika prvega in drugega letnika in treh članov prvega ter treh članov
drugega letnika, ki ga ti izvolijo izmed svojih članov, v tretjem letu se
oblikuje iz predsednika prvega, drugega in tretjega letnika in dveh članov
prvega, dveh članov drugega ter dveh članov tretjega letnika, ki ga ti izvolijo
izmed svojih članov.
Mandatna doba članov Študentskega sveta članice univerze in
mandatna doba študentov, ki jih voli ali imenuje Študentski svet članice, traja
eno leto, če ta Statut ne določa drugače.
Prodekan študent je član Študentskega sveta po svojem
položaju.
384. člen
Univerza postopoma opušča dosedanje študijske programe.
Zadnji vpis po teh študijskih programih bo možen v študijskem letu 2008/09.
Študenti se izobražujejo in končajo izobraževanje pod pogoji, ki so veljali ob
vpisu, vendar najdlje do izteka študijskega leta 2015/16.
Študenti, ki imajo pravico do ponavljanja in zaradi
postopnega uvajanja novih študijskih programov ne morejo ponavljati letnika po
študijskih programih, v katere so se vpisovali, nadaljujejo in končajo študij
po novih študijskih programih, ki jih določa 58.a člen tega Statuta in Zakon o
visokem šolstvu.
385. člen
Z dnem uveljavitve Zakona o priznavanju in vrednotenju
izobraževanja (Uradni list RS, št. 73/04 – ZPVI) prenehajo veljati določila
170. in 171. člena tega Statuta, ki se uporabljajo do začetka uporabe
navedenega zakona.
386. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Obvestilih Univerze v Mariboru.
387. člen
Statutarna komisija Univerze izdela predlog uradnega
prečiščenega besedila Statuta Univerze v Mariboru, ki se sprejme v enakem
besedilu na seji Senata Univerze v Mariboru in Upravnega odbora Univerze v
Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
5. Prehodne in končne določbe ob uveljavitvi Sprememb in
dopolnitev Statuta UM z dne 11. 7. 2006
388. člen
Dodatna študijska področja in primeroma našteti študiji,
navedeni v 12. členu tega Statuta, se uveljavijo na osnovi soglasja
ustanovitelja.
389. člen
Upravni odbor Univerze v tej sestavi deluje do poteka
mandata. Za naslednje volitve v Upravni odbor Univerze po izteku mandatov
sedanjim članom se sestava Upravnega odbora Univerze uskladi z določbami teh
sprememb in dopolnitev Statuta. Uskladitev se lahko opravi v primeru
ustanovitve nove članice tudi z razpisom.
390. člen
Komisija za sistemizacijo in organizacijo se oblikuje na novo
najkasneje v šestih mesecih od sprejetja teh sprememb in dopolnitev Statuta.
391. člen
Skladno s temi spremembami in dopolnitvami Statuta Univerze v
Mariboru se Strokovni svet druge članice preoblikuje v roku najkasneje šestih mesecev
tako, da delavci izvolijo svoje predstavnike in Študentski svet stanovalcev
študentskih domov ter Študentski svet Univerze v Mariboru izvolijo svoje
predstavnike v Strokovna sveta drugih članic.
392. člen
V zadevah iz 5. člena tega Statuta univerza vstopi kot pravna
oseba v vse primere pred državnimi organi in sodišči.
393. člen
Sistemizacijo in organizacijo Fakultete za naravoslovje in
matematiko, Filozofske fakultete in Pedagoške fakultete ne glede na druge
določbe tega Statuta določi rektor s sklepom, upoštevajoč dosedanji oddelčni
princip Pedagoške fakultete, dosedanjo veljavno sistemizacijo in organizacijo
ter dosedanje delovne obveznosti zaposlenih.
394. člen
Študenti, ki so oziroma bodo v študijskem letu 2006/2007
vpisani na študijske programe, ki jih je oziroma bo razpisala dosedanja
Pedagoška fakulteta, se po opravljenem vpisu razdelijo med Fakulteto za
naravoslovje in matematiko, Filozofsko fakulteto in Pedagoško fakulteto po
principu vpisa na študijske programe, ki se skladno z elaborati za ustanovitev
Fakultete za naravoslovje in matematiko in Filozofske fakultete izvajajo na teh
članicah.
395. člen
Študenti, ki bodo v študijskem letu 2006/2007 vpisani na
dvopredmetne študijske programe Pedagoške fakultete, Fakultete za naravoslovje
in matematiko ter Filozofske fakultete, ki jih izvajata dve ali več fakultet,
imajo ob vpisu možnost izbire matične fakultete.
Ti študenti imajo pravico voliti in sodelovati pri organih
vseh udeleženih članic pri izvedbi dvopredmetnega študijskega programa. Posamezni
študent ne more biti imenovan oziroma izvoljen kot prodekan na več članicah
hkrati. Posamezni študent ima na volitvah na nivoju univerze en glas, skladno z
načinom volitev.
396. člen
Akademski zbor Fakultete za naravoslovje in matematiko
sestavljajo vsi visokošolski učitelji, znanstveni delavci in visokošolski
sodelavci. Člani akademskega zbora, ki so v sestavi članice, so tisti, ki
zasedajo sistemizirano delovno mesto fakultete z ustrezno pogodbo po 63. členu
Zakona o visokem šolstvu. Pri delu akademskega zbora sodelujejo tudi
predstavniki študentov tako, da je njihovo število najmanj ena petina članov
akademskega zbora.
Akademski zbor fakultete se oblikuje po izvedbi volitev
predstavnikov študentov v akademski zbor s strani študentskega sveta članice.
Senat fakultete se oblikuje tako, da so zastopane naslednje
discipline:
-       
matematika in računalništvo,
-       
fizika,
-       
kemija,
-       
biologija,
-       
tehnika.
Senat fakultete je sestavljen iz 10 članov iz vrst
visokošolskih učiteljev in znanstvenih delavcev, dekana po funkciji ter 3
članov iz vrst študentov.
Oblikovanje in sestava senata se uporabljata do sprememb
pravilnika, ki določa sestavo senata članice.
397. člen
Akademski zbor Filozofske fakultete sestavljajo vsi
visokošolski učitelji, znanstveni delavci in visokošolski sodelavci. Člani
akademskega zbora, ki so v sestavi članice, so tisti, ki zasedajo sistemizirano
delovno mesto fakultete z ustrezno pogodbo po 63. členu Zakona o visokem
šolstvu. Pri delu akademskega zbora sodelujejo tudi predstavniki študentov
tako, da je njihovo število najmanj ena petina članov akademskega zbora.
Akademski zbor fakultete se oblikuje po izvedbi volitev
predstavnikov študentov v akademski zbor s strani študentskega sveta članice.
Senat fakultete se oblikuje tako, da so zastopane naslednje discipline:
-       
zgodovina,
-       
geografija,
-       
sociologija,
-       
filozofija,
-       
slovanski jeziki in književnost,
-       
germanisitka,
-       
anglistiko in amerikanistiko,
-       
madžarski jezik in književnost,
-       
pedagogika, didaktika in psihologija.
Senat fakultete je sestavljen iz 9 članov iz vrst visokošolskih
učiteljev in znanstvenih delavcev, dekana po funkciji ter 3 članov iz vrst
študentov.
Oblikovanje in sestava senata se uporabljata do sprememb
pravilnika, ki določa sestavo senata članice.
398. člen
Akademski zbor Pedagoške fakultete sestavljajo vsi
visokošolski učitelji, znanstveni delavci in visokošolski sodelavci. Člani
akademskega zbora, ki so v sestavi članice, so tisti, ki zasedajo sistemizirano
delovno mesto fakultete z ustrezno pogodbo po 63. členu Zakona o visokem
šolstvu. Pri delu akademskega zbora sodelujejo tudi predstavniki študentov
tako, da je njihovo število najmanj ena petina članov akademskega zbora.
Akademski zbor fakultete se oblikuje po izvedbi volitev
predstavnikov študentov v akademski zbor s strani študentskega sveta članice.
Senat fakultete se oblikuje tako, da so zastopane naslednje
discipline:
-       
razredni pouk,
-       
predšolska vzgoja,
-       
izobraževanje trenerjev izbrane športne panoge,
-       
glasba,
-       
likovna umetnost.
Senat fakultete je sestavljen iz 10 članov iz vrst
visokošolskih učiteljev in znanstvenih delavcev, dekana po funkciji ter 3
članov iz vrst študentov.
Oblikovanje in sestava senata se uporabljata do sprememb
pravilnika, ki določa sestavo senata članice.
399. člen
Organi obstoječe Pedagoške fakultete delujejo v trenutni
sestavi do poteka mandata organov Pedagoške fakultete, razen senata in
akademskega zbora, ki delujeta v sedanji sestavi do oblikovanja senatov in
akademskih zborov Pedagoške fakultete, Filozofske fakultete in Fakultete za
naravoslovje in matematiko.
Posameznik ne more biti imenovan oziroma izvoljen za dekana
oziroma prodekana na več članicah hkrati.
Razpise za volitve v organe članic Pedagoške fakultete,
Filozofske fakultete in Fakultete za naravoslovje in matematiko lahko razpiše
rektor, prav tako pa lahko sklicuje in vodi prve seje organov.
400. člen
Določila Statuta Univerze v Mariboru od 96. do 109. člena se
uporabljajo in veljajo do začetka veljave Pravilnika o preverjanju in
ocenjevanju znanja na Univerzi v Mariboru, ter za opravljanje izpitov
študentov, ki so ob začetku veljave Pravilnika o preverjanju in ocenjevanju
znanja na Univerzi v Mariboru bili prijavljeni na izpit.
401. člen
Določbe Statuta Univerze v Mariboru, ki določajo pristojnosti
in naloge komisije za podelitev naslovov, priznanj in nagrad UM, se uporabljajo
neposredno do sprejetja sprememb in dopolnitev Pravilnika o podelitvi častnih
naslovov, priznanj in nagrad Univerze v Mariboru.
402. člen
Pri izvedbi volitev študentskih svetov članic, študentskih
svetov letnikov in študentskih svetov enot v študijskem letu 2006/2007 dobijo
novo izvoljeni študentski sveti članic, študentski sveti letnikov in študentski
sveti enot mandat do izteka 30. novembra 2007.
403. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru.
404. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
6. Prehodne in končne določbe ob uveljavitvi Sprememb in
dopolnitev Statuta Univerze v Mariboru z dne 10. 3. 2007
405. člen
Skladno s temi spremembami in dopolnitvami Statuta Univerze v
Mariboru se organi Fakultete za zdravstvene vede oblikujejo v treh mesecih po
uveljavitvi teh sprememb in dopolnitev statuta.
Senat Fakultete za zdravstvene vede se oblikuje za mandatno
dobo štirih let tako, da so zastopane naslednje znanstvene discipline oziroma
strokovna področja:
-       
medicina in fizioterapija,
-       
zdravstvena nega,
-       
družboslovne vede,
-       
bioinformatika,
-       
splošne vede.
Senat fakultete je sestavljen iz 9 članov iz vrst
visokošolskih učiteljev in znanstvenih delavcev, od katerih je dekan član po
funkciji, ter 3 članov iz vrst študentov.
Oblikovanje in sestava senata se uporabljata do sprememb
pravilnika, ki določa sestavo senata članice.
Ob razpisu postopka za imenovanje dekana Fakultete za
zdravstvene vede se ne glede na 331. člen upošteva, da nov mandat poteče 13. 7.
2011.
406. člen
Člani komisij in organov univerze, ki so bili izvoljeni,
imenovani ali predlagani s strani Visoke zdravstvene šole, obdržijo mandat do
poteka mandata organa oziroma komisije univerze.
407. člen
Razpise za volitve v organe Fakultete za zdravstvene vede
lahko razpiše rektor, prav tako pa lahko sklicuje in vodi prve seje organov.
408. člen
V celotnem besedilu statuta se izraz »strokovna praksa« in
»delovna praksa« zamenja z izrazom »praktično usposabljanje«.
409. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru.
410. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
7. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 21. 7. 2007
411. člen
Oblikovanje organov Fakultete za energetiko se opravi
najkasneje v treh mesecih po uveljavitvi teh sprememb in dopolnitev Statuta
Univerze v Mariboru, in sicer izmed kandidatov, ki so izpolnili izjave o
sodelovanju pri akreditaciji Fakultete za energetiko na Svetu RS za visoko
šolstvo in izpolnjujejo vse pogoje za izvolitev v organe Fakultete za
energetiko.
Senat Fakultete za energetiko se oblikuje za mandatno dobo
praviloma enega leta oziroma najdlje do 31. 12. 2008 tako, da so zastopane
naslednje znanstvene discipline oziroma strokovna področja:
-       
hidroenergetika,
-       
termoenergetika,
-       
jedrska energetika,
-       
splošne vede.
Senat fakultete je sestavljen iz 8 članov iz vrst
visokošolskih učiteljev in znanstvenih delavcev, dekana po funkciji, ter 3
članov iz vrst študentov. Slednje imenuje Študentski svet UM iz vrst študentov,
ki študirajo na študijskih smereh s področja energetike. Skupaj šteje Senat
Fakultete za energetiko 12 članov.
Oblikovanje in sestava senata se uporabljata do sprememb
pravilnika, ki določa sestavo senata članice.
Tri člane poslovodnega odbora Fakultete za energetiko imenuje
rektor univerze na predlog dekana Fakultete za energetiko za mandatno dobo do
31. 12. 2008. Dekan in tajnik Fakultete za energetiko sta po svoji funkciji
člana poslovodnega odbora Fakultete za energetiko.
412. člen
Razpise za volitve v organe Fakultete za energetiko razpiše
rektor, prav tako pa sklicuje in praviloma vodi prve seje organov.
413. člen
Fakulteta za energetiko lahko predlaga svoje člane v organe
Univerze in komisije organov Univerze po izvedbi vpisa študentov na Fakulteto
za energetiko.
414. člen
Določbe Statuta, ki se nanašajo samo na študijske programe,
potrjene pred 11. 6. 2004, se ne uporabljajo za študente, ki se vpišejo na
študijske programe, potrjene po tem datumu.
415. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru.
416. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
8. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 19. 3. 2008
417. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru.
Določbe Statuta, ki se nanašajo na spremembe in dopolnitve
členov v 3. podpoglavju V. poglavja z naslovom – postopek habilitacij, stopijo
v veljavo s 1. 10. 2008 oziroma po sprejemu pravilnika, ki bo urejal postopek
izvolitev v naziv.
418. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
9. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 18. 9. 2008
419. člen
Določbe Statuta, zapisane v 3. podpoglavju V. poglavja z
naslovom – Postopek habilitacij, stopijo v veljavo s 1. 1. 2009, do začetka
veljave teh določb, se uporabljajo določbe Statuta Univerze v Mariboru (Uradni
list RS, št. 65/07 – Statut UM UPB4).
420. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru.
421. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
10. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 15. 4. 2009
422. člen
Oblikovanje organov Fakultete za turizem se opravi najkasneje
v treh mesecih po uveljavitvi teh sprememb in dopolnitev Statuta Univerze v
Mariboru, in sicer izmed kandidatov, ki so izpolnili izjave o sodelovanju pri
akreditaciji Fakultete za turizem na Svetu RS za visoko šolstvo in izpolnjujejo
vse pogoje za izvolitev v organe Fakultete za turizem, razen pogoja delovnega
razmerja.
Senat Fakultete za turizem se oblikuje za mandatno dobo
praviloma enega leta oziroma najdlje do 31. 12. 2010 tako, da so zastopane
naslednje znanstvene discipline oziroma strokovna področja:
-       
turistične vede,
-       
splošne vede.
Senat fakultete je sestavljen iz 8 članov iz vrst
visokošolskih učiteljev in znanstvenih delavcev, dekana po funkciji, ter 3
članov iz vrst študentov. Slednje imenuje Študentski svet UM iz vrst študentov,
ki študirajo na študijskih smereh s področja turizma. Skupaj šteje senat
Fakultete za turizem 12 članov.
Oblikovanje in sestava senata se uporabljata do sprememb
pravilnika, ki določa sestavo senata članice.
Tri člane poslovodnega odbora Fakultete za turizem imenuje
rektor univerze na predlog dekana Fakultete za turizem za mandatno dobo do 31.
12. 2010. Dekan in tajnik Fakultete za turizem sta po funkciji člana
poslovodnega odbora Fakultete za turizem.
423. člen
Razpise za volitve v organe Fakultete za turizem razpiše
rektor, prav tako pa sklicuje in praviloma vodi prve seje organov.
424. člen
Fakulteta za turizem lahko predlaga svoje člane v organe
Univerze in komisije organov Univerze po izvedbi vpisa študentov na Fakulteto
za turizem.
425. člen
Te spremembe in dopolnitve Statuta Univerze v Mariboru
začnejo veljati osmi dan po objavi v Obvestilih Univerze v Mariboru, razen 29.
člena, ki se uporablja od 1. 1. 2009 ter določil 1., 2., 3., 4., 26., 31., 32.
in 33. člena, ki se uporabljajo od začetka veljave določil Odloka o spremembah
in dopolnitvah Odloka o preoblikovanju Univerze v Mariboru.
426. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi ob upoštevanju določil 425. člena.
11. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 18. 12. 2009
427. člen
Oblikovanje organov Akademije za glasbo se opravi najkasneje
v treh mesecih po uveljavitvi teh sprememb in dopolnitev Statuta Univerze v
Mariboru, in sicer izmed kandidatov, ki so izpolnili izjave o sodelovanju pri
akreditaciji Akademije za glasbo na Svetu RS za visoko šolstvo in izpolnjujejo
vse pogoje za izvolitev v organe Akademije za glasbo, razen pogoja delovnega
razmerja.
428. člen
Senat Akademije za glasbo se oblikuje za mandatno dobo
praviloma enega leta oziroma najdlje do 31. 12. 2010 tako, da so zastopane
naslednje znanstvene discipline oziroma strokovna področja:
-       
glavni inštrument/petje,
-       
glasbeno – teoretične vede,
-       
pedagoško – didaktične vede.
Senat akademije je sestavljen iz 7 članov iz vrst
visokošolskih učiteljev in znanstvenih delavcev, dekana po funkciji ter 2
članov iz vrst študentov. Študente bo imenoval Študentski svet UM iz vrst
študentov, ki študirajo na študijskih smereh s področja glasbene umetnosti.
Oblikovanje in sestava senata se uporabljata do sestave
sprememb pravilnika, ki določa sestavo senata.
Tri člane poslovodnega odbora Akademije za glasbo imenuje
rektor univerze na predlog dekana Akademije za glasbo za mandatno dobo do 31.
12. 2010. Dekan in tajnik Akademije za glasbo sta po funkciji člana
poslovodnega odbora Akademije za glasbo.
429. člen
Razpise za volitve organov Akademije za glasbo razpiše
rektor, prav tako sklicuje in vodi prve seje organov.
430. člen
Akademija za glasbo lahko predlaga svoje člane v organe
Univerze in komisije organov Univerze po izvedbi vpisa študentov na Akademijo
za glasbo.
431. člen
Z dnem začetka veljave teh sprememb in dopolnitev se
Pravilnik o priznanju pomembnih umetniški del uporablja za priznanje drugje in
v tujini pridobljenih priznanj pomembnih umetniških del. Merila za izvolitve v
nazive visokošolskih učiteljev, znanstvenih delavcev in visokošolskih
sodelavcev se uporabljajo na način, da se smiselno uporabljajo ob upoštevanju
sprememb 184. člena.
Že vložene vloge na Univerzo v Mariboru za priznanje
pomembnih umetniških del se vodijo kot vloge za pridobitev naziva visokošolski
učitelj umetniških disciplin.
432. člen
Spremembe in dopolnitve 157. člena Statuta Univerze v
Mariboru veljajo naslednji dan po objavi, uporabljati pa se začnejo za
kandidate vpisane v študijskem letu 2010/2011.
433. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Obvestilih Univerze v Mariboru.
434. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
12. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 21. 12. 2011
435. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Obvestilih Univerze v Mariboru.
436. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
13. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 31. 5. 2012
437. člen
Te spremembe in dopolnitve Statuta Univerze v Mariboru
začnejo veljati po pridobitvi soglasja ustanovitelja. Do pridobitve soglasja
ustanovitelja se uporablja dosedanji 12. člen Statuta Univerze v Mariboru.
438. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Obvestilih Univerze v Mariboru.
14. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 17. 6. 2015
439. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Obvestilih Univerze v Mariboru.
440. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat Univerze v Mariboru in Upravni odbor Univerze
v Mariboru in se objavi skladno s predpisi v Uradnem listu Republike Slovenje.
Uradno prečiščeno besedilo Statuta velja in se uporablja naslednji dan po
objavi.
15. Prehodne in končne določbe ob uveljavitvi teh sprememb in
dopolnitev Statuta Univerze v Mariboru z dne 5. 12. 2015
441. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Uradnem listu Republike Slovenije.
16. Prehodne in končne določbe Sprememb in dopolnitev Statuta
Univerze v Mariboru z dne 9. 6. 2017
442. člen
Uradno prečiščeno besedilo Statuta Univerze v Mariboru
sprejmeta v enakem besedilu Senat univerze in Upravni odbor univerze in se
objavi v Uradnem listu RS. Uradno prečiščeno besedilo Statuta Univerze v
Mariboru velja in se uporablja naslednji dan po objavi v Uradnem listu RS.
443. člen
Univerza, članice univerze in druge članice univerze so
dolžne svoje splošne akte uskladiti s temi spremembami in dopolnitvami Statuta
Univerze v Mariboru v roku šestih mesecev od pričetka veljave teh sprememb in
dopolnitev Statuta.
444. člen
Organi univerze, organi članic univerze, organi drugih članic
univerze, prorektorji, prodekani, člani delovnih teles in glavni tajnik
univerze, ki te funkcije opravljajo na dan uveljavitve teh sprememb in
dopolnitev Statuta, jih opravljajo do konca mandata skladno z določili doslej
veljavnega Statuta.
Vsi postopki na univerzi in članicah univerze v zvezi s
kandidiranjem, volitvami in imenovanjem na funkcijo, ki so se začeli pred
uveljavitvijo teh sprememb in dopolnitev statuta, se dokončajo v skladu z
določili doslej veljavnega statuta.
445. člen
Že začeti postopki uveljavljanja pravic kandidatov za vpis in
študentov pri izvajanju študijskih programov se vodijo in končajo skladno z
določili doslej veljavnega Statuta.
446. člen
Že začeti postopki za izvolitev v naziv se vodijo in končajo
v skladu z določili doslej veljavnega Statuta.
447. člen
Vsi postopki v zvezi z odvzemom strokovnega ali znanstvenega
naslova, pričeti pred pričetkom veljave teh sprememb in dopolnitev Statuta, se
dokončajo po določbah doslej veljavnega statuta.
448. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Uradnem listu RS, razen spremembe in
dopolnitve določb od drugega odstavka 136.a člena do 154. člena, ki se pričnejo
uporabljati od začetka veljave novega splošnega akta, s katerim bo podrobneje
urejen doktorski študij na Univerzi v Mariboru.
17. Končne določbe Sprememb in dopolnitev Statuta Univerze v
Mariboru z dne 17. 5. 2019
449. člen
Te Spremembe in dopolnitve Statuta Univerze v Mariboru
začnejo veljati naslednji dan po objavi v Uradnem listu RS.
18. Končne določbe Sprememb in dopolnitev Statuta Univerze v
Mariboru z dne 6. 3. 2020
450. člen
Te spremembe in dopolnitve Statuta Univerze v Mariboru
začnejo veljati naslednji dan po objavi v Uradnem listu RS.
19. Prehodna in končna določba Sprememb in dopolnitev Statuta
Univerze v Mariboru z dne 18. 2. 2021
450. člen
Tajnikom članic univerze in drugih članic univerze, ki so
bili imenovani skladno z določili doslej veljavnega Statuta Univerze v
Mariboru, se v 15 dneh po uveljavitvi teh Sprememb in dopolnitev Statuta
Univerze v Mariboru izročijo pogodbe o zaposlitvi za nedoločen čas.
Te spremembe in dopolnitve Statuta Univerze v Mariboru
začnejo veljati naslednji dan po objavi v Uradnem listu RS.
Rektor
Univerze v Mariboru
prof. dr. Zdravko Kačič

Predsednik
Upravnega odbora
Univerze v Mariboru
prof. dr. Gorazd Meško

Priloga
dejavnosti k Statutu Univerze v Mariboru