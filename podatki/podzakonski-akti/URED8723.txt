I. SPLOŠNE DOLOČBE
1. člen
(vsebina)
(1) Ta
uredba določa izvajanje intervencij v sektorju čebelarskih proizvodov iz
strateškega načrta skupne kmetijske politike 2023–2027 (v nadaljnjem besedilu:
intervencije v čebelarstvu). Strateški načrt skupne kmetijske politike
2023–2027 je dostopen na osrednjem spletnem mestu državne uprave in spletni
strani skupne kmetijske politike 2023–2027 (http://skp.si/skupna-kmetijska-politika-2023-2027).
(2) S
to uredbo se za intervencije v čebelarstvu določajo namen intervencij,
upravičenci, pogoji za dodelitev sredstev, podrobnejši postopek, finančne
določbe in kontrolni sistem za izvajanje:
1.     
Uredbe (EU) št. 2021/2115
Evropskega parlamenta in Sveta z dne 2. decembra
2021 o določitvi pravil o podpori za strateške načrte, ki jih pripravijo države
članice v okviru skupne kmetijske politike (strateški načrti SKP) in se
financirajo iz Evropskega kmetijskega jamstvenega sklada (EKJS) in Evropskega
kmetijskega sklada za razvoj podeželja (EKSRP), ter o razveljavitvi uredb (EU)
št. 1305/2013 in (EU) št. 1307/2013 (UL L št. 435
z dne 6. 12. 2021, str. 186), zadnjič spremenjene z Izvedbeno uredbo
Komisije (EU) 2022/1317 z dne 27. julija 2022 o določitvi odstopanj od
Uredbe (EU) 2021/2115 Evropskega parlamenta in Sveta v zvezi z uporabo
standardov za dobre kmetijske in okoljske pogoje zemljišč (standardi DKOP) 7 in
8 za leto zahtevka 2023 (UL L št. 199 z
dne 28. 7. 2022, str. 1), (v nadaljnjem besedilu: Uredba
2021/2115/EU);
2.     
Uredbe (EU) št. 2021/2116
Evropskega parlamenta in Sveta z dne 2. decembra
2021 o financiranju, upravljanju in spremljanju skupne kmetijske politike ter
razveljavitvi Uredbe (EU) št. 1306/2013
(UL L št. 435 z dne 6. 12. 2021, str. 187),
zadnjič spremenjene z Delegirano uredbo Komisije (EU) 2022/1408 z dne 16. junija 2022 o spremembi Uredbe (EU) 2021/2116
Evropskega parlamenta in Sveta glede izplačevanja predplačil za nekatere
intervencije in podporne ukrepe iz uredb (EU) 2021/2115 in (EU) št. 1308/2013 Evropskega parlamenta in Sveta (UL L
št. 216 z dne 19. 8.
2022, str. 1), (v nadaljnjem besedilu:
Uredba 2021/2116/EU);
3.     
Izvedbene uredbe Komisije (EU) 2021/2289 z dne
21. decembra 2021 o določitvi pravil za uporabo Uredbe (EU) 2021/2115
Evropskega parlamenta in Sveta o predstavitvi vsebine strateških načrtov SKP in
elektronskem sistemu za varno izmenjavo informacij (UL L št. 458 z dne 22. 12.
2021, str. 463) in
4.     
Delegirane uredbe Komisije (EU) 2022/126 z dne
7. decembra 2021 o dopolnitvi Uredbe (EU) 2021/2115 Evropskega parlamenta
in Sveta z dodatnimi zahtevami za nekatere vrste intervencij, ki jih države
članice določijo v svojih strateških načrtih SKP za obdobje 2023–2027 na
podlagi navedene uredbe, ter pravili o deležu za standard dobrih kmetijskih in
okoljskih pogojev (DKOP) 1 (UL L št. 20 z
dne 31. 1. 2022, str. 52), zadnjič popravljene s Popravkom (UL L št. 233 z dne 8. 9.
2022, str. 92), (v nadaljnjem besedilu:
Delegirana uredba 2022/126/EU).
2. člen
(intervencije in podintervencije)
V programskem obdobju 2023–2027, ki traja
od 1. januarja 2023 do 31. decembra
2027, se izvajajo naslednje intervencije in podintervencije:
1.     
intervencija prenos znanja v čebelarstvu z
oznako SI01 iz strateškega načrta:
a)   
podintervencija usposabljanje v čebelarstvu z oznako SI01.01 iz
strateškega načrta,
b)   
podintervencija izobraževanje s področja zdravstvenega varstva čebel z
oznako SI01.02 iz strateškega načrta,
c)   
podintervencija vzdrževanje čebelnjakov in čebeljih družin za prenos
znanja v čebelarstvu z oznako SI01.03 iz strateškega načrta;
2.     
intervencija podpora čebelarjem in čebelarskim
društvom z oznako SI02 iz strateškega načrta:
a)   
podintervencija sofinanciranje nakupa čebelarske opreme z oznako SI02.01
iz strateškega načrta,
b)   
podintervencija sofinanciranje obnove tipičnih čebelnjakov z oznako
SI02.02 iz strateškega načrta,
c)   
podintervencija sofinanciranje zdravil, dovoljenih v ekološkem
čebelarstvu, z oznako SI02.03 iz strateškega načrta,
č)   podintervencija sofinanciranje sadik
medovitih rastlin, posajenih za čebelarjenje in ne za pridelavo rastlin, z
oznako SI02.04 iz strateškega načrta,
d)   
podintervencija podpora čebelarskim društvom za izvajanje pašnih redov z
oznako SI02.05 iz strateškega načrta;
3.     
intervencija vzreja čebeljih matic z oznako
SI03 iz strateškega načrta:
a)   
podintervencija subvencioniranje vzreje čebeljih matic z oznako SI03.01
iz strateškega načrta,
b)   
podintervencija osnovna odbira in menjava čebeljih matic z oznako
SI03.02 iz strateškega načrta,
c)   
podintervencija kakovost matic z oznako SI03.03 iz strateškega načrta;
4.     
intervencija raziskovalno delo na področju
čebelarstva z oznako SI04 iz strateškega načrta:
a)   
podintervencija karakterizacija čebeljih pridelkov z oznako SI04.01 iz
strateškega načrta,
b)   
podintervencija ugotavljanje učinkov masaže z medom z oznako SI04.02 iz
strateškega načrta,
c)   
podintervencija iskanje alternativnih paš in karakteristike medu v
povezavi s povzročitelji medenja z oznako SI04.03 iz strateškega načrta,
č)   podintervencija razvoj in testiranje
tehnologij za povečanje ekonomičnosti in trajnosti v upravljanju s čebeljimi
družinami prek inovacijskih projektov z oznako SI04.04 iz strateškega načrta,
d)   
podintervencija testni čebelnjaki za nadzor varoze ter izdelava in
vzdrževanje aplikacije za vnos podatkov in obveščanje čebelarjev z oznako
SI04.05 iz strateškega načrta,
e)   
podintervencija raziskave na področju uporabe apitehničnih ukrepov in
drugih načinov za zatiranje varoze z oznako SI04.06 iz strateškega načrta,
f)    
podintervencija analiza čebeljih pridelkov z oznako SI04.07 iz
strateškega načrta;
5.     
intervencija promocija in raziskava trga
sektorja čebelarstvo z oznako SI05 iz strateškega načrta:
a)   
podintervencija promocija čebelarstva z oznako SI05.01 iz strateškega
načrta,
b)   
podintervencija raziskava trga z oznako SI05.02 iz strateškega načrta;
6.     
intervencija kakovost in varnost čebeljih
pridelkov z oznako SI06 iz strateškega načrta:
a)   
podintervencija sofinanciranje nakupa oziroma izdelave satnic s
certifikatom ali analiznim izvidom oziroma poročilom o doseženih temperaturah z
oznako SI06.01 iz strateškega načrta.
3. člen
(izvedba podintervencij)
(1) Za podintervencije iz 1. točke pod c),
iz 2. točke pod a), b), č) in d) ter iz 6. točke pod a) 2. člena te uredbe Ministrstvo za kmetijstvo,
gozdarstvo in prehrano (v nadaljnjem besedilu: ministrstvo) v skladu z zakonom,
ki ureja kmetijstvo, za vsako programsko leto v obdobju 2023–2027 izvede odprti
javni razpis, za podintervencije iz 2. točke pod c), iz 3. točke pod a) in 5.
točke pod a) 2. člena te uredbe pa zaprti
javni razpis. V javnem razpisu ministrstvo podrobneje določi pogoje in višino
sredstev za posamezno podintervencijo.
(2) Za
storitve, potrebne za izvedbo podintervencij iz 2. člena te uredbe, razen
podintervencij iz prejšnjega odstavka, ministrstvo odda javno naročilo. Merila
za izbor in pogoji za ugotavljanje sposobnosti ponudnika se opredelijo v javnem
naročilu.
4. člen
(sredstva za izvedbo intervencij)
(1) Skupna
višina sredstev v programskem obdobju 2023–2027 za intervencije iz te uredbe
znaša 6.454.228,88 eura oziroma do 1.298.910 eurov za posamezno programsko leto.
(2) Za
izvajanje intervencij oziroma podintervencij iz te uredbe zagotovita sredstva
Republika Slovenija in Evropska unija, vsaka 50 %, največ do višine, določene z
Izvedbenim sklepom Komisije C(2022) 7574 z dne 28. 10.
2022 o odobritvi strateškega načrta SKP za obdobje 2023–2027 za Slovenijo za
podporo Unije, ki se financira iz Evropskega kmetijskega jamstvenega sklada in
Evropskega kmetijskega sklada za razvoj podeželja, št. CCI:
2023SI06AFSP001.
(3) Sredstva
za podintervencije iz 1. točke pod c) 2. člena
te uredbe, 2. točke 2. člena te uredbe,
3. točke pod a) 2. člena te uredbe, 5.
točke pod a) 2. člena te uredbe ter 6.
točke pod a) 2. člena te uredbe se
dodelijo v obliki nepovratnih sredstev.
(4) Za
podintervencije, pri katerih se izvede javno naročilo, se sredstva izplačajo po
opravljeni storitvi in potrjenem poročilu o izvedbi.
5. člen
(omejitve sofinanciranja in
subvencioniranja)
(1) V
skladu s 36. členom Uredbe 2021/2116/EU
se za podintervencije iz te uredbe sredstva ne dodelijo, če je vlagatelj za
iste upravičene stroške, kot jih navaja za podintervencije iz te uredbe, že
prejel sredstva Evropske unije ali javna sredstva Republike Slovenije.
(2) V
skladu s Prilogo II Seznam neupravičenih vrst odhodkov iz 22. člena Delegirane uredbe 2022/126/EU se podpora
ne dodeli za neupravičene stroške.
(3) Poleg
neupravičenih stroškov se podpora ne dodeli za:
-       
opremo, ki se bo uporabljala zunaj območja
Republike Slovenije;
-       
stroške priprave vloge;
-       
plačilo davkov, carin in dajatev pri uvozu;
-       
davek na dodano vrednost (v nadaljnjem
besedilu: DDV), razen če DDV ni povračljiv na podlagi predpisov, ki urejajo
DDV;
-       
obresti na dolgove, bančne stroške in stroške
garancij;
-       
upravne takse;
-       
učne čebelnjake, namenjene prenosu znanja, ki
so bili vzpostavljeni v letih 2021 in 2022 v okviru izvajanja ukrepa tehnična
pomoč čebelarjem in organizacijam čebelarjev oziroma podukrepa vzpostavitev
čebelnjakov za prenos znanja v čebelarstvu v skladu z uredbo, ki ureja
izvajanje ukrepov na področju čebelarstva v Republiki Sloveniji v letih 2020–2022,
niso upravičeni do podpore iz 2. točke 2. člena
te uredbe.
6. člen
(časovni načrt izvedbe podintervencij in
uveljavljanja stroškov)
(1) V
skladu s 35. členom Uredbe 2021/2116/EU
morajo biti podintervencije iz te uredbe:
-       
za programsko leto 2023, ki se začne 1. januarja 2023, izvedene do 31. julija 2023, izplačane pa do 15. oktobra 2023;
-       
za programsko leto 2024, ki se začne 1. avgusta 2023, izvedene do 31. julija 2024, izplačane pa do 15. oktobra 2024;
-       
za programsko leto 2025, ki se začne 1. avgusta 2024, izvedene do 31. julija 2025, izplačane pa do 15. oktobra 2025;
-       
za programsko leto 2026, ki se začne 1. avgusta 2025, izvedene do 31. julija 2026, izplačane pa do 15. oktobra 2026;
-       
za programsko leto 2027, ki se začne 1. avgusta 2026, izvedene do 31. julija 2027, izplačane pa do 15. oktobra 2027.
(2) Sredstva
za izvajanje podintervencij po tej uredbi se izplačujejo iz sredstev proračuna
Republike Slovenije:
-       
za programsko leto 2023 iz proračunskega leta
2023;
-       
za programsko leto 2024 iz proračunskega leta
2024;
-       
za programsko leto 2025 iz proračunskega leta
2025;
-       
za programsko leto 2026 iz proračunskega leta
2026;
-       
za programsko leto 2027 iz proračunskega leta
2027.
(3) Upravičeni
stroški iz te uredbe se lahko uveljavljajo le za tekoče programsko leto.
(4) Ne
glede na določbo prvega odstavka tega člena morajo biti podintervencije iz 4.
točke pod a), c) in f) iz 2 člena te uredbe:
-       
za programsko leto 2023, ki se začne 1.
januarja 2023, izvedene do 5. septembra 2023, izplačane pa do 15. oktobra 2023;
-       
za programsko leto 2024, ki se začne 17. avgusta 2023, izvedene do 16. avgusta 2024, izplačane pa do 15. oktobra 2024;
-       
za programsko leto 2025, ki se začne 17. avgusta 2024, izvedene do 16. avgusta 2025, izplačane pa do 15. oktobra 2025;
-       
za programsko leto 2026, ki se začne 17. avgusta 2025, izvedene do 16. avgusta 2026, izplačane pa do 15. oktobra 2026;
-       
za programsko leto 2027, ki se začne 17. avgusta 2026, izvedene do 16. avgusta 2027, izplačane pa do 15. oktobra 2027.
(5) Ne glede na določbe prvega odstavka
tega člena mora biti podintervencija iz 3. točke pod b) 2. člena te uredbe za
programsko leto 2023, ki se začne januarja 2023, izvedena do 15. septembra,
izplačana pa do 15. oktobra 2023.
II. DOLOČBE GLEDE POSAMEZNIH INTERVENCIJ
1. Prenos znanja v čebelarstvu
a) Usposabljanje v čebelarstvu
7. člen
(namen sofinanciranja)
Namen podintervencije usposabljanje v
čebelarstvu je zagotoviti kakovostno usposabljanje čebelarjev. Usposabljanje
pomembno prispeva k širjenju informacij, uvajanju dobrih praks, sodelovanju,
pridobivanju novih znanj in izkušenj ter s tem k izpopolnjevanju znanja
čebelarjev.
8. člen
(izvajalec usposabljanj v čebelarstvu)
Izvajalec usposabljanj v čebelarstvu je
pravna oseba, ki izkazuje reference s področja usposabljanj v čebelarstvu ter
delovne oziroma strokovne izkušnje na vsebinskem področju programa usposabljanj
in je izbran na javnem naročilu.
9. člen
(program usposabljanja v čebelarstvu)
(1) Program
usposabljanja v čebelarstvu (v nadaljnjem besedilu: program usposabljanja)
sprejme minister, pristojen za kmetijstvo (v nadaljnjem besedilu: minister), in
se objavi na osrednjem spletnem mestu državne uprave.
(2) Program
usposabljanja določa zlasti:
1.     
cilje podintervencije usposabljanje v
čebelarstvu;
2.     
način in dinamiko izvedbe usposabljanj;
3.     
skupno trajanje usposabljanj;
4.     
število usposabljanj in območja, na katerih se
izvedejo;
5.     
vsebino usposabljanj;
6.     
pogoje, ki jih morajo izpolnjevati izvajalci
usposabljanj;
7.     
način izvajanja nadzora nad organizacijo in
izvedbo usposabljanj ter
8.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedenih usposabljanjih v čebelarstvu, ki se objavi na
spletni strani izvajalca.
10. člen
(udeležba na usposabljanjih v čebelarstvu)
Usposabljanja v čebelarstvu so splošni in
strokovni javnosti na voljo brezplačno.
b) Izobraževanje s področja zdravstvenega
varstva čebel
11. člen
(namen sofinanciranja)
Namen podintervencije izobraževanje s
področja zdravstvenega varstva čebel je zagotoviti kakovostno izobraževanje s
področja zdravstvenega varstva čebel, kar pomembno prispeva k širjenju
informacij, uvajanju dobrih praks, sodelovanju, pridobivanju novih znanj in
izkušenj ter s tem k izpopolnjevanju znanja čebelarjev. Kakovostno izobraževanje
s področja zdravstvenega varstva čebel pripomore k izboljšanju zdravstvenega
stanja opraševalcev in posledično bolj kakovostnim čebeljim pridelkom.
12. člen
(izvajalec izobraževanja s področja
zdravstvenega varstva čebel)
Izvajalec izobraževanj s področja
zdravstvenega varstva čebel je pravna oseba, ki izkazuje reference s področja
izobraževanj o zdravstvenem varstvu čebel ter delovne oziroma strokovne
izkušnje na vsebinskem področju programa izobraževanja in je izbran na javnem
naročilu.
13. člen
(program izobraževanja s področja
zdravstvenega varstva čebel)
(1) Program
izobraževanja s področja zdravstvenega varstva čebel sprejme minister in se
objavi na osrednjem spletnem mestu državne uprave.
(2) Program
izobraževanja iz prejšnjega odstavka določa zlasti:
1.     
cilje podintervencije izobraževanje s področja
zdravstvenega varstva čebel;
2.     
način in dinamiko izvedbe izobraževanja;
3.     
skupno trajanje izobraževanj;
4.     
število izobraževanj in območja, na katerih se
izvedejo;
5.     
vsebino, ki jo mora ponudnik zagotavljati pri
izvajanju izobraževanj;
6.     
pogoje, ki jih morajo izpolnjevati izvajalci
izobraževanj;
7.     
način izvajanja nadzora nad organizacijo in
izvedbo izobraževanj ter
8.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi izobraževanja s področja zdravstvenega varstva
čebel. Poročilo se objavi na spletni strani izvajalca.
14. člen
(udeležba na izobraževanju s področja
zdravstvenega varstva čebel)
Izobraževanja s področja zdravstvenega
varstva čebel so čebelarjem, vpisanim na dan pred izobraževanjem v Centralni
register čebelnjakov v skladu z zakonom, ki ureja kmetijstvo, zakonom, ki ureja
živinorejo, zakonom, ki ureja veterinarska merila skladnosti, in predpisom, ki
ureja vpis v register čebelnjakov (v nadaljnjem besedilu: register
čebelnjakov), na voljo brezplačno.
c) Vzdrževanje čebelnjakov in čebeljih
družin za prenos znanja v čebelarstvu
15. člen
(namen sofinanciranja)
Namen podintervencije vzdrževanje
čebelnjakov in čebeljih družin za prenos znanja v čebelarstvu je oskrba
čebelnjaka in čebelje družine za prenos znanja v čebelarstvu.
16. člen
(vlagatelj in upravičenec)
(1) Vlagatelj je pravna oseba, ki
poseduje učni čebelnjak, namenjen prenosu znanja, ki je bil vzpostavljen v
letih 2021 in 2022 v okviru izvajanja ukrepa tehnična pomoč čebelarjem in
organizacijam čebelarjev oziroma podukrepa vzpostavitev čebelnjakov za prenos
znanja v čebelarstvu v skladu z uredbo, ki ureja izvajanje ukrepov na področju
čebelarstva v Republiki Sloveniji v letih 2020–2022, in opravlja čebelarsko
dejavnost na ozemlju Republike Slovenije ter je vpisana v register čebelnjakov
kot odgovorna oseba za vzrejo čebel.
(2) Upravičenec je vlagatelj iz
prejšnjega odstavka, ki izpolnjuje pogoje za pridobitev sredstev iz
17. člena te uredbe.
17. člen
(pogoji za dodelitev podpore za
vzdrževanje čebelnjakov in čebeljih družin za prenos znanja v čebelarstvu)
(1) Vlagatelj
je upravičen do podpore za vzdrževanje čebelnjakov in čebeljih družin za prenos
znanja v čebelarstvu, če:
1.     
nima na dan vložitve zahteve neporavnanih
zapadlih obveznih dajatev in drugih denarnih nedavčnih obveznosti v skladu z
zakonom, ki ureja finančno upravo, v višini, ki presega 50 eurov;
2.     
ni v postopku zaradi insolventnosti ali
postopku prisilnega prenehanja, kakor ju določa zakon, ki ureja finančno
poslovanje;
3.     
ima odprt transakcijski račun za nakazilo
dodeljenih sredstev v skladu z zakonom, ki ureja kmetijstvo.
(2) Vlagatelj
mora obvezno voditi dnevnik veterinarskih posegov, dnevnik čebelarskih opravil,
dnevnik prenosov znanja in evidence o številu udeležencev pri prenosu znanja,
hraniti račune in potrdila o plačilu računov za nakup matic, satja in satnic
ter potrošnega materiala, hraniti račune in potrdila o nakupu zdravil ter
voditi evidence o delovnih obiskih čebelnjaka.
(3) Pogoji
iz tega člena se podrobneje določijo v javnem razpisu.
18. člen
(upravičeni stroški)
(1) Upravičeni
stroški za financiranje vzdrževanja čebelnjakov za prenos znanja v čebelarstvu
so stroški dela, stroški prevoza do čebelnjaka in stroški potrošnega materiala.
(2) Podpora
se dodeli v obliki povračila upravičenih stroškov za delo v višini 1.195,00
eura na leto na en vzdrževani čebelnjak za prenos znanja v čebelarstvu, kar
znaša skupno 100 ur in 31 obiskov učnega čebelnjaka, ter za stroške, povezane s
tem, in sicer:
-       
potni stroški se priznajo v višini 0,43 eura za
km in lahko znašajo največ 20 % zneska stroškov dela za oskrbo čebelnjaka za
prenos znanja v čebelarstvu;
-       
stroški materiala, potrebnega za oskrbo učnega
čebelnjaka za prenos znanja v čebelarstvu, lahko znašajo največ 400,00 eura
brez vštetega DDV na leto na en čebelnjak za prenos znanja v čebelarstvu.
(3) Upravičeni
stroški se dodelijo v obliki povračila upravičenih stroškov za delo, potne
stroške, ki so povezani z obiskom učnega čebelnjaka po opravljenem prevozu, in
stroške materiala za oskrbo učnega čebelnjaka po opravljenem plačilu teh
stroškov.
(4) Podpora
se dodeli za učne čebelnjake, ki so bili vzpostavljeni in izplačani za
programski leti 2021 in 2022.
(5) Podpore
za vzdrževanje čebelnjakov in čebeljih družin za prenos znanja v čebelarstvu se
za programsko leto 2023 dodelijo glede na število upravičenih mesecev.
19. člen
(upravičeni stroški materiala)
Upravičeni stroški materiala, potrebni za
oskrbo učnega čebelnjaka za prenos znanja v čebelarstvu, se podrobno opredelijo
v javnem razpisu.
2. Podpora čebelarjem in čebelarskim
društvom
a) Sofinanciranje nakupa čebelarske opreme
20. člen
(namen sofinanciranja)
Namen podintervencije sofinanciranje nakupa
čebelarske opreme je izboljšanje ekonomičnosti in konkurenčnosti čebelarstva s
posodabljanjem čebelarske opreme in izboljšanjem pogojev za proizvodnjo ter
trženje čebelarskih proizvodov.
21. člen
(vlagatelj in upravičenec)
(1) Vlagatelj
je fizična ali pravna oseba, ki opravlja čebelarsko dejavnost na ozemlju
Republike Slovenije in je vpisana v register čebelnjakov kot odgovorna oseba za
vzrejo čebel.
(2) Upravičenec
je vlagatelj iz prejšnjega odstavka, ki izpolnjuje pogoje za pridobitev
sredstev iz 23. člena te uredbe.
22. člen
(čebelarska oprema, katere nakup se
sofinancira)
(1) Upravičeni
stroški za sofinanciranje nakupa čebelarske opreme so stroški nakupa nove
čebelarske opreme, in sicer za naložbe v opredmetena in neopredmetena sredstva.
(2) Čebelarska
oprema, za katero je mogoče uveljavljati sofinanciranje nakupa:
1.     
čebelji panji in oprema za čebelje panje;
2.     
oprema za krmljenje čebel, pripomočki za
aplikacijo zdravil za zdravljenje čebel;
3.     
plemenilniki;
4.     
oprema za shranjevanje matičnjakov;
5.     
čebelarska oprema za točenje, cedila, naprava
za pridobivanje cvetnega prahu oziroma izkopanca, sušilnik za cvetni prah,
naprave za pridobivanje strupa, naprave za izdelavo satnic, sistemi za
odkrivanje satov, s pripadajočo opremo;
6.     
oprema, kot so črpalke, naprave za
utekočinjenje medu, hladilna tehnika, mešalne palice, mešalniki za kremni med,
posode za skladiščenje medu, pomivalni stroji;
7.     
merilna tehnika, refraktometer, konduktometer;
8.     
oprema za polnjenje, zapiranje in etiketiranje
embalaže, transportni trak, tiskalnik;
9.     
tehtnice za nadzor čebeljih družin, tehtnice z
vremensko postajo, možnostjo sporočanja po spletni aplikaciji in kontrolne
tehtnice;
10.  
oprema za ravnanje z voskom, stiskalnica za
odvajanje voska, parni uparjalnik, kuhalnik, sterilizator, topilnik voska;
11.  
druga potrebna oprema, oprema za polnilnico iz
nerjaveče pločevine, elektroagregati, viličarji, fotovoltaični sklopi s
celicami in akumulatorji;
12.  
elektronska nadzorna oprema za nadzor čebel in
čebelnjakov;
13.  
oprema za prevoz čebel na pašo.
(3) Podroben
seznam čebelarske opreme, katere nakup se sofinancira, in najvišja višina
priznanih stroškov nakupa posamezne čebelarske opreme sta določena v Sklepu
Vlade Republike Slovenije o najvišji priznani vrednosti (v nadaljnjem besedilu:
sklep).
(4) Če
upravičenec uveljavlja opremo, ki je na seznamu upravičenih stroškov in presega
navedeno kapaciteto, se mu prizna oprema z najvišjo kapaciteto moči v najvišji
višini priznanih stroškov nakupa posamezne opreme, kot je določena v sklepu.
(5) Če
upravičenec uveljavlja opremo, ki ni na seznamu upravičenih stroškov, določenih
v sklepu, se mu sredstva za to opremo ne odobrijo.
23. člen
(pogoji za sofinanciranje čebelarske
opreme)
Vlagatelj je upravičen do sofinanciranja
čebelarske opreme, če:
1.     
je opravil nakup čebelarske opreme, pri čemer
za dokazilo o opravljenem nakupu štejeta račun in dokazilo o plačilu računov na
ime vlagatelja;
2.     
je opravil usposabljanje o smernicah dobrih
higienskih navad v čebelarstvu ali ima vzpostavljen lastni sistem Hazard
Analysis Critical Control Point (v nadaljnjem besedilu: sistem HACCP);
3.     
se je največ štiri leta pred objavo javnega
razpisa za dodelitev sredstev udeležil najmanj enega veterinarskega
izobraževanja s področja zdravstvenega varstva čebel, ki ga je pripravil in
izvedel Nacionalni veterinarski inštitut Veterinarske fakultete Univerze v
Ljubljani (v nadaljnjem besedilu: NVI);
4.     
se je udeležil najmanj enega apitehničnega
usposabljanja največ štiri leta pred objavo javnega razpisa za dodelitev
sredstev, ki ga je pripravila in izvedla javna svetovalna služba v čebelarstvu;
5.     
je bil vpisan v register čebelnjakov najmanj
tri leta pred objavo javnega razpisa za dodelitev sredstev;
6.     
je poročal o številu čebeljih družin za
preteklo koledarsko leto v skladu s pravilnikom, ki ureja vpis v register
čebelnjakov;
7.     
je na dan oddaje vloge vpisan v register
kmetijskih gospodarstev (v nadaljnjem besedilu: RKG) v skladu z zakonom, ki
ureja kmetijstvo, in pravilnikom, ki ureja vpis v RKG;
8.     
mu v programskem obdobju 2023–2027 na podlagi
predpisov, ki urejajo področje zdravil za uporabo v veterinarski medicini, ni
bila izdana pravnomočna odločba Uprave za varno hrano, veterinarstvo in varstvo
rastlin (v nadaljnjem besedilu: UVHVVR) glede nepravilne uporabe zdravil.
24. člen
(način sofinanciranja čebelarske opreme)
(1) Vlada
Republike Slovenije (v nadaljnjem besedilu: vlada) pred objavo javnega razpisa
za sofinanciranje čebelarske opreme s sklepom predpiše najvišjo višino
priznanih stroškov nakupa posamezne čebelarske opreme iz 22. člena te uredbe.
(2) Stroški
nakupa čebelarske opreme iz 22. člena te
uredbe, ki se upoštevajo pri obravnavi vloge, morajo znašati najmanj 400 eurov
brez vštetega DDV.
(3) Delež
sofinanciranja čebelarske opreme znaša do 60 % skupne vrednosti izvedenega
nakupa čebelarske opreme brez vštetega DDV, ki ne presega višine stroškov, ki
jih predpiše vlada v skladu s prvim odstavkom tega člena.
(4) Delež
sofinanciranja se poveča za:
a)     5 % za mlade čebelarje, ki so ob oddaji vloge na javni razpis stari
od 18 do 40 let;
b)     5 % za čebelarje, ki imajo izobrazbo, ki ustreza:
- 
najmanj ravni izobrazbe, pridobljene po
študijskih programih za pridobitev izobrazbe prve stopnje v skladu z zakonom,
ki ureja visoko šolstvo, in sicer v študijskih programih biologija, kmetijstvo
– zootehnika, kmetijstvo – živinoreja in veterinarstvo, če so opravili redni
ali izbirni predmet s področja čebelarstva ali
- 
če imajo predhodno pridobljen certifikat
nacionalne poklicne kvalifikacije s področja čebelarstva ali mojstrski izpit
čebelarska mojstrica/čebelarski mojster;
c)     5 % za čebelarje, ki so vključeni v sheme kakovosti s področja
čebelarstva v letu pred objavo javnega razpisa;
č)    20 % za
čebelarje, ki imajo na dan 31. oktobra v
letu pred oddajo vloge v registru čebelnjakov vpisanih več kot
150 čebeljih družin;
d)     20 % za čebelarje, ki so vključeni v kontrolo ekološkega
čebelarjenja oziroma imajo certifikat za ekološke čebelje pridelke;
e)     40 % za čebelarje, ki so invalidi I. ali II. kategorije, kot ju
določa predpis, ki ureja pokojninsko in invalidsko zavarovanje, kar se dokazuje
z odločbo, iz katere mora biti razvidno, da je oškodovanec razvrščen v I. ali
II. kategorijo invalidnosti, in ki jo na podlagi mnenja invalidske komisije
izda Zavod za pokojninsko in invalidsko zavarovanje Republike Slovenije.
(5) Deleži
sofinanciranja iz prejšnjega odstavka tega člena skupno ne morejo presegati 80
% upravičenih stroškov.
(6) Ne
glede na določbo petega odstavka tega člena znaša za točko e) iz četrtega
odstavka tega člena delež sofinanciranja 100 %.
(7) Najvišji
znesek sredstev sofinanciranja čebelarske opreme v programskem obdobju 2023–2027
brez vštetega DDV pri vlagatelju, ki čebelari:
-       
z od 10 do 20 čebeljimi družinami, znaša 1.400
eurov;
-       
z od 21 do 40 čebeljimi družinami, znaša 2.800
eurov;
-       
z od 41 do 100 čebeljimi družinami, znaša 6.000
eurov;
-       
z od 101 do 149 čebeljimi družinami, znaša
9.000 eurov;
-       
z od 150 do 249 čebeljimi družinami, znaša
15.000 eurov;
-       
z od 250 do 349 čebeljimi družinami, znaša
20.000 eurov;
-       
z od 350 in več čebeljimi družinami, znaša
25.000 eurov.
(8) Ne
glede na določbo prve alineje sedmega odstavka tega člena najvišji znesek
sredstev sofinanciranja čebelarske opreme v programskem obdobju 2023–2027 brez
vštetega DDV pri vlagatelju, ki je vključen v kontrolo ekološkega čebelarjenja
in čebelari z od 5 do 20 čebeljimi družinami, znaša 1.400 eurov.
(9) Skupno
sofinanciranje nakupa čebelarske opreme pri posameznem vlagatelju v programskem
obdobju 2023–2027 ne sme preseči najvišje vrednosti iz prejšnjega odstavka.
(10) Vlagatelj
je upravičen do sofinanciranja čebelarske opreme za število čebeljih družin, ki
je bilo na dan 31. oktobra v letu pred oddajo vloge vpisano v register
čebelnjakov.
b) Sofinanciranje obnove tipičnih
čebelnjakov
25. člen
(namen sofinanciranja)
Namen podintervencije sofinanciranje obnove
tipičnih čebelnjakov je obnova starih tipičnih čebelnjakov. To so stari tipični
čebelnjaki (v nadaljnjem besedilu: tipični čebelnjaki), ki imajo zgodovinsko
vrednost in so vpisani v Registru starih čebelnjakov pri Čebelarski zvezi
Slovenije (v nadaljnjem besedilu: ČZS), ki je dostopen na spletni strani ČZS
oziroma v Registru nepremične kulturne dediščine v skladu s predpisi, ki
urejajo varstvo kulturne dediščine.
26. člen
(vlagatelj in upravičenec)
(1) Vlagatelj
je fizična ali pravna oseba, ki čebelari na ozemlju Republike Slovenije in je
vpisana v register čebelnjakov kot odgovorna oseba za vzrejo čebel.
(2) Upravičenec
je vlagatelj iz prejšnjega odstavka, ki izpolnjuje pogoje iz 27. člena te uredbe.
27. člen
(pogoji za sofinanciranje obnove tipičnih
čebelnjakov)
Vlagatelj je upravičen do sofinanciranja
obnove tipičnih čebelnjakov, če:
1.     
je na dan oddaje vloge vpisan v RKG;
2.     
je na dan oddaje vloge vpisan v register
čebelnjakov;
3.     
je poročal za ta čebelnjak v preteklem
koledarskem letu o številu čebeljih družin v skladu s pravilnikom, ki ureja
vpis v register čebelnjakov;
4.     
ima na dan oddaje vloge vpisan tipični
čebelnjak v Register starih čebelnjakov oziroma v Register nepremične kulturne
dediščine.
28. člen
(upravičeni stroški)
(1) Upravičeni
stroški so stroški obnove tipičnih čebelnjakov, ki so lahko leseni, kamniti ali
opečni (razna restavratorska dela, vključno z barvanjem, obnovo in manjšo
zamenjavo posameznih delov), in so:
-       
s projektom neposredno povezani, so potrebni za
njegovo izvedbo in so v skladu s cilji razpisa;
-       
dejansko nastali za dela, ki so bila
opravljena, za blago, ki je bilo dobavljeno, oziroma za storitve, ki so bile
izvedene;
-       
nastali v obdobju upravičenosti in
-       
temeljijo na verodostojnih knjigovodskih in
drugih listinah.
(2) Upravičeni
stroški se določijo na podlagi tržno primerljive pisne ponudbe najmanj treh
ponudnikov, pri čemer se pri izračunu višine upravičenih stroškov upošteva
vrednost ponudbe z najnižjo ceno, ki vsebuje tudi količine materiala in delo.
(3) Vlagatelj
mora vsem potencialnim ponudnikom poslati enako povpraševanje z navedenimi
minimalnimi zahtevami. Če ponudba ne vsebuje minimalnih pogojev, je upravičenec
ne sme izbrati. Ponudbe so tržno primerljive, če vsebujejo vse zahteve, ki jih
je upravičenec navedel v povpraševanju.
29. člen
(dokazila k vlogi)
(1) Vlagatelj
pripravi in priloži k vlogi:
a)     opis obstoječega stanja tipičnega čebelnjaka s skico in merami
čebelnjaka;
b)     potrdilo, da je tipični čebelnjak vpisan v Register starih
čebelnjakov oziroma Register nepremične kulturne dediščine, kar potrdi
odgovorna oseba, ki vodi register. Potrdilu so priložene slike, opremljene z
datumom in lokacijo tipičnega čebelnjaka;
c)     popis potrebnega dela in materiala za predvideno obnovo;
č)    tri primerljive ponudbe;
d)     stroške obnove z računi s specificiranimi količinami materiala in
dela, potrdila o plačilu in slike obnovljenega tipičnega čebelnjaka. Iz obnove
je razvidna količina vgrajenega materiala, ki je enaka popisu potrebnega
materiala.
(2) Dokumenti
iz točk a), b), c) in č) prejšnjega odstavka morajo biti pripravljeni,
poslikani in podpisani pred začetkom obnove.
(3) Dokumenti
iz točke d) prvega odstavka tega člena morajo biti pripravljeni, poslikani in
podpisani po končani obnovi.
30. člen
(način sofinanciranja obnove tipičnih
čebelnjakov)
(1) Delež
sofinanciranja je 80 % od skupne vrednosti obnove čebelnjaka brez vštetega DDV.
(2) Najvišji
znesek sofinanciranja obnove čebelnjaka je 5.000,00 eura brez vštetega DDV.
(3) Vlagatelj
lahko vloži vlogo samo enkrat v programskem obdobju.
c) Sofinanciranje zdravil, dovoljenih v
ekološkem čebelarstvu
31. člen
(namen sofinanciranja)
Namen podintervencije sofinanciranje
zdravil, dovoljenih v ekološkem čebelarstvu, je zagotavljanje zdravstvenega
varstva čebel in večje varnosti čebeljih pridelkov.
32. člen
(vlagatelj in upravičenec)
(1) Vlagatelj
je fizična ali pravna oseba, ki čebelari na ozemlju Republike Slovenije in je
vpisana v register čebelnjakov kot odgovorna oseba za vzrejo čebel.
(2) Upravičenec
je vlagatelj iz prejšnjega odstavka, ki izpolnjuje pogoje iz 33. člena te uredbe.
33. člen
(pogoji za sofinanciranje nakupa zdravil,
dovoljenih v ekološkem čebelarstvu)
Do sofinanciranja nakupa zdravil za
zatiranje varoj na osnovi organskih kislin in eteričnih olj, ki so dovoljena v
ekološkem čebelarstvu, so upravičeni vsi čebelarji. Vlagatelj je upravičen, če:
1.     
je opravil nakup zdravil, pri čemer za dokazilo
o opravljenem nakupu štejeta račun in dokazilo o plačilu računov;
2.     
se je udeležil najmanj enega veterinarskega
izobraževanja s področja zdravstvenega varstva čebel največ štiri koledarska
leta pred objavo javnega razpisa pred datumom oddaje vloge na javni razpis za
dodelitev sredstev, ki ga je pripravil in izvedel NVI;
3.     
mu v programskem obdobju 2023–2027 na podlagi
predpisov, ki urejajo področje zdravil za uporabo v veterinarski medicini, ni
bila izdana pravnomočna odločba UVHVVR glede nepravilne uporabe zdravil;
4.     
je na dan oddaje vloge vpisan v register
čebelnjakov;
5.     
je v preteklem koledarskem letu poročal o
številu čebeljih družin v skladu s pravilnikom, ki ureja vpis v register
čebelnjakov;
6.     
ima na dan oddaje vloge urejen vpis v RKG.
34. člen
(upravičeni stroški)
Upravičeni stroški za sofinanciranje nakupa
zdravil za zatiranje varoj na osnovi organskih kislin in eteričnih olj, ki so
dovoljena v ekološkem čebelarstvu, so stroški nakupa v Republiki Sloveniji
kupljenih zdravil, ki imajo dovoljenje za promet v Republiki Sloveniji in so
dovoljena za uporabo v ekološkem čebelarstvu.
35. člen
(način sofinanciranja zdravil, dovoljenih
v ekološkem čebelarstvu)
(1) Vlada
pred objavo javnega razpisa za sofinanciranje zdravil za zatiranje varoj na
osnovi organskih kislin in eteričnih olj, ki so dovoljena v ekološkem
čebelarstvu, s sklepom predpiše seznam in najvišjo višino priznanih stroškov
nakupa zdravil iz prejšnjega člena.
(2) Stroški
nakupa zdravil za zatiranje varoj na osnovi organskih kislin in eteričnih olj,
dovoljenih v ekološkem čebelarstvu, ki se upoštevajo pri obravnavi vloge,
morajo znašati najmanj 50 eurov brez vštetega DDV.
(3) Delež
sofinanciranja nakupa zdravil za zatiranje varoj na osnovi organskih kislin in
eteričnih olj, ki so dovoljena v ekološkem čebelarstvu, znaša do 70 % skupne
vrednosti izvedenega nakupa zdravil brez vštetega DDV, ki ne presega višine
stroškov, ki so določeni v sklepu vlade, oziroma največ 10 eurov brez vštetega
DDV na čebeljo družino, pri čemer se upošteva število čebeljih družin, vpisanih
v register čebelnjakov na dan 31. oktobra
v letu pred oddajo vloge.
36. člen
(merila)
(1) Merila
za ocenjevanje vlog za sofinanciranje nakupa zdravil za zatiranje varoj na
osnovi organskih kislin in eteričnih olj, ki so dovoljena v ekološkem
čebelarstvu, so:
-       
vključenost čebelarja v kontrolo ekološkega
čebelarjenja ali certifikat za ekološke čebelje pridelke;
-       
število čebeljih družin, vpisanih v register
čebelnjakov na dan 31. oktobra v letu
pred oddajo vloge.
(2) Pri
vlogah z enakim številom točk, dodeljenih v skladu z merili iz prejšnjega
odstavka tega člena, se za določitev vrstnega reda obravnave vlog upošteva
večje število čebeljih družin, vpisanih v register čebelnjakov na dan 31. oktobra v letu pred oddajo vloge.
(3) Podrobnejša
merila iz prejšnjega odstavka in točkovnik za ocenjevanje vlog se opredelijo v
javnem razpisu.
č) Sofinanciranje sadik medovitih rastlin,
posajenih za čebelarjenje in ne za pridelavo rastlin
37. člen
(namen sofinanciranja)
Namen podintervencije sofinanciranje sadik
medovitih rastlin, posajenih za čebelarjenje in ne za pridelavo rastlin, je
zagotavljanje dostopne čebelje paše v različnih obdobjih ter s tem
enakomernejše prehranjenosti čebel.
38. člen
(vlagatelj in upravičenec)
(1) Vlagatelj
je pravna oseba, ki je registrirano čebelarsko društvo.
(2) Upravičenec
do podpore je vlagatelj iz prejšnjega odstavka, ki sadike medovitih rastlin
razdeli čebelarjem, ki so vpisani v register čebelnjakov na dan 31. oktobra pred oddajo vloge in izpolnjuje pogoje
iz 39. člena.
39. člen
(pogoji za sofinanciranje sadik medovitih
rastlin, posajenih za čebelarjenje in ne za pridelavo rastlin)
Vlagatelj je upravičen do povračila
stroškov za nakup medovitih rastlin, če:
1.     
je opravil nakup sadik medovitih rastlin, pri
čemer za dokazilo o opravljenem nakupu štejeta račun in dokazilo o plačilu
računov na ime vlagatelja;
2.     
je v Centralnem registru društev registriran
kot čebelarsko društvo;
3.     
na dan vložitve zahteve nima neporavnanih
zapadlih davčnih obveznosti in drugih denarnih nedavčnih obveznosti v skladu z
zakonom, ki ureja finančno upravo, v višini, ki presega 50 eurov;
4.     
ni v postopku zaradi insolventnosti ali
postopku prisilnega prenehanja, kot ju določa zakon, ki ureja finančno
poslovanje;
5.     
ima odprt transakcijski račun za nakazilo
dodeljenih sredstev v skladu z zakonom, ki ureja kmetijstvo.
40. člen
(predmet sofinanciranja)
(1) Predmet podintervencije sofinanciranje sadik
medovitih rastlin, posajenih za čebelarjenje in ne za pridelavo rastlin (v
nadaljnjem besedilu: sadike medovitih rastlin), so sadike, ki omogočajo čebelam
nabiranje cvetnega prahu, medičine in mane. To so drevesa, grmovnice in
trajnice, ki omogočajo ohranjanje biotske pestrosti, dober razvoj čebeljih
družin in boljše izkoriščanje čebelje paše. Upravičeni so samo stroški nakupa
sadik medovitih rastlin, ki so navedene v seznamu:

1. 

leska

Corylus
  avellana,


2. 

vrbe

rod
  Salix (alba, babylonica, caprea itn. …),


3. 

rumeni
  dren

Cornus
  mas,


4. 

rešeljika

Prunus
  mahaleb,


5. 

črni
  trn

Prunus
  spinosa,


6. 

kloček

Staphylea
  pinnata,


7. 

navadna
  trdoleska

Euonymus
  europaeus,


8. 

malinjak
  (avtohtone maline in robide)

rod
  Rubus,


9. 

navadna
  krhlika

Frangula
  alnus,


10. 

navadni
  ruj

Cotinus
  coggygria,


11. 

šmarna
  hrušica

Amelanchier
  lamarckii,


12. 

perovskija

Salvia
  yangii,


13. 

divja
  češnja

Prunus
  avium, medi celoten rod Prunus,


14. 

slive 

Prunus
  domestica,


15. 

divja
  hruška

Pyrus
  communis,


16. 

divja
  jablana, lesnika

Malus
  sylvestris,


17. 

cepljeno
  sadno drevje


18. 

javorji
  (gorski, ostrolistni, maklen, trokrpi, topokrpi, tatarski)

iz
  roda Acer (A. pseudoplatanus, A. platanoides, A. campestre, A.
  monspessulanum, A. obtusatum, A. tataricum),


19. 

jerebika

Sorbus
  aucuparia,


20. 

mokovec

Sorbus
  aria,


21. 

brek

Sorbus
  torminalis,


22. 

skorš

Sorbus
  domestica,


23. 

mali
  jesen

Fraxinus
  ornus,


24. 

lipa

Tilia
  platyphyllos,


25. 

lipovec

Tilia
  cordata,


26. 

pravi
  kostanj

Castanea
  sativa,


27. 

jelka

Abies
  alba,


28. 

bor

Rod
  Pinus,


29. 

smreka

Picea
  abies,


30. 

žajbelj

Salvia
  officinalis,


31. 

sivka

rod
  Lavandula,


32. 

rožmarin 

(primorski
  del) Salvia rosmarinus,


33. 

timijan,
  materina dušica 

Thymus
  vulgaris,


34. 

meta
  (vse avtohtone vrste mete)

rod
  Mentha,


35. 

šetraj

rod
  Satureja,


36. 

čišljaki

rod
  Stachys,


37. 

melisa

Melissa
  officinalis,


38. 

divji
  slezenovec

Malva
  silvestris,


39. 

origano,
  navadna dobra misel

Origanum
  vulgare,


40. 

angelika

Angelica
  archangelica,


41. 

hermelika

Hylotelephium
  spectabile,


42. 

ognjič

Calendula
  officinalis,


43. 

drobnjak
  in druge lukovke

rod
  Allium,


44. 

nepeta,
  mačja meta

rod
  Nepeta.

(2) Vlada pred objavo javnega razpisa
za sofinanciranje sadik medovitih rastlin s sklepom predpiše seznam sadik
medovitih rastlin in najvišjo višino priznanih stroškov nakupa posamezne sadike
medovite rastline.
(3) Društva
so upravičena do 1.000,00 eura podpore za nakup sadik medovitih rastlin v
programskem letu. Seznam čebelarskih društev je razviden iz Centralnega
registra društev.
(4) Čebelarji,
ki želijo pridobiti sadike medovitih rastlin, morajo biti vpisani v register
čebelnjakov na dan 31. oktobra pred oddajo vloge.
(5) Čebelarji,
ki želijo pridobiti sadike medovitih rastlin, podajo čebelarskemu društvu
soglasje za obdelavo osebnih podatkov za namen pridobitve sadik medovitih rastlin.
(6) Društvo
pripravi seznam čebelarjev s številkami čebelnjakov, ki jim bo razdelilo sadike
medovitih rastlin. Seznam vsebuje tudi seznam in količino posameznih rastlin,
lokacijo zasajenih rastlin s številko parcele ter vrednost posameznih rastlin po
posameznem čebelarju.
(7) Čebelarji,
ki prejmejo sadike medovitih rastlin, podpišejo prejem sadik in soglasje za
morebitno kontrolo posajenih sadik ter izjavo, da so te sadike posajene v
preletni razdalji v polmeru treh kilometrov okoli čebelnjaka, za katerega je
bila pridobljena številka in ki je določen s koordinatami. Čebelarji, ki
prejmejo sadike medovitih rastlin, društvu izročijo dokazilo o lastništvu
parcele ali pisno soglasje lastnika parcele, kjer so zasajene medovite
rastline.
(8) Če
upravičenec uveljavlja povračilo stroškov za nakup sadike, ki ni na seznamu
upravičenih stroškov, se mu sredstva za to ne odobrijo.
(9) Če
upravičenec uveljavlja povračilo stroškov za nakup sadike, ki je dražja kot na
seznamu upravičenih stroškov, se mu prizna sadika v najvišji višini priznanih
stroškov nakupa posamezne sadike, kot je določena v sklepu iz drugega odstavka
tega člena.
(10) Na
razpisu lahko društvo vključi na seznam največ 50 čebelarjev.
(11) Na
razpis se lahko prijavi čebelarsko društvo večkrat v programskem obdobju v
najnižjem znesku 400 eurov na vlogo.
41. člen
(upravičeni stroški)
Podpora se dodeli v obliki povračila
upravičenih stroškov, ki so dejansko nastali upravičencu z nakupom medovitih
rastlin. Podpora znaša 100 % upravičenih stroškov nakupa sadik medovitih
rastlin.
d) Podpora čebelarskim društvom za
izvajanje pašnih redov
42. člen
(namen sofinanciranja)
Namen sofinanciranja iz podintervencije
podpora čebelarskim društvom za izvajanje pašnih redov je zagotavljanje pogojev
za dostop do čebeljih paš na drugih območjih ter s tem enakomernejše
poseljenosti s čebelami.
43. člen
(vlagatelj in upravičenec)
(1) Vlagatelj
je pravna oseba, ki je registrirano čebelarsko društvo.
(2) Upravičenec
do podpore je vlagatelj iz prejšnjega odstavka, ki izvaja pašne rede in
izpolnjuje pogoje iz 44. člena te uredbe.
44. člen
(pogoji za dodelitev podpore čebelarskim
društvom za izvajanje pašnih redov)
Vlagatelj je upravičen do podpore za
izvajanje pašnih redov, če:
1.     
je registrirano čebelarsko društvo;
2.     
ima na dan oddaje vloge potrjen pašni red v
skladu s predpisom, ki ureja kataster čebelje paše, čebelarski pašni red in
program napovedi medenja;
3.     
ima na dan 30. junija
v koledarskem letu oddaje vloge v registru čebelnjakov vpisanih vsaj 10 stojišč
v skladu s predpisom, ki ureja označevanje čebelnjakov in stojišč;
4.     
izdaja potrdilo za povračilo stroškov na
čebelji panj, ki nastajajo pri razporejanju čebel za zasedeno stojišče. Ti se
zaračunavajo v skladu s predpisom, ki ureja kataster čebelje paše, čebelarski
pašni red in program napovedi medenja.
45. člen
(javna objava)
Vlagatelj mora v mesecu aprilu pisno
predstaviti razpoložljiva stojišča v tem letu in to objaviti v strokovnem
čebelarskem glasilu. Pri tem mora navesti podatke o številu razpoložljivih
stojišč.
46. člen
(oblika podpore)
Podpora se dodeli v obliki pavšalnega
zneska v višini:
-       
200 eurov za registrirana čebelarska društva,
ki imajo registriranih 10–20 stojišč;
-       
350 eurov za registrirana čebelarska društva,
ki imajo registriranih 21–30 stojišč;
-       
500 eurov za registrirana čebelarska društva,
ki imajo registriranih več kot 30 stojišč.
3. Vzreja čebeljih matic
a) Subvencioniranje vzreje čebeljih matic
47. člen
(namen sofinanciranja)
Namen sofinanciranja iz podintervencije
sofinanciranje vzreje čebeljih matic je spodbujanje vzreje kakovostnih čebeljih
matic in izboljšanje kakovosti vzrejenega plemenskega materiala.
48. člen
(vlagatelj in upravičenec)
(1) Vlagatelj
je fizična ali pravna oseba ali fizična oseba, ki opravlja čebelarsko dejavnost
na ozemlju Republike Slovenije in je vpisana v register čebelnjakov kot
odgovorna oseba za vzrejo čebel.
(2) Upravičenec
je vlagatelj iz prejšnjega odstavka, ki vzreja čebelje matice in ima odločbo
ministrstva o odobritvi vzrejališča čebeljih matic in potrdilo o vzreji za
posamezno vzrejno sezono ter izvaja preizkušanje in vzrejo izbranih matic v
skladu s potrjenim rejskim programom ter izpolnjuje pogoje iz 50. člena te uredbe.
49. člen
(vzreja čebeljih matic, ki se
subvencionira)
(1) V
okviru podintervencije subvencioniranje vzreje čebeljih matic se spodbujajo:
a)     vzrejevalci čebeljih matic k vzreji bolj kvalitetnih čebeljih matic
iz linij čebel z daljšim poreklom;
b)     delovanje plemenilnih postaj;
c)     vzrejevalci čebeljih matic k vzreji rodovniških matic z
vključitvijo odobrenih plemenilnih postaj.
(2) Vzreja
čebeljih matic se subvencionira vzrejevalcu gospodarskih čebeljih matic in
vzrejevalcu rodovniških čebeljih matic glede na število vpisanih čebeljih matic
v izvorno rodovniško knjigo v letu pred objavo javnega razpisa.
50. člen
(pogoji za subvencioniranje vzreje
čebeljih matic)
Pogoji za subvencioniranje vzreje čebeljih
matic so:
1.     
vzrejevalec čebeljih matic je na dan oddaje
vloge vpisan v register čebelnjakov;
2.     
vzrejevalec čebeljih matic ima na dan oddaje
vloge urejen vpis v RKG;
3.     
vzrejevalcu sta izdana odločba ministrstva o
odobritvi vzrejališča čebeljih matic in potrdilo o vzreji za posamezno vzrejno
sezono, za katero vlaga vlogo;
4.     
vzrejevalec ima čebelje matice vpisane v
izvorno rodovniško knjigo v skladu s predpisom, ki ureja zootehniške standarde
za plemensko kranjsko čebelo;
5.     
vzrejevalec je poročal v preteklem koledarskem
letu o številu čebeljih družin v skladu s pravilnikom, ki ureja vpis v register
čebelnjakov;
6.     
vzrejevalcu v programskem obdobju 2023–2027 na
podlagi predpisov, ki urejajo področje zdravil za uporabo v veterinarski
medicini, ni bila izdana pravnomočna odločba UVHVVR glede nepravilne uporabe
zdravil in
7.     
vzrejevalec izvaja direktni test v selekcijskem
čebelnjaku v posameznem letu, kar z izdajo potrdila potrdi druga priznana
rejska organizacija.
51. člen
(način subvencioniranja vzreje čebeljih
matic)
(1) Vzrejevalcem
rodovniških čebeljih matic se za vzdrževanje trotovskih linij na plemenilni
postaji in za zagotavljanje opraševanja čebeljih matic vsem drugim zainteresiranim
vzrejevalcem čebeljih matic dodelijo sredstva v višini:
-       
5.000 eurov letno, če je na plemenilni postaji
vzrejenih vsaj 300 rodovniških matic, ali
-       
3.000 eurov letno, če je na plemenilni postaji
vzrejenih od 200 do 299 rodovniških matic, ali
-       
1.000 eurov letno, če je na plemenilni postaji
vzrejenih od 100 do 199 rodovniških matic.
(2) Sredstva
iz prejšnjega odstavka, namenjena vzrejevalcem čebeljih matic, se razdelijo v
skladu z merili za ocenjevanje vlog iz tretjega odstavka tega člena. Višina
sofinanciranja za vzrejeno:
-       
gospodarsko matico iz linije matičarja s
poreklom, znanim od 5 do 9 let, znaša 1,5-kratnik vrednosti gospodarske matice
iz linije matičarja s poreklom, znanim do 4 leta;
-       
gospodarsko matico iz linije matičarja s
poreklom, znanim 10 let in več, znaša 2-kratnik vrednosti gospodarske matice iz
linije matičarja s poreklom, znanim do 4 leta;
-       
rodovniško matico znaša 10-kratnik vrednosti
gospodarske matice iz linije matičarja s poreklom, znanim do 4 leta.
(3) Merila
za ocenjevanje vlog iz drugega odstavka tega člena so:
-       
vzrejevalec, ki je vzredil gospodarske matice;
-       
vzrejevalec, ki je vzredil rodovniške matice
ali poleg rodovniških tudi gospodarske;
-       
število vpisanih čebeljih matic v izvorno
rodovniško knjigo v letu pred objavo javnega razpisa.
(4) Pri
vlogah z enakim številom točk, dodeljenih v skladu z merili iz prejšnjega
odstavka tega člena, se za določitev vrstnega reda obravnave vlog upošteva
večje število vpisanih čebeljih matic v izvorno rodovniško knjigo v letu pred
objavo javnega razpisa.
(5) Točkovnik
za ocenjevanje vlog se opredeli v javnem razpisu.
b) Osnovna odbira in menjava čebeljih matic
52. člen
(namen sofinanciranja)
Namen sofinanciranja iz podintervencije
osnovna odbira in menjava čebeljih matic je spodbujanje zamenjave morfološko neprimernih
matic in s tem ohranjanje avtohtone kranjske čebele v Republiki Sloveniji.
53. člen
(izvajalec)
(1) Izvajalec podintervencije osnovna
odbira in menjava čebeljih matic je pravna oseba, ki izkazuje reference s
področja vzreje čebeljih matic in ima delovne oziroma strokovne izkušnje s tega
področja ter je izbran na javnem naročilu.
(2) Končni prejemniki primernih
čebeljih matic za menjavo so čebelarji, pri katerih je ugotovljeno odstopanje v
čebeljih družinah od pasemske čistosti ter ki izpolnjujejo pogoje iz
55. člena te uredbe.
54. člen
(program osnovne odbire in menjave
čebeljih matic)
(1) Program
osnovne odbire in menjave čebeljih matic (v nadaljnjem besedilu: program
menjave čebeljih matic) sprejme minister in se objavi na osrednjem spletnem
mestu državne uprave.
(2) Program
menjave čebeljih matic določa zlasti:
1.     
cilje podintervencije osnovna odbira in menjava
čebeljih matic;
2.     
območja, na katerih se izvaja podintervencija;
3.     
lastnosti, ki jih morajo imeti čebelje matice
za namen menjave, in način izbire primernih čebeljih matic za menjavo;
4.     
število čebeljih matic za menjavo;
5.     
vsebino, ki jo mora ponudnik zagotoviti
čebelarjem ob menjavi čebeljih matic;
6.     
način izvajanja nadzora nad organizacijo in
izvedbo menjave čebeljih matic;
7.     
vodenje evidenc o izvedbi menjave čebeljih
matic;
8.     
način spremljanja učinkov menjave čebeljih
matic;
9.     
pogoje, ki jih morajo izpolnjevati ponudniki
matic;
10.  
vsebino poročila o izvedbi in
11.  
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi osnovne odbire in menjave čebeljih matic, ki se
objavi na spletni strani izvajalca.
55. člen
(osnovna odbira in menjava čebeljih matic)
V okviru te podintervencije čebelar prejme
brezplačno čebeljo matico, če:
-       
imajo njegove čebelje matice potomstvo, ki ne
izkazuje morfoloških lastnosti, določenih v rejskem programu za kranjsko
čebelo;
-       
je vpisan v register čebelnjakov na dan 1. maja v letu pred menjavo matice in
-       
ima 30. julija
tekočega leta urejen vpis v RKG.
c) Kakovost matic
56. člen
(namen)
Namen podintervencije kakovost matic je
spodbujanje vzreje kakovostnih čebeljih matic, izboljšanje kakovosti vzrejenega
plemenskega materiala, spremljanje vzreje trotov ter proučevanje načinov
ohranjanja čebeljih matic čez zimo.
57. člen
(izvajalec)
Izvajalec podintervencije kakovost matic je
pravna oseba, ki izkazuje reference s področja vzreje čebeljih matic in ima
delovne oziroma strokovne izkušnje s tega področja ter je izbran na javnem
naročilu.
58. člen
(program kakovosti matic)
(1) Program
kakovosti matic sprejme minister in se objavi na osrednjem spletnem mestu
državne uprave.
(2) Program
kakovosti matic določa zlasti:
1.     
cilje podintervencije kakovost matic;
2.     
način in dinamiko izvajanja podintervencije;
3.     
območja, na katerih se izvede raziskava, in
način vzorčenja;
4.     
pogoje, ki jih morajo izpolnjevati ponudniki;
5.     
vsebino poročila o izvedbi in
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi, ki se objavi na spletni strani izvajalca.
4. Raziskovalno delo na področju
čebelarstva
a) Karakterizacija čebeljih pridelkov
59. člen
(namen)
Namen podintervencije karakterizacija
čebeljih pridelkov je prispevati k razvoju čebelarstva, kar bo izboljšalo
ekonomičnost in konkurenčnost sektorja z dopolnitvijo zbirke podatkov o
lastnostih (funkcionalnih, botanični/geografski izvor) čebeljih pridelkov (med,
cvetni prah, matični mleček, propolis, strup).
60. člen
(izvajalec)
Izvajalec podintervencije karakterizacija
čebeljih pridelkov je pravna oseba, ki izkazuje reference s področja
karakterizacije čebeljih pridelkov in ima delovne oziroma strokovne izkušnje s
tega področja ter je izbran na javnem naročilu.
61. člen
(program karakterizacije čebeljih
pridelkov)
(1) Program
karakterizacije čebeljih pridelkov sprejme minister in se objavi na osrednjem
spletnem mestu državne uprave.
(2) Program
karakterizacije iz tega člena določa zlasti:
1.     
cilje podintervencije karakterizacija čebeljih pridelkov;
2.     
območja, na katerih se izvede raziskava, in
način vzorčenja;
3.     
vsebino raziskave;
4.     
pogoje, ki jih morajo izpolnjevati ponudniki;
5.     
vsebino poročila o izvedbi in
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi, ki se objavi na spletni strani izvajalca.
b) Ugotavljanje učinkov masaže z medom
62. člen
(namen)
Namen podintervencije ugotavljanje učinkov
masaže z medom je s proučevanjem učinkov masaže z medom prispevati k razvoju
čebelarstva.
63. člen
(izvajalec)
Izvajalec podintervencije ugotavljanje
učinkov masaže z medom je pravna oseba, ki izkazuje reference s področja
apiterapije ali zdravstva ter ima izkušnje in certifikat iz masaže ali apiterapije
ter je izbran na javnem naročilu.
64. člen
(program ugotavljanja učinkov masaže z
medom)
(1) Program
ugotavljanja učinkov masaže z medom sprejme minister in se objavi na osrednjem
spletnem mestu državne uprave.
(2) Program
masaže iz tega člena določa zlasti:
1.     
cilje podintervencije ugotavljanje učinkov
masaže z medom;
2.     
vsebino raziskave;
3.     
pogoje, ki jih morajo izpolnjevati ponudniki;
4.     
vsebino poročila o izvedbi in
5.     
specifikacijo upravičenih stroškov.
(3) Izvajalec
mora pridobiti dovoljenje pristojnega organa za poskus na ljudeh za opravljanje
programa ugotavljanja učinkov masaže z medom.
(4) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi raziskave ugotavljanja učinkov masaže z medom, ki
se objavi na spletni strani izvajalca.
c) Iskanje alternativnih paš in
karakteristike medu v povezavi s povzročitelji medenja
65. člen
(namen)
Namen podintervencije iskanje alternativnih
paš in karakteristike medu v povezavi s povzročitelji medenja je proučevanje
alternativnih paš in povzročiteljev medenja na višjih nadmorskih višinah in s
tem prispevati k razvoju čebelarstva.
66. člen
(izvajalec)
Izvajalec podintervencije iskanje
alternativnih paš in karakteristike medu v povezavi s povzročitelji medenja je pravna
oseba, ki izkazuje reference s področja čebelarstva in ima delovne oziroma
strokovne izkušnje s tega področja ter je izbran na javnem naročilu.
67. člen
(program iskanja alternativnih paš in
karakteristike medu v povezavi s povzročitelji medenja)
(1) Program podintervencije iskanje
alternativnih paš in karakteristike medu v povezavi s povzročitelji medenja (v
nadaljnjem besedilu: program alternativnih paš) sprejme minister ter se objavi
na osrednjem spletnem mestu državne uprave.
(2) Program alternativnih paš določa
zlasti:
1.     
cilje podintervencije iskanje alternativnih paš
in karakteristike medu v povezavi s povzročitelji medenja;
2.     
območja, na katerih se izvede raziskava;
3.     
vsebino raziskave;
4.     
pogoje, ki jih morajo izpolnjevati ponudniki;
5.     
vsebino poročila o izvedbi raziskave;
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi raziskave iskanja alternativnih paš in
karakteristike medu v povezavi s povzročitelji medenja, ki se objavi na spletni
strani izvajalca.
č) Razvoj in testiranje tehnologij za
povečanje ekonomičnosti in trajnosti v upravljanju s čebeljimi družinami prek
inovacijskih projektov
68. člen
(namen)
Namen podintervencije razvoj in testiranje
tehnologij za povečanje ekonomičnosti in trajnosti v upravljanju s čebeljimi
družinami prek inovacijskih projektov je proučevanje in testiranje panjske
tehnologije v klimatsko različnih pašnih pogojih in uvajanje informacijske
tehnologije ter s tem prispevati k razvoju čebelarstva.
69. člen
(izvajalec)
Izvajalec podintervencije razvoj in
testiranje tehnologij za povečanje ekonomičnosti in trajnosti v upravljanju s
čebeljimi družinami prek inovacijskih projektov je pravna oseba, ki izkazuje
reference s področja čebelarstva in ekonomike čebelarstva, ima delovne oziroma
strokovne izkušnje s področja čebelarstva in je izbran na javnem naročilu.
70. člen
(program razvoja in testiranja tehnologij
za povečanje ekonomičnosti in trajnosti v upravljanju s čebeljimi družinami
prek inovacijskih projektov)
(1) Program
podintervencije razvoj in testiranje tehnologij za povečanje ekonomičnosti in
trajnosti v upravljanju s čebeljimi družinami prek inovacijskih projektov
sprejme minister in se objavi na osrednjem spletnem mestu državne uprave.
(2) Program
razvoja tehnologij iz tega člena mora določati zlasti:
1.     
cilje podintervencije razvoj in testiranje
tehnologij za povečanje ekonomičnosti in trajnosti v upravljanju s čebeljimi
družinami prek inovacijskih projektov;
2.     
območje, na katerem se izvede raziskava;
3.     
vsebino raziskave;
4.     
pogoje, ki jih morajo izpolnjevati izvajalci
raziskave;
5.     
vsebino poročila o izvedbi raziskave in
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi podintervencije program razvoja tehnologij.
Poročilo se objavi na spletni strani izvajalca.
d) Testni čebelnjaki za nadzor varoze
ter izdelava in vzdrževanje aplikacije za vnos podatkov in obveščanje čebelarjev
71. člen
(namen)
Namen podintervencije testni čebelnjaki za
nadzor varoze ter izdelava in vzdrževanje aplikacije za vnos podatkov in
obveščanje čebelarjev je izboljšanje nadzora nad varozo, izboljšanje
učinkovitosti zdravljenja varoze ter izdelava in vzdrževanje aplikacije za vnos
podatkov in obveščanje čebelarjev.
72. člen
(izvajalec)
Izvajalec podintervencije testni čebelnjaki
za nadzor varoze ter izdelava in vzdrževanje aplikacije za vnos podatkov in
obveščanje čebelarjev je pravna oseba, ki izkazuje reference s področja
spremljanja napadenosti čebel z varojami in ima delovne oziroma strokovne
izkušnje s področja zatiranja varoze ter je izbran na javnem naročilu.
73. člen
(program testnih čebelnjakov za nadzor
varoze ter izdelave in vzdrževanja aplikacije za vnos podatkov in obveščanje
čebelarjev)
(1) Program
testnih čebelnjakov za nadzor varoze ter izdelave in vzdrževanja aplikacije za
vnos podatkov in obveščanje čebelarjev sprejme minister in se objavi na
osrednjem spletnem mestu državne uprave.
(2) Program
nadzora varoze iz tega člena mora določati zlasti:
1.     
cilje podintervencije testni čebelnjaki za
nadzor varoze ter izdelava in vzdrževanje aplikacije za vnos podatkov in
obveščanje čebelarjev;
2.     
način in dinamiko izvedbe raziskave;
3.     
pogoje, ki jih morajo izpolnjevati izvajalci
raziskave;
4.     
vsebino, ki jo mora ponudnik zagotavljati pri
izvajanju raziskave;
5.     
vsebino evidence o izvedeni raziskavi;
6.     
vsebino poročila o izvedbi in
7.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi. Poročilo se objavi na spletni strani izvajalca.
e) Raziskave na področju uporabe
apitehničnih ukrepov in drugih načinov za zatiranje varoze
74. člen
(namen)
Namen podintervencije raziskave na področju
uporabe apitehničnih ukrepov in drugih načinov za zatiranje varoze je
izboljšanje nadzora nad varozo, izboljšanje učinkovitosti zdravljenja varoze
ter iskanje drugih načinov zatiranja varoze.
75. člen
(izvajalec)
Izvajalec podintervencije raziskave na
področju uporabe apitehničnih ukrepov in drugih načinov za zatiranje varoze je
pravna oseba, ki izkazuje reference s področja raziskav zatiranja varoze in ima
delovne oziroma strokovne izkušnje s tega področja ter je izbran na javnem
naročilu.
76. člen
(program raziskav na področju uporabe
apitehničnih ukrepov in drugih načinov za zatiranje varoze)
(1) Program podintervencije raziskave na
področju uporabe apitehničnih ukrepov in drugih načinov za zatiranje varoze
sprejme minister in se objavi na osrednjem spletnem mestu državne uprave.
(2) Program
zatiranja varoze iz tega člena mora določati zlasti:
1.     
cilje podintervencije raziskave na področju
uporabe apitehničnih ukrepov in drugih načinov za zatiranje varoze;
2.     
način in dinamiko raziskav;
3.     
pogoje, ki jih morajo izpolnjevati izvajalci
raziskav;
4.     
vsebino, ki jo mora ponudnik zagotavljati pri
izvajanju raziskav;
5.     
vsebino poročila o izvedbi raziskav in
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi. Poročilo se objavi na spletni strani izvajalca.
f) Analiza čebeljih pridelkov
77. člen
(namen)
Namen podintervencije analiza čebeljih
pridelkov je podpora za izvajanje analiz čebeljih pridelkov, ki bodo omogočile
pregled stanja na terenu glede različnih analiz čebeljih pridelkov in podale
informacije čebelarjem o kakovosti njihovih pridelkov.
78. člen
(izvajalec)
Izvajalec podintervencije analiza čebeljih
pridelkov je pravna oseba, ki izkazuje reference s področja analiz čebeljih
pridelkov in ima delovne oziroma strokovne izkušnje s tega področja ter je
izbran na javnem naročilu.
79. člen
(program analize čebeljih pridelkov)
(1) Program
analize čebeljih pridelkov sprejme minister in se objavi na osrednjem spletnem
mestu državne uprave.
(2) Program
analize čebeljih pridelkov določa zlasti:
1.     
cilje podintervencije analiza čebeljih
pridelkov;
2.     
način in dinamiko izvedbe ter način vzorčenja;
3.     
območja, na katerih se izvedejo analize
čebeljih pridelkov, in število analiz po statističnih regijah;
4.     
vsebino analiz čebeljih pridelkov;
5.     
vsebino evidence o opravljenih analizah;
6.     
pogoje, ki jih morajo izpolnjevati izvajalci
analiz;
7.     
vsebino poročila o izvedbi in
8.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedenih analizah čebeljih pridelkov, ki se objavi na
spletni strani izvajalca.
80. člen
(rezultati analiz čebeljih pridelkov)
(1) Izvajalec
podintervencije iz prejšnjega člena pošlje ministrstvu rezultate analize
kakovosti čebeljih pridelkov, ki se uporabijo pri pripravi analize stanja glede
kakovosti in zdravstvene ustreznosti čebeljih pridelkov v Republiki Sloveniji.
(2) Izvajalec
podintervencije iz prejšnjega člena pošlje rezultat analize kakovosti čebeljih
pridelkov z razlago posameznemu čebelarju za njegov vzorec brezplačno.
5. Promocija in raziskava trga
sektorja čebelarstvo
a) Promocija čebelarstva
81. člen
(namen)
Namen podintervencije promocija čebelarstva
je promocija čebelarstva in ozaveščanje o pomenu čebel, čebeljih pridelkov,
ohranjanja narave in biotske pestrosti. To bo prispevalo k boljši promociji in
k trženju čebeljih pridelkov ter povečanju ekonomičnosti čebelarskega sektorja.
82. člen
(vlagatelj in upravičenec)
(1) Vlagatelj
je društvo, ki je v Centralnem registru društev registrirano kot čebelarsko
društvo in ima najmanj 10 članov Priznane rejske organizacije za kranjsko
čebelo (v nadaljnjem besedilu: PRO), ki so vpisani v register čebelnjakov.
(2) Upravičenec
je vlagatelj iz prejšnjega odstavka, ki izpolnjuje pogoje iz 83. člena te uredbe.
83. člen
(pogoji za povračilo stroškov nakupa
promocijskih izdelkov)
Vlagatelj je upravičen do povračila
stroškov za nakup promocijskih izdelkov, če:
1.     
je opravil nakup promocijskih izdelkov, pri
čemer za dokazilo o opravljenem nakupu štejeta račun in dokazilo o plačilu
računov na ime vlagatelja;
2.     
je v Centralnem registru društev registriran
kot čebelarsko društvo;
3.     
ima izdelan načrt uporabe promocijskih izdelkov
in promocijskih videopredstavitev o čebelarjenju;
4.     
na dan oddaje vloge nima neporavnanih zapadlih
davčnih obveznosti in drugih denarnih nedavčnih obveznosti v skladu z zakonom,
ki ureja finančno upravo, v višini, ki presega 50 eurov;
5.     
ni v postopku zaradi insolventnosti ali
postopku prisilnega prenehanja, kot ju določa zakon, ki ureja finančno
poslovanje;
6.     
ima odprt transakcijski račun za nakazilo
dodeljenih sredstev v skladu z zakonom, ki ureja kmetijstvo.
84. člen
(upravičeni stroški promocijskih izdelkov)
(1) Vlagatelj
mora imeti izdelan načrt uporabe promocijskih izdelkov in promocijskih
videopredstavitev o čebelarjenju. Ta načrt obsega določitev ciljne skupine in
vsebuje vsaj eno tematiko, s katero se bo ozaveščalo o pomenu čebel, o čebeljih
pridelkih, ohranjanju narave in biotski pestrosti. Načrt je namenjen za
izboljšanje promocije, izboljšanje trženja čebeljih pridelkov ter povečanje
ekonomičnosti in konkurenčnosti čebelarstva.
(2) Upravičeni
stroški nakupa promocijskih izdelkov, ki so povezani z navedenimi vsebinami,
so:
a)     stroški nakupa novih promocijskih izdelkov;
b)     stroški nakupa videovsebin o čebelarjenju.
85. člen
(način povračila stroškov nakupa
promocijskih izdelkov)
(1) Vlagatelj
mora k vlogi na javni razpis priložiti tri tržno primerljive pisne ponudbe
najmanj treh ponudnikov. Ponudbe so primerljive, če je upravičenec vsem
potencialnim ponudnikom poslal enako povpraševanje, v katerem je navedel
minimalne pogoje, ki jih mora neki izdelek vsebovati, da bo lahko izbran. Če
ponudba ne vsebuje minimalnih pogojev, je upravičenec ne sme izbrati. Pri
izračunu višine upravičenih stroškov se upošteva vrednost ponudbe z najnižjo
ceno.
(2) Delež
sofinanciranja upravičenih stroškov za promocijske izdelke znaša do 100 %
skupne vrednosti upravičenih stroškov brez vštetega DDV.
(3) Vlagatelj
je do sredstev v okviru te podintervencije upravičen enkrat v programskem
obdobju 2023–2027.
86. člen
(merila)
(1) Merilo za ocenjevanje vlog za nakup
promocijskih izdelkov je število članov PRO, ki so vpisani v register
čebelnjakov.
(2) Podrobnejše
merilo iz prejšnjega odstavka in točkovnik za ocenjevanje vlog se opredelita v
javnem razpisu.
b) Raziskava trga
87. člen
(namen)
Namen podintervencije raziskava trga je
temeljita tržna raziskava o razmerah na trgu, porabi čebeljih pridelkov in odnosu
širše javnosti do čebelarstva.
88. člen
(izvajalec)
Izvajalec podintervencije raziskava trga je
pravna oseba, ki izkazuje reference s področja raziskav in analiz trga, ima
delovne oziroma strokovne izkušnje s tega področja ter je izbran na javnem naročilu.
89. člen
(program raziskave trga)
(1) Program
podintervencije raziskava trga sprejme minister in se objavi na osrednjem
spletnem mestu državne uprave.
(2) Program
raziskave trga določa zlasti:
1.     
cilje podintervencije raziskava trga;
2.     
vsebino raziskave uporabe čebeljih pridelkov;
3.     
območja, na katerih se izvede raziskava;
4.     
pogoje, ki jih morajo izpolnjevati izvajalci
raziskave;
5.     
vsebino poročila o izvedbi raziskave in
6.     
specifikacijo upravičenih stroškov.
(3) Sredstva
za izvajanje podintervencije iz tega člena se plačajo po opravljeni storitvi in
potrjenem poročilu o izvedbi raziskave trga, ki se objavi na spletni strani
izvajalca.
6. Kakovost in varnost čebeljih
pridelkov
a) Sofinanciranje nakupa oziroma izdelave
satnic s certifikatom ali analiznim izvidom oziroma poročilom o doseženih
temperaturah
90. člen
(namen sofinanciranja)
Namen podintervencije sofinanciranje nakupa
oziroma izdelave satnic s certifikatom ali analiznim izvidom oziroma poročilom
o doseženih temperaturah je zagotoviti večjo kakovost in varnost medu in
ostalih čebeljih pridelkov s sofinanciranjem nakupa oziroma izdelave satnic s
certifikatom, analiznim izvidom oziroma poročilom o doseženih temperaturah.
91. člen
(vlagatelj in upravičenec)
(1) Vlagatelj
je fizična ali pravna oseba, ki čebelari na ozemlju Republike Slovenije in je
vpisan v register čebelnjakov kot odgovorna oseba za vzrejo čebel.
(2) Upravičenec
je vlagatelj iz prejšnjega odstavka, ki izpolnjuje pogoje za pridobitev
sredstev iz 92. člena te uredbe.
92. člen
(pogoji za sofinanciranje nakupa oziroma
izdelave satnic s certifikatom ali analiznim izvidom oziroma poročilom o
doseženih temperaturah)
(1) Vlagatelj
je upravičen do sofinanciranja nakupa oziroma izdelave satnic s certifikatom
ali analiznim izvidom oziroma poročilom o doseženih temperaturah, če:
1.     
je opravil nakup satnic s certifikatom, pri
čemer za dokazilo o opravljenem nakupu štejeta račun in dokazilo o plačilu
računov na ime vlagatelja, ter je dokazilu priložen certifikat o ustreznosti
kupljenih satnic za ekološko čebelarjenje;
2.     
je opravil nakup satnic z analiznim izvidom,
pri čemer za dokazilo o opravljenem nakupu štejeta račun in dokazilo o plačilu
računov na ime vlagatelja, ter je dokazilu priložen analizni izvid teh satnic,
iz katerega je razvidna morebitna vsebnost ostankov kumafosa in osnovna
kemijska analiza voska glede primesi v vosku;
3.     
je predal v izdelavo vosek iz lastne ekološke
proizvodnje predelovalcu za izdelavo satnic, ki ima certifikat za predelavo
voska v ekološke satnice, pri čemer za dokazilo o izdelavi satnic štejeta račun
in dokazilo o plačilu računov na ime vlagatelja, ter je dokazilu priložen
certifikat za ekološko čebelarjenje in predelavo;
4.     
je predal v izdelavo vosek iz lastne
proizvodnje za izdelavo satnic, pri čemer za dokazilo o izdelavi satnic štejeta
račun za izdelavo satnic iz prinesenega voska in dokazilo o plačilu tega računa
na ime vlagatelja, ter je dokazilu priložen analizni izvid teh satnic s
podatkom o potencialnih ostankih kumafosa, ki velja za celotno programsko
obdobje ali
5.     
je sam izdelal satnice iz lastnega voska, pri
čemer za dokazilo o izdelavi satnic štejeta poročilo o izdelavi satnic s
fotografijami z zabeleženim datumom in poročilo o doseženih temperaturah, iz
katerih je razvidna dosežena sterilizacija voska, ter je dokazilu priložen analizni
izvid teh satnic s podatkom o potencialnih ostankih kumafosa, ki velja za
celotno programsko obdobje.
(2) Vlagatelj
iz prejšnjega odstavka je upravičen do sofinanciranja, če izpolnjuje naslednje
pogoje:
1.     
je vpisan v register čebelnjakov najmanj tri leta
pred objavo javnega razpisa za dodelitev sredstev;
2.     
poroča o številu čebeljih družin v skladu s
pravilnikom, ki ureja vpis v register čebelnjakov;
3.     
je vpisan v RKG;
4.     
mu v programskem obdobju 2023–2027 na podlagi
predpisov, ki urejajo področje zdravil za uporabo v veterinarski medicini, ni
bila izdana pravnomočna odločba UVHVVR glede nepravilne uporabe zdravil.
(3) Vlagatelj
iz 5. točke prvega odstavka tega člena mora predložiti potrdilo o usposabljanju
o smernicah dobrih higienskih navad v čebelarstvu ali potrdilo, da ima
vzpostavljen lastni sistem HACCP oziroma sistem dobre higienske prakse v
čebelarstvu.
(4) Certifikat
je dokument kontrolne organizacije za ekološko pridelavo oziroma predelavo, ki
je za kontrolo in certificiranje proizvodov v ekološkem kmetijstvu imenovana na
podlagi odločbe UVHVVR.
(5) Analizni
izvid je dokument, ki ga izda ustrezen laboratorij, ki je akreditiran po
standardu SIST EN ISO/IEC 17025 in zagotavlja neodvisnost in nepristranskost
rezultatov. Analizni izvid mora vsebovati analizni podatek o potencialnih
ostankih kumafosa oziroma osnovno kemijsko analizo voska glede primesi v vosku
in označbo serije satnic.
(6) Za analizni izvid se kot dokazilo iz 2.
in 4. točke prvega odstavka tega člena šteje tudi izjava proizvajalca, ki mora
vsebovati najmanj prepis analiznega izvida laboratorija, številko analiznega
izvida in številko šarže.
(7) Ne glede na 5. točko prvega odstavka
tega člena se pogoj obvezne priložitve fotografije z zabeleženim datumom
izdelave satnic ne uporablja za vloge, vložene v letu 2023.
93. člen
(način sofinanciranja nakupa oziroma
izdelave satnic)
(1) Vlada
pred objavo javnega razpisa za sofinanciranje nakupa oziroma izdelave satnic s
certifikatom ali analiznim izvidom oziroma poročilom o doseženih temperaturah s
sklepom predpiše najvišjo višino priznanih stroškov nakupa satnice, ceno
satnice v primeru predelave voska v satnice oziroma ceno satnice v primeru
lastne izdelave satnic iz voska lastne predelave s certifikatom ali analiznim
izvidom iz prvega odstavka prejšnjega člena.
(2) Vlagatelj
je do sredstev v okviru te podintervencije upravičen za sedem satnic na leto na
eno čebeljo družino in lahko kandidira največ trikrat v programskem obdobju
2023–2027.
(3) Vlagatelj
je do sredstev v okviru te podintervencije upravičen, če čebelari z najmanj:
-       
petimi čebeljimi družinami po ekoloških načelih
in izpolnjuje pogoje iz 1. točke prvega odstavka prejšnjega člena;
-       
10 čebeljimi družinami in izpolnjuje pogoje iz
1. ali 2. točke prvega odstavka prejšnjega člena;
-       
20 čebeljimi družinami in izpolnjuje pogoje iz
3. ali 4. točke prvega odstavka prejšnjega člena ali
-       
100 čebeljimi družinami in izpolnjuje pogoje iz
5. točke prvega odstavka prejšnjega člena.
(4) Delež
sofinanciranja nakupa oziroma izdelave satnic s certifikatom ali analiznim
izvidom oziroma poročilom o doseženih temperaturah znaša 60 % skupne vrednosti
izvedenega nakupa oziroma izdelave satnic s certifikatom ali analiznim izvidom
brez vštetega DDV, ki ne presega višine stroškov, ki jih predpiše vlada v
skladu s prvim odstavkom tega člena. Sofinanciranje se poveča za:
-       
10 % za vlagatelje, ki so vključeni v sheme
kakovosti;
-       
20% za vlagatelje, ki so vključeni v kontrolo
ekološkega čebelarjenja oziroma imajo certifikat ekološkega čebelarjenja, ter
-       
20 % za vlagatelje, ki so predali v izdelavo
vosek iz lastne proizvodnje za izdelavo satnic ali so sami izdelali satnice iz
lastnega voska.
(5) Deleži
sofinanciranja iz tega člena skupno ne morejo presegati 80 % upravičenih
stroškov.
(6) Vlagatelj
je upravičen do sofinanciranja nakupa oziroma izdelave satnic s certifikatom
ali analiznim izvidom oziroma poročilom o doseženih temperaturah za število
čebeljih družin, ki je bilo na dan 31. oktobra
v letu pred oddajo vloge vpisano v register čebelnjakov.
(7) Vlagatelj
lahko vloži samo eno vlogo na leto na razpis.
(8) Podrobnejši
pogoji iz prejšnjega člena se določijo v javnem razpisu.
III. PODROBNEJŠI POSTOPEK PRIDOBITVE SREDSTEV SOFINANCIRANJA
IN SUBVENCIONIRANJA
94. člen
(vložitev in vrstni red obravnave vlog)
(1) Za
vse podintervencije iz prvega odstavka 3. člena
te uredbe upravičenec ali njegov pooblaščenec izpolni elektronsko vlogo in jo
vloži v elektronski obliki, podpisano s kvalificiranim elektronskim podpisom.
Za elektronsko izpolnjevanje in elektronsko vložitev vlog Agencija Republike Slovenije
za kmetijske trge in razvoj podeželja (v nadaljnjem besedilu: agencija)
vzpostavi vstopno spletno mesto na naslovu http://e-kmetija.gov.si, na katerem
se upravičenec ali njegov pooblaščenec za elektronsko vložitev prijavi v
informacijski sistem agencije, ima dostop do vseh podatkov, potrebnih za
izpolnitev vlog, izvede elektronski vnos, vlogo podpiše s kvalificiranim
elektronskim podpisom in jo vloži v informacijski sistem agencije, ki ga
obvesti o uspešni vložitvi vloge. Če elektronsko vlogo vlaga pooblaščenec za
elektronsko vložitev, se mora pred elektronsko vložitvijo vloge registrirati
pri agenciji. Pooblaščenec za elektronsko vložitev pri vnosu vloge izpolni tudi
izjavo o obstoju in sprejemu pooblastila v skladu z zakonom, ki ureja kmetijstvo.
S podpisom na vlogi upravičenec ali njegov pooblaščenec potrdi pravilnost vnosa
podatkov.
(2) Vloge
na javni razpis se vlagajo od dneva, določenega v javnem razpisu, do roka,
določenega v zaprtem javnem razpisu, oziroma do zaprtja odprtega javnega
razpisa. Zaprtje odprtega javnega razpisa zaradi porabe sredstev objavi
ministrstvo na osrednjem spletnem mestu državne uprave.
95. člen
(obravnava vlog)
(1) Vloge
na zaprti javni razpis agencija obravnava ter zahteva odpravo pomanjkljivosti
ob sočasni obravnavi vlog.
(2) Vloge
na odprti javni razpis se preverjajo po vrstnem redu časa oddaje popolne vloge.
Vloga, ki je ustrezno dopolnjena in s tem popolna, se po vrstnem redu uvrsti na
konec seznama popolnih vlog in dobi zaporedno številko vloge.
(3) Izpolnjevanje
pogojev vloge na odprti javni razpis se preverja po vrstnem redu uvrstitve na
seznam popolnih vlog na javni razpis. Dodelitev sredstev se odobri za tiste
popolne vloge na javni razpis, ki izpolnjujejo pogoje, in sicer do višine
razpisanih sredstev za posamezno podintervencijo.
96. člen
(obveznosti upravičenca)
(1) Upravičenec,
ki izvaja podintervencije iz te uredbe, agenciji, ministrstvu, revizijskemu
organu in drugim nadzornim organom omogoči kontrolo na kraju samem in dostop do
dokumentacije, ki je bila podlaga za pridobitev sredstev.
(2) Upravičenec,
ki izvaja podintervencije iz te uredbe, dokumentacijo, ki je bila podlaga za
pridobitev sredstev, hrani še najmanj pet let od dneva zadnjega izplačila
sredstev.
(3) Upravičenec
mora sofinancirane pripomočke in opremo iz 22. člena
te uredbe uporabljati namensko ter jih ne sme odtujiti v petih let od dneva
zadnjega izplačila sredstev z možnostjo odpisa v skladu s predpisanimi
amortizacijskimi dobami.
(4) Upravičencu
za podintervencije iz 20., 31., 47. in 90. člena te uredbe, ki pridobi
sredstva na podlagi te uredbe, do konca programskega obdobja 2023–2027 ne sme
biti izdana pravnomočna odločba UVHVVR glede nepravilne uporabe zdravil v
skladu s predpisi, ki urejajo področje zdravil za uporabo v veterinarski medicini.
(5) Upravičenec
za podintervencijo iz 20. člena te
uredbe, ki pridobi sredstva na podlagi te uredbe, mora imeti potrdilo o
vključenosti v kontrolo ekološkega čebelarjenja ali certifikat za ekološke
čebelje pridelke do konca programskega obdobja 2023–2027.
(6) Upravičenec
za podintervencijo iz 25. člena te
uredbe, ki pridobi sredstva na podlagi te uredbe, mora do konca programskega
obdobja imeti v registru čebelnjakov vpisano vsaj eno čebeljo družino.
97. člen
(objava podatkov)
Na spletni strani agencije se v skladu z
98. členom Uredbe 2021/2116/EU objavi
seznam upravičencev do sredstev za posamezne podintervencije iz te uredbe.
IV. NADZOR IN SPREMLJANJE PODINTERVENCIJ
98. člen
(nadzor in spremljanje podintervencij)
(1) Izpolnjevanje
podintervencij iz te uredbe preverja agencija v skladu z Uredbo 2021/2116/EU,
Uredbo 2021/2115/EU in zakonom, ki ureja kmetijstvo.
(2) Upravni
pregledi in pregledi na kraju samem se v skladu s 60. členom
Uredbe 2021/2116/EU opravljajo tako, da:
-       
zagotavljajo kolikor je mogoče sistematično in
učinkovito preverjanje pravilnosti in popolnosti vseh podatkov in informacij,
ki jih je upravičenec navedel v vlogi z namenom, da pridobi plačilo;
-       
zagotavljajo kolikor je mogoče sistematično in
učinkovito preverjanje izpolnjevanja vseh pogojev upravičenosti ter drugih
obveznosti in zavez v zvezi z vloženimi vlogami oziroma pri pregledih na kraju
samem v zvezi z vlogami, za katere je bil upravičenec izbran za pregled na
kraju samem;
-       
upoštevajo vse prijave in namige drugih
organizacij, služb in posameznikov o domnevnem neizpolnjevanju določenega
pogoja upravičenosti, ki je predmet prijave ali namiga.
(3) Upravni
pregledi in pregledi na kraju samem iz prejšnjega odstavka so podrobneje
opredeljeni v tem členu ter od 99. do 104. člena
te uredbe. Pri upravnem pregledu in pregledu na kraju samem se pri pregledu
izpolnjevanja zahtev iz posamezne podintervencije uporabijo vsi uradno
pridobljeni podatki, ki so potrebni za izvedbo posamezne podintervencije.
(4) UVHVVR
podatke o pravnomočnih odločbah glede nepravilne uporabe zdravil na dan 1. januarja tekočega leta pošlje do 31. marca tekočega leta v skladu s predpisi, ki
urejajo področje zdravil za uporabo v veterinarski medicini, agenciji in
izvajalcem javnih naročil, ki izvajajo podintervencije iz te uredbe.
(5) Agencija
v skladu z akreditacijskimi merili, določenimi v Prilogi I Delegirane uredbe
2022/127/EU, za posamezne upravičence, za katere je bil v tekočem letu izveden
pregled na kraju samem, opravi nadzorstveni pregled zaradi preverjanja
ustreznosti izvedenih pregledov na kraju samem. Z nadzorstvenim pregledom se
delno ali v celoti ponovijo že opravljeni pregledi na kraju samem ali pa se
nadzorstveni pregled izvede sočasno s pregledom na kraju samem.
(6) Vse
ugotovitve po opravljenem pregledu na kraju samem ali po nadzorstvenem pregledu
že izvedenega pregleda na kraju samem se upoštevajo pri upravičenosti do
podpore iz podintervencij iz te uredbe.
99. člen
(podrobnejši elementi upravnega pregleda)
(1) Agencija
opravi preverjanje vseh prejetih vlog in dokumentacije, pri čemer se pregledajo
vsi elementi, ki jih je mogoče in primerno preveriti z upravnimi pregledi.
(2) Upravni
pregledi vlog za sofinanciranje vključujejo zlasti:
-       
preverjanje upravičenosti vlagatelja;
-       
preverjanje izpolnjevanja pogojev upravičenosti;
-       
preverjanje skladnosti z merili za izbor vlog;
-       
preverjanje upravičenosti priglašenih stroškov
naložbe ali projekta;
-       
preverjanje razumnosti priglašenih stroškov
glede na vrsto podintervencije;
-       
preverjanje dvojnega financiranja upravičenih
priglašenih stroškov;
-       
ugotavljanje, ali so bili pogoji za pridobitev
finančnih sredstev ustvarjeni umetno in v nasprotju s cilji, ter odkrivanje in
preprečevanje goljufij.
100. člen
(naknadni upravni pregledi)
Naknadni upravni pregledi se izvajajo pri
podintervencijah za vse odobrene vloge, ki jim je naložena obveznost iz drugega
do šestega odstavka 96. člena te uredbe.
101. člen
(podrobnejši elementi pregleda na kraju
samem)
(1) Pregledi
na kraju samem se lahko izvedejo na podlagi ustreznega vzorčenja. Navedeni pregledi
se praviloma opravijo pred končnim izplačilom sredstev.
(2) Pri
pregledih na kraju samem se preverja skladnost z vsemi merili za upravičenost,
zavezami in drugimi obveznostmi, ki jih je mogoče preveriti na kraju samem.
(3) Ne
glede na prejšnji odstavek se pregledi na kraju samem lahko omejijo na
naključno izbrani vzorec najmanj 30 % stroškov znotraj posamezne izbrane vloge
za pregled na kraju samem. Če se na katerem od stroškov, zajetih v 30 % vzorec,
ugotovi neizpolnjevanje določenega merila za upravičenost, zaveze ali druge
obveznosti, se preveri upravičenost vseh stroškov.
(4) Za
namen intervencij iz te uredbe se pregledi na kraju samem enakomerno
razporedijo na tisto obdobje, v katerem jih je mogoče in smiselno izvajati.
Kadar je ustrezno, se z enim pregledom na kraju samem lahko sočasno opravi več
pregledov pri posameznem upravičencu.
(5) Če
je mogoče nekatera merila za upravičenost, zaveze in druge obveznosti preveriti
le v določenem časovnem obdobju, so lahko za preglede na kraju samem potrebni poznejši
dodatni obiski.
(6) Trajanje
pregledov na kraju samem je omejeno na najkrajše potrebno obdobje.
102. člen
(stopnja pregledov na kraju samem)
Agencija s pregledi na kraju samem pred
končnim izplačilom sredstev preveri vsaj 5 % vlagateljev, ki uveljavljajo
podporo v koledarskem letu.
103. člen
(izbira, povečanje in zmanjšanje
kontrolnega vzorca za pregled na kraju samem)
(1) Vlagatelji,
za katere se že ob predložitvi vloge ali z upravnimi pregledi, ki so opravljeni
pred izvedbo pregleda na kraju samem, ugotovi, da niso upravičeni do plačila,
niso del kontrolnega vzorca.
(2) Kontrolni
vzorec se, kadar je primerno, izbere naključno in z analizo tveganja. Z
naključnim izborom se zagotovi med 20 % in 25 % vlagateljev. Za namen doseganja
najmanjše stopnje kontrole, določene v prejšnjem členu, se vzorec dopolni na
podlagi analize tveganja.
(3) Ne
glede na drugi odstavek se lahko, kadar je primerno, zlasti pri izrazito
majhnih kontrolnih populacijah, kontrola upravičenosti izvede na vzorcu
vlagateljev, ki je dvakratnik najmanjše stopnje kontrole, določene v prejšnjem
členu, ali pa se kontrola opravi na celotni kontrolni populaciji. Izbira
upravičencev v kontrolni vzorec se v takšnem primeru izvede naključno.
(4) Analiza
tveganja iz drugega odstavka tega člena se izdela letno z določitvijo
dejavnikov tveganja in njihove pomembnosti. Učinkovitost analize tveganja se
oceni letno s primerjavo rezultatov pregledov na kraju samem iz vzorca,
izbranega na podlagi analize tveganja, in naključno izbranega vzorca.
(5) Če
se pri pregledih na kraju samem odkrije značilno večja neskladnost v okviru
zadevne intervencije oziroma podintervencije, agencija ustrezno poveča odstotni
delež vlagateljev, pri katerih je treba v naslednjem letu opraviti pregled na
kraju samem.
(6) Agencija
lahko zmanjša minimalno stopnjo pregledov, ki se opravijo vsako koledarsko
leto, opredeljeno s prejšnjim členom. Agencija lahko zmanjša stopnjo samo,
kadar sistemi upravljanja in kontrol pravilno delujejo ter stopnje napak
ostajajo na spremenljivi ravni. Če kateri koli izmed navedenih pogojev ni več
izpolnjen, agencija nemudoma prekliče odločitev o zmanjšanju minimalne stopnje
pregledov na kraju samem. V naslednjem koledarskem letu uporabi minimalno
stopnjo pregledov na kraju samem iz prejšnjega člena.
104. člen
(naknadni pregledi na kraju samem)
(1) Naknadni
pregledi na kraju samem se izvajajo pri podintervenciji iz 20. člena te uredbe.
(2) Z
naknadnimi pregledi se preverjajo zaveze in druge obveznosti po prejemu
sredstev, ki jih je mogoče preveriti na kraju samem in še niso bili predmet
upravnih pregledov.
(3) Naknadni
pregledi v posameznem koledarskem letu zajemajo vsaj 1 % upravičencev, ki so
prejeli sredstva v okviru podintervencije iz prvega odstavka tega člena in za
katere še vedno veljajo obveznosti po izplačilu sredstev.
(4) Vzorec
upravičencev, ki jih je treba pregledati v skladu s tretjim odstavkom tega
člena, se izbere naključno in na podlagi analize tveganja. Naključno se izbere
med 20 % in 25 % upravičencev.
105. člen
(višja sila)
O višji sili ali izjemnih okoliščinah v
skladu z zakonom, ki ureja kmetijstvo, za podintervencije iz 1. točke pod c)
2. člena te uredbe, 2. točke 2. člena
te uredbe, 3. točke pod a) 2. člena te
uredbe, 5. točke pod a) 2. člena te
uredbe in 6. točke pod a) 2. člena te uredbe mora upravičenec ali njegova
pooblaščena oseba agencijo pisno obvestiti na obrazcu iz Priloge 1, ki je
sestavni del te uredbe, in predložiti ustrezna dokazila v 15 dneh od dneva, ko upravičenec oziroma njegova pooblaščena oseba to lahko
stori.
V. NEIZPOLNJEVANJE OBVEZNOSTI
106. člen
(upravne sankcije)
(1) Upravne
sankcije se izvedejo v skladu s 60. in 61. členom
Uredbe 2021/2116/EU in določbami zakona, ki ureja kmetijstvo.
(2) Upravičenec,
ki izvaja podintervencije iz te uredbe in ne hrani dokumentacije, kot to določa
drugi odstavek 96. člena te uredbe, mora v proračun Republike Slovenije
vrniti 10 % izplačanih sredstev. Če zamudi rok za vračilo sredstev iz odločbe o
vračilu, mora vrniti znesek skupaj z zakonitimi zamudnimi obrestmi.
(3) Upravičenec,
ki izvaja podintervencijo iz 25. člena te
uredbe in nima do konca programskega obdobja v registru čebelnjakov vpisane
vsaj ene čebelje družine vsako leto, kot to določa šesti odstavek 96. člena te uredbe, mora v proračun Republike
Slovenije vrniti 10 % izplačanih sredstev. Če zamudi rok za vračilo sredstev iz
odločbe o vračilu, mora vrniti znesek skupaj z zakonitimi zamudnimi obrestmi.
(4) Upravičenec,
ki izvaja podintervencije iz te uredbe in ne omogoči kontrole na kraju samem iz
prvega odstavka 96. člena te uredbe, mora v proračun Republike Slovenije
vrniti vsa izplačana sredstva. Če zamudi rok za vračilo sredstev iz odločbe o
vračilu, mora vrniti znesek skupaj z zakonitimi zamudnimi obrestmi. Poleg tega
se upravičenec izključi iz zadevne podintervencije do konca programskega
obdobja 2023–2027.
(5) Upravičenec,
ki sofinancirane pripomočke in opremo iz 22. člena
te uredbe ne uporablja v skladu z namenom, kot to določa tretji odstavek 96. člena te uredbe, mora vsa izplačana sredstva
vrniti v proračun Republike Slovenije. Če zamudi rok za vračilo sredstev iz
odločbe o vračilu, mora vrniti znesek skupaj z zakonitimi zamudnimi obrestmi.
Poleg tega se upravičenec izključi iz zadevne podintervencije do konca
programskega obdobja 2023–2027.
(6) Če
je upravičencu pri podintervencijah iz 20., 31., 47. in 90. člena te uredbe do konca programskega obdobja
2023–2027 izdana pravnomočna odločba UVHVVR glede nepravilne uporabe zdravil v
skladu s predpisi, ki urejajo področje zdravil v veterinarski medicini, kot to
določa četrti odstavek 96. člena te uredbe, mora vsa izplačana sredstva
vrniti v proračun Republike Slovenije. Če zamudi rok za vračilo sredstev iz
odločbe o vračilu, mora vrniti znesek skupaj z zakonitimi zamudnimi obrestmi.
Poleg tega se upravičenec izključi iz zadevnega ukrepa do konca programskega
obdobja 2023–2027.
(7) Če
upravičenec pri podintervenciji iz 20. člena
te uredbe, ki pridobi sredstva na podlagi te uredbe, nima potrdila o
vključenosti v kontrolo ekološkega čebelarjenja ali certifikat za ekološke pridelke
do konca programskega obdobja 2023–2027, kot to določa peti odstavek 96. člena te uredbe, mora v proračun Republike
Slovenije vrniti 10 % izplačanih sredstev. Če zamudi rok za vračilo sredstev iz
odločbe o vračilu, mora vrniti znesek skupaj z zakonitimi zamudnimi obrestmi.
107. člen
(klavzula o izogibanju)
V skladu z 62. členom
Uredbe 2021/2116/EU agencija ne odobri vloge za vse podintervencije iz 2. člena te uredbe, če ugotovi, da je upravičenec
pogoje za pridobitev plačil ustvaril umetno in v nasprotju z nameni oziroma
cilji podintervencije.

Priloga
1: Obrazec »Uveljavljanje odstopanja od obveznosti v primeru višje sile«


Uredba o izvajanju intervencij v sektorju čebelarskih
proizvodov iz strateškega načrta skupne kmetijske politike 2023–2027 (Uradni
list RS, št. 17/23) vsebuje naslednjo končno določbo:
»VI. KONČNA DOLOČBA
108. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
izvajanju intervencij v sektorju čebelarskih proizvodov iz strateškega načrta
skupne kmetijske politike 2023–2027 (Uradni list RS, št. 58/23) vsebuje naslednjo prehodno in
končno določbo:
»PREHODNA IN KONČNA DOLOČBA
4. člen
(končanje postopkov)
Postopki, začeti na podlagi Uredbe o
izvajanju intervencij v sektorju čebelarskih proizvodov iz strateškega načrta
skupne kmetijske politike 2023–2027 (Uradni list, št. 17/23), se končajo v
skladu s to uredbo.
5. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.