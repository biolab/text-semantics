I. SPLOŠNE DOLOČBE
1. člen
(področja, ki jih ureja pravilnik)
(1) Ta pravilnik določa:
1.     
natančnejši postopek in podrobnejša merila za razvrščanje zdravil na
listo zdravil,
2.     
natančnejši postopek in podrobnejša merila za izločitev zdravil z liste
zdravil,
3.     
pogoje in postopek za določanje omejitev predpisovanja ali izdajanja
posameznega zdravila,
4.     
stroške postopka,
5.     
način, postopek in merila ter roke za določanje najvišjih priznanih
vrednosti za posamezne skupine medsebojno zamenljivih zdravil,
6.     
natančnejši postopek in natančnejše pogoje za določanje terapevtskih
skupin zdravil ter njihovih najvišjih priznanih vrednosti,
7.     
merila ter pogoje in postopek za sklenitev dogovora o ceni zdravil z
Zavodom za zdravstveno zavarovanje Slovenije (v nadaljnjem besedilu: Zavod) in
8.     
evidence o zdravilih, ki so razvrščena na listo zdravil, najvišjih
priznanih vrednostih za posamezne skupine medsebojno zamenljivih zdravil,
terapevtskih skupinah zdravil in njihovih najvišjih priznanih vrednosti.
(2) Zavod razvršča zdravila na listo
zdravil, prerazvršča zdravila z ene liste zdravil na drugo listo, izloča
zdravila z liste zdravil, določa omejitev predpisovanja ali izdajanja
posameznega zdravila in določa terapevtske skupine zdravil na podlagi
strokovnega mnenja komisije za razvrščanje zdravil na listo zdravil iz 32.
člena tega pravilnika.
2. člen
(izrazi)
(1) Izrazi, uporabljeni v tem
pravilniku, imajo naslednji pomen:
1.     
"Analiza finančnih učinkov (Budget Impact Analysis)" je
analiza, katere cilj je natančna ocena finančnih posledic novega načina
zdravljenja v breme zdravstvenega zavarovanja.
2.     
"Analiza občutljivosti" je ocena posledic nezanesljivosti pri
parametrih vrednotenja in pri predpostavkah, na katerih temelji
farmakoekonomski model v analizi stroškovne učinkovitosti in analizi stroškovne
koristnosti.
3.     
"Analiza stroškov (Cost Analysis)" je vrsta ekonomske analize,
ki upošteva le stroške zdravljenja ne glede na izide zdravljenja.
4.     
"Analiza stroškovne učinkovitosti (Cost-Effectiveness
Analysis)" je vrsta ekonomske analize, ki primerja stroške zdravljenja,
izražene v monetarnih enotah, in izide zdravljenja, izražene v enotah kliničnih
izidov, kot so dodatno leto življenja.
5.     
"Analiza stroškovne koristnosti (Cost-Utility Analysis)" je
podvrsta analize stroškovne učinkovitosti, kjer je izid zdravljenja izražen v
enotah humanističnih izidov, kot so leta zdravstveno kakovostnega življenja
(QALY), ki temelji na pacientovi subjektivni oceni kakovosti njegovega
zdravstvenega stanja.
6.     
"Analiza zmanjševanja stroškov (Cost-Minimization Analysis)"
je vrsta ekonomske analize, ki primerja le stroške zdravljenja, ker med izidi
zdravljenj ni razlik.
7.     
"Bolnišnica" je izvajalec zdravstvene dejavnosti, ki opravlja
specialistično bolnišnično dejavnost ali specialistično ambulantno dejavnost na
sekundarni ali terciarni ravni zdravstvene dejavnosti.
8.     
"Bolnišnično zdravilo" je zdravilo, ki ga je zaradi njegovih
lastnosti mogoče dajati le v bolnišnici.
9.     
"Cena zdravila" je veljavna cena zdravila, dogovorjena ali
določena v skladu z zakonom, ki ureja zdravila, in je podlaga za obračun
zdravila zdravstvenemu zavarovanju ali izvajalcem zdravstvene dejavnosti.
10.  
"Definirani dnevni odmerek" je enota Svetovne zdravstvene
organizacije za porabo zdravil.
11.  
"Diskontna stopnja" je stopnja, s katero se izračuna sedanja
vrednost prihodnjih denarnih tokov.
12.  
"Dodana vrednost zdravila" je vrednost zdravila, ki se izrazi
z relativno terapevtsko vrednostjo ali ekonomsko prednostjo glede na
primerjalno zdravilo.
13.  
"Galensko zdravilo" je zdravilo za uporabo v humani medicini,
kakor je opredeljeno v zakonu, ki ureja zdravila.
14.  
"Generično zdravilo" je zdravilo, kakor je opredeljeno v
zakonu, ki ureja zdravila.
15.  
"Imetnik dovoljenja" je skupni izraz za imetnika dovoljenja za
promet z zdravilom oziroma njegovega zastopnika v Republiki Sloveniji, imetnika
dovoljenja za promet s paralelno uvoženim zdravilom, imetnika dovoljenja za
vnos ali uvoz zdravila, razvrščenega na seznam nujno potrebnih zdravil za
uporabo v humani medicini, ter imetnika pozitivnega mnenja Evropske agencije za
zdravila za paralelno distribucijo zdravila.
16.  
"Izločitev z liste zdravil" pomeni ukinitev kritja obveznega
zdravstvenega zavarovanja za zdravilo, ker ni več predmet razvrščanja iz 3.
člena tega pravilnika ali ker ne izpolnjuje več meril iz 5. člena tega
pravilnika ali ker je prišlo do izpolnitve enega od meril iz 16. člena tega
pravilnika.
17.  
"Izredna višja dovoljena cena" je cena, kakor je opredeljena v
zakonu, ki ureja zdravila.
18.  
"Izvajalec zdravstvene dejavnosti" je fizična ali pravna
oseba, ki ima z Zavodom sklenjeno pogodbo za opravljanje zdravstvene dejavnosti.
19.  
"Javna agencija" je Javna agencija Republike Slovenije za
zdravila in medicinske pripomočke.
20.  
"Končni izid zdravljenja" je izid, ki se nanaša na čas
podaljšanja življenja za zdravljeno bolezen ali čas do njene ponovitve.
21.  
"Lista zdravil" je skupni izraz za pozitivno in vmesno listo
zdravil na recept ter seznam bolnišničnih zdravil.
22.  
"Magistralno zdravilo" je zdravilo za uporabo v humani
medicini, kakor je opredeljeno v zakonu, ki ureja zdravila.
23.  
"Nadomestno zdravilo" je zdravilo, ki nima dovoljenja za
promet v Republiki Sloveniji, ima pa posebno dovoljenje za vnos ali uvoz, in
lahko v primeru motnje v preskrbi z razvrščenim zdravilom, ki ima enako
učinkovino, tega nadomesti.
24.  
"Nadomestni izid zdravljenja" je rezultat kliničnega izida
(vrednost krvnega tlaka, holesterola, glikiranega hemoglobina, hospitalizacije
in podobno), na podlagi katerega je mogoče sklepati na učinkovitost
zdravljenja.
25.  
"Najvišja dovoljena cena" je cena, kakor je opredeljena v
zakonu, ki ureja zdravila.
26.  
"Najvišja priznana vrednost (NPV)" je cenovni standard, ki ga
Zavod določi za posamezno zdravilo v skupini medsebojno zamenljivih zdravil in
v terapevtski skupini zdravil, ki se krije iz obveznega zdravstvenega
zavarovanja v celoti ali v ustreznem odstotnem deležu na podlagi zakona, ki
ureja zdravstveno varstvo in zdravstveno zavarovanje (v nadaljnjem besedilu:
zakon) in glede na razvrstitev zdravila na listo zdravil.
27.  
"Novo zdravilo" pomeni, da zdravilo z enako učinkovino še ni
razvrščena na listo zdravil.
28.  
"Omejitev izdajanja" pomeni, da farmacevt v lekarni lahko izda
zdravilo v breme obveznega zdravstvenega zavarovanja le v okviru določene
omejitve.
29.  
"Omejitev predpisovanja" pomeni, da zdravnik lahko predpiše
zdravilo v breme obveznega zdravstvenega zavarovanja le v okviru določene
omejitve.
30.  
"Oznaka razvrščenega zdravila" je sestavljena oznaka, ki poleg
oznake liste zdravil in odstotnega deleža, ki se krije iz obveznega
zdravstvenega zavarovanja, lahko vsebuje oznako za zdravilo z določeno
omejitvijo predpisovanja ali izdajanja in oznako za zdravilo z določeno
najvišjo priznano vrednostjo.
31.  
"Oznaka zdravila iz seznama bolnišničnih zdravil" je
sestavljena oznaka, ki poleg oznake seznama lahko vsebuje oznako za zdravilo z
določeno omejitvijo predpisovanja in oznako za zdravilo z določeno najvišjo priznano
vrednostjo.
32.  
"Podobno biološko zdravilo" je zdravilo, kakor je opredeljeno
v zakonu, ki ureja zdravila.
33.  
"Postopek" je skupni izraz za postopek razvrščanja,
prerazvrščanja, izločitve z liste zdravil ter postopek določitve ali spremembe
omejitve predpisovanja ali izdajanja, ki se vodijo na podlagi tega pravilnika.
34.  
"Prerazvrščanje" je sprememba razvrstitve zdravila z ene liste
zdravil na drugo listo zdravil.
35.  
"Prilagoditev farmakoekonomske analize" pomeni za slovenski
prostor s slovenskimi vhodnimi podatki metodološko prilagoditev analize,
narejene za eno od držav članic Evropskega gospodarskega prostora.
36.  
"Primerjalno zdravilo" je zdravilo, ki je osnova za primerjavo
zdravila v postopku pri ugotavljanju relativne terapevtske vrednosti in v
farmakoekonomskih analizah.
37.  
"Primerljiva oblika zdravila" je različna farmacevtska oblika
zdravila s primerljivim sproščanjem in enako uporabo.
38.  
"Primerljivi odmerek" je odmerek zdravila, ki, glede na
podatke iz povzetka glavnih značilnosti zdravila in strokovne literature, daje
primerljiv klinični učinek glede na primerjalno zdravilo.
39.  
"Priporočeni odmerek" je vzdrževalni odmerek zdravila za 70
kilogramov težko odraslo osebo za določeno terapevtsko indikacijo.
40.  
"Razmerje stroškovne učinkovitosti (Incremental Cost-Effectiveness
Ratio – ICER)" je razmerje prirastka stroškov in prirastka učinkovitosti
ali koristnosti novega zdravljenja v primerjavi s standardnim zdravljenjem v
Republiki Sloveniji.
41.  
"Razvrščanje" je odločanje o razvrstitvi zdravila na listo
zdravil.
42.  
"Relativna terapevtska vrednost" je razlika med učinkovitostjo
dveh ali več zdravil ali terapevtskih postopkov, ki predstavljajo primerljive
alternative za doseganje želenega izida zdravljenja v običajni klinični praksi.
Za ugotavljanje relativne terapevtske vrednosti se uporabi zdravilo z isto
terapevtsko indikacijo, v primerjavo pa se vključijo tudi ostala zdravila v
farmakološko-terapevtski skupini, zlasti zdravila izbora iz terapevtskih
smernic in ostala najpogosteje uporabljana zdravila.
43.  
"Seznam medsebojno zamenljivih zdravil z NPV" je seznam
Zavoda, ki vsebuje najvišje priznane vrednosti za razvrščena zdravila s seznama
medsebojno zamenljivih zdravil, ki ga objavlja Javna agencija.
44.  
"Terapevtska indikacija zdravila" je v povzetku glavnih
značilnosti zdravila navedena bolezen ali motnja, pri kateri lahko zdravilo
učinkuje v smislu ozdravitve ali izboljšanja.
45.  
"Terapevtska skupina zdravil" je skupina zdravil, razvrščenih
na pozitivno in vmesno listo zdravil z enako terapevtsko indikacijo, ki lahko
vključuje posamezna zdravila, kombinirana zdravila in različne farmacevtske
oblike zdravila, ki jo določi Zavod.
46.  
"Zdravila na recept" so zdravila, ki jih Zavod razvrsti na
pozitivno ali vmesno listo zdravil in jih osebni ali napotni zdravnik predpiše
na recept ter se jih izda v lekarnah.
47.  
"Zdravilo sirota" je zdravilo za zdravljenje redkih bolezni,
ki je pridobilo ta status od Evropske agencije za zdravila.
48.  
"Zdravljenje" je zdravstvena storitev, ki vključuje tudi
zdravila.
49.  
"Zdravstvena institucija" je izvajalec zdravstvene dejavnosti.
50.  
"Zdravstveno zavarovanje" je skupni izraz za obvezno in
dopolnilno zdravstveno zavarovanje.
(2) V tem pravilniku imajo oznake in
kratice naslednji pomen:
1.     
"ATC" pomeni anatomsko-terapevtsko-kemijsko klasifikacijo
zdravil,
2.     
"B" pomeni zdravilo s seznama bolnišničnih zdravil,
3.     
"C" ob oznaki liste zdravil pomeni zdravilo z določeno
najvišjo priznano vrednostjo,
4.     
"IVDC" pomeni izredno višjo dovoljeno ceno,
5.     
"N" je oznaka za zdravilo, ki je izločeno z liste zdravil,
6.     
"NDC" pomeni najvišjo dovoljeno ceno,
7.     
"NPV" pomeni najvišjo priznano vrednost,
8.     
"P" pomeni pozitivno listo zdravil na recept,
9.     
"V" pomeni vmesno listo zdravil na recept,
10.  
"*" zvezdica ob razvrstitvi pomeni zdravilo z omejitvijo
predpisovanja ali izdajanja.
3. člen
(predmet razvrščanja)
(1) Na listo zdravil se razvrščajo:
1.     
zdravila, ki imajo dovoljenje za promet v Republiki Sloveniji,
2.     
zdravila z dovoljenjem za promet za paralelni uvoz,
3.     
zdravila s pozitivnim mnenjem Evropske agencije za zdravila za paralelno
distribucijo,
4.     
zdravila s seznama nujno potrebnih zdravil za uporabo v humani medicini,
ki nimajo dovoljenja za promet, imajo pa posebno dovoljenje za vnos ali uvoz,
5.     
nadomestna zdravila,
6.     
galenska zdravila za uporabo v humani medicini, in
7.     
magistralna zdravila.
(2) Bolnišnično zdravilo se razvršča,
če njegova cena v priporočenem odmerku presega vrednost 5.000 eurov na osebo v
enem letu v breme zdravstvenega zavarovanja.
4. člen
(lista zdravil)
(1) Zdravila na recept se razvrstijo
na pozitivno listo zdravil ali na vmesno listo zdravil.
(2) Bolnišnična zdravila se razvrstijo
na seznam bolnišničnih zdravil.
(3) Zdravila se razvrstijo z
lastniškimi imeni, razen magistralnih zdravil.
II. MERILA ZA RAZVRŠČANJE IN PRERAZVRŠČANJE
5. člen
(merila)
V postopku razvrščanja in prerazvrščanja se
zdravila ocenjuje na podlagi naslednjih meril:
1.     
pomen zdravila z vidika javnega zdravja,
2.     
prednostne naloge izvajanja programa zdravstvenega varstva,
3.     
terapevtski pomen zdravila,
4.     
relativna terapevtska vrednost zdravila,
5.     
ocena farmakoekonomskih podatkov za zdravilo,
6.     
ocena etičnih vidikov,
7.     
prioritete programov zdravstvenega varstva ter
8.     
podatki in ocene iz referenčnih virov.
6. člen
(pomen za javno zdravje in prioritete
programov zdravstvenega varstva)
(1) Za oceno pomena posameznega
zdravila z vidika javnega zdravja, prednostnih nalog izvajanja programa
zdravstvenega varstva in prioritete programov zdravstvenega varstva se
upoštevajo prednostna področja preprečevanja in zdravljenja oseb in stanj, ki
so:
1.     
določena v 23. členu zakona,
2.     
opredeljena v resoluciji, ki se nanaša na nacionalni plan zdravstvenega
varstva, ali
3.     
opredeljena v dokumentih Svetovne zdravstvene organizacije o
prioritetnih programih zdravstvenega varstva v Evropi.
(2) Pri oceni iz prejšnjega odstavka
se upošteva tudi pomen področij, ki niso posebej našteta v dokumentih iz
prejšnjega odstavka, kadar imajo velik javno zdravstven pomen.
7. člen
(terapevtski pomen zdravila)
(1) Zdravilo se opredeli glede na
terapevtski pomen kot:
1.     
zdravilo z dokazanim pozitivnim vplivom na končne izide zdravljenja,
2.     
zdravilo z dokazanim pozitivnim vplivom na nadomestne izide zdravljenja
ali
3.     
zdravilo s pozitivnim vplivom na kakovost življenja.
(2) Pri oceni terapevtskega pomena
zdravila se upošteva stopnja priporočila za zdravila v terapevtskih smernicah
slovenskih in evropskih strokovnih združenj:
1.     
razred I: zdravilo je prepričljivo in nedvomno učinkovito, zato ga je
treba obvezno uporabljati,
2.     
razred IIa: dokazi o učinkovitosti zdravila niso enotni, vendar
prevladujejo dokazi, da je zdravilo učinkovito, zato priporočajo uporabo,
3.     
razred IIb: obstaja premalo dokazov o učinkovitosti, zato ne priporočajo
uporabe zdravila, razen v izjemnih primerih, ali
4.     
razred III: zdravilo nima dokazov o klinični učinkovitosti, zato uporabo
odsvetujejo.
8. člen
(relativna terapevtska vrednost zdravila)
Zdravilo se opredeli glede na relativno
terapevtsko vrednost kot:
1.     
zdravilo z novo terapevtsko vrednostjo, kadar gre za zdravilo za
zdravljenje ali preprečevanje bolezni, za katero doslej ni bilo učinkovitega
zdravljenja ali
2.     
zdravilo z dodano terapevtsko vrednostjo, kadar gre v primerjavi s
primerjalnim zdravilom za:
a)   
ugodnejši vpliv na končni izid zdravljenja,
b)   
ugodnejši vpliv na nadomestni izid zdravljenja,
c)   
učinkovitejše zdravljenje simptomov bolezni,
d)   
izboljšan varnostni profil zdravila ali
e)   
pacientu prijaznejšo uporabo zdravila.
9. člen
(ocena farmakoekonomskih podatkov za
zdravilo)
(1) Zavod ocenjuje zdravilo na podlagi
rezultatov farmakoekonomske analize in analize finančnih učinkov, ki mora biti
prikazana za obdobje prvih treh let kritja zdravstvenega zavarovanja.
(2) V primeru analize stroškovne
učinkovitosti oziroma koristnosti, narejene ali prilagojene za slovenski
prostor, se kot podlaga za oceno zdravila upošteva tudi mejno razmerje
stroškovne učinkovitosti, kot razmerje prirastka stroškov in prirastka
učinkovitosti ali koristnosti med novim in standardnim zdravljenjem, ki ga s
sklepom določi upravni odbor Zavoda na podlagi načrtovanih sredstev obveznega
zdravstvenega zavarovanja za zdravila, določenih s finančnim načrtom Zavoda.
(3) V primeru analize finančnih
učinkov se kot podlaga za oceno zdravila upošteva vidik načrtovanih sredstev
obveznega zdravstvenega zavarovanja za zdravila, določenih s finančnim načrtom
Zavoda.
10. člen
(vrste in rezultati farmakoekonomskih
analiz)
(1) Pri pripravi farmakoekonomskih
analiz iz prejšnjega člena se lahko uporabi:
1.     
celostno vrednotenje z analizo stroškov in izidov zdravljenja, ali
2.     
delno vrednotenje z analizo stroškov.
(2) Farmakoekonomske analize, ki se
lahko uporabijo kot temelj za oceno farmakoekonomskih podatkov, so:
1.     
analiza stroškovne učinkovitosti,
2.     
analiza stroškovne koristnosti,
3.     
analiza zmanjševanja stroškov ali
4.     
analiza stroškov.
(3) Rezultati farmakoekonomske analize
se praviloma izražajo kot:
1.     
razmerje prirastka stroškov in prirastka učinkovitosti ali koristnosti
med novim in standardnim zdravljenjem za dodatno leto zdravstveno kakovostnega
življenja ali
2.     
razmerje prirastka stroškov in prirastka učinkovitosti ali koristnosti
med novim in standardnim zdravljenjem za dodatno leto življenja, za čas do
napredovanja bolezni, ali za število preprečenih bolezenskih stanj ali
3.     
primerjava stroškov med novim in standardnim zdravljenjem na letni
ravni.
11. člen
(vidik farmakoekonomskih podatkov)
(1) Farmakoekonomska analiza se izvaja
z vidika zdravstvenega zavarovanja. Analiza se lahko izvede tudi z družbenega
vidika, zlasti kadar se lahko pričakuje pomembna razlika med družbenim vidikom
in vidikom zdravstvenega zavarovanja. V tem primeru morata biti oba vidika
prikazana ločeno.
(2) Analiza finančnih učinkov se
izvaja z vidika zdravstvenega zavarovanja.
12. člen
(vsebina farmakoekonomskih podatkov)
(1) Farmakoekonomska analiza mora
vsebovati naslednje postavke:
1.     
osnovne informacije o analizi:
a)   
naročnika analize,
b)   
izvajalca analize,
c)   
razkritje potencialnih navzkrižnih interesov izvajalca,
2.     
ključna izhodišča analize, ki vključujejo:
a)   
namen analize,
b)   
vidik,
c)   
terapevtsko indikacijo,
d)   
ciljno populacijo,
e)   
običajno ali standardno zdravljenje,
f)    
zdravljenje z novim zdravilom,
g)   
navedba primerjalnih zdravil,
h)   
primerjava varnostnega vidika novega in običajnega zdravljenja,
i)     
obdobje, na katerega se analiza nanaša,
j)     
opis vhodnih podatkov (stroški, epidemiološki podatki, podatki o
učinkovitosti),
k)   
vire vhodnih podatkov skupaj s prednostmi, slabostmi, zanesljivostjo
virov ter merili izbire raziskav in datotek,
l)     
postopek pridobivanja vhodnih podatkov,
3.     
vrsto analize,
4.     
opis modela in njegove validacije, če je modelna analiza,
5.     
jasen zapis izidov zdravljenja, ki so klinični in humanistični (kakovost
življenja),
6.     
vir informacij o izidih zdravljenja (sistematični pregled literature ali
meta-analizo),
7.     
diskontiranje stroškov oziroma izidov zdravljenja,
8.     
predpostavke analize,
9.     
analizo občutljivosti,
10.  
rezultate s komentarjem,
11.  
metodologijo prenosa v slovenski prostor, kadar gre za tuje analize,
12.  
povzetek analize in
13.  
v primeru modelne analize, računalniški model v elektronski preglednici
z nezaščiteno vsebino.
(2) Priporočena fiksna diskontna
stopnja iz 7. točke prejšnjega odstavka znaša tri do pet odstotkov, v analizi
občutljivosti pa variira od nič do osem odstotkov.
(3) Analiza finančnih učinkov mora
vsebovati naslednje postavke:
1.     
uvodne informacije:
a)   
epidemiološke podatke (prevalenca in incidenca bolezni, starost, spol in
dejavniki tveganja) za Slovenijo, če zanjo podatki obstajajo, sicer iz tujih
virov,
b)   
klinične podatke (opis patologije, napredovanja bolezni in obstoječih
možnosti zdravljenja),
c)   
ekonomske podatke (upoštevane farmakoekonomske analize),
2.     
opis novega zdravljenja v primerjavi s standardnim, vključno z
morebitnimi spremembami izvajanja zdravljenja,
3.     
cilj analize finančnih učinkov (upoštevati je treba vidik zdravstvenega
zavarovanja),
4.     
metode in obliko analize:
a)   
določitev populacije (po letih, z upoštevanjem vseh znanih ukrepov, kot
so omejitve predpisovanja, spodbujeno povpraševanje, neželeni učinki),
b)   
umestitev novega zdravila v postopke zdravljenja,
c)   
obdobje, na katerega se analiza nanaša,
d)   
opis modela,
e)   
opis vhodnih podatkov,
f)    
vire podatkov, skupaj s prednostmi, slabostmi, zanesljivostjo virov ter
merili izbire, raziskav in datotek,
g)   
postopek pridobivanja podatkov,
h)   
opis metod(e) za izdelavo analize ter
5.     
rezultate:
a)   
prikaz vpliva uvedbe novega zdravila v breme zdravstvenega zavarovanja
za vsako posamezno leto za pesimistično, optimistično in srednjo varianto,
b)   
prikaz vsakoletnih stroškov uvedbe novega zdravila (skupni stroški in
stroški po posameznih postavkah) za pesimistično, optimistično in srednjo
varianto,
c)   
analizo občutljivosti, če je narejena,
d)   
grafično predstavitev modela, če je uporabljen,
e)   
navedbo uporabljenih predpostavk modela, če je uporabljen, in
f)    
računalniški model v obliki preglednih listov v elektronski preglednici
z nezaščiteno vsebino, če je uporabljen.
(4) Za prikaz rezultatov analize
zmanjševanja stroškov ali analize stroškov se lahko uporabi obrazec E iz
Priloge 1 tega pravilnika.
13. člen
(obveznost farmakoekonomskih podatkov)
(1) Farmakoekonomski podatki z analizo
stroškovne učinkovitosti ali analizo stroškovne koristnosti in analizo
finančnih učinkov, narejeni ali prilagojeni za slovenski prostor, so obvezna
priloga vloge, kadar gre za:
1.     
novo zdravilo,
2.     
novo terapevtsko indikacijo razvrščenega zdravila,
3.     
prerazvrščanje ali
4.     
določitev ali spremembo omejitve predpisovanja ali izdajanja.
(2) V primeru iz prejšnjega odstavka,
ko gre za prilagoditev farmakoekonomske analize, je obvezna priloga vloge tudi
izvorna analiza ali njen prevod v slovenskem jeziku ali jeziku, ki je Zavodu
razumljiv.
(3) Za zdravilo iz prvega odstavka
tega člena, ki ima v vseh jakostih in oblikah v analizi finančnih učinkov v
prvih treh letih kritja predvideni skupni promet v breme zdravstvenega
zavarovanja do vključno 500.000 eurov, zadostuje, da je vlogi iz prvega
odstavka tega člena, namesto farmakoekonomske analize, priložena izvorna analiza
ali njen prevod v slovenskem jeziku ali jeziku, ki je Zavodu razumljiv in ki je
bila opravljena za eno od držav članic Evropskega gospodarskega prostora.
(4) Če zdravilo iz prejšnjega odstavka
po preteku tretjega leta kritja ali prej preseže skupni znesek 500.000 eurov v
breme zdravstvenega zavarovanja, mora imetnik dovoljenja v šestih mesecih od
prejema poziva Zavoda predložiti farmakoekonomsko analizo v skladu s prvim
odstavkom tega člena. Če imetnik dovoljenja v tem roku analize ne predloži,
Zavod začne postopek za izločitev zdravila z liste zdravil.
(5) Za zdravilo iz prvega odstavka
tega člena, pri katerem ni klinično pomembnih razlik v učinkovitosti in
varnosti glede na primerjalno zdravilo, se vlogi iz prvega odstavka tega člena
predloži analiza zmanjševanja stroškov ali analiza stroškov.
(6) Vse zahtevane analize za zdravila
iz tega člena morajo temeljiti na rezultatih javno dostopnih metaanaliz ali
visoko kakovostnih randomiziranih raziskav. Dopolnilne podatke, če so potrebni,
se lahko povzame iz opazovalnih raziskav. Če ni na voljo dovolj realnih
podatkov, se za analizo lahko uporabijo metode modeliranja.
14. člen
(ocena etičnih vidikov)
Etični vidik se kot merilo upošteva zlasti
pri oceni zdravil za zdravljenje hudih ali redkih bolezni.
15. člen
(podatki in ocene iz referenčnih virov)
V okviru merila podatkov in ocen iz
referenčnih virov se upoštevajo podatki iz strokovnih in znanstvenih
publikacij, terapevtskih smernic, izsledkov in ocen referenčnih strokovnih
združenj, podatki in smernice Svetovne zdravstvene organizacije in drugih
ustanov ter organov, pristojnih za cene zdravil in kritje iz javnih sredstev,
kot tudi podatki iz drugih javno dostopnih virov.
16. člen
(merila za nerazvrščanje)
Ne glede na 5. člen tega pravilnika na
listo zdravil ne morejo biti razvrščena zdravila, ki:
1.     
ne izkazujejo enake ali dodane vrednosti v terapevtskem ali ekonomskem
smislu v primerjavi z zdravili v isti terapevtski skupini, ki so že razvrščena
na listo zdravil, ali
2.     
se uporabljajo za blažitev simptomov oziroma zdravljenje stanj, ki so z
javnozdravstvenega vidika manj pomembna, ali
3.     
se uporabljajo pri obravnavi stanj, ki jih je mogoče urediti ali
pozdraviti zgolj s spremenjenim načinom življenja.
III. IZLOČITEV Z LISTE ZDRAVIL
17. člen
(izločitev z liste zdravil)
(1) Zdravilo se izloči z liste
zdravil, če ni več predmet razvrščanja iz 3. člena tega pravilnika ali če ne
izpolnjuje več meril iz 5. člena tega pravilnika ali ko pride do izpolnitve
enega od meril iz prejšnjega člena.
(2) Ne glede na prejšnji odstavek se lahko
zdravilo izloči z liste zdravil po predhodnem pisnem soglasju imetnika dovoljenja,
če zdravilo ni prisotno na trgu v Republiki Sloveniji več kot leto dni, kar
Zavod preverja na podlagi podatkov o njegovi porabi in podatkov, ki jih mora
imetnik dovoljenja posredovati Zavodu.
IV. OMEJITVE PREDPISOVANJA IN OMEJITVE IZDAJANJA
18. člen
(omejitve predpisovanja in omejitve
izdajanja)
(1) Zavod lahko za zdravilo v postopku
razvrščanja ali prerazvrščanja in za razvrščeno zdravilo določi ali spremeni
omejitev predpisovanja ali omejitev izdajanja ali obe omejitvi hkrati. Omejitev
se lahko nanaša na:
1.     
populacijsko skupino, ki lahko zdravilo prejema, določeno s starostjo
ali drugimi populacijskimi značilnostmi,
2.     
indikacijsko področje, za katero se zdravilo lahko predpiše; izbere se
lahko ena ali več odobrenih terapevtskih indikacij iz povzetka glavnih
značilnosti zdravila; v okviru indikacijskega področja se lahko omeji tudi čas
zdravljenja,
3.     
stopnjo izraženosti bolezni, za katero se zdravilo lahko predpiše,
4.     
vrsto specializacije zdravnika, ki zdravilo lahko predpiše, to je
klinično specialnost ali skupino pooblaščenih zdravnikov, ki lahko predpišejo
zdravila,
5.     
obveznost predhodne odobritve strokovne komisije, ki odloča o
predpisovanju določenih zdravil, pridobljenih z biotehnološkimi postopki,
6.     
časovno ali količinsko omejitev izdajanja,
7.     
bolnišnico, ki v skladu z dovoljenjem ministrstva, pristojnega za
zdravje, izvaja zdravstveni program s tem zdravilom.
(2) Besedilo omejitve predpisovanja
ali izdajanja se objavi na spletni strani Zavoda skupaj z razvrstitvijo oziroma
prerazvrstitvijo. Zdravilo z omejitvijo predpisovanja ali izdajanja se označi z
zvezdico ob oznaki liste zdravil.
V. POSTOPEK
19. člen
(začetek postopka)
(1) Imetnik dovoljenja lahko vloži pri
Zavodu vlogo za razvrščanje, prerazvrščanje in za določitev ali spremembo
omejitve predpisovanja ali izdajanja.
(2) Zdravstvena institucija lahko na
Zavod naslovi pobudo za začetek postopka. Zavod pisno obvesti zdravstveno
institucijo o sprejetju ali zavrnitvi pobude. V primeru sprejete pobude
postopek nadaljuje kot z vlogo in izda odločbo iz 34. člena tega pravilnika.
(3) Zavod lahko začne postopek na
lastno pobudo.
(4) Zavod o pobudi iz drugega in
tretjega odstavka tega člena obvesti imetnika dovoljenja za zdravilo, na katerega
se pobuda nanaša, ali lekarno, ki izdeluje galensko zdravilo. Imetnik
dovoljenja oziroma lekarna posredujeta Zavodu na njegovo pisno zahtevo
dokumentacijo, potrebno za odločitev Zavoda. V nasprotnem primeru Zavod odloči
na podlagi dokazov, s katerimi razpolaga.
20. člen
(vrste vlog in pobud)
(1) Vloga oziroma pobuda za
razvrščanje zdravila na listo zdravil se lahko nanaša na:
1.     
novo zdravilo,
2.     
novo terapevtsko indikacijo razvrščenega zdravila,
3.     
novo kombinacijo zdravil,
4.     
podobno biološko zdravilo,
5.     
generično zdravilo in zdravilo z dovoljenjem za paralelni uvoz ali
paralelno distribucijo,
6.     
novo obliko, jakost ali pakiranje razvrščenega zdravila,
7.     
zdravilo s seznama nujno potrebnih zdravil za uporabo v humani medicini,
8.     
nadomestno zdravilo,
9.     
galensko zdravilo ali
10.  
magistralno zdravilo.
(2) Vloga se lahko nanaša tudi na:
1.     
prerazvrščanje in
2.     
določitev ali spremembo omejitve predpisovanja ali izdajanja.
(3) Pobuda se lahko nanaša tudi na:
1.     
prerazvrščanje,
2.     
določitev ali spremembo omejitve predpisovanja ali izdajanja in
3.     
izločitev z liste zdravil.
21. člen
(vloga)
(1) Vloga mora vsebovati podatke o
imetniku dovoljenja, tehnične in strokovne podatke o zdravilu, navedene v tem
pravilniku, in odločbo o najvišji dovoljeni ceni ali izredni višji dovoljeni
ceni.
(2) Vloga se pošlje Zavodu v tiskani
obliki in na elektronskem nosilcu podatkov.
(3) Če se v času postopkov spremeni
imetnik dovoljenja ali njegov zastopnik, se v osmih dneh od spremembe vloga
dopolni s podatki o novem imetniku dovoljenja oziroma njegovem zastopniku in z
dokazilom o tej spremembi.
(4) Podatki in dokumenti v vlogi se
pošljejo Zavodu zloženi po vrstnem redu, kot je določen za posamezno vrsto
vloge s tem pravilnikom, in na način, kot je določen v posamezni vrsti vloge.
22. člen
(pobuda)
(1) Pobuda mora vsebovati podatke o
zdravstveni instituciji, ki naslovi pobudo na Zavod, podatke o zdravilu, na
katerega se pobuda nanaša, in strokovno obrazložitev predloga.
(2) Pobudo se pošlje Zavodu v pisni
ali elektronski obliki.
(3) Če ni s tem pravilnikom drugače
določeno glede posameznih vprašanj v zvezi s pobudo, veljajo zanjo določbe tega
pravilnika, ki veljajo za vlogo.
23. člen
(vloga za novo zdravilo, novo terapevtsko
indikacijo, prerazvrščanje in določitev ali spremembo omejitve predpisovanja
ali izdajanja)
(1) Vloga za razvrščanje novega
zdravila ali nove terapevtske indikacije razvrščenega zdravila, vloga za
prerazvrščanje in vloga za določitev ali spremembo omejitve predpisovanja ali
izdajanja mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
informacije o zdravljenju (B.2.),
c)   
strokovno obrazložitev (B.3.),
d)   
morebitno vključitev v strokovne smernice in stopnjo priporočila (B.4.),
e)   
raven kritja iz javnih sredstev v državah članicah Evropske unije in
drugod in morebitne omejitve predpisovanja ali izdajanja (B.5.),
f)    
podatke o trženju (B.6.),
g)   
podatke o ceni (B.7.),
h)   
podatke o stroških za zdravilo (B.8.),
i)     
podatke o vplivu na zdravstvene storitve (B.9.),
j)     
podatke o farmakoekonomski raziskavi (B.10.),
k)   
podatke o analizi finančnih učinkov (B.11.),
l)     
morebitni predlog imetnika dovoljenja (B.12.),
m) 
podatke in ocene referenčnih virov (B.13),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.),
c)   
dokazilo o morebitnem statusu zdravila sirote (C.3.),
d)   
izjavo o plačilu stroškov (C.4.),
e)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika):
a)   
povzetek glavnih značilnosti zdravila, ki ga je potrdila Javna agencija
ali Evropska agencija za zdravila (D.1.),
b)   
evropsko javno poročilo o oceni zdravila, če je zdravilo registrirano po
centraliziranem postopku (D.2.),
c)   
klinične raziskave, na katere je v povzetku vloge sklic (D.3.),
d)   
farmakoekonomsko analizo (D.4.),
e)   
analizo finančnih učinkov (D.5.).
(2) Vloga iz prejšnjega odstavka mora
vsebovati tudi protokol zdravljenja, vključitvena in izključitvena klinična
merila in navedbo zdravil ali zdravljenj, ki se že uporabljajo za isto
terapevtsko indikacijo, in podatke o učinkovitosti novega zdravljenja v
primerjavi z dosedanjim zdravljenjem.
24. člen
(vloga za novo kombinacijo zdravil)
Vloga za razvrščanje nove kombinacije
zdravil mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
informacije o zdravljenju (B.2.),
c)   
strokovno obrazložitev (B.3.),
d)   
raven kritja iz javnih sredstev v državah članicah Evropske unije in
drugod in morebitne omejitve predpisovanja ali izdajanja (B.5.),
e)   
podatke o trženju (B.6.),
f)    
podatke o ceni (B.7.),
g)   
podatke o stroških za zdravilo (B.8.),
h)   
farmakoekonomske podatke (B.10.3)
i)     
morebitni predlog imetnika dovoljenja (B.12.),
j)     
podatke in ocene referenčnih virov (B.13),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.),
c)   
dokazilo o morebitnem statusu zdravila sirote (C.3.),
d)   
izjavo o plačilu stroškov (C.4.),
e)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika):
a)   
povzetek glavnih značilnosti zdravila, ki ga je potrdila Javna agencija
ali Evropska agencija za zdravila (D.1.),
b)   
evropsko javno poročilo o oceni zdravila, če je zdravilo registrirano po
centraliziranem postopku (D.2.),
c)   
klinične raziskave, na katere je v povzetku vloge sklic (D.3.).
25. člen
(vloga za podobno biološko zdravilo)
Vloga za razvrščanje podobnega biološkega
zdravila mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
strokovno obrazložitev (B.3.),
c)   
raven kritja iz javnih sredstev v državah članicah Evropske unije in
drugod in morebitne omejitve predpisovanja ali izdajanja (B.5.),
d)   
podatke o trženju (B.6.),
e)   
podatke o ceni (B.7.),
f)    
podatke o stroških za zdravilo (B.8.),
g)   
morebitni predlog imetnika dovoljenja (B.12.),
h)   
podatke in ocene referenčnih virov (B.13),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.),
c)   
dokazilo o morebitnem statusu zdravila sirote (C.3.),
d)   
izjavo o plačilu stroškov (C.4.),
e)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika):
a)   
povzetek glavnih značilnosti zdravila, ki ga je potrdila Javna agencija
ali Evropska agencija za zdravila (D.1.),
b)   
evropsko javno poročilo o oceni zdravila, če je zdravilo registrirano po
centraliziranem postopku (D.2.),
c)   
klinične raziskave, na katere je v povzetku vloge sklic (D.3.).
26. člen
(vloga za generično zdravilo in za
zdravilo z dovoljenjem za paralelni uvoz ali paralelno distribucijo)
(1) Vloga za razvrščanje generičnega
zdravila, generičnega kombiniranega zdravila in zdravila z dovoljenjem za
paralelni uvoz ali paralelno distribucijo mora vsebovati naslednje podatke in
dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
strokovno obrazložitev (B.3),
c)   
podatke o trženju (B.6.),
d)   
podatke o ceni (B.7.),
e)   
podatke o stroških za zdravilo (B.8.),
f)    
morebitni predlog imetnika dovoljenja (B.12.),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.),
c)   
izjavo o plačilu stroškov (C.4.),
d)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika):
a)   
povzetek glavnih značilnosti zdravila, ki ga je potrdila Javna agencija
ali Evropska agencija za zdravila (D.1.),
b)   
evropsko javno poročilo o oceni zdravila, če je zdravilo registrirano po
centraliziranem postopku (D.2.).
(2) Glede vloge za razvrščanje
zdravila z dovoljenjem za paralelni uvoz ali s pozitivnim mnenjem Evropske
agencije za zdravila za paralelno distribucijo se uporablja prejšnji odstavek,
razen glede 3.a) točke, kjer se priloži odločba o dovoljenju za paralelni uvoz
oziroma pozitivno mnenje Evropske agencije za zdravila za paralelno
distribucijo.
27. člen
(vloga za novo obliko, jakost ali
pakiranje 
razvrščenega zdravila)
(1) Vloga za razvrščanje nove oblike,
jakosti ali pakiranje razvrščenega zdravila mora vsebovati:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
strokovno obrazložitev (B.3.),
c)   
raven kritja iz javnih sredstev v državah članicah Evropske unije in
drugod in morebitne omejitve predpisovanja ali izdajanja (B.5.),
d)   
podatke o trženju (B.6.),
e)   
podatke o ceni (B.7.),
f)    
podatke o stroških za zdravilo (B.8.),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.),
c)   
dokazilo o morebitnem statusu zdravila sirote (C.3.),
d)   
izjavo o plačilu stroškov (C.4.),
e)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika):
a)   
povzetek glavnih značilnosti zdravila, ki ga je potrdila Javna agencija
ali Evropska agencija za zdravila (D.1.),
b)   
klinične raziskave, na katere je v povzetku vloge sklic (D.3.).
(2) Vloga iz prejšnjega odstavka mora
vsebovati tudi farmakoekonomske podatke iz rubrike B.10.3. v Prilogi 1 tega
pravilnika, če nova oblika zdravila vpliva na stroške zdravljenja v primerjavi
z razvrščeno obliko.
28. člen
(vloga za zdravilo s seznama nujno
potrebnih zdravil in za nadomestno zdravilo)
Vloga za razvrščanje zdravila s seznama
nujno potrebnih zdravil za uporabo v humani medicini in nadomestnega zdravila
mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz povzetka glavnih značilnosti zdravila (B.1.),
b)   
strokovno obrazložitev (B.3),
c)   
podatke o trženju (B.6.),
d)   
podatke o ceni (B.7.),
3.     
listine (obrazec C v Prilogi 1 tega pravilnika):
a)   
dovoljenje (C.1.),
b)   
odločbo o NDC oziroma IVDC (C.2.), za nadomestno zdravilo pa ceno na
debelo,
c)   
dokazilo o morebitnem statusu zdravila sirote (C.3.),
d)   
pooblastilo, ko je vlagatelj vloge oziroma pobude pravna ali fizična
oseba, ki daje vlogo za razvrščanje v imenu imetnika dovoljenja (C.5.), ter
4.     
dodatno strokovno dokumentacijo (obrazec D v Prilogi 1 tega pravilnika),
ki vključuje povzetek glavnih značilnosti zdravila v slovenskem jeziku ali
jeziku, ki je Zavodu razumljiv.
29. člen
(pobuda za galensko zdravilo)
Pobuda za razvrščanje galenskega zdravila
mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika),
2.     
povzetek vloge (obrazec B v Prilogi 1 tega pravilnika), ki vsebuje:
a)   
podatke iz navodila o uporabi (B.1.),
b)   
strokovno obrazložitev (B.3.),
c)   
podatke o trženju (B.6.),
d)   
podatke o ceni (B.7.),
e)   
podatke o stroških za zdravilo (B.8.),
f)    
morebitni predlog zdravstvene institucije (B.12.), ter
3.     
dodatno strokovno dokumentacijo (obrazec D v Prilogi 1 tega pravilnika),
ki vključuje navodilo za uporabo.
30. člen
(pobuda za magistralno zdravilo)
Pobuda za razvrščanje magistralnega
zdravila mora vsebovati naslednje podatke in dokumente:
1.     
spremni dopis (obrazec A v Prilogi 1 tega pravilnika) in
2.     
povzetek vloge (obrazec B v Prilogi 1 tega pravilnika), ki vsebuje:
a)   
strokovno obrazložitev zdravstvene institucije, z navedbo terapevtske
indikacije in recepture (B.3.1., B.3.12.),
b)   
podatek o ceni: okviren izračun cene, skupaj z lekarniško storitvijo,
c)   
morebitni predlog zdravstvene institucije (B.12.).
31. člen
(obravnava vlog oziroma pobud)
(1) Zavod obravnava popolne vloge
oziroma pobude. Vloga oziroma pobuda je popolna, če vsebuje vse podatke in
listine, določene s tem pravilnikom. Če vloga oziroma pobuda ni popolna, Zavod
v petih dneh po njenem prejemu pozove imetnika dovoljenja oziroma zdravstveno
institucijo k njeni dopolnitvi.
(2) Zavod lahko na podlagi
posredovanih in pridobljenih podatkov od imetnika dovoljenja oziroma
zdravstvene institucije zahteva dodatne podatke in analize, pomembne za
nadaljnje odločanje.
32. člen
(komisija za razvrščanje zdravil na listo
zdravil)
(1) Zavod v postopkih iz drugega
odstavka 1. člena tega pravilnika odloča na podlagi strokovnega mnenja komisije
za razvrščanje zdravil na listo zdravil (v nadaljnjem besedilu: komisija).
Člane komisije imenuje upravni odbor Zavoda za obdobje štirih let.
(2) Komisija je strokovno in neodvisno
telo, ki ga sestavljajo strokovnjaki s področja medicine in farmacije, z znanji
s področja klinične farmakologije ter drugi strokovnjaki s sistemskimi znanji s
področja zdravil. Člani komisije svoje delo opravljajo v skladu z etičnimi
pravili stroke in veljavnimi predpisi.
(3) Komisija sprejme poslovnik o
svojem delu.
33. člen
(dodatna strokovna mnenja)
Zavod lahko v postopku in ko določa
terapevtske skupine zdravil pridobi mnenja strokovnih združenj, klinik ali posameznih
strokovnjakov s področja medicine, farmacije ali z drugih področij.
34. člen
(odločba)
(1) Zavod izda odločbo o razvrstitvi
oziroma odločbo o nerazvrstitvi najpozneje v 90 dneh od prejema popolne vloge.
Ta rok se lahko podaljša le, če je Javna agencija določila najvišjo dovoljeno
ceno pred iztekom 90 dni. Postopek določanja najvišje dovoljene cene v skladu s
predpisi, ki urejajo cene zdravil, in postopek razvrščanja zdravila na listo
zdravil, vključno z uveljavitvijo razvrstitve, ne smeta skupaj presegati 180
dni.
(2) Ne glede na prejšnji odstavek,
Zavod izda odločbo o razvrstitvi galenskega zdravila najpozneje v 180 dneh od
prejema popolne pobude.
(3) Zavod izda odločbo o
prerazvrstitvi oziroma odločbo o zavrnitvi prerazvrstitve, odločbo o izločitvi
z liste zdravil ter odločbo o določitvi ali spremembi omejitve predpisovanja
ali izdajanja, oziroma odločbo o zavrnitvi določitve ali spremembe omejitve
predpisovanja ali izdajanja najpozneje v 180 dneh od prejema popolne vloge
oziroma pobude.
35. člen
(obrazložitev)
Odločba iz prejšnjega člena mora biti
obrazložena z navedbo, da gre za predmet razvrščanja iz 3. člena tega
pravilnika in z navedbo razlogov, ki temeljijo na merilih iz 5. in 16. člena
tega pravilnika, vključno s strokovnimi mnenji, na katerih temelji odločitev.
36. člen
(pritožba in sodno varstvo)
(1) Zoper odločbo iz 34. člena tega
pravilnika ima imetnik dovoljenja oziroma lekarna pravico do pritožbe. Pritožba
se vloži v 30 dneh od dneva vročitve odločbe iz 34. člena tega pravilnika.
Pritožba se vloži na Zavod, ki jo v petih dneh po prejemu posreduje na
ministrstvo, pristojno za zdravje. Pritožba ne zadrži izvršitve odločbe.
(2) O pritožbi iz prejšnjega odstavka
odloči minister, pristojen za zdravje, v 60 dneh od vložitve pritožbe na Zavod.
(3) Odločitev ministra, pristojnega za
zdravje, iz prejšnjega odstavka lahko imetnik dovoljenja oziroma lekarna v 30
dneh od prejema odločbe izpodbija s tožbo v upravnem sporu pred Upravnim
sodiščem Republike Slovenije.
VI. STROŠKI POSTOPKA
37. člen
(stroški postopka)
(1) V postopku plača imetnik
dovoljenja stroške postopka v skladu s tem pravilnikom. Stroške postopka je
treba plačati ob vložitvi vloge na račun Zavoda.
(2) Glede na vrsto vloge stroški
postopka znašajo:
1.     
za razvrščanje novega zdravila: 2.000 eurov,
2.     
za razvrščanje nove terapevtske indikacije razvrščenega zdravila: 1.500
eurov,
3.     
za razvrščanje nove kombinacije zdravil: 1.000 eurov,
4.     
za razvrščanje podobnega biološkega zdravila: 500 eurov,
5.     
za razvrščanje generičnega zdravila, generičnega kombiniranega zdravila
in zdravila z dovoljenjem za paralelni uvoz ali paralelno distribucijo: 300
eurov,
6.     
za razvrščanje novih oblik in jakosti razvrščenih zdravil: 500 eurov,
7.     
za razvrščanje novih pakiranj razvrščenih zdravil: 300 eurov,
8.     
za prerazvrščanje: 1.000 eurov in
9.     
za določitev in spremembo omejitve predpisovanja ali izdajanja: 1.500
eurov.
(3) Stroški postopka iz prejšnjega
odstavka se nanašajo na eno zdravilo z eno delovno šifro zdravila. Za vsako
dodatno delovno šifro se stroški postopka zvišajo za 25 eurov.
(4) Stroški postopka se ne plačajo, če
gre za razvrščanje:
1.     
zdravila s seznama nujno potrebnih zdravil za uporabo v humani medicini,
2.     
nadomestnega zdravila,
3.     
galenskega zdravila in
4.     
magistralnega zdravila.
VII. TERAPEVTSKE SKUPINE ZDRAVIL
38. člen
(določanje terapevtskih skupin zdravil)
(1) Zavod na lastno pobudo določa
terapevtske skupine zdravil med zdravili, razvrščenimi na pozitivno in vmesno
listo zdravil. Podlaga za vključitev zdravila v terapevtsko skupino zdravil so
terapevtska indikacija in merila iz 5. člena tega pravilnika.
(2) V vsaki terapevtski skupini
zdravil se določi zdravilo z najugodnejšim razmerjem med stroški in učinki
zdravljenja na podlagi cen primerljivih odmerkov zdravil, vključenih v
terapevtsko skupino zdravil.
(3) Pri določanju zdravila iz
prejšnjega odstavka se upoštevajo le učinkovine zdravila oziroma kombinacije
učinkovin zdravila, ki dosegajo tržni delež, izračunan z enačbo:
najmanjši tržni delež =
100 % / (n + 1),
kjer pomeni:
n – število učinkovin oziroma kombinacij v
terapevtski skupini zdravil.
Tržni delež
učinkovin zdravila oziroma kombinacij učinkovin se izračuna iz podatkov Zavoda
o izdanih zdravilih, izraženih v definiranih dnevnih odmerkih, dostopnih v
zadnjih 12 mesecih.
(4) Terapevtsko skupino zdravil se
lahko razdeli na razrede primerljivih odmerkov glede na jakost zdravil (v nadaljnjem
besedilu: razredi). Če zdravilo iz drugega odstavka tega člena ni zastopano v
vseh razredih, se določi še druga zdravila, tako da so vsa določena zdravila v
vseh jakostih znotraj NPV.
(5) Če med zdravili v terapevtski
skupini zdravil ali v posameznem razredu ni pomembnih razlik v učinkovitosti,
varnosti, farmacevtskih oblikah ali načinu uporabe, je zdravilo z najugodnejšim
razmerjem med stroški in učinki zdravljenja tisto z najnižjo ceno primerljivega
odmerka v času vsakokratne določitve NPV za terapevtsko skupino zdravil oziroma
NPV za razrede.
(6) Če je v terapevtski skupini
zdravilo, ki ima zaradi farmacevtske oblike v smislu načina uporabe ali
kliničnih lastnosti v smislu učinkovitosti in varnosti prednost za zavarovano
osebo, se mu določi dodana vrednost, izražena v odstotku cene primerljivega
odmerka. Dodana vrednost ne sme presegati odstotka, ki bi na podlagi podatkov,
veljavnih ob pripravi sklepa iz osmega odstavka tega člena o terapevtski
skupini po postopku za določanje NPV iz 39. do 43. člena tega pravilnika,
določil višjo NPV, kot je cena zdravila.
(7) Kombiniranemu zdravilu, ki je
vključeno v terapevtsko skupino zdravil, se določi dodana vrednost kot razlika
med vsoto NPV posameznih učinkovin ter NPV kombiniranega zdravila brez dodane
vrednosti, določenih na podlagi podatkov, veljavnih ob pripravi sklepa iz
osmega odstavka tega člena o terapevtski skupini po postopku za določanje NPV
iz 39. do 43. člena tega pravilnika. Dodana vrednost je izražena v odstotku
cene primerljivega odmerka. Če NPV kombiniranega zdravila brez dodane vrednosti
presega vsoto NPV posameznih učinkovin, se dodana vrednost ne določi. Če za
posamezno učinkovino ni mogoče izračunati NPV, se upošteva cena zdravila. Če ni
razvrščenega zdravila z učinkovino kombiniranega zdravila, se njena cena določi
na podlagi cene primerljivega zdravila v Republiki Sloveniji ali Evropski
uniji.
(8) Terapevtske skupine zdravil in
njihove spremembe s sklepom določi upravni odbor Zavoda.
VIII. NPV
39. člen
(podatki za določanje NPV)
(1) Pri določanju NPV iz 40. in 41.
člena tega pravilnika se upoštevajo podatki, veljavni na prvi delovni dan v
mesecu, v katerem se določa NPV.
(2) Podlaga za določitev NPV so le
zdravila na recept glede na nacionalno šifro, katerih delež izdanih pakiranj v
zadnjem mesecu dosega v skupini medsebojno zamenljivih zdravil, terapevtski
skupini zdravil ali njenem razredu vsaj 0,5 %. Zavod upošteva zadnje dostopne
mesečne podatke o izdanih zdravilih iz prejšnjega stavka.
40. člen
(določanje NPV za skupine medsebojno
zamenljivih zdravil)
(1) Zavod določa NPV za skupine
medsebojno zamenljivih zdravil, razvrščenih na pozitivno in vmesno listo
zdravil, na ravni najcenejšega zdravila glede na primerljivi odmerek v skupini
medsebojno zamenljivih zdravil.
(2) Podlaga za določitev NPV iz
prejšnjega odstavka so seznam medsebojno zamenljivih zdravil, lista zdravil in
cene zdravil.
(3) Skupino medsebojno zamenljivih
zdravil iz prvega odstavka tega člena sestavljata najmanj dve zdravili z
lastniškim imenom glede na delovno šifro in jo opredeljujejo učinkovina, ATC
oznaka, jakost in primerljiva oblika zdravila.
(4) NPV iz prvega odstavka tega člena
se določijo tako, da se najnižja cena primerljivega odmerka, izračunana na
štiri decimalna mesta natančno, pomnoži s številom odmernih enot posameznega
zdravila in zaokroži na dve decimalni mesti tako, da če je tretje decimalno
mesto enako ali večje od 5, se zaokroži navzgor, sicer navzdol.
41. člen
(določanje NPV za terapevtske skupine
zdravil)
(1) Zavod določa NPV za terapevtsko
skupino zdravil na ravni cene zdravila z najugodnejšim razmerjem med stroški in
učinki zdravljenja, tako, da krije vse odmerke vsaj enega zdravila v tej
terapevtski skupini zdravil.
(2) NPV iz prejšnjega odstavka se
določijo tako, da se cena primerljivega odmerka zdravila z najugodnejšim razmerjem
med stroški in učinki zdravljenja, izračunana na štiri decimalna mesta
natančno, pomnoži s številom odmernih enot posameznega zdravila in zaokroži na
dve decimalni mesti tako, da če je tretje decimalno mesto enako ali večje od 5,
se zaokroži navzgor, sicer navzdol. Na podlagi primerljivih odmerkov se
določijo NPV za vsa zdravila v terapevtski skupini zdravil, upoštevajoč
morebitno dodano vrednost iz četrtega odstavka 38. člena tega pravilnika.
42. člen
(pravilo nižje NPV)
Če ima zdravilo določen NPV v skladu s
postopkom iz 40. in 41. člena tega pravilnika, se kot njegova NPV določi nižja
NPV med obema.
43. člen
(sklep o določitvi NPV in oznaka zdravila)
(1) NPV iz 40. in 41. člena tega
pravilnika in njihove spremembe praviloma enkrat na dva meseca s sklepom določi
upravni odbor Zavoda ali po njegovem pooblastilu generalni direktor Zavoda.
(2) Vsa zdravila z NPV iz 40. in 41.
člena tega pravilnika dobijo poleg oznake liste zdravil še oznako C.
IX. DOGOVOR O CENI ZDRAVILA
44. člen
(dogovor o ceni zdravila)
(1) Dogovor o ceni zdravila se lahko
nanaša na naslednje načine financiranja zdravila:
1.     
dogovorjeno ceno zdravila,
2.     
popust ali rabat,
3.     
razmerje cena zdravila – obseg prodaje zdravila,
4.     
povračilo prekoračenih izdatkov za zdravilo,
5.     
delitev tveganja.
(2) Dogovor o ceni zdravila se lahko
nanaša na eno ali več zdravil. Sklenitev dogovora o ceni zdravila lahko
predlaga Zavod ali imetnik dovoljenja oziroma lekarna, ko je predmet dogovora o
ceni zdravila galensko zdravilo. Sestavni del dogovora o ceni zdravil je
obrazec Dogovor o ceni zdravila, ki je v Prilogi 2 tega pravilnika. Dogovor o
ceni zdravila mora biti sklenjen v pisni obliki in v slovenskem jeziku, sicer
ni veljaven. Če je dogovor o ceni zdravila sklenjen v slovenskem in tujem
jeziku, se za presojo spornih vprašanj vedno uporablja dogovor o ceni zdravila
v slovenskem jeziku.
(3) Imetniki dovoljenja oziroma
lekarne, ko so predmet dogovora o ceni zdravila galenska zdravila, Zavodu
posredujejo dogovor o ceni zdravila oziroma njegov dodatek najmanj pet delovnih
dni pred dnem uveljavitve cene, navedene v obrazcu Dogovor o ceni zdravila, pri
čemer slednjega posredujejo tudi v elektronski obliki v obliki excel preglednice
na elektronski naslov zdravila.cene@zzzs.si.
(4) Dogovorjena cena zdravila je cena
zdravila, ki jo Zavod dogovori na podlagi zakona, ki ureja zdravila.
(5) Popust na ceno zdravila pomeni, da
imetnik dovoljenja zniža ceno zdravila pod pogoji, dogovorjenimi v dogovoru o
ceni zdravila.
(6) Rabat pomeni finančni ali
količinski popust za zdravilo, ki ga imetnik dovoljenja izvede po določenem
obdobju in pod pogoji, dogovorjenimi v dogovoru o ceni zdravila.
(7) Dogovor o razmerju cena zdravila –
obseg prodaje zdravila pomeni, da se cena zdravila s povečanjem obsega njegove
prodaje zniža za delež, dogovorjen v dogovoru o ceni zdravila.
(8) Dogovor o povračilu prekoračenih
izdatkov za zdravilo pomeni, da imetnik dovoljenja po zaključku dogovorjenega
obdobja povrne Zavodu dogovorjeno razliko med realiziranim in dogovorjenim
zneskom za zdravilo, če je bil slednji presežen.
(9) Dogovor o delitvi tveganja pomeni
delitev financiranja zdravila med imetnikom dovoljenja in Zavodom glede na
doseganje kliničnih meril, določenih v dogovoru o ceni zdravila.
45. člen
(prenehanje dogovorjene cene zdravila)
Kadar se NDC zdravila zniža na dogovorjeno
ceno tega zdravila ali pod njo, preneha veljati dogovor o ceni zdravila za to
zdravilo v delu, ki se nanaša na njegovo dogovorjeno ceno, če imetnik
dovoljenja in Zavod predhodno ne dogovorita nove dogovorjene cene za to
zdravilo.
46. člen
(uveljavitev dogovorjenih cen zdravil)
Imetniki dovoljenja oziroma lekarne, ko so
predmet dogovora o ceni zdravila galenska zdravila, o dogovorjenih cenah
svojega zdravila obvestijo pravne in fizične osebe, ki imajo dovoljenje za
opravljanje dejavnosti prometa na debelo z zdravili, oziroma imajo z njimi
sklenjene pogodbe o sodelovanju, takoj po sklenitvi dogovora o ceni zdravila
ali najpozneje v osmih dneh po datumu veljavnosti, navedenem na obrazcu Dogovor
o ceni zdravila, oziroma najpozneje v osmih dneh pred prihodom zdravila na trg
v Republiko Slovenijo.
X. EVIDENCE O ZDRAVILIH
47. člen
(evidence)
Zavod vodi evidenco o zdravilih, ki so
razvrščena na listo zdravil in o NPV za razvrščena zdravila ter evidenco o
dogovorjenih cenah zdravil.
48. člen
(objavljanje)
(1) Spremembe liste zdravil z datumom
začetka veljavnosti spremembe Zavod objavi na svoji spletni strani najpozneje
14 dni pred njihovo uveljavitvijo. Zavod objavlja na svoji spletni strani
čistopis liste zdravil.
(2) Seznam zdravil z NPV oziroma
njegove spremembe Zavod objavi na svoji spletni strani naslednji delovni dan po
določitvi NPV. Zavod objavlja na svoji spletni strani prečiščeno besedilo seznama
zdravil z NPV.
(3) Dogovorjene cene zdravil Zavod
objavi na svoji spletni strani, če imetnik dovoljenja oziroma lekarna dovoli
njihovo javno objavo, kar označi na obrazcu Dogovor o ceni zdravila. V
nasprotnem primeru Zavod objavi dogovorjene cene zdravil le za izvajalce
zdravstvene dejavnosti.
(4) Zavod obvešča imetnike dovoljenj,
zdravstvene institucije, ki naslovijo na Zavod pobudo, in izvajalce zdravstvene
dejavnosti o razvrstitvah, prerazvrstitvah, izločitvah z liste zdravil ter
določitvah in spremembah omejitev predpisovanja in izdajanja ter o NPV tudi
prek sistema Zavoda za avtomatsko elektronsko obveščanje, v katerega se
imetniki dovoljenj, zdravstvene institucije, ki naslovijo na Zavod pobudo, in
izvajalci zdravstvene dejavnosti lahko vključijo prek spletne aplikacije, ki je
javno objavljena na naslovu http://www.zzzs.si/egradiva.
XI. PREHODNI IN KONČNA DOLOČBA
49. člen
(vloge in pobude, prejete pred
uveljavitvijo pravilnika)
Vloge za razvrščanje, prerazvrščanje,
izločitev z liste zdravil in določitev ali spremembo omejitve predpisovanja ali
izdajanja, ki jih je Zavod prejel pred uveljavitvijo tega pravilnika, se
obravnavajo po določbah Pravilnika o razvrščanju zdravil na listo (Uradni list
RS, št. 110/10).
50. člen
(prenehanje veljavnosti)
Z dnem uveljavitve tega pravilnika preneha
veljati Pravilnik o razvrščanju zdravil na listo (Uradni list RS, št. 110/10).
51. člen
(začetek veljavnosti)
Ta pravilnik se objavi v Uradnem listu
Republike Slovenije, ko da nanj soglasje minister, pristojen za zdravje, in
začne veljati petnajsti dan po objavi v Uradnem listu Republike Slovenije.
Št. 9000-3/2013-DI/11
Ljubljana, dne 3. aprila 2013
EVA 2012-2711-0050
Predsednik
skupščine
Zavoda za
zdravstveno zavarovanje Slovenije
Vladimir Tkalec l.r.

Priloga 1: Vsebina
vlog
Priloga 2: Obrazec
Dogovor o ceni zdravil