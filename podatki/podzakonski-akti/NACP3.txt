1. UVOD
Eden od temeljnih družbenih ciljev Republike Slovenije je
ohranjanje, krepitev in povrnitev zdravja prebivalcev. 
Zdravje ni zgolj odsotnost bolezni, temveč je čim večje
telesno, duševno in socialno blagostanje posameznika oziroma čim večjega
števila ljudi, uravnoteženo z okoljem, v katerem živijo in delajo. 
Zdravje je tako obsežen pojem, da ni dela politike, ki ne bi
vplival na zdravstveno stanje prebivalstva. Zato je zdravje možno zagotoviti le
z usklajenim vključevanjem zdravstvenega interesa v politiko. Za zdravstveno
stanje prebivalstva je med družbenimi subjekti najbolj odgovorna država. Ta
mora skrbeti za uravnotežen osebni, ekonomski in socialni razvoj. Država iz te
dolžnosti črpa pristojnosti za temeljne odločitve na vseh področjih. Zdravje je
hkrati kazalec in rezultat ekonomskega in socialnega razvoja. 
Zdravje ljudi je tako ekonomsko kot tudi humanitarno
vprašanje. Veliko število bolnih, invalidnih in prezgodaj umrlih zmanjšuje
ustvarjalno in ekonomsko moč naroda in njegovo kakovostno preživetje. 
S spreminjanjem in dopolnjevanjem sedanjega sistema
zdravstvenega varstva se vključujemo v sodobne usmeritve na področju varovanja
zdravja ljudi. Odločamo se za zdravstveno politiko, katere cilj je, da imajo
vsi prebivalci Slovenije zagotovljeno zdravo rast, telesni in duševni razvoj
ter da ostanejo čim dlje zdravi, polno sposobni prispevati k razvoju družbe.
Država pa mora ustvariti take pogoje življenja družin in posameznikov, da bodo
za zdravje lahko skrbeli. Ti pogoji so predvsem kreativno in dostojno plačano
delo, ki bo posameznika zadovoljevalo ter mu omogočalo kvalitetno življenje nad
nivojem revščine, da bo imel dovolj časa in sredstev za telesno in duševno
rekreacijo ter za počitek in da bo živel v ljudem prijaznem okolju, tolerantnem
do vseh različnosti v družbi. 
Zdravstveno varstvo je le eden izmed sektorjev družbe, ki
lahko prispeva k boljšemu zdravju prebivalstva. Sodi med temelje socialne
varnosti in politične stabilnosti. Republika Slovenija mora na temelju zakona o
zdravstvenem varstvu in zdravstvenem zavarovanju omogočiti uresničevanje
zdravstvenega varstva in nalog pri pospeševanju in povrnitvi zdravja. 
Za načrtovanje in izvajanje zdravstvenega varstva je
pristojno ministrstvo za zdravstvo. Država ima pravico in dolžnost, da z
zakonom določa zagotovljeni obseg, kakovost in dostopnost zdravstvenega varstva
za vse prebivalce in določa prednosti pri uresničevanju zdravstvenega varstva. 
Za zdravje ljudi so odgovorni tako posamezniki kot celotna
družba. Država in vsi javni sektorji so soodgovorni za oblikovanje, sprejem in
izvajanje zdravstvene politike in programov za krepitev zdravja. 
Nacionalni program zdravstvenega varstva upošteva strateške
usmeritve iz dokumenta Svetovne zdravstvene organizacije (SZO) “Zdravje za vse
do leta 2000“, zdravstveno stanje prebivalstva Slovenije, pogoje za politiko
krepitve zdravja, zmanjševanje razlik v možnostih za zdravje različnih skupin
prebivalcev in krepitvi osebne odgovornosti za zdravje, zagotavljanje pravice
do življenjskega okolja, ki omogoča najvišjo raven zdravja in blagostanja,
dvigovanje kakovosti zdravstvenega varstva in raziskave problematike zdravja. 
Nacionalni program zdravstvenega varstva opredeljuje način
zagotavljanja teh usmeritev ob upoštevanju celovitega sistema zdravstvenega
varstva, gospodarskih in družbenih razmer v Sloveniji in vseh dejavnikov, ki
pomembno vplivajo na zdravje prebivalstva. Programi za krepitev zdravja
posegajo na mnoga področja zunaj zdravstva. 
Na podlagi zdravstvenega stanja prebivalstva, njegovih
demografskih značilnosti (predvsem večanja deleža starih nad 60 let), socialno
ekonomskih značilnosti (naraščanje števila revnih) in razvoja sodobne
medicinske stroke, lahko pričakujemo povečane zahteve po zdravstvenih storitvah
in zato povečevanje stroškov za zdravstvene programe. Nujna je tudi zahteva po
večji učinkovitosti in uspešnosti izvajalcev. Podlago za to daje smotrna mreža
javne zdravstvene službe, v kateri enakopravno sodelujejo javni zdravstveni
zavodi in zasebniki koncesionarji. 
Sredstva za zdravstveno vzgojo, spremljanje zdravstvenega
stanja prebivalstva, uresničevanje republiških programov krepitve zdravja,
nacionalne programe za razvoj terciarne dejavnosti, socialnomedicinsko,
higiensko-epidemiološko in zdravstveno-ekološko dejavnost, preprečevanje
nalezljivih bolezni, vključno z okužbo z virusom HIV in bolezni odvisnosti ter
dopolnilna sredstva za delovanje javne zdravstvene službe na primarni ravni na
demografsko in socialno ogroženih območjih zagotavlja država iz proračuna,
oziroma občine za programe, ki niso zajeti v državnem programu. 
Zdravstvene programe in storitve določene z zakonom, zagotavljamo
v sistemu obveznega in prostovoljnega zdravstvenega zavarovanja. 
Tudi v Republiki Sloveniji želimo oblikovati politiko
zdravstvenega varstva. Odgovornost za zdravje oziroma pravica do zdravja je v
prvi vrsti odvisna od zavedanja, ravnanja in odgovornosti posameznika za
varovanje in ohranjanje lastnega zdravja, država pa mora zagotoviti
uresničevanje te odgovornosti z razporeditvijo na vse nosilce razvoja
zdravstvene in socialne varnosti. Ta odgovornost države mora biti usklajena z
globalnimi usmeritvami razvoja zdravstvenega varstva v državah EU in evropsko
listino o socialni varnosti ter upoštevati dejstvo, da je zdravstvena dejavnost
tudi ena izmed nosilcev razvoja. Usmeritve, ki jih priporoča SZO, kažejo v smer
krepitve zdravja, kar pomeni, da imajo posamezniki in skupnosti večjo možnost
in odgovornost vplivati na svoje zdravje. 
V ta namen bo država z zakonodajo, s programi izobraževanja
in drugimi ukrepi podpirala usmeritve k preventivnim zdravstvenim programom za
krepitev zdravja in preprečevanja bolezni. Skladno s temi usmeritvami bomo
prilagajali tudi način delovanja zdravstvene službe. 
Ta dokument nacionalnega programa zdravstvenega varstva
vsebuje: 
-       
zdravstveno varstvo prebivalcev Slovenije v primerjavi z nekaterimi
državami v Evropi, 
-       
strategijo in razvojne usmeritve zdravstvenega varstva, 
-       
prednostna razvojna področja, 
-       
usmeritve in merila za oblikovanje mreže javne zdravstvene službe, 
-       
spremljanje razvoja zdravstvenega varstva in zdravstvenega stanja in 
-       
odgovornosti za izvajanje nacionalnega programa zdravstvenega varstva.
2. ZDRAVSTVENO VARSTVO PREBIVALSTVA SLOVENIJE IN PRIMERJAVA Z
DRUGIMI DRŽAVAMI
V nadaljevanju tega poglavja so predstavljeni najpomembnejši
kazalniki in ugotovitve, ki opredeljujejo zdravstveno stanje, zmogljivosti na vseh
nivojih zdravstvenega varstva, ekonomske razmere in pogoje financiranja
zdravstvenega varstva, mehanizme plačevanja programov ter naložbena dejavnost. 
Podatki so zajeti iz številnih dostopnih virov in se nanašajo
pretežno na leto 1998, predstavljene pa so za leta 1996 oziroma 1997
(razpoložljivost podatkov) primerjave glavnih kazalnikov zdravstvenega stanja
in financiranja v primerjavi z EU in s štirimi razvitimi državami Evropske
unije: Avstrijo, Nemčijo, Nizozemsko in Veliko Britanijo.1
2.1. Prebivalstvo
Prebivalstvo Slovenije se bo ob upoštevanju projekcije
demografskih gibanj v naslednjih letih rahlo zmanjševalo. Do leta 2020 naj bi
se zmanjšalo za približno 5%. K temu bo prispevala nizka rodnost in minimalni
selitveni prirast prebivalcev. Ocene temeljijo na projekcijah Statističnega
urada Republike Slovenije, da bo rodnost Slovencev znašala 1,3 do leta 2000 in
1,5 do leta 2020, selitvenega prirasta pa praktično ne bo. Pričakovana
življenjska doba pri moških v Republiki Sloveniji je 72 let, pri ženskah pa
79,5 let, kar je nekoliko nižje kot v razvitih evropskih državah. 
Koeficient rodnosti (1,3) v Republiki Sloveniji je dosegel
spodnjo raven rodnosti v državah Evropske unije. Spremembe je mogoče
pričakovati tudi v starostni strukturi prebivalstva. Srečevali se bomo z
upadanjem deleža prebivalstva, starega do 19 let, povečeval pa se bo delež
prebivalstva starejšega od 65 let. Iz demografskih projekcij izhaja, da se bo
ta trend nadaljeval vse do leta 2015. Do leta 2005 se bo nekoliko krepila
starostna skupina prebivalcev od 20 do 64 let, v naslednjih letih pa bo zlagoma
upadala. Staranje prebivalstva in podaljševanje življenjske dobe pri Slovencih
bo povečalo zahteve za različne oblike zdravstvene nege in pomoči. 
V socialno ekonomski strukturi prebivalstva lahko pričakujemo
po oceni gibanja števila upokojencev in delovno aktivnih prebivalcev rahel
porast aktivnega prebivalstva (v starosti 15-64 let) do leta 2003, nato pa se
bo začel zmanjševati. Razmerje med upokojenci in delovno aktivnimi prebivalci v
obdobju od leta 1995–2005 se bo zmanjšalo na 0,5, v letu 2010 pa se bo pričelo
to razmerje povečevati in bo do leta 2020 doseglo raven 0,6. 
Prilivi iz šol bodo višji od odlivov aktivnega prebivalstva.
V naslednjih letih lahko pričakujemo povečan priliv diplomantov, priliv mladih
brez končane poklicne ali srednje izobrazbe pa se zmanjšuje. Sedanja starostna
struktura aktivne populacije ne bo zahtevala bistvenega povečanja upokojitev.
Zato bo število upokojencev v tem obdobju le počasi naraščalo. Tudi število
kmečkih in družinskih upokojencev se predvidoma ne bo povečevalo. 
Zaradi spreminjanja strukture gospodarstva lahko pričakujemo
tudi strukturni problem neusklajenosti med ponudbo delovne sile in potrebami
delodajalcev. Glede na večje potrebe po zaposlitvah, zlasti v storitvenih
dejavnostih, se bomo srečevali z zahtevami po prekvalifikacijah in dodatnem
izobraževanju. Do leta 2015 lahko pričakujemo 1% rast zaposlenosti, kar pa je v
pretežni meri odvisno od uspešnosti ekonomske politike. 
Demografska gibanja in potrebna rast produktivnosti ne bosta
omogočali hitrega zmanjševanja brezposelnosti. Stopnja brezposelnosti se bo od
8% v letu 2000 znižala na povprečno 7,5% v obdobju 2001–2003 (metodologija
ILO). 
Leta 1990 smo prebivalci Slovenije zaostajali po pričakovanem
trajanju življenja za EU za 2,4 leta (leta 1985 pa za 3,1 leto). Prebivalci
Slovenije v letu 1990 zaostajamo za EU 3,0 leta ob rojstvu za moške (leta 1985
pa za 3,9 let) in 1,8 let za ženske (leta 1985 pa za 2,0 let). Slovenija je
edina država v tranziciji, ki je dosegla 6. cilj SZO (do leta 2000 naj bi bilo
za evropsko območje pričakovano trajanje življenja ob rojstvu vsaj 75 let). V
90 letih se je nadaljeval trend podaljševanja pričakovanega trajanja življenja
ob rojstvu, ki je v letu 1997 že 75,26 let.
2.2. Zdravstveno stanje
V Sloveniji smo dosegli uspeh na področju zmanjševanja
umrljivosti dojenčkov, ki je v letu 1996 znašala 4,7 na 1000 živorojenih, v EU
pa 5,7. 
Maternalna umrljivost se je v Sloveniji v zadnjih 20 letih
močno zmanjšala. Po letu 1995 ponovno beležimo porast maternalne umrljivosti,
saj je v letu 1997 znašala 11,1 maternalnih smrti na 100.000 živorojenih otrok,
kar je več kot beležijo enako razvite evropske države. 
Glavni vzroki umrljivosti v Sloveniji so podobni kot v
državah EU: na prvih treh mestih so bolezni srca in ožilja, rak in poškodbe. 
Bolezni srca in ožilja so vodilni vzrok smrti pri
prebivalcih, starih 65 let in več, kot pomemben vzrok smrti pa se pričnejo
pojavljati že v starosti 45 let in več. Starostno standardizirana umrljivost
zaradi bolezni srca in ožilja počasi upada, je pa še vedno nekoliko višja kot v
državah EU. 
Stopnja incidence raka se iz leta v leto veča. V primerjavi z
letom 1985 je bila stopnja incidence v letu 1995 za dobro tretjino večja (11%
večja pri moških kot pri ženskah). Pri moških je najpogostejši rak pljuč,
sledijo rak debelega črevesa in danke, rak kože, rak grla, žrela in ustne
votline, rak želodca in rak prostate. Pri ženskah je najpogostejši rak dojke,
sledijo rak kože, rak debelega črevesa in danke, rak telesa maternice, rak
želodca, rak materničnega vratu in rak pljuč. 
Še vedno je zaskrbljujoča visoka umrljivost zaradi poškodb in
zastrupitev. Smrti zaradi poškodb in zastrupitev se kot vodilni vzrok smrti
pojavljajo po 1. letu starosti in predstavljajo vodilni vzrok umrljivosti
prebivalstva vse do približno 45. leta starosti. Čeprav se število smrti zaradi
poškodb in zastrupitev rahlo znižuje (bolj izraženo pri moški populaciji) ima
Slovenija še vedno eno najvišjih stopenj te umrljivosti v Evropi in za 100%
presega povprečje držav EU. 
Na podlagi podatkov o vzrokih za obisk v zunajbolnišničnem
zdravstvenem varstvu ugotavljamo, da so v Sloveniji bolezni dihal na prvem
mestu. Sledijo bolezni gibal in kosti, poškodbe, bolezni živčevja in čutil,
itd. 
V Sloveniji se povečuje stopnja hospitalizacije zaradi
bolezni srca in ožilja in novotvorb, medtem, ko stopnja hospitalizacije zaradi
poškodb in zastrupitev v desetletnem obdobju nekoliko niha, vendar kaže trend
povečanja. 
Najpomembnejši vzrok za odsotnost z dela so bolezni kosti,
mišic in vezivnega tkiva, ter poškodbe in zastrupitve. 
Tabela 1: Ključni kazalniki zdravja v
Republiki Sloveniji v primerjavi z nekaterimi drugimi evropskimi državami
(Avstrija, Nemčija, Nizozemska, Velika Britanija) in EU


SI 

A 

ZRN 

NL 

VB 

EU 


Prebivalstvo 

1997 

1997 

1997 

1997 

1997 

1996 


Prebivalstvo (v 1.000) 

1986 

8072 

82057 

15277 

58105 

 


Pod 15. leti starosti (v %) 

17,2 

17,2 

16,0 

18,4 

19,7 

17,3 


Nad 65. leti starosti (v %) 

13,0 

15,3 

15,9 

12,6 

15,2 

15,6 


Rojstev na 1.000 prebivalcev 

9,1 

10,4 

9,9 

12,2 

12,5 

10,9 


Smrti na 1.000 prebivalcev 

9,5 

9,8 

10,5 

8,9 

10,8 

10,0 


Zdravje 

1997 

1997 

1997 

1996 

1997 

1996 


Pričakovana življenjska doba ob rojstvu (moški) 

71,2 

74,4 

73,8 

74,8 

74,8 

74,2 


Pričakovana življenjska doba ob rojstvu (ženske) 

79,2 

80,9 

80,0 

80,9 

79,9 

80,8 


Pričakovana življenjska doba pri 65. letih (moški) 

14,1 

15,5 

15,0 

15,0 

15,2 

15,5 


Pričakovana življenjska doba pri 65. letih (ženske) 

18,0 

19,3 

18,8 

19,7 

18,7 

19,5 


Umrljivost dojenčkov na 1.000 živorojenih 

5,2 

4,7 

4,9 

5,7 

5,9 

5,7 


Umrljivost 

 

 

 

 

 


Smrti na 100.000 živorojenih 

1997 

1997 

1997 

1996 

1997 

1996 


SSU – vsi vzroki* 

865,6 

709,7 

724,1 

703,9 

737,0 

712,4 


SSU – vsi vzroki, moški 

1173,6 

932,4 

951,8 

934,4 

918,5 

906,2 


SSU – vsi vzroki, ženske 

649,4 

552,6 

566,1 

545,0 

603,1 

594,3 


SSU – vsi vzroki, 0–64 let 

309,4 

230,1 

239,1 

213,7 

224,1 

221,7 


SSU – vsi vzroki, 0–64, moški 

449,5 

315,4 

321,7 

267,3 

277,9 

273,4 


SSU – vsi vzroki, 0–64, ženske 

175,5 

146,9 

156,3 

160,0 

170,8 

171,9 


SSU – vsi vzroki, nad 65 let 

5365,6 

4589,9 

4648,6 

4670,5 

4886,4 

4673,4 


SSU – vsi vzroki, nad 65, moški 

7032,2 

5924,7 

6050,0 

6331,8 

6101,7 

6059,2 


SSU – vsi vzroki, nad 65, ženske 

4483,5 

3835,3 

3881,8 

3660,2 

4100,4 

3824,8 


SSU – bolezni krvnih obtočil 

338,0 

355,7 

323,8 

253,9 

292,1 

284,7 


SSU – bolezni krvnih obtočil, moški 

431,2 

451,6 

412,2 

341,1 

376,0 

360,7 


SSU – bolezni krvnih obtočil, ženske 

272,8 

288,5 

262,8 

190,4 

227,1 

228,2 


SSU – ishemija srca 

122,5 

146,8 

142,6 

106,0 

162,6 

114,4 


SSU – ishemija srca, moški 

174,6 

209,0 

201,3 

156,2 

231,7 

164,4 


SSU – ishemija srca, ženske 

87,2 

103,7 

103,2 

69,2 

109,8 

77,7 


SSU – cerebrovaskularne bolezni 

96,6 

80,5 

70,9 

58,3 

69,8 

74,6 


SSU – cerebrovaskularne bolezni, moški 

117,1 

91,2 

81,5 

65,2 

74,0 

83,8 


SSU – cerebrovaskularne bolezni, ženske 

82,7 

72,9 

63,9 

52,8 

65,9 

67,7 


SSU – maligne neoplazme 

218,6 

182,3 

189,4 

206,4 

198,1 

193,7 


SSU – maligne neoplazme, moški 

308,2 

241,7 

251,7 

279,9 

243,9 

262,9 


SSU – maligne neoplazme, ženske 

161,8 

145,3 

150,6 

159,7 

168,8 

145,8 


Umrljivost porodnic na 100.000 živorojenih otrok 

11,1 

2,4 

6,0 

13,2 

5,4 

7,1 


Umrljivost dojenčkov na 1.000 živorojenih, moški 

5,7 

4,7 

5,4 

6,3 

6,4 

6,3 


Umrljivost dojenčkov na 1.000 živorojenih, ženske 

4,7 

4,7 

4,3 

5,1 

5,3 

5,1 







Vir: HFA WHO Data
Basis *SSU – standardizirana stopnja umrljivosti.
2.3. Zmogljivosti
Zmogljivosti zdravstvene službe predstavljajo prostori javnih
zdravstvenih zavodov in koncesionarjev, medicinska in nemedicinska oprema ter
kadrovske zmogljivosti. 
Ključni kazalniki zmogljivosti in njihove izrabe potrjujejo,
da na področjih osnovne zdravstvene dejavnosti, bolnišnične dejavnosti in
zdravil na recept Slovenija dosega podobne ravni kot države članice EU (glej
tabelo 2). 
Tabela 2: Ključni kazalniki slovenskega
zdravstvenega sistema v primerjavi z nekaterimi drugimi evropskimi državami
(Avstrija, Nemčija, Nizozemska, Velika Britanija in državami EU)


Enota 

SI 

A 

ZRN 

NL 

VB

 EU 


Zmogljivosti in izraba 

 

1997 

1997 

1997 

1997 

1997 

1996 


Zdravnikov na 1.000 preb. 

Število 

2.24 

3.60 

3.45 

1.80 

1.53 

3.46 


Spl. zdravnikov na 1.000
  preb. 

Število 

0.7 

0.5 

0.7 

0.8 

0.6 

1.00 


Obiskov na prebivalca 

Število 

6.4 

6.3 

13.0 

5.9 

5.9 

7.3 


Zobozdravnikov na 1.000
  preb. 

Število 

0.64 

0.48 

0.76 

0.52 

0.32 

0.68 


Farmacevtov na 1.000 preb. 

Število 

0.34 

0.55 

0.57 

0.17 

0.36 

0.78 


Predpisanih zavitkov
  zdravil na prebivalca 

Število 

15.60 

17.20 

11.60 

 

9.80 

 


Bolnišničnih postelj na
  1.000 preb. 

Število 

5.8 

8.9 

9.4 

5.5 

4.9 

7.3 


Bolniških zdravljenj na
  1.000 preb. 

Število 

16.9 

24.6 

20.8 

10.5 

17.1 

19.0 


Povpr. trajanje boln.
  zdravljenja 

Dnevi 

10.0 

10.8 

12.5 

14.3 

9.0 

11.0 


Stopnja zasedenosti 

% 

80.2 

81.3 

76.2 

74.7 

84.9 

77.1A 


Boln. osebja na posteljo 

Število 

1.7 

1.8 

1.5 

2.1 

2.9 

 


Boln. postelj za akut.
  primere 

 

 

 

 

 

 

 


na 1.000 preb. 

Število 

4.8 

5.6 

6.6 

3.6 

2.2 

4.5 


Gospodarstvo 

 

 

 

 

 

 

 


Delež zaposlenih v %
  prebivalstva 

% 

45.2 

45.7 

41.3 

47.2 

45.7 

 


BDP na preb. (nominalni) 

USD 

9161 

25549 

25470 

23280 

21740 

 


BDP na preb. (metoda PPP) 

USD 

14000 

23077 

22049 

22142 

20483 

20359B 


Stopnja inflacije v % 

% 

9.1 

2.2 

2.0 

2.3 

2.6 

1.2 C 


Stopnja brezposelnosti v % 

% 

7.4 

4.3 

9.1 

6.3 

7.8 

9.3 C 


Nominalni tečaj USD 

USD 

159.69 

12.20 

1.73 

1.95 

0.61 

1.05 C 


Tečaj USD po metodi PPP 

USD 

104.54 

13.50 

2.00 

2.05 

0.65 

 


PPP = Purchasing
Power Parity (metoda kupne moči) 
A = podatek velja za leto 1995 
B = podatek velja za leto 1997 
C = podatek velja za leto 1999 
Vir: Urad za
statistiko RS, WHO. 
Zasebna zdravstvena dejavnost se usklajeno in pod pogoji
enakih kadrovskih in storitvenih normativov postopoma uvaja na vseh področjih
zdravstvenega varstva, razen na tistih, ki jih izvzema zakon. Zdravstveni
delavci izvajajo zasebno zdravstveno dejavnost s koncesijo ali brez nje.
Možnost pridobitve koncesije imajo vsi samostojni zdravstveni poklici v mreži
javne zdravstvene službe, ob pogojih obstoječega obsega javne zdravstvene
mreže. 
Skupna količina storitev, ki jih na področju obveznega
zdravstvenega zavarovanja vsako leto opravijo zdravniki s koncesijo in
zdravstveni zavodi, ne sme presegati finančnih okvirov, ki jih za tisto leto
določa dogovor med partnerji in omogoča prispevna stopnja za zdravstvo. To
pomeni, da zdravstveni zavodi z odhodom svojih delavcev med zasebnike izgubijo
tudi ustrezen obseg dogovorjenega programa dela. 
V letu 1998 je bilo sklenjenih za izvajanje programov v mreži
javne zdravstvene službe 877 pogodb z zasebniki (vključno z lekarnami). Od vseh
splošnih zdravnikov in pediatrov je v letu 1998 delalo v zasebni dejavnosti že
173 zdravnikov oziroma 14,1%, od vseh zobozdravnikov je bilo zasebnih že 380
zobozdravnikov ali 37,04%. Od vseh specialistov pa je bilo v zasebni dejavnosti
163 zdravnikov specialistov ali 12,74%. 
Delež zasebnih izvajalcev v finančnih sredstvih za
zdravstvene programe pa je znašal v letu 1998 6,95%.
2.3.1. Kadri
Število zaposlenih v zdravstvu je bilo po podatkih Inštituta
za varovanje zdravja Republike Slovenije ob koncu leta 1998 34.834 zdravstvenih
delavcev in sodelavcev. 
Število zdravnikov je bilo 4.436, zobozdravnikov 1165 in 556
farmacevtov. Kazalniki zdravstvenih zmogljivosti, izraženi s številom
zdravnikov na 1000 prebivalcev kažejo, da imamo v Republiki Sloveniji enega
zdravnika na 446 prebivalcev, enega zobozdravnika na 1.700 prebivalcev in enega
farmacevta na 3.561 prebivalcev. 
Število zaposlenih (iz delovnih ur), ki izvajajo zdravstvene
storitve in programe in jih ZZZS plačuje po sklenjenih pogodbah, je bilo po
podatkih za leto 1998 34.520 in se v zadnjih petih letih ni bistveno
spreminjalo. 
V zdravstvenih zavodih v Republiki Sloveniji se po podatkih
zaključnih računov za obdobje 1996 –1998 število fizično zaposlenih nekoliko
zmanjšuje, in sicer v povprečju za 2% letno. Podoben trend je v zadnjih letih
razviden tudi iz podatkov o gibanju števila zaposlenih iz ur. 
Zmanjševanje števila zaposlenih v zdravstvenih zavodih je v
pretežni meri posledica povečevanja zasebnega načina izvajanja zdravstvene
dejavnosti, kar je v zadnjih treh letih zmanjšalo število zaposlenih v
zdravstvenih domovih za približno 600 zaposlenih. V bolnišnicah je rahlo
upadanje števila zaposlenih posledica racionalnejših oblik izvajanja posameznih
dejavnosti in postopno oddajanje vzdrževalnih in režijskih del zunanjim
izvajalcem. 
V zavodih za zdravstveno varstvo in Inštitutu za varovanje
zdravja Republike Slovenije se je število zaposlenih v zadnjih letih rahlo
zvišalo. 
Kazalniki o številu farmacevtov v Republiki Sloveniji v primerjavi
z državami EU kažejo, da močno zaostajamo, najbolj pa v bolnišničnih lekarnah. 
Spremembe v zaposlenosti zdravstvenega sektorja je mogoče
pričakovati zaradi sprememb v starostni strukturi posameznih poklicnih skupin
in zaradi sprememb v vsebinskih in organizacijskih oblikah izvajanja
zdravstvenih dejavnosti.
2.3.1.1. Primarna zdravstvena dejavnost
2.3.1.1.1. Osnovna zdravstvena dejavnost
V osnovni zdravstveni dejavnosti je leta 1999 na enega
zdravnika v splošni medicini 1756 prebivalcev, na pediatra 873 otrok, na
specialista šolske medicine 1969 šolskih otrok in mladine, na specialista
medicine dela 6336 zaposlenih in na ginekologa 7003 žensk, starih več kot 13
let, na zobozdravnika (skupaj z zobozdravniki specialisti) 1911 prebivalcev in
v patronažni službi medicinska sestra na 2761 prebivalcev. 
Kadri za izvajanje otroškega in mladinskega zdravstvenega
varstva so planirani ločeno od kadrov za zdravstveno varstvo odrasle
populacije, kadri za izvajanje reproduktivnega zdravstvenega varstva pa so načrtovani
ločeno od drugih zdravnikov v osnovni zdravstveni dejavnosti. 
Zmogljivosti zdravstvenega doma za študente in železniškega
zdravstvenega doma so glede števila in vrste ekip vključene v osnovno
zdravstveno dejavnost na podlagi standardov, ki veljajo za osnovno zdravstveno
dejavnost. 
Tabela 3: Stanje dogovorjenega števila
kadra za osnovno zdravstveno varstvo v letu 1999


Zaposleni 

Preb. na enega 


Zdravniki* 

1.357,98 

1.465 


od tega: 

 

 


– ZV žensk 

124,24 

 


– ZV otrok 0–6 let 

158,46 

 


– ZV šol otrok in mladine 

167,63 

 


Zobozdravniki 

912,00 

2.171 


Spec. zobozdravniki 

124,35 

15.923 


Medicinske sestre** 

3.907,47 

509 


vsi zaposleni 

9.838,08 

202 


* V številu ni
upoštevano dežurstvo; v skupnem seštevku so upoštevani tudi zdravniki na področju
zdravstvene vzgoje, v ambulantah za zdravljenje odvisnikov in v razvojnih
ambulantah. 
** Medicinske sestre in medicinski tehniki
(tudi v reševalni službi). 
Tabela 4: Stanje nosilcev osnovne
zdravstvene dejavnosti po območnih enotah Zavoda za zdravstvenega zavarovanja
Slovenije v primerjavi s slovenskim povprečjem 
Število nosilcev je povzeto iz pogodb ZZZS za leto 1998/99.
Nosilci so preračunani iz ur dogovorjenega obsega dela. 
Drugi kadri so v pogodbah
določeni po standardih sestave ekipe posameznega nosilca in so pri vseh
izvajalcih iste dejavnosti enaki. V sestavi ekip je v vseh dejavnostih priznano
še 19% upravno-tehničnih delavcev.


Leta starosti 

Število 
prebivalcev 

Število 
nosilcev 

Prebivalcev 
na nosilca 

Slovensko 
povprečje 
(100) 


OE CELJE 

 

 

 

 


Splošne ambulante 

19 in več 

149.547 

92,41 

1.618 

107,40 


Dispanzerji za otroke 

0–6 

13.810 

14,00 

986 

88,48 


Disp. za šolsko mladino 

7–18 

33.436 

13,00 

2.572 

76,56 


Skupaj 

 

196.794 

119,41 

1.648 

100,47 


Dispanzerji za ženske 

ž nad 13 

86.029 

11,41 

7.540 

92,88 


Patronaža in nega 

vsi 

196.557 

71,70 

2.741 

100,72 


Fizioterapija 

vsi 

196.794 

38,98 

5.049 

94,37 


Mladinsko zobozdravstvo 

0–18 

47.754 

32,73 

1.459 

95,03 


Zobozdravstvo za odrasle 

Nad 19 

149.040 

61,48 

2.424 

96,76 


Ortodontija 

3–18 

42.257 

4,43 

9.539 

82,89 


Skupaj zobozdravstvo 

 

196.794 

98,64 

1.995 

95,76 


Skupaj vsi nosilci 

 

196.794 

340,14 

579 

98,09 


Reševalna služba 

vsi 

196.794 

48,45 

4.061 

87,16 


OE KOPER 

 

 

 


Splošne ambulante 

19 in več 

105.547 

60,24 

1.752 

99,20 


Dispanzerji za otroke 

0–6 

8.080 

10,00 

808 

108,02 


Disp. za šolsko mladino 

7–18 

21.439 

12,70 

1.688 

116,64 


Skupaj 

 

135.066 

82,94 

1.628 

101,68 


Dispanzerji za ženske 

ž nad 13 

59.722 

6,75 

8.848 

79,15 


Patronaža in nega 

vsi 

135.066 

47,41 

2.849 

96,92 


Fizioterapija 

vsi 

135.066 

37,33 

3.618 

131,67 


Mladinsko zobozdravstvo 

0–18 

29.859 

21,08 

1.416 

97,88 


Zobozdravstvo za odrasle 

nad 19 

105.207 

42,37 

2.483 

94,47 


Ortodontija 

3–18 

26.423 

4,28 

6.173 

128,07 


Skupaj zobozdravstvo 

 

135.066 

67,73 

1.994 

95,80 


Skupaj vsi nosilci 

 

135.066 

242,16 

558 

101,75 


Reševalna služba 

vsi 

135.066 

46,66 

2.894 

122,30 


OE KRANJ 

 

 

 


Splošne ambulante 

19 in več 

146.508 

88,59 

1.654 

105,10 


Dispanzerji za otroke 

0–6 

14.590 

14,36 

1.016 

85,91 


Disp. za šolsko mladino 

7–18 

34.299 

12,02 

2.854 

69,00 


Skupaj 

 

195.397 

114,97 

1.700 

97,43 


Dispanzerji za ženske 

ž nad 13 

85.069 

9,93 

8.567 

81,74 


Patronaža in nega 

vsi 

195.397 

55,18 

3.541 

77,97 


Fizioterapija 

vsi 

195.397 

29,01 

6.736 

70,73 


Mladinsko zobozdravstvo 

0–18 

49.315 

30,75 

1.604 

86,45 


Zobozdravstvo za odrasle 

nad 19 

146.082 

56,22 

2.598 

90,27 


Ortodontija 

3–18 

43.639 

6,00 

7.273 

108,71 


Skupaj zobozdravstvo 

 

195.397 

92,97 

2.102 

90,90 


Skupaj vsi nosilci 

 

195.397 

302,06 

647 

87,73 


Reševalna služba 

vsi 

195.397 

54,44 

3.589 

98,62 


OE KRŠKO 

 

 

 


Splošne ambulante 

19 in več 

53.881 

30,05 

1.793 

96,93 


Dispanzerji za otroke 

0–6 

5.113 

4,88 

1.048 

83,30 


Disp. za šolsko mladino 

7–18 

11.944 

4,60 

2.597 

75,83 


Skupaj 

 

70.938 

39,53 

1.795 

92,27 


Dispanzerji za ženske 

ž nad 13 

30.912 

3,63 

8.516 

82,23 


Patronaža in nega 

vsi 

70.938 

23,34 

3.039 

90,84 


Fizioterapija 

vsi 

70.938 

11,56 

6.137 

77,64 


Mladinsko zobozdravstvo 

0–18 

17.245 

10,10 

1.707 

81,20 


Zobozdravstvo za odrasle 

nad 19 

53.693 

20,77 

2.585 

90,74 


Ortodontija 

3–18 

15.260 

1,00 

15.260 

51,81 


Skupaj zobozdravstvo 

 

70.938 

31,87 

2.226 

85,83 


Skupaj vsi nosilci 

 

70.938 

109,93 

645 

87,94 


Reševalna služba 

vsi 

70.938 

18,24 

3.890 

91,00 


OE LJUBLJANA 

 

 

 


Splošne ambulante 

19 in več 

448.722 

250,14 

1.794 

96,89 


Dispanzerji za otroke 

0–6 

41.778 

56,27 

742 

117,56 


Disp. za šolsko mladino 

7–18 

96.893 

63,64 

1.523 

129,33 


Skupaj 

 

587.393 

370,05 

1.587 

104,31 


Dispanzerji za ženske 

ž nad 13 

260.440 

42,95 

6.064 

115,48 


Patronaža in nega 

vsi 

587.393 

209,30 

2.806 

98,38 


Fizioterapija 

vsi 

587.393 

96,21 

6.105 

78,03 


Mladinsko zobozdravstvo 

0–18 

139.853 

117,91 

1.186 

116,89 


Zobozdravstvo za odrasle 

nad 19 

447.540 

199,58 

2.242 

104,61 


Ortodontija 

3–18 

123.756 

17,55 

7.052 

112,12 


Skupaj zobozdravstvo 

 

587.393 

335,04 

1.753 

108,97 


Skupaj vsi nosilci 

 

587.393 

1.053,55 

558 

101,79 


Reševalna služba 

vsi 

587.393 

150,97 

3.891 

90,98 


OE MARIBOR 

 

 

 


Splošne ambulante 

19 in več 

251.419 

139,35 

1.804 

96,33 


Dispanzerji za otroke 

0–6 

21.183 

25,64 

826 

105,65 


Disp. za šolsko mladino 

7–18 

51.269 

25,44 

2.015 

97,70 


Skupaj 

 

323.871 

190,43 

1.701 

97,36 


Dispanzerji za ženske 

ž nad 13 

144.027 

17,50 

8.230 

85,09 


Patronaža in nega 

vsi 

323.871 

148,24 

2.185 

126,38 


Fizioterapija 

vsi 

323.871 

89,80 

3.607 

132,10 


Mladinsko zobozdravstvo 

0–18 

73.200 

56,21 

1.302 

106,47 


Zobozdravstvo za odrasle 

nad 19 let 

250.671 

107,88 

2.324 

100,95 


Ortodontija 

3–18 

64.774 

9,02 

7.181 

110,10 


Skupaj zobozdravstvo 

 

323.871 

173,11 

1.871 

102,12 


Skupaj vsi nosilci 

 

323.871 

619,08 

523 

108,48 


Reševalna služba 

vsi 

323.871 

97,68 

3.316 

106,76 


OE MURSKA SOBOTA 

 

 

 


Splošne ambulante 

19 in več 

98.946 

54,50 

1.816 

95,73 


Dispanzerji za otroke 

0–6 

8.585 

9,15 

938 

93,03 


Disp. za šolsko mladino 

7–18 

21.142 

9,90 

2.136 

92,20 


Skupaj 

 

128.673 

73,55 

1.749 

94,65 


Dispanzerji za ženske 

ž nad 13 

57.043 

9,10 

6.269 

111,71 


Patronaža in nega 

vsi 

128.673 

46,50 

2.767 

99,78 


Fizioterapija 

vsi 

128.673 

24,12 

5.335 

89,31 


Mladinsko zobozdravstvo 

0–18 

29.677 

16,10 

1.843 

75,22 


Zobozdravstvo za odrasle 

nad 19 

98.996 

40,00 

2.475 

94,78 


Ortodontija 

3–18 

26.261 

1,60 

16.413 

48,17 


Skupaj zobozdravstvo 

 

128.673 

57,70 

2.230 

85,67 


Skupaj vsi nosilci 

 

128.673 

210,97 

610 

93,04 


Reševalna služba 

vsi 

128.673 

41,86 

3.074 

115,15 


OE NOVA GORICA 

 

 

 


Slošne ambulante 

19 in več 

78.701 

46,17 

1.705 

101,97 


Dispanzerji za otroke 

0–6 

6.724 

5,80 

1.159 

75,29 


Disp. za šolsko mladino 

7–18 

16.268 

7,28 

2.235 

88,11 


Skupaj 

 

101.693 

59,25 

1.716 

96,47 


Dispanzerji za ženske 

ž nad 13 

44.881 

7,55 

5.944 

117,80 


Patronaža in nega 

vsi 

101.693 

37,15 

2.737 

100,87 


Fizioterapija 

vsi 

101.693 

20,48 

4.965 

95,95 


Mladinsko zobozdravstvo 

0–18 

23.162 

18,42 

1.257 

110,26 


Zobozdravstvo za odrasle 

nad 19 

78.531 

34,69 

2.264 

103,62 


Ortodontija 

3–18 

20.496 

2,50 

8.198 

96,44 


Supaj zobozdravstvo 

 

101.693 

55,61 

1.829 

104,47 


Skupaj vsi nosilci 

 

101.693 

180,04 

565 

100,47 


Reševalna služba 

vsi 

101.693 

28,39 

3.581 

98,84 


OE NOVO MESTO 

 

 

 


Splošne ambulante 

19 in več 

77.671 

46,12 

1.684 

103,20 


Dispanzerji za otroke 

0–6 

8.577 

7,55 

1.136 

76,83 


Disp. za šolsko mladino 

7–18 

19.006 

7,75 

2.452 

80,29 


Skupaj 

 

105.254 

61,42 

1.714 

96,62 


Dispanzerji za ženske 

ž nad 13 

44.529 

6,32 

7.046 

99,39 


Patronaža in nega 

vsi 

105.254 

33,43 

3.148 

87,69 


Fizioterapija 

vsi 

105.254 

23,48 

4.483 

106,28 


Mladinsko zobozdravstvo 

0–18 

27.898 

16,10 

1.733 

80,01 


Zobozdravstvo za odrasle 

nad 19 

77.356 

33,50 

2.309 

101,58 


Ortodontija 

3–18 

24.687 

2,90 

8.513 

92,88 


Skupaj zobozdravstvo 

 

105.254 

52,50 

2.005 

95,30 


Skupaj vsi nosilci 

 

105.254 

177,15 

594 

95,51 


Reševalna služba 

vsi 

105.254 

27,45 

3.834 

92,33 


OE RAVNE 

 

 

 


Splošne ambulante 

19 in več 

100.683 

62,14 

1.620 

107,27 


Dispanzerji za otroke 

0–6 

9.867 

10,81 

913 

95,63 


Disp. za šolsko mladino 

7–18 

24.371 

11,30 

2.157 

91,30 


Skupaj 

 

134.921 

84,25 

1.601 

103,39 


Dispanzerji za ženske 

ž nad 13 

57.357 

9,10 

6.303 

111,10 


Patronaža in nega 

vsi 

134.921 

44,78 

3.013 

91,64 


Fizioterapija 

vsi 

134.921 

44,63 

3.023 

157,59 


Mladinsko zobozdravstvo 

0–18 

34.600 

21,44 

1.614 

85,91 


Zobozdravstvo za odrasle 

nad 19 

100.321 

46,15 

2.174 

107,91 


Ortodontija 

3–18 

30.618 

3,61 

8.481 

93,22 


Skupaj zobozdravstvo 

 

134.921 

71,20 

1.895 

100,82 


Skupaj vsi nosilci 

 

134.921 

253,96 

531 

106,82 


Reševalna služba 

vsi 

134.921 

45,19 

2.985 

118,57 


SLOVENIJA SKUPAJ 

 

 

 


Splošne ambulante 

19 in več 

1.511.624 

869,71 

1.738 

100,00 


Dispanzerji za otroke 

0–6 

138.307 

158,46 

873 

100,00 


Disp. za šolsko mladino 

7–18 

330.069 

167,63 

1.969 

100,00 


Skupaj 

 

1.980.000 

1.195,80 

1.656 

100,00 


Dispanzerji za ženske 

ž nad 13 

870.009 

124,24 

7.003 

100,00 


Patronaža in nega 

vsi 

1.979.763 

717,03 

2.761 

100,00 


Fizioterapija 

vsi 

1.980.000 

415,60 

4.764 

100,00 


Mladinsko zobozdravstvo 

0–18 

472.563 

340,84 

1.386 

100,00 


Zobozdravstvo za odrasle 

nad 19 

1.507.437 

642,64 

2.346 

100,00 


Ortodontija 

3–18 

418.171 

52,89 

7.906 

100,00 


Skupaj zobozdravstvo 

 

1.980.000 

1.036,37 

1.911 

100,00 


Skupaj vsi nosilci 

 

1.980.000 

3.489,04 

567 

100,00 


Reševalna služba 

vsi 

1.980.000 

559,34 

3.540 

100,00 










Opomba: 
– pri
patronažni negi ter fizioterapiji so nosilci višje medicinske sestre in višji
fizioterapevti 
– pri
mladinskem zobozdravstvu so vključeni tudi pedontologi 
– pri zobozdravstvu za odrasle so vključeni
tudi specialisti protetiki, oralni kirurgi in specialisti za ustne bolezni 
– pri
reševalni službi so upoštevani le šoferji in spremljevalci 
– pri
fizioterapiji so prišteti tudi fizioterapevti, ki delajo ambulantno v
bolnišnicah in zdraviliščih po strukturi koriščenja prebivalcev posameznih OE.
2.3.1.1.2. Lekarniška dejavnost
Lekarniško dejavnost kot javno službo za preskrbo
prebivalstva z zdravili opravljajo javne lekarne. 
Lekarniško službo izvajajo lekarniški zavodi in zasebni
lekarnarji. Konec leta 1998 je bilo v Sloveniji 220 javnih lekarn in
lekarniških podružnic, od tega 53 zasebnih lekarn in 3 zasebne podružnice.
Lekarna je v poprečju oskrbovala 8973 prebivalcev. 
Lekarne opravljajo poleg javne službe tudi del preskrbe z
medicinskimi pripomočki, sredstvi za nego in za varovanje zdravja ter
veterinarskimi zdravili. V javni lekarniški dejavnosti v Republiki Sloveniji je
bilo ob koncu leta 1998 1470 zaposlenih, od tega 584 farmacevtov, 28 inženirjev
farmacije in 389 farmacevtskih tehnikov. Od skupnega števila zaposlenih v
lekarniški dejavnosti je 1155 financiranih iz javnih sredstev, od tega 575
farmacevtov in 404 farmacevtskih tehnikov, kar se predvidoma ne bo spreminjalo.
2.3.1.2. Sekundarna in terciarna zdravstvena dejavnost
Sekundarna raven zdravstvene dejavnosti podpira primarno in
obsega specialistične ambulante ter bolnišnice. 
Izvajalci terciarne zdravstvene dejavnosti izvajajo kot
nacionalne referenčne ustanove zahtevnejše zdravstvene obravnave, raziskovalno,
izobraževalno in drugo strokovno delo za določeno medicinsko stroko.
2.3.1.2.1. Specialistična ambulantna dejavnost
Specialistična ambulantna in bolnišnična dejavnost sta
funkcionalno povezani v celoto, saj se med seboj dopolnjujeta. 
Specialistična ambulantna dejavnost se izvaja v bolnišnicah,
zasebnih specialističnih ambulantah s koncesijo, zdravstvenih domovih in v
naravnih zdraviliščih. 
Mreža ambulantno specialistične dejavnosti v Republiki
Sloveniji je razvidna iz tabele 5. 
Zdravniki specialisti so navedeni posebej zaradi ugotavljanja
izpolnitve standardov v specialističnih ambulantah v bolnišnici in v
zdravstvenih domovih ter pri dodeljevanju koncesije zasebnim specialistom in
naravnim zdraviliščem. 
Število specialistov zajema tudi tiste, ki opravljajo
storitve funkcionalne diagnostike, storitve v urgentnih ambulantah in pri
nujnih sprejemih. 
Geografska območja se večinoma pokrivajo z Območnimi enotami
Zavoda za zdravstveno zavarovanje Slovenije. Odstopanja za 10% nad ali pod
povprečjem (standardom) se izračunava le v seštevku vseh specialističnih
ambulantnih dejavnosti, ki se opravljajo na določnem območju. V nobenem območju
preskrbljenost ne sme presegati zgornje meje (2.114 prebivalcev na specialista)
in ne sme biti pod spodnjo mejo preskrbljenosti (2.584 prebivalcev na specialista).
Tabela 5: Stanje preskrbljenosti z
nosilci v specialistični ambulantni dejavnosti v letu 1999 (število prebivalcev
na enega nosilca dejavnosti)


Specialnost 

Največ 

Stanje 1999 

Najmanj 

Zdravnikov 


Internistika 

9.721 

8.749 

7.954 

226,31 


Infektologija 

289.801 

260.820 

237.110 

7,59 


Kirurgija 

14.920 

13.428 

12.208 

147,45 


Okulistika 

35.547 

31.992 

29.084 

61,89 


ORL 

48.458 

43.612 

39.648 

45,40 


Ortopedija 

87.163 

78.447 

71.315 

25,24 


Pediatrija 

86.478 

77.830 

70.755 

25,44 


Ginekologija 

52.720 

47.448 

43.134 

41,73 


Dermatologija 

76.469 

68.822 

62.565 

28,77 


Nevrologija 

103.578 

93.220 

84.746 

21,24 


Onkologija 

125.757 

113.181 

102.892 

17,49 


Rehabilitacija 

101.010 

90.909 

82.645 

21,78 


Radiologija 

22.244 

20.020 

18.200 

98,90 


Psihiatrija 

25.620 

23.058 

20.962 

85,87 


Skupaj 

2.573 

2.315,51 

2.105 

855,10 


Opomba: Nevrologija
brez EMG, EEG. 
Radiologija zajema RTG, NMR, CT in UZ.
2.3.1.2.2. Bolnišnična zdravstvena dejavnost
Bolnišnična zdravstvena dejavnost obsega diagnostiko,
zdravljenje, medicinsko rehabilitacijo, bolnišnično lekarniško službo,
zdravstveno nego, nastanitev in prehrano v splošnih in specialnih bolnišnicah.
Nivo strokovnega dela v posamezni bolnišnici mora biti skladen s kategorizacijo
bolnišnice in zahtevami po kakovosti opravljenega dela. 
Organiziranje bolnišničnega oddelka za določene specialnosti
je dopustno, kadar gravitacijsko območje bolnišnice potrebuje vsaj 15 postelj
za to specialnost. Pri tem vzpodbujamo, da se sorodni oddelki organizacijsko
povezujejo v večje enote. Gravitacijsko območje se določa s splošnim in
področnim dogovorom. 
Organiziranost bolnišnice na posamezne specialistične oddelke
ne sme omejevati timske obravnave bolnika in njegove obravnave na enem samem
mestu. 
Bolnišnična lekarniška služba se organizira v bolnišnicah za
oskrbo z zdravili in medicinskimi pripomočki, ki se uporabljajo za zdravljenje
in nego hospitaliziranih oseb. 
V bolnišnicah je v letu 1998 delovalo 25 bolnišničnih lekarn,
v katerih je bilo zaposlenih 52 farmacevtov (od tega 20 specialistov), 12
inženirjev farmacije in 93 farmacevtskih tehnikov. 
Za normalno zasedenost postelj se šteje 85%, razen v
intenzivnih enotah, kjer je 70%, na infektoloških in pediatričnih oddelkih 80%
in na psihiatričnih oddelkih 90%. 
Realizacija v letu 1998 pa je pokazala, da je prišlo do
skrajšanja ležalnih dob tako, da je bil ves program opravljen z 3,187.470
dnevi, kar pomeni ob normalni zasedenosti postelj 10.364 postelj ali 5,21 na
1000 prebivalcev. 
Delitev programov med posamezne bolnišnice, oziroma njihove
oddelke je vsako leto opravljena na osnovi realizacije preteklega leta in
določena s področnim dogovorom za bolnišnice, ob upoštevanju možne stopnje
hospitalizacije, priliva pacientov od drugod in odhajanja pacientov v druge
bolnišnice. 
Tabela 6: Bolnišnično oskrbni dnevi,
potrebne postelje in število bolniških postelj na 1000 prebivalcev v letu 1998


Bolnišnično 
oskrbni dnevi 

Potrebne bolniške
  postelje 

Število bolniških
  postelj na 1000 prebival. 


Internistika 1 

847.182 

2.796 

1,41 


Kirurgija 2 

829.256 

2.673 

1,34 


Pediatrija 

216.346 

741 

0,37 


Ginekologija 

375.478 

1.210 

0,61 


Okulistika 

59.141 

191 

0,10 


ORL 

82.828 

267 

0,13 


Dermatologija 

57.790 

186 

0,09 


Onkologija 3 

99.601 

321 

0,16 


Rehabilitacija 4 

59.074 

190 

0,10 


Psihiatrija 

520.685 

1.678 

0,84 


Inv. mladina 

40.089 

110 

0,06 


Skupaj 

3.187.470 

10.364 

5,21 


1. internistika
zajema internistiki v ožjem smislu, nevrologijo, infektologijo in pulmologijo, 
2. kirurgija zajema kirurgijo v ožjem smislu,
ortopedijo, urologijo in maksilofacialno kirurgijo, 
3. samo Onkološki institut, 
4. samo Institut za rehabilitacijo, 
5. Zavod Šentvid pri Stični in Stara gora. 
Po kadrovskih standardih v letu 1998 je za bolnišnično
zdravljenje potrebno 14.349 zdravstvenih delavcev in sodelavcev, preračunano iz
delovnih ur. Od tega števila je 1.533 zdravnikov specialistov. Na vsakega
zdravnika pride 209 zdravljenih bolnikov v bolnišnici in na vsakega farmacevta
2.100 zdravljenih bolnikov. 
Minimalni standardi preskrbljenosti z zaposlenimi v
bolnišnični zdravstveni dejavnosti so za 5% nižji od dogovorjenega stanja za
posamezno kategorijo bolnišnice, oziroma oddelka. Pod temi minimalnimi
standardi bolnišnica ne sme poslovati. 
V kadrovskih standardih so zajeti tudi delavci, ki jih sicer,
zaradi racionalnosti, bolnišnica sama nima, temveč sklene z drugimi izvajalci
pogodbe za opravljanje določenih opravil. 
Tabela 7: Stanje zaposlenosti glede na
planirane zasedene postelje po posameznih dejavnostih v letu 1998***


Št. zdravnikov 
na zasedeno 
posteljo 

Št. vseh 
delavcev 
na zasedeno 
posteljo 

Št. vseh 
zdravnikov 


Skupaj 

0,18 

1,65 

1,532,72 


Kirurgija 

0,21 

2,05 

477,58 


Internistika 

0,17 

1,67 

418,37 


Pediatrija 

0,24 

1,73 

113,90 


ORL 

0,17 

1,53 

40,07 


Okulistika 

0,24 

1,46 

37,75 


Psihiatrija 

0,08 

0,85 

113,17 


Ginekologija 

0,21 

1,99 

216,10 


Dermatologija 

0,14 

1,34 

21,76 


Onkologija 

0,24 

1,71 

65,01 


Rehabilitacija 

0,16 

1,54 

29,02 


*** Številke
predstavljajo povprečje vseh kategorij bolnišnic, vključno s terciarno
dejavnostjo. Število delavcev in zdravnikov v posamezni kategoriji in posamezni
dejavnosti določijo partnerji v vsakoletnem Področnem dogovoru za bolnišnice.
Skupno število pa ne more preseči dogovorjenega stanja v letu 1999. S
krajšanjem ležalnih dob se bo število zdravnikov in ostalega kadra na zasedeno
posteljo vzporedno večalo.
2.3.1.2.3. Dejavnost varovanja zdravja prebivalstva
Socialnomedicinska, higienska, epidemiološka in
zdravstvenoekološka dejavnost je organizirana v okviru zavodov za zdravstveno
varstvo in Inštituta za varovanje zdravja Republike Slovenije. Dejavnost je
urejena tako, da omogoča spremljanje in poznavanje zdravstvenega stanja
prebivalstva in zdravstvenega varstva, izvajanje zdravstvenoekološke dejavnosti
in epidemiologije nalezljivih bolezni, predvsem pa nadzor nad izvajanjem
zdravstvenovzgojnih in preventivnih programov. 
Zavodi za zdravstveno varstvo delujejo na vseh zdravstvenih
območjih. 
Tabela 8: Število zaposlenih na IVZ in v
ZZV v letu 1998


1998


Zaposlenih 

Preb. na enega 


Območni ZZV 

772 

2580 


Inštitut za varovanje zdravja 

240 

8300 


Skupaj 

1012 

1970 


Od tega je 298 zaposlenih
financiranih iz proračuna po pogodbi z Ministrstvom za zdravstvo.
2.3.1.2.4. Zdraviliška zdravstvena dejavnost
Zdraviliška zdravstvena dejavnost obsega preventivno
zdravstveno varstvo ter specialistično ambulantno in bolnišnično
rehabilitacijo, ki jo izvajajo naravna zdravilišča. V Sloveniji imamo 15
naravnih zdravilišč za odrasle in 2 zdravilišči za otroke. Obseg programov se
določa letno s splošnim in področnim dogovorom za zdravilišča.
2.3.1.2.5. Zdravstvena dejavnost v socialnovarstvenih zavodih in
zavodih za usposabljanje
Zmogljivosti socialnovarstvenih zavodov ureja
socialnovarstveni program Republike Slovenije. 
Zavodi izvajajo in organizirajo v okviru osnovne zdravstvene
dejavnosti splošno medicinsko dejavnost, rehabilitacijo in zdravstveno nego ter
specialistično ambulantno dejavnost v skladu z naravo dejavnosti zavoda. 
Kadrovski normativi, kvalifikacijska struktura in posamezni
profili se določajo z vsakoletnim področnim dogovorom za socialno varstveno
dejavnost. To velja tudi za kadrovske standarde v varstveno delovnih centrih in
v zavodih za usposabljanje. Vse morebitne specifičnosti se upoštevajo v
vsakoletnem področnem dogovoru.
2.4. Zdravstveno zavarovanje
Zdravstveno zavarovanje je sestavni del celovitega sistema
zdravstvenega varstva v Republiki Sloveniji. Sestoji iz obveznega zdravstvenega
zavarovanja, ki vključuje po zakonu vse prebivalce Slovenije ter prostovoljnega
zdravstvenega zavarovanja za doplačila, nad z zakonom določenim odstotkom od
vrednosti zdravstvenih storitev. Osnovni model obveznega zdravstvenega
zavarovanja smo nadgradili s prostovoljnim in na ta način vzpostavili določeno
smiselno delitev pokrivanja stroškov za zdravstvo z javnimi in zasebnimi viri
ter omogočili obvladovanje naraščajočih stroškov za zdravstvene storitve. 
V Republiki Sloveniji zagotavlja obvezno zdravstveno zavarovanje
obsežen obseg pravic do zdravstvenih storitev in denarnih nadomestil, ki je
primerljiv z državami EU. To se nanaša tako na pravice do zdravstvenih
storitev, ki jih izvaja javna zdravstvena mreža, kot na denarna nadomestila
(nadomestila plače med odsotnostjo z dela, povračila potnih stroškov,
posmrtnine in pogrebnine). 
Struktura in število zavarovanih oseb se v Republiki
Sloveniji od leta 1992 spreminja; število zavarovanih oseb se zaradi različnih
vzrokov zmanjšuje. 
V strukturi zavarovanih oseb v Republiki Sloveniji se
zmanjšuje delež zaposlenih in kmetov. Povečuje se delež zavarovancev, ki
plačujejo prispevke iz prihodkov, pridobljenih iz drugih skladov (osebe, za
katere plačuje prispevke občina, upokojenci, itd.). 
Z vidika porazdelitve bremen med različnimi skupinami
zavarovancev je mogoče ugotoviti, da obremenitve populacijskih skupin pri
plačevanju prispevkov niso enakomerne. Nekatere kategorije zavezancev za
plačilo zdravstvenih prispevkov ne prispevajo v skladu s svojimi materialnimi
možnostmi, kot na primer samostojni podjetniki in obrtniki. Razmerje med
prispevki posameznih kategorij zavezancev in višino odhodkov za zdravstvene
storitve teh kategorij kaže na sorazmerno manjšo obremenjenost kmetov in
upokojencev. 
Obvezno zdravstveno zavarovanje se financira preko prispevne
stopnje za zdravstvo. Programi obveznega zdravstvenega zavarovanja so
opredeljeni po vsebini in količini. 
Prostovoljno zdravstveno zavarovanje, ki dopolnjuje osnovni
model obveznega zdravstvenega zavarovanja, zagotavlja pomemben dopolnilni vir
sredstev za zdravstvene storitve. V obdobju po uveljavitvi zdravstvenega
zavarovanja se je ta dopolnilni vir za financiranje programov zdravstvenih
storitev pomembno povečeval in je znašal leta 1998 13%. Naraščanje deleža
zasebnih sredstev v celotnih sredstvih za zdravstvo lahko štejemo med glavne
dosežke reforme sistema zdravstva, saj pomeni uvajanje novega finančnega vira
tudi uresničevanje pravic v nezmanjšanem obsegu in praktično enak nivo
kakovosti in standardov.
2.5. Ekonomske razmere in finančni pogoji zdravstvenega
varstva
Sistem zdravstvenega varstva opredeljujeta predvsem ekonomska
moč države, oblike delovanja in njegova organiziranost. Glavni parametri so
število in struktura prebivalstva, zaposlenost in višina sredstev za zdravstvo.
V Republiki Sloveniji v obdobju od leta 1993 bruto domači
proizvod (BDP) narašča; v letu 1995 je znašal 2.202 milijard tolarjev, v letu
1996 2.552 milijard tolarjev, v letu 1997 2.907 milijard tolarjev, za leto 1998
pa je ocenjen v višini 3.279 milijard tolarjev (vrednosti so izražene v tekočih
cenah). 
Republika Slovenija je imela v obdobju 1995-1998 uravnoteženo
gospodarsko rast. Po mednarodno primerljivih kazalnikih razvitosti Republika
Slovenija zmanjšuje zaostanek za razvitimi. V letu 1997 je dosega 68%
povprečnega bruto domačega proizvoda na prebivalca po kupni moči v EU; S 13.000
ECU (14.000 USD) bruto domačega proizvoda na prebivalca po kupni moči v letu
1997 (Eurostat, 1998) je Slovenija najbolj razvita med kandidatkami za vstop v
EU. Ob uporabi kazalnika človekovega razvoja, ki indikatorje gospodarske
razvitosti dopolnjuje z indikatorji zdravja in izobrazbe prebivalstva, se je po
mednarodnih primerjavah Slovenija v letu 1995 uvrstila na 26. mesto med 175
državami, oziroma tudi pred nekatere države, ki so pred Republiko Slovenijo po
gospodarski razvitosti. 
Delež BDP za zdravstvo, upoštevaje javne izdatke za zdravstvo
in sredstva prostovoljnega zdravstvenega zavarovanja je bil v obdobju od leta
1995 do vključno leta 1998 relativno stabilen in je znašal v letu 1995 7,72
BDP, v letu 1998 pa 7,74 BDP. V okviru celotnih izdatkov za zdravstvo je
prisoten trend zmanjševanja deleža BDP iz javnih sredstev, saj se je zmanjšal
od 6,71 v letu 1995 na 6,59 v letu 1998. Istočasno se je povečal delež zasebnih
sredstev za zdravstvo v BDP, izraženo v višini in deležu sredstev BDP za
zdravstvo.
2.5.1. Financiranje zdravstvenega varstva
Na področju zdravstvenega varstva zagotavljamo v Republiki
Sloveniji vse od leta 1992, po spremenjeni zdravstveni zakonodaji, in postopni
reformi zdravstvenega varstva sorazmerno stabilno in uravnoteženo financiranje.
Delež BDP za zdravstvo iz javnih virov je znašal za leto 1998 6,60%; delež
zasebnih sredstev, oziroma sredstev prostovoljnega zdravstvenega zavarovanja pa
je znašal 0,90% BDP. Ocenjen delež BDP iz obeh virov za leto 1998 je 7,9% BDP
in ostaja nespremenjen glede na leto 1997. 
V zadnjih petih letih je bil delež javnih izdatkov za
zdravstvo uravnotežen in ni presegel 7% BDP. Zasebni del sredstev, upoštevaje
sredstva prostovoljnega zdravstvenega zavarovanja od leta 1992 narašča in je
predstavljal za leto 1998 že 13% celotnih izdatkov za zdravstvo. Če bi poleg
navedenih virov sredstev upoštevali tudi celotna zasebna sredstva, ki jih
zavarovane osebe plačujejo za različna plačila v zdravstvene namene (osebni
nakupi zdravil, samoplačniške storitve, prostovoljno zavarovanje pri Adriaticu
in drugi izdatki povezani z zdravstvenimi potrebami), bi celoten delež zasebnih
sredstev za zdravstvo v Republiki Sloveniji že presegel 20% in bi bil
primerljiv z državami EU. 
Obseg zasebnih sredstev za zdravstvo narašča ne le zaradi
prostovoljnih zdravstvenih zavarovanj, ampak predvsem zaradi vse večjega obsega
samoplačniških specialističnih in bolnišničnih zdravstvenih storitev in zaradi
dolgih čakalnih dob v obveznem zdravstvenem zavarovanju. Čakalne dobe so se
podaljšale v času nedodelanih pravil širjenja zasebnega dela v zdravstvu. 
Prispevna stopnja za obvezno zdravstveno zavarovanje je od
leta 1996 praktično nespremenjena in znaša 13,25%. 
V Republiki Sloveniji namenjamo za zdravstvo, upoštevaje
podatke za leto 1998, 770 USD na prebivalca. Ob upoštevanju preračuna na
primerljivo kupno moč po PPP metodi namenjamo za zdravstvo v Republiki
Sloveniji 1170 USD na prebivalca, od tega 1036 USD iz javnih sredstev in 141
USD iz zasebnih virov. Pri tem pa je potrebno opozoriti, da PPP metoda za
primerjavo ni primerna glede na stroškovno strukturo izdatkov za zdravstvo;
skoraj 50% izdatkov v zdravstvu predstavljajo materialni stroški, ki so v
pretežni meri vezani na uvoz, s tem pa na cene materialov in izdelkov na tujih
trgih. Povprečje 15 izbranih držav EU znaša 1067 USD na prebivalca. Za ustrezno
primerjavo podatkov o porabi sredstev v naši državi z drugimi državami bi bila
potrebna standardizirana mednarodna metodologija; razpoložljivi podatki pa
kažejo, da je ocenjena poraba sredstev za zdravstvo v Republiki Sloveniji pod
evropskim povprečjem, saj so sredstva za zdravstveno varstvo upoštevaje te
primerjave na spodnji meji držav EU. 
Višina finančnih sredstev za zdravstveno varstvo iz obveznega
zdravstvenega zavarovanja je znašala 216 mlrd tolarjev, iz proračunskih virov
države pa smo namenili 5,7 mlrd tolarjev. Iz premij za prostovoljno zdravstveno
zavarovanje je bilo za leto 1998 zbranih 29,5 mlrd tolarjev. Skupna sredstva iz
vseh navedenih virov za zdravstveno varstvo so za leto 1998 znašala 251,4 mlrd
tolarjev. 
Z obvladovanjem zdravstvenih izdatkov so bile v preteklih
letih dosledno upoštevane globalne letne omejitve na državni ravni. S
partnerskim dogovarjanjem o vsebini, obsegu programov in osnovah za
financiranje med izvajalci, ZZZS, zbornicama ter ministrstvom je bilo
zagotovljeno relativno stabilno financiranje. Kljub stalnemu obvladovanju
izdatkov za zdravstveno varstvo je bilo zagotovljeno ohranjanje dosežene ravni
zdravstvene varnosti prebivalstva. Financiranje zdravstvenih programov in
izvajalcev je potekalo tekoče. 
Tabela 9: Ključni kazalniki slovenskega
zdravstvenega sistema v primerjavi z nekaterimi drugimi evropskimi državami


Enota 

SI 

A 

ZRN 

NL 

VB 


Celotna poraba za zdravstvo 

1997 

1996 

1997 

1997 

1996 

 


Celotna poraba za zdravstvo 

% BDP 

7,9 

8,3 

10,8 

9,1 

8,1 


Javno zdravje 

% BDP 

0,1 

0,2 

0,3 

1,0 

0,5 


Osnovna dejavnost* 

% BDP 

1,5 

1,6 

2,0 

1,1 

1,3 


Specialist. dejavnost, vklj. bolnišnična 

% BDP 

3,7 

4,4 

4,4 

3,7 

3,8 


Nega 

% BDP 

0,3 

0,8 

1,1 

1,5 

0,9 


Zdravila 

% BDP 

1,5 

0,8 

1,4 

1,0 

1,0 


Tehnični pripomočki 

% BDP 

0,5 

0,2 

0,6 

0,3 

0,3 


Administracija/raziskave 

% BDP 

0,2 

0,3 

1,0 

0,4 

0,3 


Poraba sredstev obveznega zdravstvenega zavarovanja 

1997 

1996 

1997 

1997 

1996 

 


Zdravstveni programi + administracija 

% BDP 

5,9 

 

6,3 

 

5,7 


Javno zdravje 

% BDP 

0,0 

 

0,1 

 

0,5 


Osnovna dejavnost* 

% BDP 

1,2 

 

1,2 

 

0,7 


Specialist. dejavnost, vklj. bolnišnična 

% BDP 

3,1 

 

3,1 

 

3,6 


Nega 

% BDP 

0,3 

 

0,1 

 

0,1 


Zdravila 

% BDP 

0,9 

 

0,9 

 

0,6 


Tehnični pripomočki 

% BDP 

0,2 

 

0,6 

 

0,0 


Administracija/raziskave 

% BDP 

0,2 

 

0,3 

 

0,2 


* Vključno z
zobozdravstveno dejavnostjo. 
Vir: BASYS, lastni izračuni.
2.5.2. Mehanizmi plačevanja programov in zdravstvenih
storitev
Mehanizmi financiranja zdravstvenih programov in storitev so
pomembna sestavina zdravstvenega varstva, ki v veliki meri vpliva na njegovo
učinkovitost. 
Obračunski modeli lahko spodbujajo racionalno gospodarjenje s
sredstvi pri uresničevanju zdravstvenih programov. 
V Republiki Sloveniji smo po uveljavitvi nove zdravstvene
zakonodaje in zdravstvenega zavarovanja postopoma spreminjali predhodno
uveljavljen storitveni sistem. Spremembe so bile izvedene z uvedbo glavarine in
količnikov, povprečnih bolniško oskrbnih dni, pavšalnimi plačilom nekaterih
storitev in podobno. 
Programi zdravstvene vzgoje se načrtujejo in financirajo z
letno planirano vrednostjo. Uporaba storitvenega sistema ostaja v veljavi za
svetovanje in izdajo zdravil v lekarnah, kar predstavlja dobro ureditev, hkrati
pa posebnost načina plačevanja lekarniške dejavnosti glede na ureditev v
evropskih državah. 
Na sekundarni in terciarni ravni je pri načrtovanju obsega
programa bolnišnic uvedeno plačevanje po številu bolnikov, pri čemer je ob
standardizirani povprečni ležalni dobi vzpostavljen sistem, ki zagotavlja bolj
učinkovito plačevanje bolnišničnih kapacitet. S spremembami v sistemu
financiranja bolnišnic je že zagotovljeno, da “denar sledi bolniku“.
Skrajševanje ležalnih dob in večje število obravnavanih primerov bo možno,
poleg večjega obsega zdravljenja na način “dnevne bolnišnice“, tudi z boljšo
organizacijo in izvedbo diagnostičnih postopkov na ambulantni način ter z
učinkovitejšo izrabo moderne diagnostične tehnologije. 
Ob zagotavljanju pogojev kakovosti bo nujno potrebno dodatno
opredeliti nivoje strokovnega dela v posamezni kategoriji bolnišnic in temu
prilagoditi tudi program financiranja.
2.5.3. Investicije v zdravstvenem varstvu
Z investicijami v zdravstveni mreži se oblikujejo pogoji za
delovanje, spremembe in razvoj zdravstvenih dejavnosti in programov na državni
ravni. Zdravstveni izvajalci načrtujejo za naslednja obdobja dokaj intenzivna
investicijska vlaganja v opremo, prostore in za investicijsko vzdrževanje. 
Ob upoštevanju obstoječe zdravstvene mreže na vseh ravneh
zdravstvene dejavnosti in načrtovana vlaganja na posameznih ravneh lahko
ugotovimo, da imamo v Republiki Sloveniji na primarni zdravstveni ravni
sorazmerno dobro zdravstveno mrežo. Zdravstveni domovi ne načrtujejo večjih
vlaganj v novogradnje, temveč predvsem investicijske posege v obnovo obstoječih
objektov, in v posodobitev medicinske in druge opreme. Pretežni del investicij
v zdravstvu za naslednje obdobje (nad 80%) je planiran v bolnišnicah in drugih
zdravstvenih zavodih na sekundarni in terciarni ravni, katerih ustanovitelj je
Republika Slovenija. Po vsebini investicijskih programov je pretežni del
načrtovanih sredstev namenjen dokončanju in nadaljevanju obstoječih začetih
investicij, v preostalem delu pa gre za adaptacije, modernizacije ter
dograditve obstoječih zmogljivosti. Bolnišnice načrtujejo občutna investicijska
vlaganja za nadomestitve v iztrošene ali nabavi nove medicinske opreme, ki se v
pretežni meri financira iz lastnih amortizacijskih sredstev zavodov, iz
sredstev donacij ter v posameznih primerih v sklopu investicijskih vlaganj po
letnih programih investicij, ki jih skladno z zakonom o investicijah določa
Vlada Republike Slovenije. Vse te investicije morajo biti skladne z zahtevami
stroke in temeljiti na zahtevanem in priznanem nivoju oziroma programu dela. 
Srednjeročni program investicij v javne zdravstvene zavode za
obdobje 1994–1999 skladno z zakonom o investicijah v javne zdravstvene zavode,
katerih ustanovitelj je Republika Slovenija, je omogočil usklajeno politiko
investiranja v zdravstvu v odnosu na razpoložljiva proračunska sredstva v ta
namen in po zakonu zbrana sredstva iz drugih virov. Zaradi prenizko ocenjenega
programa investicij za to obdobje, precejšnjega porasta investicijskih stroškov
spričo ostrejših predpisov in zahtev, podaljšanj rokov za dokončanje večjih
investicij ter podražitev investicij, se je pokazala potreba po spremembah in
dopolnitvah obstoječega zakona o investicijah v zdravstvu. Po obstoječem zakonu
bo do konca leta 1999 realiziranih predvidoma 13,4 mlrd tolarjev (od tega ca.
30% iz drugih virov).
3. STRATEGIJA IN RAZVOJNE USMERITVE ZDRAVSTVENEGA VARSTVA
Osnovna strategija zdravstvene politike v nadaljnjem razvoju
zdravstvenega varstva in zdravstvenega zavarovanja je dvig kakovosti zdravja
prebivalstva Slovenije in prilagajanje ter izboljševanje delovanja sistema v
skladu s finančnimi možnostmi. Zdravstveno varstvo naj zagotavlja ustrezno
zdravstveno varnost državljanov Republike Slovenije ob izvajanju razvojnih
usmeritev in predlogov ukrepov za izpeljavo potrebnih nadaljnjih
organizacijskih, kadrovskih in ekonomskih sprememb na vseh področjih varovanja
in ohranjanja zdravja. 
Cilj tega dokumenta je celovito usmerjanje nadaljnjega
razvoja zdravstvenega varstva države za predlagano obdobje v katerem je
potrebno ob uresničevanju strategij Svetovne zdravstvene organizacije, še
posebej pa načel Ljubljanske listine, sprejete v Ljubljani junija 1996,
dograditi obstoječo zdravstveno zakonodajo in v sklopu pridruževanja Slovenije
Evropski uniji prevzeti pravne okvire in se vključiti v programe na področju
zdravstva.
3.1. Zdravstveno zavarovanje
3.1.1. Obvezno zdravstveno zavarovanje
Ohranili, in z dopolnitvami z zakonodaji, bomo razvijali
ureditev obveznega zdravstvenega zavarovanja, uvedenega leta 1992. Obvezno
zdravstveno zavarovanje je avtonomno področje, ki ga bodo skladno z zakonskimi
opredelitvami opravljali predstavniki delojemalcev in njihovih interesnih
skupin ter delodajalcev. Ohranjena bo njegova vloga zagotavljanja zdravstvene
in socialne varnosti vsemu slovenskemu prebivalstvu s kritjem stroškov za
zdravstvene storitve in druge pravice v skladu z zakonom. Izvajali ga bomo v
skladu z načeli solidarnosti med zavarovanimi osebami, enakopravnosti
(pravičnosti) v obravnavi in pravicah do zdravstvenih storitev, skrbi za
zagotavljanje kvalitete in za spoštovanje ter varstvo pravic zavarovanih oseb
in postopnim izenačevanjem dostopnosti storitev na območju Republike Slovenije.
Vlada bo pred vložitvijo predlogov za širjenje ali oženje
pravic iz obveznega zdravstvenega zavarovanja pridobila soglasje socialnih
partnerjev v okviru ekonomsko-socialnega sveta. 
Solidarnostna raven bo izhajala iz prioritet javnega
zdravstvenega interesa. Določiti je potrebno z najširšim družbenim konsenzom
vsako širitev in zožitev pravic, ker je tesno povezano z razpoložljivimi
finančnimi sredstvi. Spodbujali bomo enakomernejšo obremenitev populacijskih
skupin ob upoštevanju načela solidarnosti in dohodkovnih zmožnosti zavezancev
za prispevek. 
Odločanje o programih zdravstvenih storitev in merilih za
njihovo vrednotenje se bo odvijalo v postopkih pogajanj med partnerji, ki ga bo
skladno s prakso držav EU potrebno dograditi. Z dopolnitvijo zakonodaje bodo
tudi cene zdravil in medicinskih ter tehničnih pripomočkov postale predmet
pogajanj med predstavniki plačnika (obvezno zavarovanje, izvajalci) ter
proizvajalci in drugimi dobavitelji zdravil.
3.1.2. Prostovoljno zdravstveno zavarovanje
Sledili bomo strategiji razvoja takšnega sistema
prostovoljnega zdravstvenega zavarovanja, ki bo z zdravo konkurenčnostjo
spodbujal kvaliteto zavarovalne ponudbe in reguliral cene zavarovanj. 
Za doplačila do polne cene zdravstvenih storitev, ki štejejo
v obvezno zavarovanje bo preoblikovano v dolgoročno zavarovanje, ki bo
zagotavljalo zavarovancem zdravstveno in socialno varnost tudi v starejših
letih življenja. Vzajemnost in medgeneracijski odnos med zavarovanci bomo
omogočili dostopnost tega zavarovanja predvsem starejšim osebam, pri katerih so
potrebe po zdravstvenih storitvah in s tem tveganja višja. 
Poseben poudarek bo dan tudi razvoju drugih zdravstvenih
zavarovanj, predvsem za stroške in storitve, ki niso vključene v obvezno
zdravstveno zavarovanje ali pa bodo na zahtevo zavarovancev opravljene v višjem
in drugačnem standardu, kot ga zagotavlja obvezno zavarovanje. Sem sodijo tudi
storitve, ki so sicer v programu obveznega zdravstvenega zavarovanja, vendar je
njihova dostopnost težja, zdravljenja v tujini in nekatere druge storitve. Z
dopolnitvijo zakonodaje bodo dane možnosti v okviru prostovoljnih zdravstvenih
zavarovanj, da bodo lahko zavarovali svoje delavce za določene zdravstvene
storitve tudi delodajalci. 
Sredstva za prostovoljna zdravstvena zavarovanja bodo v
naslednjih letih dosegla okrog 1% BDP.
3.2. Zdravstvena dejavnost
Odločitve o strokovnem razvoju in obsegu zdravstvene
dejavnosti bomo sprejemali na podlagi ocene zdravstvenih in ekonomskih koristi,
ob upoštevanju vseh stroškov (cost benefit analize). Posebno pozorno bo treba
uvajati nove diagnostične in terapevtske metode, ki so za posameznika lahko
neprecenljive, malo ali nič pa doprinesejo k boljšemu zdravju vseh ljudi. Pri
tem bo treba upoštevati, da je uvajanje novih diagnostičnih in terapevtskih
metod, tudi vrhunskih, v mrežo javne zdravstvene službe, nujno za strokovni
razvoj zdravstva, vendar le v obsegu, ki ga zmoremo plačati iz solidarnostno in
namensko zbranih javnih sredstev ter z ekonomsko znosno, neposredno udeležbo
ljudi. Razvoj zdravstvene dejavnosti zagotavlja tudi država, z delnim
sofinanciranjem dejavnosti na terciarni ravni (univerzitetne dejavnosti), ki jo
izvajajo klinike in inštituti. 
Uvrščanje strokovnih in zdravstvenih novosti v program
obveznega zdravstvenega zavarovanja bo usmerjalo Ministrstvo za zdravstvo preko
zdravstvenega sveta, razširjenih strokovnih kolegijev in strokovnih utemeljitev
klinik ter inštitutov. 
Organizacija in delovanje zdravstvene službe bosta izhajali
iz organizacijske prilagodljivosti, ki bo omogočila prehajanje osebja in
zmogljivosti na tista medicinska področja, kjer bodo zdravstvene potrebe
naraščale. Pri tem je treba paziti, da bodo ustrezna dela opravljali delavci s
potrebno strokovno usposobljenostjo, ki bo zagotavljala ustrezno strokovno
raven opravil. 
Ob omejenih sredstvih za vse oblike zdravstvenega
zavarovanja, je mogoče višjo vrednost dela dosegati le z boljšo organizacijo
dela, z boljšo izrabo delovnega časa in zdravstvene opreme, z smotrno porabo
sanitetnega in zdravstvenega materiala in s prodajo zdravstvenih storitev,
znanja in kapacitet na domačem in tujem tržišču. Za doseganje teh ciljev je
potrebno delavce ustrezno motivirati; v ta namen je potrebno določiti mehanizme
stimulacije in kazalnike vrednotenja.
3.2.1. Osnovna zdravstvena dejavnost
Izvajanje zdravstvene dejavnosti v zdravstvenih domovih je
tudi v svetovnem merilu primer uspešnega vzorca izvajanja zdravstvene
dejavnosti in organizacijske povezanosti vseh nosilcev javne zdravstvene službe
na primarni ravni. Zdravstveni dom mora zato ostati tudi v prihodnje osrednji
izvajalec osnovne zdravstvene dejavnosti v mreži javne zdravstvene službe, kar
naj upoštevajo tudi koncedenti pri izdajanju koncesij. 
Zdravstveni domovi ohranijo vsebino dela, ki jim jo nalaga
zakon (zakon o zdravstveni dejavnosti, 9. člen) v obsegu, ki omogoča uspešno
poslovanje. Občine kot ustanoviteljice zdravstvenih domov (zakon o zdravstvenem
varstvu in zdravstvenem zavarovanju, 8. člen) se morajo zavedati, da s
podeljevanjem koncesij ne smejo ogroziti obstoja zdravstvenega doma, kot je
definiran v 7. členu zakona o zdravstveni dejavnosti, v katerem je določen
obseg osnovne zdravstvene dejavnosti. 
Za usklajevanje zdravstvene dejavnosti v mreži javne
zdravstvene službe in za učinkovito urejanje skupnih nalog javnih zdravstvenih
zavodov in koncesionarjev bo na območju več občin oziroma regij potrebno
ustanoviti svete javne zdravstvene službe kot posvetovalnega organa
ustanovitelja javnega zdravstvenega zavoda oziroma koncedentov. 
Naloge sveta javne zdravstvene službe so: 
-       
predlogi za ureditev skupnih nalog javnih zdravstvenih zavodov in
koncesionarjev pri opravljanju zdravstvene dejavnosti v mreži javne zdravstvene
službe, 
-       
predlogi za izdajo koncesij ali izvedbo razpisa za koncesije, 
-       
mnenja in stališča o smotrnem delovanju in razvoju zdravstvene
dejavnosti v mreži javne zdravstvene službe in zunaj nje, 
-       
predlogi o potrebnem investicijskem vzdrževanju in naložbah v materialne
zmogljivosti v mreži javne zdravstvene službe, 
-       
reševanje sporov med javnimi zdravstvenimi zavodi in koncesionarji pri
opravljanju skupnih nalog in drugih interesnih sporih. 
Svet javne zdravstvene službe sestavljajo predstavniki
ustanoviteljev oziroma koncedentov, javnih zdravstvenih zavodov,
koncesionarjev, Zavoda za zdravstveno zavarovanje Slovenije in Zavoda za
zdravstveno varstvo. Način imenovanja predsednika in članov sveta javne
zdravstvene službe ter način njihovega dela določi ustanovitelj oziroma njegov
pooblaščenec s posebnim aktom. 
Pod pogoji enakih kadrovskih in storitvenih normativov bomo
nadzorovano, usklajeno in postopoma uvajali zasebno delo, predvsem v
ordinacijah sedanjih zdravstvenih domov. 
Uvajanje zasebnega dela ne bo vplivalo na nepretrgano in
nemoteno zdravstveno preskrbljenost prebivalcev. 
Dokler bo obseg mreže javne zdravstvene službe nespremenjen
lahko pridobijo koncesijo le nosilci zdravstvene dejavnosti ter drugi
zdravstveni delavci in sodelavci, ki bodo prenehali opravljati zdravstveno
dejavnost kot uslužbenci v javnih zdravstvenih zavodih. Novi koncesionarji se
lahko vključujejo v mrežo javne zdravstvene službe v primerih, ko se zniža
število nosilcev ter drugih zdravstvenih delavcev oziroma sodelavcev zaradi
drugih vzrokov (prenehanje z delom zaradi upokojitve, smrti, bolezni, vrnitve
ali odvzema koncesije ipd.). 
V primeru, da zdravnik ali zdravstveni delavec ali sodelavec,
ki mu je bila podeljena koncesija za določen obseg in vrsto dejavnosti, ne
sklene pogodbe z Zavodom za zdravstveno zavarovanje Slovenije, mora koncedent
na ustrezen način zagotoviti izvajanje in pristop do teh zdravstvenih storitev
na svojem območju. 
Nosilci zdravstvenih dejavnosti, ki opravljajo preventivno
zdravstveno dejavnost oziroma skrbijo za zdravstveno varstvo določenih skupin
prebivalcev (otroci in mladina, ženske v zvezi z reproduktivnim zdravjem,
telesno in duševno prizadeti ipd.) lahko dobijo koncesijo, če bodo še naprej
opravljali isto zdravstveno dejavnost enako ali bolj učinkovito in uspešno in
to v enakem obsegu in kakovosti. 
Za to, da se zagotovi podeljevanje koncesij pod enakimi
pogoji Ministrstvo za zdravstvo Republike Slovenije izda navodilo z bistvenimi
elementi za izdajo odločb in sklenitev pogodb o koncesiji.
3.2.2. Koordinacija in usmerjanje celovite zdravstvene
dejavnosti
V okviru celovite zdravstvene dejavnosti bodo posebne
pozornosti in spodbude deležni programi osnovne zdravstvene dejavnosti. S
strokovnimi merili za ugotavljanje kakovosti dela se bo bolje vrednotilo
uspešno izvajanje njenih storitev in programov. Pri tem bo dana prednost
izvajanju in financiranju preventivnih programov v skladu z navodili ministra
za zdravstvo. Na ta način bo mogoče doseči večji delež sredstev za osnovno
zdravstveno dejavnost. 
Bolj razpršeno zdravstveno dejavnost bodo na posameznih
širših območjih, ki bodo pokrivala območja več novih občin, spremljali in
usklajevali koordinatorji zdravstvene dejavnosti. Delovali bodo v območnih
zavodih za zdravstveno varstvo za preventivo. Zavodi za zdravstveno varstvo
bodo skupaj z občinami, zdravstvenimi domovi in lekarnami sodelovali pri
oblikovanju mreže javne zdravstvene službe na primarni ravni. Medtem ko so za
koordinacijo organizacije nujne medicinske pomoči, dežurno službo in reševalne
prevoze na primarni ravni odgovorni pristojni zdravstveni domovi.
3.2.3. Lekarniška dejavnost
Postopna privatizacija lekarn bo odvisna od zakonskih
predpisov. Lekarniška dejavnost lahko postopno preide v zasebno dejavnost. S
povečanjem števila lekarn in farmacevtov se bo izboljševala lekarniška mreža in
konkurenčnost v kakovosti preskrbe z zdravili. Z enakomerno porazdelitvijo
lekarniških enot bo zagotovljena boljša dostopnost do zdravil. 
Posebna skrb bo namenjena svetovanju bolnikom o varni uporabi
zdravil, tudi pri samozdravljenju, tesnejšemu sodelovanju z zdravniki pri
predpisovanju zdravil, kar bo prispevalo k racionalnejši porabi zdravil in
uveljavitvi koncepta farmacevtske skrbi v Sloveniji.
3.2.4. Specialistična ambulantna dejavnost
Izvajala bo strokovno usmerjeno specialistično zdravstveno
varstvo nehospitaliziranih bolnikov. Ministrstvo, pristojno za zdravstvo bo
pripravilo kriterije za podeljevanje koncesij za opravljanje javne službe v specialistično
ambulantni dejavnosti, v katerih bodo upoštevani kadrovski in storitveni
normativi ter načelo za ohranjanje zdravstvenih storitev na lokaciji
zdravstvenega doma. Koncesije za opravljanje teh storitev na drugih lokacijah
bodo možne le kadar bodo istovrstne storitve zagotovljene tudi na lokaciji
zdravstvenega doma. Pogoje in oblike takega sodelovanja bo predpisal poseben
pravilnik, ki ga bo izdalo Ministrstvo za zdravstvo. 
S spremembo načina financiranja specialistične ambulantne
dejavnosti bomo skrajšali čakalne dobe in omogočili enako dostopnost pravic iz
obveznega zdravstvenega zavarovanja. 
Potrebno bo določiti in nadzorovati cene zdravstvenih
storitev tudi za zasebno zdravstveno dejavnost brez koncesije.
3.2.5. Bolnišnična dejavnost
Za zmanjšanje stroškov bolnišnične dejavnosti se uvedejo
takšni načini bolnišničnega zdravstvenega varstva, ki bodo zmanjševali ležalno
dobo oziroma število bolnikov, ki bivajo v bolnišnicah preko noči. 
Zato bomo uvedli negovalne bolnišnice, bolnišnice na domu, bolnišnice
v katerih bivajo bolniki kratek čas in dnevne bolnišnice. 
Določili bomo vsebino njihovega dela in pogoje za njihovo
uvajanje. Uvajanje novih oblik bolnišnic bo pogojevalo postopno prilagajanje
kadrovskih normativov na področju bolnišnične zdravstvene dejavnosti, na
področju zdravstvene nege pa poglobljeno sodelovanje z osnovno zdravstveno
dejavnostjo in področjem socialnega varstva. 
Zaradi boljše izmenjave znanja in izkušenj naj bi se
bolnišnice bolj povezale med seboj tudi z izmenjavo strokovnjakov. Diagnostični
in terapevtski ukrepi vezani na drago opremo se bodo opravljali le v
bolnišnicah, katere bo verificiralo Ministrstvo za zdravstvo. Pri teh
preiskavah bodo lahko sodelovali usposobljeni strokovnjaki iz vseh bolnišnic. 
Bolnišnice bodo poskrbele za racionalno, klinično učinkovito,
varno in strokovno učinkovito terapijo z zdravili, kar pogojuje tudi razvoj
bolnišnične lekarniške dejavnosti in vpeljavo metod farmakoekonomskih analiz v
načrtovanju terapije.
3.2.6. Zdravstvena nega
Zdravstvena nega se bo razvijala skladno s kadrovskimi,
izobraževalnimi in materialnimi pogoji na osnovi dolgoročnega programa razvoja
zdravstvene nege v Republiki Sloveniji s posebnim poudarkom na negi kroničnih
bolnikov na domu in v zavodih. 
Patronažna služba je posebna oblika dela zdravstvene nege. Je
edina zdravstvena služba, katere osnovna dejavnost je zaznava zdravstvenih
razmer v lokalni skupnosti, v okolju, kjer ljudje živijo in pravočasno
usmerjanje bolnikov v zdravstveni sistem. Patronažna služba mora letno izdelati
analizo zdravstvenega stanja prebivalstva na geografskem področju, ki ga
pokriva zdravstveni dom (število ostarelih, kroničnih bolnikov, nosečnic,
ogroženih zaradi revščine, invalidov itd.) in poročilo o tem, kolikšen delež
skupin s posebnimi potrebami je patronažna služba v tekočem letu obiskala.
3.2.7. Nujna medicinska pomoč
Zagotovili bomo razvoj nujne medicinske pomoči na vseh treh
nivojih delovanja službe (predbolnišnična nujna medicinska pomoč, bolnišnična
medicinska pomoč in nujni reševalni prevozi). Na tem področju delovanja bomo
vzpostavili tesno povezavo tudi z nemedicinskimi udeleženci izvajanja nujne
medicinske pomoči in organizirali primeren transport akutno ogroženih bolnikov
in poškodovancev ter preučili možnost uvedbe novih pristopov pri izvajanju
nujne medicinske pomoči poškodovancem v prometu (npr. reševanje z motornim
kolesom ...). Strokovne pogoje, organizacijo in izvajanje urgentne medicine bo
uredil poseben zakon. Posebno pozornost bomo posvetili tudi zagotavljanju
pogojev za razvoj katastrofne medicine oziroma zdravstvenega varstva v izrednih
razmerah.
3.2.8. Dolgotrajna nega
Da bi vzpostavili enoten sistem dolgotrajne nege v državi in
zagotovili ustrezno vsebinsko koordinacijo nosilcev nege, ki naj bi s svojim
delom omogočili starejšim osebam, telesno prizadetim osebam in drugim
posameznikom potrebnim dolgotrajne nege, kakovostne zdravstvene, socialne in
druge storitve bo potrebno v Sloveniji vzpostaviti enotno obvezno javno
zavarovanje za dolgotrajno nego. Upravičenci bi bili deležni pravic v naravi
(storitve v ustanovah) in/ali pravic v obliki denarnih nadomestil. Takšen
sistem dolgotrajne nege, ki bi temeljil na enotni organiziranosti in javnem
zavarovanju ne bo zahteval bistveno povečanje javnih sredstev, prinesel pa bo
večjo pravičnost in s tem zadovoljstvo ljudi.
3.2.9. Zagotavljanje kakovosti v zdravstvu
Pospešili bomo pripravo projektov za dvig kakovosti v sistemu
zdravstvenega varstva in zdravstvenega zavarovanja, vključno z ekonomičnostjo
poslovanja, predvsem pa za smotrno uporabo javnih sredstev. 
Z usposabljanjem zdravstvenega osebja, smotrno uporabo
ustrezne tehnologije, definiranjem postopkov in programov kakovosti bomo
postopno uvajali celovito kakovost obravnave bolnikov v postopkih zdravljenja. 
Razvijali bomo prostovoljno delo v bolnišnicah kot eno izmed
oblik izboljšanja kvalitete življenja bolnikov med hospitalizacijo in kot eno
od oblik razbremenitve strokovnega kadra pri zadovoljevanju laičnih potreb
bolnikov.
3.2.10. Pobolnišnična skrb
Izdelali bomo programe skupnostne skrbi za ljudi z
dolgotrajnimi težavami v duševnem zdravju, ki jih bodo izvajale nevladne
organizacije s področja duševnega zdravja. Programi bodo usmerjeni v področju
rehabilitacije in preventive, s posebnim poudarkom pri reševanju kriznih situacij.
Programi nevladnih organizacij za duševno zdravje bodo
prispevali k zmanjševanju stopnje hospitalizacije duševno bolnih in omogočanju
kakovostnejšega bivanja v skupnosti.
3.3. Izobraževanje in strokovno usposabljanje
3.3.1. Dodiplomsko izobraževanje
Vpis na medicinsko fakulteto in na druge zdravstvene šole naj
izhaja iz strokovno ocenjenih in preverjenih potreb po določenih zdravstvenih
poklicih v mreži javne zdravstvene službe in izven nje (zasebniki brez
koncesije, slovenski zdravniki na tujem, tuji študenti, samoplačniki itd.). V
učne programe vseh zdravstvenih šol naj bo vključeno poznavanje zdravstvene
ekonomike, kakor tudi vsebine in ciljev SZO “Zdravje za vse“ in zmožnosti ter
načinov njihovega doseganja v Sloveniji. Predvsem zdravniki naj v zadnjem letu
šolanja dobijo izbrana znanja o ekonomskem in socialnem okolju, v katerem bodo
opravljali svoj poklic, pa tudi psihološka znanja, ki so pomembna za odnose med
zdravnikom in bolnikom.
3.3.2. Podiplomsko izobraževanje
Javni zdravstveni zavodi in koncesionarji morajo zaposlovati
pripravnike, sekundarije in specializante do pridobitve pravice za samostojno
delo. Programe pripravništva je potrebno prilagoditi tudi potrebam
delodajalcev. Za to jim pripadajo tudi ustrezna sredstva. Z administrativnimi in
finančnimi ukrepi, kot so štipendije (država, Zavod za zdravstveno zavarovanje
Slovenije, lokalne skupnosti, podjetja), zagotovljeno delovno razmerje,
ustrezna plača in kadrovsko stanovanje, naj se zdravstvene delavce spodbuja in
zaveže, da se bodo usposabljali in kasneje tudi zaposlili v strokah in krajih,
kjer so v mreži javne zdravstvene službe najbolj potrebni. Konkretni pogoji za
podiplomsko usposabljanje zdravstvenih delavcev bodo vneseni v vsakoletne
dogovore med partnerji. 
Pri odločanju o specializacijah v osnovni dejavnosti mora
imeti absolutno prednost specializacija iz družinske medicine, razen v tistih
večjih mestih, kjer je mogoče in smiselno zagotoviti 24-urno zdravstveno
varstvo otrok. Vsebino specializacije iz družinske medicine bo nujno potrebno
posebej določiti in jo obogatiti z znanji iz področja preventivne in urgentne
medicine za vse starostne skupine prebivalstva. Dosedanjim specialistom splošne
medicine, in tistim v dispanzerjih, je potrebno omogočiti pridobitev ustreznih
znanj v obliki podiplomskega tečaja z izbranimi poglavji iz vsebine
specializacije družinske medicine. 
Pri odločanju o specializacijah v lekarniški dejavnosti naj
imajo prednost tiste, ki prispevajo k varni in racionalni uporabi zdravil. 
Pri specializacijah, usmerjenih specializacijah in ožje
usmerjenih specialističnih znanjih bo omogočeno strokovnjakom, da znanja
pridobivajo tudi v tujini. Prednost pa bomo dajali izobraževanju, pri katerem
se bodo strokovnjaki vključevali v mednarodne strokovne tokove na enakopravni
ravni oziroma če bodo vanj vključeni vrhunski strokovnjaki iz tujine. 
Potrebe po novih zdravstvenih delavcih v mreži javne
zdravstvene službe, ki bodo nastale zaradi upokojitev, odhodov v zasebno delo
zaradi prilagoditve delovnega časa direktivam EU ali zaradi drugih vzrokov,
bodo zdravstveni zavodi in koncesionarji pravočasno vnaprej prijavili
Ministrstvu za zdravstvo. To jim bo priznalo sredstva za šolanje bodočih
strokovnjakov do pridobitve pravice za samostojno opravljanje poklica.
Zdravnike, ki mimo teh potreb po končanem sekundarijatu nadaljujejo s
specializacijo, bodo plačevali javni zdravstveni zavodi in koncesionarji sami.
Možnost volontiranja bo za vse in povsem odprta. 
Za tista strokovna področja, za katera zaradi premajhnega
zanimanja ni mogoče zagotoviti dovolj strokovnega kadra se bodo zagotovila
posebna finančna sredstva.
3.3.3. Strokovno usposabljanje
Zaradi naglega razvoja medicinske in farmacevtske znanosti le
redno sprotno usposabljanje in izobraževanje omogoča ustrezno strokovno raven dela.
Zato bo treba v posameznih zdravstvenih zavodih in na posameznih strokovnih
področjih, pomembnih za sistem slovenskega zdravstvenega varstva, finančno
podpirati strokovno usposabljanje in raziskovalno delo. Potrebno bo vzpodbujati
izobraževanje strokovnih stanovskih združenj. Pri tem naj sodelujejo tudi
zdravstvene šole, še zlasti medicinska fakulteta in fakulteta za farmacijo.
Omogočiti bo treba tudi kupovanje strokovne literature in vključevanje v
mednarodno informacijsko mrežo, ki zdravstveno osebje hitro in enostavno
seznanja z najnovejšimi dosežki. 
Za organizacijo strokovnih srečanj na domači ali mednarodni
ravni, bo potrebno predpisati splošne pogoje, ki naj določijo tako njihovo
pogostnost, kakor tudi organizacijske in finančne pogoje oziroma vse oblike
odgovornosti organizatorjev.
3.4. Financiranje, upravljanje in vodenje zdravstvenega
varstva
V prihodnjih letih bomo zaradi zagotavljanja nespremenjene
ravni zdravstvenega varstva ohranili delež javnih izdatkov za zdravstvo v
višini 7% BDP. Zaradi napredka medicinske tehnologije in zahtevnejših
medicinskih postopkov bo možno ohranjanje sedanje ravni zdravstvenih programov
le ob doslednem obvladovanju stroškov in upoštevanju prioritet. 
Pri urejanju odnosov med državo, izvajalci in poklicnimi
združenji bomo ohranjali razvoj partnerstva, ker dolgoročno zagotavlja večjo
učinkovitost, soodgovornost in uspešnost pri oblikovanju, financiranju ter
izvajanju zdravstvenih storitev in programov.
3.4.1. Obvladovanje javnih izdatkov za zdravstvo
V pogojih omejenih sredstev iz javnih virov za zdravstveno
varstvo in ob enakih pravicah do zdravstvenega varstva bo mogoče čim večjo
dostopnost do zdravstvenih storitev vzdrževati le z obvladovanjem stroškov in
širitvijo prostovoljnega zdravstvenega zavarovanja. 
Predvsem bomo to dosegali z načinom financiranja programov in
storitev v zdravstvenem varstvu z uvajanjem stimulacij izvajalcev za smotrno
izvajanje programov, zmanjševanje nepotrebnih storitev, spodbujanje razvoja
strokovnosti in čimbolj gospodarnega ravnanja s sredstvi. 
Zaostreni bodo pogoji in odgovornosti vodilnih delavcev v
zdravstvenih zavodih za gospodarjenje z vnaprej znanimi in dogovorjenimi
sredstvi. Potrebno jim bo omogočiti, da bodo o morebitnih prihrankih odločali
sami. Hkrati pa bodo morali biti zagotovljeni mehanizmi vzpodbud za zdravstveno
osebje, da z racionalnim ravnanjem prispevajo k zniževanju stroškov
zdravstvenih zavodov. 
Skladno s temi usmeritvami je mogoče pričakovati, da bodo
ostala javna sredstva za zdravstvo ob obvladovanju javnih izdatkov za zdravstvo
na ravni rasti družbenega bruto proizvoda.
3.4.2. Mehanizmi plačevanja programov in zdravstvenih
storitev
V prihodnjih sistemih plačevanja zdravstvenih programov bosta
morala biti ključna dejavnika učinkovitost izvajalcev in kakovost zdravstvenih
storitev, da bo opravljeno delo tudi učinkovito in transparentno. Opravljeno
delo bomo morali evidentirati in meriti tako po fizičnih kazalnikih (število
bolnikov, število obiskov) kot po opravljenih medicinskih storitvah in
ugotoviti kakovost opravljenega dela in njegov vpliv na nivo zdravstvenega
stanja prebivalstva. V ta namen se vpeljuje kartica zdravstvenega zavarovanja
oziroma zdravstvena kartica. 
V dograjevanju mehanizmov financiranja programov zdravstvenih
storitev na vseh ravneh, bo potrebno zagotoviti vzpodbude za zasebne zdravnike
in javne zdravstvene zavode za večji obseg zdravstvenih storitev na primarni
ravni pred napotitvijo na sekundarno in terciarno raven, oziroma da bodo
izvajali bolj kakovostno celovito obravnavo pred napotitvijo na sekundarno in
terciarno raven. 
Skrajševanje ležalnih dob in večje število obravnavanih
primerov bo možno poleg večjega obsega zdravljenja na način “dnevne
bolnišnice“, tudi z boljšo organizacijo in izvedbo diagnostičnih postopkov na
ambulantni način ter z učinkovitejšo izrabo moderne diagnostične tehnologije. 
Na področju specialistično ambulantne dejavnosti v
bolnišnicah bo potrebno po predhodnem spremljanju učinkovitosti dela s pacienti
in finančne učinkovitosti standardizirati posamezen specialistični pregled. V
smislu racionalizacije zdravstvenega varstva bomo izvedli racionalno delitev
dela v korist boljše izrabe zdravstvenega varstva. 
V naslednjem obdobju bomo razvijali in dograjevali obstoječe
sisteme financiranja programov zdravstvenih storitev tako, da bo zagotovljen
skladen razvoj medicinskih strok, zdravstvene mreže v Republiki Sloveniji ter
ustreznejše vrednotenje rezultatov dela zdravstvenih delavcev. 
Za zagotavljanje pravičnejše delitve sredstev med izvajalci,
skladnejšega razvoja strok in zdravstvene mreže in kakovostnega uresničevanja
pravic zavarovanih oseb bomo uveljavili različne pristope v financiranju
posameznih zdravstvenih dejavnosti. Način financiranja zdravstvenih programov
in storitev bo prospektiven, kar pomeni da bodo vrednosti programov po
dejavnostih v naprej znane oziroma določene v skladu z razpoložljivimi sredstvi
zdravstvenega zavarovanja. Podrobnejše načine, metode vrednotenja programov in
storitev bodo določali partnerji v sistemu zdravstvenega varstva. Pri tem bodo
upoštevali naslednje usmeritve: 
a)    
V osnovni zdravstveni dejavnosti se bo še nadalje uporabljal sistem
glavarine, ki naj bi v dejavnostih splošnih ambulant, otroških in šolskih
dispanzerjev ter dispanzerjev za ženske prinašal polovico prihodka, medtem ko
bi poenostavljeni storitveni sistem prinašal drugo polovico prihodka. Količina
upravičeno opravljenih storitev bo odvisna v teh dejavnostih od števila
opredeljenih zavarovanih oseb, ob istočasnem upoštevanju različnega koriščenja
glede na starost opredeljenih (količniki glede na starost). Vrednost posamezne
standardne ekipe bo v vsej Sloveniji enaka, kar pomeni tudi enake cene za
storitve in za glavarino. Prihodek standardnih ekip pa bo odvisen od števila
opredeljenih zavarovanih oseb. Stroški laboratorijske dejavnosti bodo še
nadalje sestavni del cene storitev in glavarine. 
b)    
Zdravstvena nega na domu bo imela storitveni sistem, ki bo vseboval le
nekaj cenovno različnih opravil, patronažna dejavnost pa sistem realizacije
letnega načrta. 
c)    
V zobozdravstveni dejavnosti bo ohranjen storitveni sistem, pri čemer je
potrebno število storitev bistveno zmanjšati in uvesti odvisnost števila
upravičenih storitev od števila opredeljenih zavarovanih oseb. Tudi v tej
dejavnosti bodo cene storitev še nadalje enake v vsej Sloveniji. 
d)    
V reševalni službi bo cena prevoženih kilometrov pri nenujnih prevozih
enaka pri vseh prevoznikih. Nujne prevoze pa bodo opravljale le reševalne
postaje v javnih zavodih in to v okviru dogovorjenih pavšalnih zneskov. 
e)    
V bolnišnični zdravstveni dejavnosti se bo sistem financiranja
spreminjal v smeri plačevanja po primerih ob opuščanju plačevanja bolnišnično
oskrbnih dni. Uvedena bo postopoma diferencirana cena primera glede na
diagnozo, težo obolenja in s tem zvezanimi stroški. V ceni primera bodo zajeti
vsi stroški diagnostike in terapije. Število primerov in njihova struktura pa
bo vnaprej dogovorjena in bo odvisna od gravitacijskega območja posameznega
oddelka posamezne bolnišnice ob upoštevanju dogovorjene stopnje
hospitalizacije. Realizacija programa pa bo osnova za dogovorjeni program v
naslednjem letu. Cena primera bo na vseh oddelkih iste stroke posameznih
bolnišnic enaka. Dokler ne bo izdelan sistem plačevanja po primerih v celoti,
bo razlika v ceni primera enaka le v vseh oddelkih iste kategorije. Razlika med
bolnišnicami različne kategorije pa bo odvisna od kadrovskih in materialnih
standardov za posamezne kategorije in oddelke, ki jih bodo partnerji vsako leto
dopolnjevali in sprejemali v področnem dogovoru za bolnišnično zdravstveno
dejavnost. 
f)     
V zdraviliški zdravstveni dejavnosti bo še nadalje veljal sistem
plačevanja nemedicinskega dela in medicinskega dela dnevne oskrbe. 
g)    
V specialistični ambulantni dejavnosti bo še nadalje uveljavljen
storitveni sistem, ki pa bo doživel temeljito prenovo in posodobitev, kjer bo
dan večji poudarek neposrednemu delu s pacientom, zlasti prvemu pregledu in
določen možen odstotek preiskav funkcionalne diagnostike. Število opravljenih
prvih pregledov bo poleg skupnega števila storitev merilo doseganja programa in
upravičenosti do planiranega dogovorjenega prihodka. Cene storitev bodo v istih
dejavnostih v vsej državi enake in bodo vsebovale tudi sredstva za kritje
stroškov laboratorijske dejavnosti. Enakost cen pa pomeni tudi enakost
kadrovske sestave ekip, enake kvalifikacijske strukture in enakost stroškov na
ekipo. 
h)    
V lekarniški dejavnosti se bo financiranje dejavnosti uskladilo z
evropskimi sistemi. 
a)    V socialno-varstvenih zavodih bo sistem financiranja še nadalje
slonel na zaračunavanju treh vrst dnevnih neg. Cena posamezne vrste nege bo v
vsej državi enaka. 
j)      
Cene storitev zavodov in drugih izvajalcev, ki opravljajo zdravstvene
storitve za izvajalce obveznega zdravstvenega zavarovanja, niso pa pogodbeni
partnerji z Zavodom za zdravstveno zavarovanje Slovenije, bo odobraval minister
za zdravstvo in bodo temeljile na istih kalkulativnih elementih, kot bodo
veljali za druge izvajalce obveznega zdravstvenega zavarovanja.
3.4.3. Materialne zmogljivosti
Ministrstvo za zdravstvo bo določilo standarde materiala in
materialnih zmogljivosti v mreži javne zdravstvene službe. To so standardi
porabe medicinskega in nemedicinskega materiala in zdravil, uporabe zgradb in
prostorov, za medicinsko in nemedicinsko opremo in podobno. Te standarde bo
mogoče prilagajati razvoju zdravstvene službe, pa tudi spreminjanju
zdravstvenega standarda, ki bo posledica spremenjene zbolevnosti in zahtevnosti
ljudi. 
Ministrstvo za zdravstvo določi standarde najkasneje v treh
letih po sprejetju nacionalnega programa. 
Vzpostavili bomo strokovna telesa, ki bodo ocenjevala
utemeljenost za nabavo, uvajanje in uporabo novih tehnologij (zdravila, nove
metode dela, medicinska oprema, tehnični pripomočki) ter pripomočkov v
diagnostiki in postopkih zdravljenja, ki se financirajo iz sredstev obveznega
zdravstvenega zavarovanja, ob upoštevanju strokovnih doktrin zdravljenja in
ekonomskih možnosti države.
3.4.4. Investicije v zdravstvu
Politika investicij bo sledila racionalni izrabi objektov in
drugega premoženja na osnovi izkustvenih standardov prostorov in opreme,
oziroma tovrstnih standardov, ki so v pripravi. Posebej po upoštevano
skrajševanje ležalne dobe in s tem prilagojenih potreb po posteljnih
zmogljivostih in vključevanje drugih zdravstvenih programov. Pri investicijah v
opremo pa bo imela, ob upoštevanju zahtev novih medicinskih tehnologij,
prioriteto smotrna izraba medicinske opreme in strategija na področju
zdravstvenega varstva. V ta namen bodo zaradi celovite odgovornosti vključeni v
zagotavljanje finančnih sredstev tudi uporabniki – upravljalci investicij. 
Cilj zakonskih in drugih podlag za politiko investicij v
zdravstvu je, ustvariti pogoje za razvoj sodobnega zdravstva, z vsebinsko in
krajevno uravnoteženimi naložbami v javno zdravstveno mrežo, kot izhaja iz tega
dokumenta. S spremembami zakonodaje bo zagotovljena podlaga za nadaljevanje
proračunskega financiranja in za financiranje iz drugih virov. Hkrati bo
določen program investicij za srednjeročno in letno obdobje v skladu z
dejanskimi potrebami za delovanje javne zdravstvene službe. 
Na podlagi teh kriterijev bo potrebno v tem planskem obdobju
zagotoviti ustrezna sredstva zaradi nerealiziranega programa investicijskih naložb
iz zakona za program nujnih investicij v zdravstveno mrežo, predvsem na
področju urejanja infrastrukture, požarne in druge varnosti ter za
zagotavljanje standardov prostorov in opreme, ki bodo zagotavljali verifikacijo
vseh javnih zavodov, katerih ustanovitelj je Vlada Republike Slovenije. 
Posebno prioriteto morajo imeti investicije za urgentno
medicino, sicer ne bo zagotovljena nujna pomoč, skladno z že veljavnim
pravilnikom.
3.4.5. Zaposlovanje v mreži javne zdravstvene službe
Število vseh zaposlenih v mreži javne zdravstvene službe za
potrebe obveznega zdravstvenega zavarovanja se praviloma ne bo povečalo. Nove
prioritetne naloge zdravstvenega varstva se bodo urejevale s prerazporejanjem
in prekvalifikacijo obstoječega osebja. Javni zdravstveni zavodi ne bodo
nadomeščali z novimi zaposlitvami tistih zdravstvenih delavcev, ki bodo od njih
odšli in postali zasebniki s koncesijo, Zavod za zdravstveno zavarovanje
Slovenije pa jim bo za ustrezen odstotek znižal program iz obveznega
zdravstvenega zavarovanja. 
Kjer bodo tehnično-servisni del zdravstva prenesli na zasebno
področje izven zdravstva, se bodo stroški reševalnih, tehničnih in finančnih
služb sicer vračunali v ceno storitev, ne bodo pa se računali več zaposleni na
teh področjih. 
Zagotovila se bodo javna sredstva za prezaposlitev, nujno
potrebno prekvalifikacijo, dokvalifikacijo in druge ustrezne ukrepe za
zaposlene v zdravstvu, katerih delo ne bo več potrebno. 
V lekarniški dejavnosti se bo za izvajanje javne službe
povečalo število zaposlenih zaradi predvidene širitve lekarniške mreže in
izboljšanja lekarniške službe v bolnišnicah.
3.4.6. Zdravstveno informacijski sistem
Za zagotavljanje informacij o izvajanju programov in
zdravstvenih storitev v vseh zdravstvenih dejavnostih potrebnih za vodenje politike,
načrtovanje, usmerjanje razvoja in uspešno ter učinkovito funkcioniranje
zdravstvenega varstva bo vzpostavljanje enotnega zdravstveno informacijskega
sistema ena izmed prednostnih nalog v naslednjih letih. To je namreč pogoj za
nadaljnji strokovni dvig in kakovost zdravstvenega varstva, možnost izmenjave
podatkov in mnenj med zdravniki (telemedicina), za večjo preglednost nad
poslovnimi dogodki, spremljanjem ukrepov za racionalnost in stroškov
poslovanja, hkrati pa podlaga za pridobitev potrebnih podatkov o uresničevanju
partnerskih pogajanj za oblikovanje zdravstvenih programov. Tem usmeritvam bo
prilagojena tudi naložbena politika v zdravstvenih zavodih in usposabljanje
zaposlenih. 
Ministrstvo za zdravstvo Republike Slovenije bo skupaj z
ostalimi odgovornimi vladnimi resorji in inštitucijami v sistemu zdravstvenega
varstva in zdravstvenega zavarovanja v obravnavanem obdobju pripravilo projekt
posodobitve zdravstvenega sektorja s poudarkom na modernizaciji zdravstveno
informacijskega sistema na nacionalni ravni. Projekt predvideva vzpostavitev
nacionalnega centra za izmenjavo podatkov zdravstvenega resorja (National
Health Information Clearinghouse) in podatkovnih skladišč pri izvajalcih javne
zdravstvene službe. Pri tem bodo dosledno upoštevani mednarodno uveljavljeni
standardi na področju zdravstvene informatike in zagotovljeni vsi potrebni
ukrepi za varovanje podatkov.
3.4.7. Usposabljanje strokovnjakov za vodstvene funkcije
Za čimboljšo izrabo zdravstvenih zmogljivosti bo vse
pomembnejše učinkovito vodenje in upravljanje. Razvijali in strokovno krepili
bomo vodstvene funkcije. Vodstvom zdravstvenih izvajalcev mora biti
zagotovljena čimvečja stopnja avtonomije v okviru pogojev gospodarjenja z
javnimi financami. Hkrati pa si bomo prizadevali za večjo stopnjo deregulacije
in decentralizacije predvsem pri upravljanju bolnišnic s ciljem čimbolj
učinkovitega upravljanja z razpoložljivimi sredstvi. Zaradi zagotavljanja večje
preglednosti in učinkovitosti pri upravljanju ter gospodarjenju bomo pri organiziranju
zavodov zasledovali princip najustreznejših organizacijskih in upravljalskih
nivojev in po potrebi decentralizacijo obstoječih zavodskih oblik. 
Zaradi zahtevnosti upravljanja in vodenja bolnišnic in drugih
zdravstvenih zavodov bomo v tem planskem obdobju zagotovili ločitev upravne in
strokovne funkcije vodstvenih delavcev v zdravstvenih zavodih. 
Omogočili bomo usposabljanje vodilnih delavcev, da si bodo
morali pridobiti ustrezna znanja za vodenje poslovnih procesov. Imeti morajo
takšna znanja in veščine,da bodo odgovorni za učinkovito organizacijo dela,
gospodarno porabo in izrabo vseh virov za poslovni rezultat zavoda. Te veščine
bodo postale pogoj za prevzem vodilnih nalog.
3.4.8. Trženje zdravstvenih storitev
Zaradi izraženih potreb in tržne zanimivosti bomo z
ustreznimi predpisi spodbujali interese izvajalcev v javni zdravstveni mreži,
da razvijajo ponudbe dodatnih zdravstvenih storitev, ki ne obremenjujejo javnih
finančnih sredstev, hkrati pa kakovostno dopolnjujejo ponudbo zdravstvenih
storitev v državi. Ti dodatni programi ne bodo smeli zmanjševati uresničevanja
pravic iz obveznega zdravstvenega zavarovanja in dostopnosti prebivalcev do
zdravstvenih storitev, hkrati pa bodo spodbujali izvajalce v konkurenčno
organiziranost dela in kakovostnejše izvajanje storitev nadstandardnih
zdravstvenih programov. Država bo ustrezno spodbujala tržno uspešnost in
učinkovitost izvajalcev, da se bodo prilagajali potrebam trga s kakovostjo in
cenovno sprejemljivimi zdravstvenimi storitvami.
3.4.9. Nadzor
Zaradi doseganja čim višje kakovosti strokovnega dela,
ustrezne organiziranosti zdravstva in uravnoteženosti finančnega poslovanja,
pravičnosti in dostopnosti do zdravstvene službe, bomo okrepili strokovni,
upravni in nadzor nad uresničevanjem pravic zavarovancev. 
Strokovni nadzor posameznih zdravnikov in zobozdravnikov bo
izvajala Zdravniška zbornica, drugih strokovnjakov pa njihove poklicne
zbornice. Strokovni nadzor zdravstvenih zavodov bo izvajalo Ministrstvo za
zdravstvo. Upravni nadzor bo izvajalo Ministrstvo za zdravstvo, nadzor nad
uresničevanjem pravic in pogodbenih obveznosti zdravstvenih zavodov in zasebnih
koncesionarjev pa Zavod za zdravstveno zavarovanje Slovenije. 
Za strokovno svetovanje z nadzorom bodo za odgovarjajoče
področje posamezni strokovnjaki, skupine strokovnjakov, razširjeni strokovni
kolegiji, poklicne zbornice in stanovska društva pripravila strokovne smernice.
V vse oblike strokovnega ali upravnega nadzora bomo po
potrebi lahko vključevali tudi ustrezne strokovnjake iz tujine.
3.4.10. Sodelovanje ljudi
Glede na pomen pravice do zdravja in zdravstvenih storitev
kot ene izmed temeljnih pravic človeka bomo razvojne in tekoče probleme
zdravstvenega varstva reševali z aktivnim sodelovanjem ljudi. Zato bomo
spostavili pogoje za aktivnejše delovanje sveta za zdravje pri Vladi Republike
Slovenije, območnih svetov zavarovancev in delodajalcev ter podpirali
združevanje in vključevanje potrošnikov oziroma uporabnikov zdravstvenih
storitev in zainteresiranih nevladnih organizacij v reševanju specifičnih
vprašanj zdravstvenega varstva v državi in na posameznih območjih. Za dosego
teh ciljev bomo razvijali strategije za promocijo pravic in dolžnosti bolnikov
ter sodelovanje zavarovancev, uporabnikov oziroma potrošnikov zdravstvenih
storitev v načrtovanju, izvajanju in nadzorovanju sistema pravic iz
zdravstvenega zavarovanja.
4. PREDNOSTNA RAZVOJNA PODROČJA
Za uresničitev predlagane strategije in razvojnih usmeritev v
prejšnjem poglavju bomo v tem planskem obdobju v procesu vstopanja v EU
uresničevali naslednje prednostne naloge: 
a)    
Vzpodbujali bomo vse nosilce zdravstvenega varstva, da bodo sodelovali
pri oblikovanju in izvajanju programov za promocijo zdravja. Pri tem bodo
posebej podprte samozaščitne dejavnosti prebivalstva, organiziranje medsebojne
pomoči pri obvladovanju določenih kroničnih bolezni kot jih opredeljuje SZO in
vse tiste dejavnosti, ki bodo pripomogle k bolj humani in neinstitucionalni
obravnavi določenih skupin prebivalstva in bolnikov. 
b)    
Posebno skrb bomo posvetili vzgoji otrok in mladine za zdrav način
življenja, v kateri bodo sodelovali vsi strokovnjaki, ki so vključeni v vzgojo,
tako da bodo oblikovali in izpeljali vzgojne programe z aktivnim sodelovanjem
staršev in otrok. Zavezati je potrebno vzgojno-izobraževalni in zdravstveni
sektor k sodelovanju zlasti na področju šolske medicine in zobozdravstva. 
c)    
V prizadevanjih za preprečevanje številnih dejavnikov tveganja, ki lahko
iz okolja vplivajo na zdravje ljudi bodo sprejeti ustrezni zakonski predpisi za
varovanje zdravja pred škodljivimi posledicami fizikalnih, kemičnih in
bioloških ter socialnih dejavnikov. 
d)    
Zaradi nacionalnega pomena zdravstvenega varstva in glede na pomen
pravice do zdravja in zdravstvenih storitev, kot ene izmed temeljnih človekovih
pravic, bodo promovirani ukrepi varovanja zdravja in življenjskega okolja. 
e)    
Spodbujali bomo raziskave zdravja prebivalstva v okviru
interdisciplinarnih preiskav, s posebno pozornostjo spremljanja življenjskih
navad in vzorcev obnašanja ljudi, zlasti glede njihovega vpliva na velike
zdravstvene probleme: nalezljive in nenalezljive bolezni, travmatizem in
duševne motnje. 
f)     
Zadostili bomo osnovnim potrebam po zdravstvenem varstvu vsega
prebivalstva, z dostopno, široko in dobro razvejano mrežo javne zdravstvene
službe. 
g)    
Vzpostavili bomo mednarodno sodelovanje pri razreševanju problemov
zdravja prebivalcev, ki se lahko rešujejo le s širšim mednarodnim sodelovanjem.
Hkrati bomo krepili na posameznih zdravstvenih področjih sodelovanje z drugimi
državami, kar bo omogočalo sproten dotok novih znanj in možnost mednarodnih
primerjav. Vključevali se bomo v integralne programe promocije zdravja svetovne
zdravstvene organizacije in javnega zdravstva EU kot so: zdrava mesta, zdrave
šole in drugi. 
h)    
Usklajeno bomo izvajali strategijo varovanja zdravja v skladu z
usmeritvami dokumentov svetovne zdravstvene organizacije. To usklajevanje bo
prevzel svet za zdravje pri Vladi Republike Slovenije, katerega sestavo in
način delovanja bomo uskladili s tem planskim dokumentom. V sestavo sveta za
zdravje bodo vključeni predstavniki socialnih partnerjev, ki so reprezentativni
za področje države kot predstavniki interesov zavarovancev in zavezancev za
plačilo prispevkov zdravstvenega zavarovanja. 
i)      
O zdravju prebivalcev Slovenije bo na podlagi analiz, stališč in ukrepov
Vlade Republike Slovenije v določenih časovnih obdobjih poglobljeno razpravljal
Državni zbor Republike Slovenije.
4.1. Prednostni cilji razvoja zdravstvenega varstva
V skladu z metodologijo SZO je potrebno v načrtovanem
planskem obdobju razvoja zdravstvenega varstva izpolniti šest prednostnih
ciljev. Za uresničevanje vsakega cilja so v tem dokumentu predlagani ukrepi, ki
jih bo morala država uresničiti za zagotavljanje ustrezne ravni zdravstvene
varnosti državljanov.
4.1.1. PRVI PREDNOSTNI CILJ: Oblikovanje politike varovanja
zdravja
Ukrepi: 
1.     
Zagotavljanje razmer za oblikovanje politike krepitve in povrnitve
zdravja 
Državni zbor Republike Slovenije bo
spremljal izvajanje nacionalnega programa zdravstvenega varstva Republike
Slovenije. Predvsem pa bodo Vlada Republike Slovenije in vsa njena ministrstva
poskrbela v skladu s svojimi pristojnostmi, da bo pri vseh razvojnih projektih
upoštevano varovanje zdravja prebivalstva. 
2.     
Usklajevanje aktivnosti vladnih resorjev 
Svet za zdravje Vlade Republike Slovenije bo
usklajeval aktivnosti vladnih resorjev ob sprejemanju projektov, ki lahko
kakorkoli vplivajo na zdravje ljudi. Usklajevanje bo zlasti potrebno pri
določanju davčne politike, obrambe, prehranske politike, pri določanju športnih
in kulturnih programov, vpeljavi novih tehnologij in opuščanju starih,
prostorskih rešitvah, in posodobitvi učnih programov, varstva udeležencev v
cestnem prometu, varovanja zdravja pri delu. 
Čeprav so v posameznih sektorjih že prisotna
vlaganja v zdravje, je očitno, da je potrebno vzpostaviti učinkovito
medsektorsko sodelovanje z jasnimi razmerji in odgovornostmi. 
3.     
Zdravstveno osveščanje in vzgojni programi 
Zdravstvenovzgojne vsebine, predvsem o
dejavnikih tveganja, ki ogrožajo zdravje ljudi, bodo vgrajene v vse
izobraževalne programe na vseh stopnjah in zunaj šol, tako za mladino in
odrasle. Aktivnosti bodo načrtovane usklajeno in enotno za vso državo in jih bo
vodilo Ministrstvo za zdravstvo. 
4.     
Navajanje na zdrav način življenja 
Zdravstvenovzgojna aktivnost med prebivalci
bo usmerjena v navajanje na zdrav način življenja; pri tem bodo aktivnosti
usmerjene v premagovanje tistih dejavnikov, ki najbolj ogrožajo zdravje in
življenje prebivalcev posameznega območja. Socialno-ekološki programi in
projekti za promocijo zdravja so glavna usmeritev tako strategije SZO “Zdravje
za vse do leta 2000“, ki jo podpira večina evropskih držav in z njo dopolnjuje
obstoječe sisteme zdravstvenega varstva ter integralne in medsektorske programe
obravnave zdravja prebivalstva v določeni oblikovani skupnosti. 
5.     
Varovanje zdravja na lokalni ravni 
V reševanje zdravstvenih problemov na
lokalni ravni se bomo vključevali poleg prebivalcev samih in zdravstvenih
delavcev, tudi strokovnjaki drugih ved in predstavniki lokalnih skupnosti,
gospodarstva ter nevladnih organizacij. 
6.     
Izdelava analiz zdravstvenega stanja prebivalstva za pripravo
prednostnih rešitev za izboljšanje zdravja prebivalstva 
Prednost bodo imele predvsem
multidisciplinarne analize in projekti za izboljševanje zdravja prebivalstva s
sodelovanjem strokovnjakov vseh ved, ki lahko prispevajo k izboljšanju
zdravstvenega stanja ljudi. 
7.     
Izobraževanje strokovnjakov za krepitev in povrnitev zdravja 
Spodbujali bomo izobraževanje na področju
krepitve zdravja in medsebojno izmenjavo znanj med strokovnjaki različnih ved.
4.1.2. DRUGI PREDNOSTNI CILJ: Zmanjševanje razlik v
zdravstvenem varstvu in zdravstvenem stanju prebivalcev
Ukrepi: 
1.     
Iskanje vzrokov za razlike in njihovo zmanjševanje 
Izdelali bomo raziskave o razlikah v
zdravstvenem varstvu in zdravstvenem stanju različnih skupin prebivalstva po
spolu, starosti, socialnem položaju, izobrazbi in območjih. Pri tem bodo
raziskave usmerjene tudi v preučevanje različnih dejavnikov tveganja, ki
najbolj ogrožajo zdravje in življenje prebivalcev posameznih območij. Ukrepanje
pa bo usmerjeno v njihovo zmanjševanje. Na podlagi teh raziskav bodo
pripravljeni predlogi za zmanjšanje razlik. 
2.     
Zagotavljanje pravične dostopnosti do zdravstvenih storitev 
Zagotovili bomo potrebno enakomernejšo
obveščenost prebivalstva o zdravstvenih pravicah in o možnostih, ki jih nudi
zdravstveno varstvo. 
Za delovanje sistema zdravstvenega
zavarovanja bo ključnega pomena dobra obveščenost zavarovancev o njihovih
pravicah. V ta namen bodo določeni standardi za njihovo obveščenost: vsaka
čakalnica oziroma prostor, kjer zavarovanec plača za samoplačniško ali
nadstandardno zdravstveno storitev, oziroma doplačilo k ceni zdravstvene
storitve, bo opremljen s preglednimi informacijami o pravicah zavarovancev.
Zavarovanec bo na teh mestih obveščen vsaj o dogovorjenih čakalnih dobah za
posamezne zdravstvene storitve v okviru obveznega zavarovanja, o standardih
storitev, za katera doplačil ni in o višini doplačil za nadstandard oziroma za
samoplačniško storitev. Dodano mora biti tudi navodilo o izbiri osebnega zdravnika
ter mesto za pritožbe v primeru kratenja pravic. 
Zmanjševali bomo potrebne razlike v
financiranju zdravstvenih programov po območjih, če niso objektivno utemeljene.
Če zaradi omejenih finančnih možnosti
prihaja pri zagotavljanju zdravstvenih pravic do čakalnih dob, je nujno
potrebno zagotoviti pravično dostopnost. Morebitna prednostna obravnava je
lahko pogojena samo s strokovnimi kriteriji. 
3.     
Skladen razvoj zdravstvenih dejavnosti 
Prednost bodo imele tiste vrste zdravstvene
dejavnosti oziroma stroke v posameznih območjih, ki bodo najbolj učinkovito
zmanjševale razlike. Izhodišče za ukrepe bo ugotovljeno epidemiološko stanje
bolezni in preskrbljenost prebivalstva z zdravstvenimi programi. 
4.     
Smotrna uporaba sredstev za zdravstveno varstvo po območjih 
S smotrnim vlaganjem v zdravstvene
zmogljivosti po območjih, s spodbujanjem gospodarnega ravnanja, uvajanjem
zasebnega dela in ustrezno ceno storitev, bomo zagotovili čim bolj pravične
možnosti do koriščenja zdravstvenih storitev in kakovost storitev za
zadovoljevanje potreb prebivalcev.
4.1.3. TRETJI PREDNOSTI CILJ: Spreminjanje zdravju
škodljivih vzorcev vedenja
Spreminjanje vzorcev vedenja posega na kajenje, prehrano,
telesne aktivnosti, čezmerno uživanje alkoholnih pijač in drog, duševno
zdravje, spolno in reproduktivno zdravje. Aktivnosti temeljijo na
zdravstvenovzgojnih vsebinah in učenju veščin za njihovo udejanjanje. 
Ukrepi: 
1.     
Aktivnosti za preprečevanja kajenja 
Aktivnosti bomo usmerjali na štiri področja:
uveljavljanje programov za preprečevanje kajenja, razvijanje razmer za možnost
izbire okolja brez kajenja, priprava in izvajanje programov za odvajanje
kajenja. Zaposleni bomo promovirali delovna mesta brez tobačnega dima.
Predlagali pa bomo tudi, da se del davščin od prodaje tobačnih izdelkov nameni
za vzgojo in osveščanje prebivalstva ter financiranje preventivne dejavnosti. 
2.     
Uvajanje zdrave in uravnotežene prehrane 
Aktivnosti bomo usmerjali predvsem v
osveščanje prebivalcev o načelih zdrave, uravnotežene prehrane in uvajanje
prehranskih navad v smislu pravilne izbire živil in biološke sestave hrane.
Organiziran bo stalen prehranski nadzor zaradi proučevanja zdravstveno
statističnih podatkov o obolevnosti in smrtnosti, ki so v posredni in
neposredni zvezi z načinom in kakovostjo prehrane, ugotavljanje stanja
prehranjenosti predvsem ogroženih skupin prebivalstva in sodelovanje pri
vodenju prehranske politike v državi, usmerjanju v pridobivanje in ponudbo
zdrave hrane. 
Za spremljanje problematike na področju
prehrane bo Vlada Republike Slovenije ustanovila Urad za prehrano, pri
Ministrstvu za zdravstvo pa bomo ustanovili komisijo za živila in prehrano, ki
bo strokovno posvetovalno telo izključno za reševanje zdravstvene problematike.
3.     
Povečanje števila telesno in športno aktivnih prebivalcev 
Z načrtovanimi aktivnostmi bomo povečevali
število telesno in športno aktivnih prebivalcev vseh starosti, predvsem
odraslih, s ciljem fizične in psihične krepitve ter preprečevanja bolezni srca
in ožilja in drugih kroničnih degenerativnih bolezni. 
4.     
Preprečevanje čezmernega uživanja alkoholnih pijač in nedovoljenih drog 
Izdelali in uresničevali bomo nacionalni
program za preprečevanje čezmernega uživanja alkoholnih pijač in nedovoljenih
drog; aktivnosti bodo usmerjene predvsem v delo z mladino, družino in šolo.
Predlagali bomo, da se del davščin od prodaje alkohola uporabi za zdravstveno
varstvene aktivnosti. 
5.     
Izboljšanje duševnega zdravja 
Izdelali in uresničevali bomo programe za
zdravo duševno življenje, predvsem otrok in mladine, s spodbujanjem
vključevanja v programe za obvladovanje stresov zaposlenih na delovnem mestu in
ostarelih. 
6.     
Pospeševanje spolnega in reproduktivnega zdravja 
Pripravili in izvajali bomo program za
zdravo spolnost, ki bo posegal na tri področja: na spolno vzgojo, načrtovanje
družine in na preprečevanje spolno prenosljivih bolezni. Pri obvladovanju
okužbe z virusom HIV bomo izvajali nacionalni program borbe proti aidsu.
4.1.4. ČETRTI PREDNOSTNI CILJ: Kakovostno življenjsko
okolje
Proučevanju kakovosti življenjskega okolja bo zaradi njegovega
vpliva na zdravje ljudi namenjena posebna pozornost. Za dosego zastavljenih
ciljev bomo načrtovali in uresničevali priporočila svetovne zdravstvene
organizacije, zajeta v ‘Evropski listini o življenjskem okolju in zdravju’, ter
Helsinški in Londonski deklaraciji o okolju in zdravju. 
Ukrepi: 
1.     
Vzpostavitev informacijskega sistema za spremljanje zdravstveno
ekoloških razmer. 
2.     
Ugotavljanje onesnaženja elementov življenjskega (pitne vode, živil,
zraka, zemlje) in proučevanje njihovih vplivov na zdravje ljudi, ocena
nevarnosti, viri, vrste, metode odkrivanja, zmanjševanje oziroma odstranjevanje
škodljivosti. Ugotavljanje in proučevanje vpliva onesnaženosti naravnih prvin
(zrak, zemlja, voda itd.) in splošne obremenjenosti okolja na zdravje ljudi,
ocena nevarnosti, predlogi za zmanjševanje in odstranjevanje škodljivosti. 
3.     
Preučevanje škodljivih vplivov na zdravje posameznih občutljivih skupin
prebivalcev: nosečnice, otroci, starostniki, kronični bolniki in delavci s
predlogi ukrepov za zmanjševanje škodljivih vplivov. 
4.     
Osveščanje ljudi o posegih v okolje, ki vplivajo na njihovo zdravje, da
se bodo lahko aktivno vključevali v sprejemanje vseh odločitev zaradi
zmanjševanja škodljivih vplivov in s tem povezanega ogrožanja zdravja ljudi. 
5.     
Osveščanje o prednostih sodobnih, okolju in delavcem manj škodljivih
tehnologij, ki zmanjšujejo ogrožanje zdravja v življenjskem, delovnem in
bivalnem okolju. 
6.     
Preverjanje vseh zakonskih predpisov iz vidika preprečitve škodljivih
vplivov na zdravje ljudi ter iz vidika usklajenosti z direktivami EU. 
7.     
Priprava ter izvajanje nacionalnega programa okolje in zdravje z
natančno zastavljenimi zdravstveno ekološkimi cilji in sodelovanje pri pripravi
nacionalnega programa varstva okolja.
4.1.5. PETI PREDNOSTI CILJ: Spodbujanje razvoja stroke in
izboljšanje kakovosti dela zdravstvene dejavnosti
Ukrepi: 
1.     
Smotrno organiziranje zdravstvene dejavnosti 
Razvijali bomo sistem, ki bo čim bolje
povezal skrb za bolnika na vseh treh ravneh (primarni, sekundarni in
terciarni), pri čemer mora ostajati zagotavljanje večine zdravstvenih potreb
čim bližje prebivalstvu. Osnova sistema mora še naprej ostati primarno
zdravstveno varstvo z izbranim zdravnikom kot osebo, preko katere vstopa
posameznik v zdravstveni sistem in ki izvaja sam ali s pomočjo nasvetov usmerjenih
strokovnjakov zdravstveno varstvo vsakega posameznika v vseh njegovih
življenjskih obdobjih. Sekundarno in terciarno zdravstveno varstvo pa
zagotavlja sistem občasnega usmerjenega svetovanja in izvajanja zahtevnejših
diagnostičnih, zdravstvenih in rehabilitacijskih postopkov. Možnost, da
specialist na sekundarni ali terciarni ravni postane bolnikov stalni zdravnik
za določen zdravstveni problem, je potrebno omejiti samo na najbolj medicinsko
zahtevne primere. Z ustreznim izobraževanjem in povezovanjem med zdravniki na
primarni in sekundarni ravni pa omogočiti, da bo večje število bolnikov kot
doslej ostajalo v trajni oskrbi na primarni ravni. 
S pomočjo stalnega izobraževanja,
standardov, pisnih navodil o najprimernejšem načinu izvajanja posameznih
zdravstvenih postopkov ter izvajanjem strokovnega nadzora bo potrebno krepiti
upoštevanje načel dobre klinične prakse in s tem zagotavljati, da se določena
storitev izvaja v mejah pričakovane kakovosti ne glede na to, ali se izvaja na
primarni, sekundarni ali terciarni ravni. 
2.     
Razvoj enotnega zdravstvenega informacijskega sistema 
Zagotavljali bomo koordiniran razvoj in
poenotenje obstoječega zdravstvenega informacijskega sistema in informacijskih
podsistemov. Tako razvit informacijski sistem bo podpiral načrtovanje,
spremljanje in vrednotenje razvijanja zdravja, zdravstvenega varstva in
zdravstvenih dejavnosti ter ocenjevanje kakovosti zdravstvenega varstva. 
Prednostni cilj je zagotovitev ustrezno
razvite, hitre in varne informacijske in komunikacijske infrastrukture,
elektronski dostop do strokovnih medicinskih revij na internetu. 
3.     
Spodbujanje analitike na vseh ravneh zdravstvenega varstva 
Analitika opravljenega dela in njegovih
učinkov bo postala sestavni del delovanja zdravstvene dejavnosti na vseh ravneh.
Na regionalni in državni ravni bomo pospešili izobraževanje analitičnih ekip,
ki bodo sposobne opravljati kakovostne analize učinkovitosti sistema
zdravstvenega varstva in analize zdravstvenega stanja prebivalstva. 
4.     
Uvedba primernih ekonomskih in finančnih instrumentov 
Mehanizmi financiranja morajo spodbujati
racionalen način izvajanja zdravstvenih programov in vplivati na višjo raven
kakovosti zdravstvenih storitev. 
Način plačevanja zdravstvenih programov mora
spodbujati zagotavljanje kakovostne in učinkovite obravnave čim večjega števila
bolnikov, “po načelu, da denar sledi bolniku“. 
5.     
Uvedba sistema celovite kakovosti dela (integriranega razvoja kakovosti)
Na vseh ravneh zdravstvene dejavnosti bomo
uveljavljali sistem celovite kakovosti dela s ciljem, da razvijamo zmogljivosti
sistema zdravstvenega varstva tako, da bo bolje ustrezal željam in potrebam
bolnikov in vsega prebivalstva ob smotrni uporabi sredstev. 
Integriran razvoj kvalitete mora vpeljati in
povezati poklicne zdravstvene, vodstvene (menedžerske) in organizacijske metode
za izboljševanje kvalitete in hkrati povečevati vlogo bolnika. Temeljiti mora
na razvoju managementa ob hkratnem sodelovanju zdravstvenih delavcev,
izboljševanju procesov, meritvah in analizah učinkov. 
Na vseh ravneh zdravstvene dejavnosti bosta
vzpostavljena strokovni nadzor in kontrola kakovosti dela. Spodbujali bomo dvig
strokovnosti in stroškovne zavesti. 
6.     
Preskrba z zdravili in medicinskimi pripomočki 
Z upoštevanjem principov sodobne
farmakoterapije si bomo prizadevali za čim bolj racionalen način predpisovanja
zdravil in medicinskih pripomočkov. Ohranili bomo vpliv države na njihovo ceno,
skladno s sistemom oblikovanja cen v EU. 
Zakonodajo s področja zdravil in medicinskih
pripomočkov bomo popolnoma harmonizirali z evropskim pravnim redom in s tem
omogočili zaščito javnega zdravja po evropskih standardih, lažji dostop
slovenski farmacevtski industriji do tržišča EU in prost pretok teh izdelkov. 
7.     
Izobraževanje zdravstvenih delavcev 
Izobraževanje za vse zdravstvene poklice
bomo uskladili z zahtevami EU.
4.1.6. ŠESTI PREDNOSTI CILJ: Raziskave varovanja zdravja
Upoštevajoč priporočila strokovnjakov SZO, ki pripisujejo
raziskavam na področju varovanja zdravja pomembno vlogo, bomo v Republiki
Sloveniji pospeševali epidemiološke, antropološke in sociološke raziskave o
zdravstvenem stanju prebivalcev o vplivu življenjskega sloga na zdravje, o
medsebojnem vplivu duševnega, telesnega in socialnega okolja na zdravje, o
preskrbljenosti prebivalstva z zdravstveno dejavnostjo in njene učinkovitosti
ter o procesih načrtovanja in odločanja na področju varovanja zdravja.
Vključili se bomo v programe EU s področja javnega zdravstva.
4.2. Prednostne naloge po skupinah prebivalstva
Zaradi različnih potreb posameznih skupin prebivalstva, v tem
dokumentu izpostavljamo posebne prednostne naloge po skupinah prebivalstva.
4.2.1. Varovanje zdravja otrok in mladostnikov
Ukrepi: 
1.     
Izboljšanje zdravstvene vzgoje 
Ciljne populacije bodo otroci, mladostniki,
mladi odrasli (študenti, mladi delavci) in njihovi starši. Vsebine bodo vnešene
tudi v dodiplomske in podiplomske študije za vzgojitelje, učitelje ter druge
strokovnjake, ki delajo z mladimi. 
Namen vzgoje za zdravje je ozavestiti in
motivirati posameznika, da bo aktivno skrbel za svoje zdravje in zdravje
drugih, ki pa mu mora biti s strani družbe tudi omogočena tako v bivalnem kot
delovnem okolju. 
2.     
Izboljšanje zdravstvenega in zobozdravstvenega varstva 
Pomeni zagotoviti mladim dostopno
zdravstveno in zobozdravstveno varstvo, ki ga bodo izvajali za delo z mladimi
usposobljeni kadri (spec. pediatrije, šolske medicine, spec. pedontologi,
otroški/mladinski zobozdravniki, subspecialisti...). 
Zakonsko, finančno in organizacijsko je
potrebno zagotoviti 24-urno pediatrično zdravstveno skrb na primarni, sekundarni
in terciarni ravni zdravstvenega varstva prilagojeno potrebam otrok in
mladostnikov ter možnostim posameznih krajev v Sloveniji (mladostniške
posvetovalnice, centri za otroke in mladostnike, bolnišnični oddelki, dnevna
bolnišnična oskrba, konziliarni zdravniki...). 
3.     
Celostno varovanje zdravja predšolskih otrok, šolskih otrok in
mladostnikov 
Varovanje zdravja predšolskih otrok, šolskih
otrok in mladostnikov (tudi študentov in mladih delavcev), bo še naprej
potekalo celostno (kurativno in preventivno varstvo skupaj) po dispanzerski
metodi dela (neprekinjeno, aktivno iskanje potencialno bolnih in ogroženih
posameznikov in skupin). Preventivne programe bomo vsebinsko in organizacijsko
posodobili. 
Namen preventivnih programov pri predšolskih
otrocih, šolskih otrocih in mladostnikih, je aktivno spremljanje zdravja
posameznika in vrstniške skupine, odkrivanje zdravstvene problematike (tudi
oralnega zdravja), ukrepanje in svetovanje (otroku, staršem, vzgojiteljem).
Obsega oceno telesne rasti in razvoja, ugotavljanje telesnega, duševnega in
socialnega zdravja, življenjskih navad in tveganih vedenj, ki izhajajo iz
otrokove družine in okolice (pozitivni in negativni kazalniki zdravja). 
Preventivni pregledi otrok in mladostnikov
se bodo izvajali skladno s strokovnimi navodili o izvajanju preventivnega
zdravstvenega varstva na primarni ravni. 
Posebna skrb se bo namenila otrokom in
mladostnikom z motnjami v duševnem in telesnem razvoju pri obravnavi na vseh
treh ravneh zdravstvenega varstva (na finančnem, organizacijskem in zakonskem
področju). 
Spodbujali bomo medsektorsko sodelovanje v
skrbi za zdravje otrok, mladostnikov in mladih odraslih na vseh nivojih družbe
izhajajoč iz strategije promocije zdravja od lokalne skupnosti do vladnih
teles. 
4.     
Zdravstveno varstvo nabornikov 
Ocena zdravstvene sposobnosti mladostnika za
vojaško službo bo temeljila na celoviti oceni zdravja in razvoja otroka od
rojstva dalje, na oceni otrokovega prilagajanja na okolje v predšolski in
šolski dobi in na oceni zmožnosti za specifična dela in opravila (poklicno
usmerjanje). Prizadevali si bomo, da se obdobje služenje vojaškega roka nameni
spreminjanju zdravju škodljivih vzorcev obnašanja.
4.2.2. Varovanje zdravja odraslih
1.     
Varovanje reproduktivnega zdravja 
Pravice do celostnega varovanja
reproduktivnega zdravja bodo uveljavljali ženske in moški vseh starostnih
skupin v javnih in zasebnih zdravstvenih zavodih, skladno z doktrinarnimi
stališči in po dispanzerski metodi dela, ki pomeni aktivno skrb za zdravje,
izvajanje preventivnih programov ter spodbujanje k večji skrbi za svoje zdravje
s posebnim poudarkom na skupinah populacije s povečanim tveganjem. S strani
družbe moramo zagotoviti čim boljšo dostopnost do zdravstvenih služb in
storitev, kar je temelj za uspešno varovanje reproduktivnega zdravja ter za
učinkovito uveljavljanje pravic. 
2.     
Razvoj medsektorskega načrtovanja varovanja reproduktivnega zdravja 
Izdelali bomo strategijo varovanja
reproduktivnega zdravja ter njihove vsebine vključevali v vse zakonske akte na
državni in lokalni ravni ter se ustrezno povezovati z drugimi relevantnimi
sektorji (izobraževanje, socialno skrbstvo, zaposlitev, okolje). Aktivno bomo
vključili tudi nevladne organizacije, ki lahko bistveno pripomorejo k večji
dostopnosti in sprejemljivosti uslug reproduktivnega zdravstvenega varstva kot
tudi k boljši osveščenosti vseh plasti prebivalstva. 
3.     
Krepitev zdravstveno vzgojnega dela na področju spodbujanja varovanja
reproduktivnega zdravja 
Za izboljšanje reproduktivnega zdravja in
kvalitete življenja žensk in moških moramo zagotoviti medsektorsko sodelovanje
pri zagotavljanju zdravega načina življenja, zadovoljajočega in varnega
spolnega življenja ter odgovornega starševstva. Zagotoviti moramo dostopnost
informacij, vzgoje in preventivnih programov za reproduktivno zdravje za
odgovorne in prostovoljne odločitve o spolnem življenju, rojstvu otrok in
dostopnost do čim večje izbire sodobnih metod za načrtovanje družine in drugih
metod za urejanje plodnosti po izbiri, ki niso v nasprotju z zakonom. Z
dopolnilnim izobraževanjem in doslednim izvajanjem preventivnih programov bomo
lahko bistveno zmanjšali nenačrtovane zanositve in dovoljene splave, kakor tudi
zbolevnost zaradi spolno prenosnih bolezni in kasnejše neplodnosti. Potrebno je
osvestiti mladostnike in še posebej otroke pred zlorabami (spolne zlorabe,
nasilje, poraba nedovoljenih drog) ter jih dopolnilno izobraževati o sodobnih
konceptih načrtovanja rojstev in spoštovanja reproduktivnih pravic. Sprejeti
moramo prednostne cilje in strategije za krepitev zdravja z zmanjšanjem
potrošnje alkoholnih pijač, tobaka in drugih drog ter zdravju škodljivih
vzorcev vedenja. 
4.     
Izboljšanje prednosečnostnega, predporodnega, obporodnega in poporodnega
zdravstvenega varstva 
Zagotovili bomo celovite storitve za
zadovoljitev vseh potreb prebivalcev na področju reproduktivnega zdravja v
različnih življenjskih obdobjih glede na različne reproduktivne namene;
zagotovili bomo kakovostne in dostopne storitve, ki zagotavljajo ženskam varno
nosečnost in porod, parom pa najboljše možnosti za zdravega otroka. Večjo
pozornost bomo namenili posebnim potrebam mladostnikov in jih pritegnili k
sodelovanju načrtovanju programov, ki ustrezajo njihovim potrebam. 
Razvijanje strategij in preventivnih
programov je temeljna naloga stroke in načrtovalcev izvajanja reproduktivnega
zdravstvenega varstva. 
5.     
Izvedba organiziranega odkrivanja raka na materničnem vratu in dojkah 
Izdelali bomo program aktivnega presajanja
za zgodnje odkrivanje žensk z rakom na materničnem vratu, s katerim bomo
zmanjšali umrljivost žensk zaradi te bolezni, ki sodi med glavne vzroke
umrljivosti žensk. Za zmanjšanje umrljivosti zaradi raka dojke, ki je pri
ženskah vodilni vzrok umiranja (med 20. in 40. letom), moramo omogočiti
dostopne in kvalitetne storitve zgodnjega odkrivanja in zdravljenja.
Načrtovalci preventivnih programov na področju varovanja reproduktivnega
zdravja so dolžni razvijati strategije skladno z doktrinarnimi, stališči in
dejanskimi potrebami ter ustrezno dopolnilno izobraževati ženske v borbi proti
tem boleznim. 
6.     
Sistematično spremljanje zbolevnosti in invalidnosti 
S posebnimi programi (CINDI, namenskimi
preventivnimi pregledi, pregledi nabornikov ipd.) bomo odkrivali dejavnike
tveganja za pojav kroničnih bolezni (bolezni srca in ožilja, rakave bolezni,
sladkorne bolezni, duševne bolezni, bolezni odvisnosti in druge) in izdelali
program ukrepanja na podlagi analiz ter tako zmanjšali obolevnost in umrljivost
zaradi kroničnih bolezni. Z zagotavljanjem varnega delovnega okolja,
optimalizacije delovnih pogojev bomo zmanjšali obolevnost in invalidnost
delovno aktivnih prebivalcev zaradi bolezni gibal ter odsotnost z dela. 
Z zdravstveno vzgojnimi programi bomo
omogočili posameznikom dostop do informacij, ki jim bodo služile za oblikovanje
zdravih vedenjskih vzorcev.
4.2.3. Varovanje zdravja delavcev in športnikov
Ukrepi: 
1.     
Zdravstveno varstvo delavcev bo prilagojeno kriterijem EU in mednarodnim
konvencijam. 
Vzpostavljeno in poglobljeno bo sodelovanje
pri izvajanju ukrepov za zagotavljanje varnosti in zdravja pri delu s strokovnjaki
s področja medicine dela, splošne in šolske medicine, zdravniškimi in
invalidskimi komisijami ter drugimi pristojnostmi za varnost in zdravje pri
delu. 
2.     
Varnost in zdravje pri delu 
V okviru nalog, ki jih je za zagotavljanje
varnosti in zdravja pri delu dolžan zagotavljati delodajalec po zakonu o
varnosti in zdravju pri delu (Uradni list RS, št. 56/99) bo naloge
pooblaščenega zdravnika opravljal zdravnik specialist medicine dela, zaposlen v
javnem zdravstvenem zavodu, oziroma pravne ali fizične osebe, ki jim bo
minister za zdravstvo podelil koncesijo za opravljanje medicine dela v mreži
javne zdravstvene službe. 
Kurativno zdravstveno varstvo delavcev bo v
okviru zdravstvenega zavarovanja opravljal osebni zdravnik, ki bo ugotavljal in
ocenjeval tudi začasno delanezmožnost v povezavi s pooblaščenim zdravnikom
delodajalca. Inštitut za medicino dela bo opravljal tudi naloge, ki jih določa
zakon o varnosti in zdravju pri delu (Uradni list RS, št. 56/99). 
Za oblikovanje strokovne doktrine na
področju medicine dela, za proučevanje vzrokov za nastanek poklicnih bolezni,
poškodb pri delu, odsotnosti z dela, spremljanje poklicnih bolezni, za
izvajanje medicine dela na sekundarni in terciarni ravni, za opravljanje
znanstveno raziskovalnega in izobraževalnega dela na področju medicine dela ter
za druga strokovna dela se bo ustanovil Inštitut za medicino dela, kot vrhunska
strokovna institucija v državi. 
Zaradi neenakomerne preskrbljenosti
zaposlenih s specialisti medicine dela in zaradi novih nalog zdravnikov specialistov
medicine dela po zakonu o varnosti in zdravju pri delu bo potrebno uvesti več
novih prostih specializantskih delovnih mest oziroma zaposliti več specialistov
medicine dela. 
3.     
Absentizem 
Za zmanjšanje absentizma bomo spodbudili
aktivnosti glavnih nosilcev za izobraževanje in informiranje, predvsem
delodajalcev in njihovih združenj. S spremembo zakonodaje bomo predpisali
spodnjo mejo pravic do nadomestil na račun obveznega zdravstvenega zavarovanja,
zaostrili nadzor nad delom zdravnikov in zavarovancev posameznih primerih
ugotovljene nezmožnosti za delo in postavili gornje meje trajanja začasne
odsotnosti ter z dopolnitvijo zakonodaje izvršili prenos večje odgovornosti za
zdravstveni absentizem na delodajalce, posebej za primere ko so vzroki za odsotnost
z dela nastali pri delu. 
4.     
S fakulteto za šport bomo sodelovali pri oblikovanju institucije, ki naj
bi na področju zdravstvenega varstva športnikov proučevala fiziologijo in
biomehaniko športa, športni travmatizem, prehrano športnikov in psihologijo
športa. 
Zdravniki športne medicine bodo sodelovali s
športnimi pedagogi.
4.2.4. Varovanje zdravja ostarelih
Ukrepi: 
1.     
Omogočanje čim daljšega neodvisnega življenja v okolju, ki so ga
navajeni, predvsem v krogu svoje družine 
V okviru skrbi za stare bodo izvajalci
zdravstvenega varstva v mreži javne zdravstvene službe razvijali: 
- 
zdravljenje na domu in zdravstveno nego, 
- 
bolnišnice za podaljšano hospitalno zdravljenje. 
V okviru socialnovarstvenih programov bomo
sodelovali pri razvijanju in delovanju: 
- 
dnevnih centrov za ostarele, 
- 
pomoči starim na domu, 
- 
storitev v varovanih stanovanjih. 
V delo domov za ostarele naj bi se bolj
vključevali tudi družinski člani in prostovoljci. 
V domovih za starejše občane in v posebnih
socialnovarstvenih zavodih bomo zagotavljali ustrezno zdravljenje,
rehabilitacijo in zdravstveno nego oskrbovancev. 
V pripravi na starost bomo dali poudarek
izobrazbi vseh ljudi, da bodo bolje poznali procese in pojave, ki so vključeni
ali spremljajo normalno staranje in spremembe, ki nastopijo z boleznimi
ostarelih. 
2.     
Zagotavljanje ustreznega zdravstvenega varstva 
Primarno zdravstveno varstvo bomo
zagotavljali in približali ostarelim. Bolnišnično oskrbo bomo usmerili v hitro
in učinkovito diagnostiko, terapijo in rehabilitacijo, katerih cilj je čim
hitrejša vrnitev bolnika v domače okolje. 
Staranje prebivalstva bo posledično terjalo
povečanje obsega zdravstvenih storitev na vseh nivojih zdravstvenega varstva. 
3.     
Organiziranje neinstitucionalnih oblik življenja ostarelih 
Po spoznanjih mednarodne znanosti bodo
zagotavljale ostarelim možnost neodvisnega življenja zunaj institucij tudi
ustrezne službe na ravni lokalne skupnosti. 
4.     
Skrb za neozdravljivo bolne in umirajoče 
Njim in njihovim najbližjim družinskim
članom bomo posvetili večjo skrb. Izdelali bomo programe pomoči družinam
umirajočih. 
5.     
Vzpostavitev enotnega obveznega zavarovanja za dolgotrajno nego 
Z vzpostavitvijo enotnega obveznega
zavarovanja za dolgotrajno nego bomo predvsem izenačili pravice za dolgotrajno
nego, zagotovili kakovost izvajanja storitev, zagotovili enake pogoje in enake
možnosti za uveljavitev pravic do dolgotrajne nege, dosegli večjo stopnjo
humanizacije skrbi za ostarele, bolne in osamele, zmanjšali stopnjo
hospitalizacije ter omogočili osebam kakovostno bivanje v svojem najbližjem
socialnem okolju.
4.2.5. Varovanje zdravja invalidov
Ukrepi: 
1.     
Organiziranje kakovostne rehabilitacije 
Rehabilitacijske programe bomo prilagodili
nacionalni patologiji vseh skupin prebivalstva in jih izvajali na vseh ravneh
zdravstvene dejavnosti ter vključili možnosti reparativnega zdravljenja po
končani rehabilitaciji. Poudarjen bo sodobni vidik rehabilitacije s ciljem
preprečevanja invalidnosti, vzdrževanja psihosocialne in fizične kondicije
invalidov po zaključenem procesu rehabilitacije. 
2.     
Uveljavljanje interesov invalidov 
Pristojna ministrstva bodo sodelovala pri
omogočanju čimbolj neodvisnega življenja invalidov v okolju brez arhitekturnih,
prometnih in socialnih ovir. Zanje bo organizirana smotrna oskrba z medicinsko
tehničnimi pripomočki, ki jim bodo olajšali obvladovanje okolja. Sodelovala
bodo tudi pri oblikovanju in uveljavljanju njihovih posebnih interesov, da jim
bodo zagotovljene enake možnosti kot drugim. Sodelovala bodo tudi pri izdelavi
tipologije invalidnosti. 
3.     
Sodelovanje pri pripravi nacionalne strategije invalidskega varstva 
Pristojna ministrstva bodo sodelovala pri
izoblikovanju nacionalne strategije in celostnem uresničevanju načrtovanega
invalidskega varstva v Sloveniji. 
Izvajanje nacionalnega programa varstva
invalidov bomo poverili socialnovarstvenim, medicinskim, rehabilitacijskim,
izobraževalnim in raziskovalnim zavodom in organizacijam, zavodom za
usposabljanje in zaposlovanje invalidov in drugim oblikam zaposlovanja
invalidov, stanovanjskemu gospodarstvu, invalidskim organizacijam, upravnim
organom in zakonodajalcem. 
Prizadevali si bomo invalidom omogočiti
čimbolj neodvisno življenje, enakost in ustrezen ekonomski in družbeni položaj,
temelječ v kar največji možni meri na lastnem delu in ustvarjalnosti, oziroma
na aktivni vlogi invalidov pri rehabilitaciji, šolanju, usposabljanju in
zaposlovanju.
5. USMERITVE IN MERILA ZA OBLIKOVANJE MREŽE JAVNE ZDRAVSTVENE
SLUŽBE
Mreža javne zdravstvene službe pokriva potrebe po
zdravstvenem varstvu državljanov Republike Slovenije in vseh drugih, ko iščejo
zdravstveno pomoč. 
Mreža javne zdravstvene službe se ločeno določi za primarno
in sekundarno raven izvajanja zdravstvene dejavnosti. 
Merila za postavitev mreže javne zdravstvene službe na
primarni ravni težijo k zmanjševanju razlik med gravitacijskimi območji
posameznih zdravstvenih domov. 
Merila za postavitev mreže javne zdravstvene službe na
sekundarni ravni težijo k zmanjševanju razlik med gravitacijskimi območji
izvajalcev po posameznih specialističnih dejavnostih. 
Gravitacijsko območje za določitev javne zdravstvene mreže na
terciarni dejavnosti je vsa država. 
Vlada Republike Slovenije bo določila minimalne kadrovske
standarde v zdravstveni dejavnosti najkasneje v enem letu po sprejetju
nacionalnega programa. Pri opredelitvi minimalnih kadrovskih, pa tudi drugih
standardov v zdravstvu bo izhajala iz razpoložljivih javno-finančnih in
zasebnih sredstev. Prilagajanje kadrovskih standardov poteka usklajeno in
načrtovano tako, da se bodo do leta 2004 zmanjšale razlike med posameznimi
gravitacijskimi območji do največ 10% zaostajanja oziroma preseganja
slovenskega povprečja. 
V Republiki Sloveniji bomo imeli leta 2004 enega zdravnika na
vseh ravneh zdravstvene dejavnosti na 503 do 593 prebivalcev, zobozdravnika na
1211 do 1995 prebivalcev, farmacevta na 2710 do 3140 prebivalcev, medicinsko
sestro na 150 do 192 prebivalcev in enega zaposlenega v zdravstveni dejavnosti
na 56 do 71 prebivalcev. 
Najmanjše območje za preverjanje preskrbljenosti je izpostava
ZZZS. Preskrbljenost znotraj območja izpostav usklajujejo prizadete občine. Do
desetodstotne razlike se ne nanašajo na posamezne dejavnosti, temveč na
seštevek vseh dejavnosti osnovnega zdravstva. 
Mrežo javne zdravstvene službe v Republiki Sloveniji na
primarni ravni bo na podlagi meril in navodil ministra, pristojnega za
zdravstvo, določila za svoje območje občina oziroma mestna občina. Mrežo javne
zdravstvene službe v Republiki Sloveniji na sekundarni in terciarni ravni bo
določila Vlada Republike Slovenije s posebnim predpisom v štirih mesecih po
sprejemu tega programa. Vsako spremembo tega predpisa mora za naslednje leto
minister, pristojen za zdravstvo določiti najkasneje do 31. oktobra v tekočem
letu.
5.1. Primarna raven zdravstvene dejavnosti
Primarna raven zdravstvene dejavnosti je dostopna vsem ljudem
na lokalni ravni brez predhodnih napotitev ali posredovanja drugih zdravstvenih
zavodov oziroma posameznikov. 
Mrežo javne zdravstvene službe na primarni ravni oblikuje in
uresničuje občina, na podlagi kadrovskih standardov za osnovno zdravstveno
dejavnost in lekarniško dejavnost. Če je v gravitacijskem območju zdravstvenega
doma več občin, se te med seboj dogovorijo o uresničevanju mreže zaradi
potrebe, da ne presežejo obsega mreže gravitacijskega območja ZD. 
Mrežo na primarni ravni za zdravstveno varstvo študentov
zagotavlja Republika Slovenija. 
Območni zavod za zdravstveno varstvo koordinira izvajanje
programa cepljenja in drugih preventivnih programov na primarni ravni. 
Na demografsko ogroženih območjih sodeluje pri zagotavljanju
mreže javne zdravstvene službe na primarni ravni Republika Slovenija.
5.1.1. Osnovna zdravstvena dejavnost
5.1.1.1. Vsebina in organizacija zdravstvene službe
Temelj organizacije in izvajanja osnovne zdravstvene
dejavnosti na primarni ravni bo še nadalje predstavljal zdravstveni dom, ki bo
v skladu z zakonom o zdravstveni dejavnosti zagotavljal najmanj: 
-       
nujno medicinsko pomoč, 
-       
ustrezne dispanzerske enote za izvajanje preventivnih in drugih
programov za predšolske in šolske otroke in mladino, študente, ženske in druge
posebne skupine prebivalstva, 
-       
službo medicine dela, prometa in športa, 
-       
službo splošne medicine, 
-       
patronažno službo, 
-       
zobozdravstveno službo, 
-       
laboratorijske in druge diagnostične dejavnosti, 
-       
reševalno službo, če ta ne bo organizirana v bolnišnici ali na drug
način. 
Z uvajanjem specializacije iz družinske medicine bo
zdravstveni dom lahko postopno združeval nekatere sedaj ločeno organizirane
dejavnosti. 
Zdravstveni dom je lahko organiziran za več občin, odvisno od
velikosti in števila prebivalcev. Hkrati bo lahko po pogodbi v skladu z zakonom
opravljal za druge občine tiste dejavnosti, ki jih ne opravlja njihov
zdravstveni dom. 
Manjša organizacijska enota je zdravstvena postaja, ki mora
imeti v svoji sestavi najmanj: 
-       
službo splošne oziroma družinske medicine in dispanzer za otroke in
mladino oziroma enoto družinske medicine, 
-       
zagotovljeno službo nujne medicinske pomoči, 
-       
osnovno diagnostično dejavnost. 
Z vidika ustanoviteljstva in lastništva javnih zdravstvenih
zavodov bomo pri vključevanju zasebnega dela zagotavljali v kar največji meri
smotrno in namensko uporabo obstoječih zmogljivosti teh zavodov za opravljanje
zdravstvene dejavnosti, in sicer tako, da se praviloma zasebna izvaja v
obstoječih kapacitetah in ob upoštevanju neprofitnih najemnin.
5.1.1.2. Kadri
Zdravstvene delavce bomo načrtovali po enakih izhodiščih za
vso Slovenijo, da bomo s tem dosegli zagotovljeno zmanjšanje razlik v
dostopnosti primarnega zdravstvenega varstva vsem prebivalcem. Število
zaposlenih se bo spreminjalo v skladu z merili. O spremembi števila zaposlenih
bo odločilo Ministrstvo za zdravstvo v soglasju s pooblaščenimi zbornicami in
Zavodom za zdravstveno zavarovanje Slovenije, tako da bo zvečanje števila
zaposlenih finančno pokrito. 
Zdravstvena ekipa v zasebni zdravstveni dejavnosti bo obvezno
vključevala zdravstvenega tehnika. 
Na spremembe števila zaposlenih bodo vplivali naslednji
dejavniki: 
-       
starostna struktura prebivalcev (stari nad 65 let) za splošno oziroma
družinsko medicino, 
-       
poseljenost in komunikacije za zdravljenje na domu, dežurno službo,
reševalno službo in patronažno varstvo družin, 
-       
epidemiološke in zdravstveno ekološke razmere občine oziroma območja, 
-       
urbaniziranost območja, 
-       
vsebinska ali količinska širitev programov. 
Ministrstvo za zdravstvo bo najkasneje v šestih mesecih
izdelalo natančnejša merila za uresničevanje tega programa. 
Zmogljivosti ZD za študente in železniškega ZD so glede
števila in vrste ekip vključene v osnovno zdravstveno dejavnost na podlagi
standardov, ki veljajo za osnovno zdravstveno dejavnost. 
Za ambulantno obravnavo in rehabilitacijo otrok in mladine z
duševnimi in telesnimi motnjami v razvoju bomo oblikovali v osnovni zdravstveni
dejavnosti razvojne ambulante. 
Na območju, kjer je preskrbljenost z zdravniki in zobozdravniki
zelo slaba, se bo število le-teh zvečalo, zmanjšalo pa se bo na območjih, kjer
že presegajo ciljne standarde. S tem bomo v planskem obdobju zmanjšali razlike
med posameznimi območji tako, da se bodo razlike postopoma zmanjševale do
+/-10%. 
Standarde za ekipe nujne medicinske pomoči bo določilo
Ministrstvo za zdravstvo.
5.1.2. Lekarniška dejavnost
Lekarniško dejavnost bodo izvajali lekarniški zavodi in
zasebni lekarnarji s koncesijo.
5.1.2.1. Javna lekarniška služba
Preskrbo prebivalstva ter zdravstvenih zavodov z zdravili
opravljajo v skladu z zakonom o lekarniški dejavnosti lekarniški zavodi in
lekarnarji v lekarnah, v lekarniških podružnicah in organiziranih priročnih
zalogah zdravil. Lekarniški zavodi in lekarnarji opravljajo poleg javne službe
tudi preskrbo z medicinskimi pripomočki, veterinarskimi zdravili in sredstvi za
nego in za varovanje zdravja. Lekarne bodo organizirale tudi galenske in
kontrolno analizne laboratorije ter farmakoinformativno službo. 
Mreža javne lekarniške službe se oblikuje v okviru
gravitacijskih območij tako, da se organizira lekarna v povprečju na 7000
prebivalcev in najmanj na 5000 prebivalcev. Medsebojna razdalja nove lekarne od
obstoječe znaša najmanj 400 m cestne razdalje. 
Podružnica lekarne se organizira v kraju, ki ima manj kot
5000 prebivalcev, organizirano osnovno zdravstveno službo in je od najbližje
lekarne oddaljena več kot 6 km cestne razdalje. 
Lekarna organizira priročno zalogo zdravil v zdravstveni
postaji ali pri zasebnem zdravniku, če je najbližja lekarna ali lekarniška
podružnica oddaljena več kot 10 km cestne razdalje. 
Ministrstvo za zdravstvo bo sodelovalo pri oblikovanju in
delovanju mreže javne lekarniške službe na demografsko ogroženih področjih.
5.1.2.2. Kadri
Število farmacevtov v lekarniški dejavnosti se bo do leta
2004 postopoma povečevalo zaradi zgoščevanja javne lekarniške mreže in
postopnega približevanja stanju v EU. 
V letu 2004 je v lekarniški dejavnosti predviden 1 farmacevt
na 2 755 prebivalcev, ter 1 specialist farmakoinformatike na 65 000 prebivalcev
za preskrbo z zdravili iz sredstev javnih financ in za oskrbo prebivalstva z
zdravili, medicinskimi pripomočki in drugimi izdelki iz tržnega dela
poslovanja. Povečalo se bo število specialistov oblikovanja zdravil in
specialistov preizkušanja zdravil. Povečano število ne bo dodatno vplivalo na
povečanje števila farmacevtov. 
Število zaposlenih farmacevtskih tehnikov v javni lekarniški
službi se bo spreminjalo s številom ekip v lekarnah. Število farmacevtskih
tehnikov bo zaostajalo za številom farmacevtov, kar se ne predvideva tehnika v
vsaki lekarni. Predvidoma jih bo 30% manj kot farmacevtov. 
Število nezdravstvenih delavcev v lekarnah se bo zmanjšalo na
račun zaostrenih standardov. 
Število farmacevtov se bo v planskem obdobju povečevalo do
izpolnitve kadrovskega normativa.
5.2. Sekundarna in terciarna raven zdravstvene dejavnosti
Mrežo javne zdravstvene službe na sekundarni in terciarni
ravni oblikuje in uresničuje Republika Slovenija.
5.2.1. Specialistična ambulantna zdravstvena dejavnost
Načrtovano zmanjšanje bolnišničnega zdravljenja bo povečalo
potrebe po specialističnih ambulantah, pripravljeni bodo strokovni kriteriji za
sprejem v bolnišnico samo tistih bolnikov, pri katerih diagnostika, zdravljenje
in rehabilitacija niso možne brez hospitalizacije. Specialistično ambulantna
dejavnost bomo izvajali v bolnišnicah, zasebnih specialističnih ambulantah s
koncesijo, zdravstvenih domovih in v naravnih zdraviliščih.
5.2.1.1. Zavodi
Posebnih zavodov za specialistično ambulantno dejavnost ne
načrtujemo. 
Specialistične ambulante bodo nameščene v bolnišnicah,
zdravstvenih domovih, naravnih zdraviliščih in zasebnih prostorih. Zasebni
specialisti se bodo lahko povezovali med seboj v zadruge. 
Za potrebe vojske bodo organizirane tiste specialistične
ambulante, ki so nujno potrebne za nemoten potek vojaškega usposabljanja. 
Za verifikacijo specialističnih ambulant bo standarde
opremljenosti določilo Ministrstvo za zdravstvo. 
Kot posebna oblika specialistične dejavnosti se bodo
oblikovali centri za preprečevanje, zdravljenje in rehabilitacijo odvisnikov.
Merila za te centre bo izdelalo Ministrstvo za zdravstvo.
5.2.1.2. Kadri
Mreža ambulantno specialistične dejavnosti v Republiki
Sloveniji ne bo večja od sedanjega stanja. 
Število zdravniških ekip v ambulantni specialistični
dejavnosti se bo spreminjalo glede na število prebivalcev. Zaradi nadomeščanja
bolnišničnega zdravljenja z drugimi sodobnimi načini zdravljenja (dnevna
bolnišnica, ambulantna dejavnost, podaljšanje zdravljenja na domu) se bo število
ekip v ambulantni specialistični dejavnosti zvečalo na račun zmanjšanja
specialistične dejavnosti na bolnišničnih oddelkih. 
Preskrbljenost z ambulantnim specialističnim zdravstvenim
varstvom se bo ugotavljala na območju posameznih geografskih območjih
bolnišnic, ob upoštevanju dejanskega koriščenja te dejavnosti tudi pri drugih
izvajalcih izven območja in koriščenja drugih prebivalcev v tem območju.
5.2.2. Specialistična bolnišnična zdravstvena dejavnost
Cilj sodobne bolnišnične dejavnosti je kakovostna obravnava
dogovorjenega števila bolnikov v čim krajšem času in na najbolj racionalen
način. Osnovna usmeritev bo enaka stopnja hospitalizacije ob krajši ležalni
dobi. Tem ciljem bomo prilagajali število bolniških oddelkov in bolniških
postelj. 
Klinični center bo še naprej istočasno opravljal
specialistično bolnišnično zdravstveno dejavnost na sekundarni ravni za svoje
gravitacijsko območje, ter posebej zahtevne storitve na terciarni ravni za
območje celotne države. Onkološki inštitut in Inštitut za rehabilitacijo
Republike Slovenije opravljata specialistično bolnišnično zdravstveno dejavnost
tako na sekundarni kot terciarni ravni za področje celotne države.
5.2.2.1. Zavodi
Število in razporeditev splošnih bolnišnic bomo prilagajali
standardom, v skladu z razvojnimi usmeritvami. Prilagajali bomo število
postelj, kakor tudi ustanavljanje in opuščanje oddelkov v posameznih
bolnišnicah.
5.2.2.1.1. Specialistični bolnišnični oddelki
Če se število bolnikov zniža letno pod raven 15 postelj za
posamezno specialnost, se bo začel postopek za ukinitev oddelka. Ob ukinitvi
oddelka bodo ostale v bolnišnici potrebne specialistične ekipe za izvajanje
specialistične konzultantske službe, razen tistih, ki so zastopane v primarnem
zdravstvenem varstvu. Potrebo po obstoju specialističnih ekip določi minister
za zdravstvo. 
Če v splošni bolnišnici ne bo samostojnega oddelka, delujejo
pa v njej specialistične ekipe, ki oskrbijo najmanj toliko bolnikov, da
zasedajo 20 postelj na strokovno sorodnem oddelku, bo Ministrstvo za zdravstvo
začelo s postopkom za ustanovitev samostojnega oddelka. 
Hospitalizirani bolnik bo imel pravico do ustreznega
specialista tudi, če bolnišnica, v kateri se zdravi, nima ustrezne
specialistične dejavnosti. 
Za verifikacijo bodo morali biti na oddelkih izpolnjeni
pogoji glede opremljenosti. Standarde opremljenosti bo določilo Ministrstvo za
zdravstvo. 
Na podlagi pravilnika o merilih za razvrščanje bolnišnic
(Uradni list RS, št. 43/98) in drugih predpisov ter ob upoštevanju strokovne
opremljenosti in usposobljenosti kadrov bo Ministrstvo za zdravstvo razvrstilo
bolnišnice v skupine.
5.2.2.1.2. Stopnja hospitalizacije (število zdravljenih v
bolnišnicah na 1000 prebivalcev)
Stopnja hospitalizacije se v seštevku do leta 2004 ne bo
bistveno spremenila. Spreminjale pa se bodo stopnje hospitalizacije v
posameznih dejavnostih zaradi staranja prebivalstva in zaradi manjše rodnosti.
Dokler ne bodo izdelana merila za ugotavljanje specifičnosti v posameznih
geografskih območjih, ki narekujejo različnost v stopnji hospitalizacije, bodo
dopustne razlike med območji največ v razponu 90 do 110% slovenske povprečne
stopnje hospitalizacije. 
Tabela 4.5. Stopnja hospitalizacije po
dejavnostih do leta 2004 ***


Dejavnost 

Najmanj 

Največ 


Internistika 

24,37 

29,79 


Infektologija 

4,63 

5,65 


Pulmologija 

5,29 

6,47 


Nevrologija 

2,84 

3,48 


Kirurgija 

39,12 

47,82 


Ortopedija 

5,62 

6,86 


Mf kirurgija 

0,72 

0,88 


Pediatrija

12,39

15,15


Ginekologija

30,67

37,49


ORL

5,12

6,26


Okulistika

3,98

4,86


Dermatologija

1,70

2,08


Onkologija

4,02

4,92


Rehabilizacija

0,72

0,88


Skupaj

141,20

172,58


Psihiatrija

4,67

5,71


Vse skupaj

145,87

178,29


*** Stopnja
hospitalizacije zajema tudi primere v enodnevni bolnišnici. 
Tako stopnja hospitalizacije ne bo v nobenem območju višja od
178,29 na 1000 prebivalcev in ne nižja od 145,87 na 1000 prebivalcev. V
povprečju pa bo dosegala okrog 172 primerov na 1000 prebivalcev. 
Povprečna trajanja zdravljenja ne bodo presegala z
vsakoletnim dogovorom določenih ležalnih dob. 
Ob tako določenih maksimalnih ležalnih dobah, bomo za program
bolnišničnega zdravljenja potrebovali 3,187.470 bolnišnično oskrbnih dni ali
10.364 postelj ob normalni zasedenosti (80–85%), oziroma 5,21 postelje na 1000
prebivalcev. 
S skrajševanjem ležalnih dob se bodo potrebe po številu
bolnišničnih postelj še nadalje zmanjševale ob nespremenjeni stopnji
hospitalizacije. Prihranjena sredstva bodo bolnišnice uporabile predvsem za
uvajanje novih načinov zdravljenj, nove diagnostične postopke in nove
tehnologije. 
Med posameznimi strokami bo možno prelivanje posteljnih
zmogljivosti od strok, ki načrtovano število bolniških postelj lahko zmanjšajo,
v tiste stroke, kjer se bodo izkazale večje potrebe. Osnova za spremembe bosta
stopnja hospitalizacije in dejanska gravitacija bolnikov.
5.2.2.1.3. Terciarna raven zdravstvene dejavnosti
Izvajalci terciarne zdravstvene dejavnosti izvajajo kot
nacionalne referenčne ustanove zahtevnejše zdravstvene obravnave, raziskovalno,
izobraževalno in drugo strokovno delo za določeno medicinsko stroko. 
Kot osnova za izračun potrebnih sredstev za terciarno
dejavnost bomo upoštevali 12% vseh planiranih postelj v Sloveniji, razen
psihiatričnih, kjer se bo upoštevalo le 6%. Skupaj to predstavlja 996 postelj.
Na teh posteljah, razen psihiatričnih, se planira 1,9-krat več kadra kot je to
v regionalnih bolnišnicah in 2,43-krat višji materialni stroški in
amortizacija. Na psihiatrični kliniki pa se planirajo 20% višje cene. Delitev
sredstev bomo opravili med posameznimi nosilci terciarne dejavnosti vsako leto
na predlog Zdravstvenega sveta v področnem dogovoru za terciarno zdravstveno
dejavnost. Odstotki in koeficienti služijo le za izračun skupne mase potrebnih
sredstev, nikakor pa za delitev med dejavnostmi.
5.2.2.2. Kadri
Število zdravstvenega osebja in njihovih sodelavcev
vključenega v mrežo javne zdravstvene službe bomo določali po sprejetih
standardih v vsakoletnem področnem dogovoru za bolnišnice, pri čemer se skupno
število zaposlenih na področju bolnišničnega zdravljenja ne bo večalo.
Spreminjalo se bo le med dejavnostmi, odvisno od sprejetih programov
bolnišničnega zdravljenja. 
Število zaposlenih na bolnišničnih oddelkih pa se bo
zmanjševalo, kolikor bo prišlo do prenosa dejavnosti na specialistično
ambulantno dejavnost. Znižanje bo sorazmerno višanju v specialistični
ambulantni dejavnosti. 
Med zaposlenimi zdravstvenimi delavci jih bo 85% delalo samo
na bolniških oddelkih. 
V planskem obdobju se v strukturi zaposlenih v bolnišnični
dejavnosti praviloma ne bo zmanjševalo število zaposlenih medicinskih sester in
zdravstvenih tehnikov.
5.3. Inštitut za varovanje zdravja Republike Slovenije in
zavodi za zdravstveno varstvo
Organiziranje in delovanje Inštituta za varovanje zdravja
(IVZ) in zavodov za zdravstveno varstvo (ZZV), bo urejeno tako, da bo omogočalo
spremljanje in poznavanje zdravstvenega stanja in zdravstvenega varstva,
učinkovito izvajanje zdravstveno ekološke dejavnosti in epidemiologije
nalezljivih bolezni, nadzor nad izvajanjem preventivnih in zdravstveno vzgojnih
programov ter izboljšanje analiz na določenem območju. 
Za zboljšanje kakovosti dela in uspešnejše izvajanje nalog
bodo IVZ in ZZV negovali in spodbujali timsko delo in vzpostavili sodelovanje s
strokami, ki so povezane z njihovo dejavnostjo. Sodelovali bodo med seboj, z
inštituti Medicinske fakultete in drugimi ustreznimi zavodi.
5.3.1. Zavodi
ZZV bodo v planskem obdobju delovali v vseh zdravstvenih
območjih. Ustanovljene bodo enote ZZV za Posavje, Zasavje, Notranjsko, Ptuj in
Velenje.
5.3.2. Kadri
Število zaposlenih zdravnikov in drugih zdravstvenih
delavcev, zdravstvenih ter drugih strokovnih sodelavcev se bo v planskem
obdobju zviševalo vzporedno z zmanjševanjem števila nezdravstvenih delavcev.
Skupno število zaposlenih bo raslo skladno z rastjo prebivalcev. 
Glede na strategijo Zdravje za vse do leta 2004, ki nalaga
ZZV še posebne naloge, pridejo v poštev samo ciljni standardi. Število
zdravstvenih delavcev in sodelavcev z visoko in višjo izobrazbo bo raslo na
račun zmanjševanja števila delavcev s srednjo in nižjo izobrazbo. V ZZV bodo
delali poleg zdravnikov tudi drugi delavci z visoko izobrazbo. Za nezdravstvene
delavce in upravo bomo upoštevali standard 18% delavcev, izračunan na podlagi
števila zdravstvenih delavcev in zdravstvenih sodelavcev.
5.4. Zdravstvena dejavnost v socialnovarstvenih zavodih in
zavodih za usposabljanje
Zmogljivosti socialnovarstvenih zavodov ureja
socialno-varstveni program Republike Slovenije. 
Zavodi bodo za svoje oskrbovance izvajali oziroma
organizirali v okviru osnovne zdravstvene dejavnosti splošno medicinsko
dejavnost, rehabilitacijo in zdravstveno nego ter specialistično ambulantno
dejavnost v skladu z naravo dejavnosti zavoda in mrežo javne zdravstvene
službe.
5.4.1. Osebje v domovih za ostarele
Zdravniki vseh specialnosti bodo na koncu planskega obdobja
oskrbovali po 300 varovancev. 
Za zdravstveno nego I. bo upoštevano na 6,5 do 7,5 varovancev
en delavec. 
Za zdravstveno nego II. bo upoštevano na 4,5 do 5,5
varovancev en delavec. 
Za zdravstveno nego III. bo upoštevano na 3 do 4 varovancev
en delavec. 
Natančni kadrovski normativi, kvalifikacijska struktura in
posamezni profili se določijo z vsakoletnim področnim dogovorom za socialno
varstveno dejavnost. 
5.4.2. Osebje v posebnih socialnovarstvenih zavodih,
varstveno delovnih centrih in zavodih za usposabljanje 
Praviloma bodo kadrovski standardi enaki kot v domovih za
ostarele.
5.5. Naravna zdravilišča
5.5.1. Posteljne zmogljivosti
V nacionalnem programu zdravstvenega varstva ne načrtujemo
zmogljivosti naravnih zdravilišč, se pa v njih odvija v skladu z zakonom
specialistična ambulantna in bolnišnična rehabilitacija na sekundarni ravni. 
V mrežo javne zdravstvene službe bo letno vključno okoli
290.00 oskrbnih dni v naravnih zdraviliščih, oziroma ne več kot 10% oskrbnih
dni v vseh bolnišnicah v enem letu. 
Če zdravilišče pridobi koncesijo za ambulantno specialistično
dejavnost, zanj veljajo določila poglavja 5.2.1. tega dokumenta. 
Zdravilišča lahko pridobijo koncesijo tudi za izvajanje
ambulantne rehabilitacije bolnih in poškodovanih na primarni ravni in za
laboratorijsko diagnostiko.
6. IZOBRAŽEVANJE ZDRAVSTVENIH DELAVCEV IN KADROVSKE POTREBE V
JAVNI ZDRAVSTVENI MREŽI
Ukrepi v zvezi z izobraževanjem zdravstvenih delavcev bodo
vplivali na tri področja: 
-       
na vsebino študijskih programov, 
-       
na odvisnost od števila zaposlenih v zdravstveni dejavnosti, 
-       
na zmogljivosti zdravstvenih šol.
6.1. Študijski programi
Podpirali in priporočili bomo uvedbo takih izobraževalnih in
študijskih programov, ki bodo prilagojeni priporočilom SZO in bodo poleg
usmeritev tega plana upoštevali tudi: 
-       
novo strategijo Zdravje za vse do leta 2000 in priporočila EU, da bi
usmerili izobraževanje v uveljavljanje in ohranitev zdravja, 
-       
priporočila EU pri izobraževanju zdravnikov splošne medicine, 
-       
predlagane spremembe v izobraževanju na osnovi dolgoročnega programa
razvoja zdravstvene nege v Republiki Sloveniji, ki je usklajen s priporočili
SZO in Mednarodnega združenja medicinskih sester pri izobraževanju kadrov za
zdravstveno nego, 
-       
dolgoročne potrebe po zdravstvenih delavcih in zdravstvenih sodelavcih, 
-       
novo strategijo pri programih podiplomskega izpopolnjevanja in
usposabljanja, 
-       
potrebo po vključitvi vzgoje za delo z ljudmi v vse izobraževalne
programe, 
-       
postopno vključevanje vsebin s področja zdravstvene ekonomike v
študijske programe na vseh ravneh. 
Učni program za zdravstvene tehnike bomo spremenili tako, da
bodo zdravstveni tehniki in zobotehniki v večji meri praktično usposobljeni za
delo, zdravstveni tehniki pa v celoti bistveno bolj usmerjeni v svoj poklic,
kot so zdaj.
6.2. Potrebe po zdravstvenih delavcih in zdravstvenih
sodelavcih
Ne glede na zmogljivosti zdravstvenih šol na vseh ravneh
dolgoročno potrebujemo za mrežo javne zdravstvene službe v Republiki Sloveniji
do leta 2004 na 100.000 prebivalcev največ naslednje število zdravstvenih
delavcev in zdravstvenih sodelavcev: 
-       
1780 vseh zaposlenih v zdravstveni dejavnosti, 
-       
200 zdravnikov v vseh medicinskih strokah, 
-       
70 zobozdravnikov vključno s specialisti zobozdravniki, 
-       
20 medicinskih sester z univerzitetno izobrazbo, 
-       
37 farmacevtov vključno s specialisti, 
-       
180 diplomiranih medicinskih sester z visoko strokovno izobrazbo, 
-       
490 zdravstvenih tehnikov s srednjo strokovno izobrazbo, 
-       
800 vseh drugih zaposlenih v zdravstveni dejavnosti.
7. SPREMLJANJE RAZVOJA ZDRAVSTVENEGA VARSTVA IN ZDRAVSTVENEGA
STANJA
Spremljanje zdravstvenega varstva je tudi povezano z njegovim
nadzorom. Kakovostna povezava med obema je, ko zdravstvena statistika pokaže na
probleme v zdravstvenem varstvu, na podlagi analiz pa se raziščejo vzroki zanje
in najdejo rešitve. 
Sodoben pristop k analitiki zdravstvenega varstva pomeni, da
vsak analizira svoje delo. To je možno, če so v vsaki dejavnosti strokovnjaki
za analitiko. Na območni in republiški ravni bomo okrepili službo za
analiziranje dela zdravstvene dejavnosti in potreb prebivalstva. Služba bo
strokovna podpora ministrstva, zdravstvenega sveta, pristojnih zbornic in
izvajalcev. Nadzor nad strokovnim delom posameznika bo v pristojnosti zbornice
z javnimi pooblastili in ministrstva za zdravstvo. 
Na državnem nivoju bomo zagotovili spremljanje dogovorjenih
kazalnikov. V skladu z metodologijo in priporočili SZO. Preverili bomo zbrane
podatke, določili potrebne ter opredelili njihove uporabnike. Te bomo tudi
izobrazili, da jih bodo znali vrednotiti. Do sedaj smo analizirali samo
kazalnike umrljivosti in obolevnosti, premalo pa kazalnike zdravja. To
pomanjkljivost bomo odpravili z vzorčnimi raziskavami. 
SZO je izdelala metodologijo spremljanja zdravstvenega
varstva, ki jo bomo sprejeli tudi pri nas. Kakovost dela bodo regionalno
zagotavljali neodvisni analitiki. Nadzor bosta izvajala Razširjeni strokovni
kolegij za varovanje zdravja in Zdravstveni svet. 
Spremembe v sistemu zdravstvenega varstva prinašajo večji
poudarek na ekonomski učinkovitosti. To bomo spremljali z makroekonomskimi in
mikroekonomskimi kazalniki. Precej pozornosti bomo posvetili izobraževanju
managerjev v zdravstvu. Nadzor nad uresničevanjem pravic in pogodb nosilcev
zdravstvene dejavnosti bo izvajal Zavod za zdravstveno zavarovanje Slovenije v
okviru svojih pristojnosti. Makroekonomski nadzor je naloga Ministrstva za
zdravstvo. 
S konkurenčnostjo v zdravstvu bo prišla v ospredje nuja po
spremljanju potreb prebivalstva. Omogočili bomo izvedbo vzorčnih raziskav, s
katerimi bomo raziskali potrebe uporabnikov. 
Naš zdravstveno-informacijski sistem omogoča, da s SZO
izmenjujemo zahtevane podatke. SZO je izdelala tudi kazalnikov zdravstvenega
stanja prebivalstva. Z njihovo primerjavo imajo države možnost primerjave glede
doseganja ciljev “Zdravje za vse“. Njihova vsakoletna objava in tolmačenje
bosta nalogi Inštituta za varovanje zdravja Republike Slovenije, ki bo o tem
poročal ministrstvu, opozarjal na težave in predlagal ukrepe. Pod okriljem SZO
so nastale tudi mreže mednarodno primerljivih in javno dostopnih informacij na
področju preprečevanja bolezni in pospeševanja zdravja, v katerem se bo
Republika Slovenija vključila. Okrepili bomo tudi sodelovanje z EU, v procesu
vključevanja v EU in meddržavne stike.
8. ODGOVORNOSTI ZA IZVAJANJE NACIONALNEGA PROGRAMA
ZDRAVSTVENEGA VARSTVA
Odgovorno ravnanje vseh družbenih sektorjev, ki vplivajo na
zdravje ljudi, je ključni pogoj za izvajanje nacionalnega programa
zdravstvenega varstva in za oblikovanje ter izvajanje politike pospeševanja
zdravja. Odgovornost je porazdeljena v okviru njegovih zakonskih pristojnosti
med naslednje nosilce: 
-       
Državni zbor Republike Slovenije, 
-       
Vlada Republike Slovenije, 
-       
svet za zdravje, 
-       
Ministrstvo za zdravstvo, Ministrstvo za delo, družino in socialne
zadeve, Ministrstvo za okolje in prostor, Ministrstvo za šolstvo in šport,
Ministrstvo za kmetijstvo, gozdarstvo in prehrano in Ministrstvo za finance, 
-       
Zavod za zdravstveno zavarovanje Slovenije, 
-       
druga ministrstva, vsako na svojem področju delovanja, 
-       
občine, 
-       
izvajalci zdravstvenega varstva na vseh ravneh zdravstvene dejavnosti, 
-       
zbornice, združenja in Slovensko zdravniško društvo, 
-       
Zavod za pokojninsko in invalidsko zavarovanje. 
Pri izvajanju nacionalnega programa zdravstvenega varstva
sodelujejo tudi nevladne organizacije, mediji in civilna družba.
9. KONČNA DOLOČBA
Ta nacionalni program začne veljati petnajsti dan po objavi v
Uradnem listu Republike Slovenije.
Št. 500-01/89-1/206
Ljubljana, dne 30. maja 2000.
Predsednik 
Državnega zbora 
Republike Slovenije 
Janez Podobnik, dr. med. l. r.
_________________________
1 Te države
so bile izbrane, ker imajo tri dokaj podobne sisteme zdravstvenega zavarovanja,
Velika Britanija kot predstavnica državnega sistema (Beveridge) nacionalnega
zdravstvenega varstva in obravnavane v študiji projekta PhareConsensus, ki je
bil v Sloveniji zaključen v juliju 1999.