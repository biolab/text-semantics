I. UVOD
Resolucija o nacionalnem programu izobraževanja odraslih v
Republiki Sloveniji za obdobje 2022–2030 (v nadaljnjem besedilu: ReNPIO
2022–2030) je strateški dokument na podlagi Zakona o izobraževanju odraslih
(Uradni list RS, št. 6/18 in 189/20 – ZFRO; v nadaljnjem besedilu: ZIO-1).
Ta opredeljuje nacionalni program izobraževanja odraslih, s katerim se določa
javni interes v izobraževanju odraslih, ki vključuje cilje in kazalnike
nacionalnega programa, prednostna področja izobraževanja odraslih, ukrepe za
zagotavljanje in izvajanje izobraževanja odraslih, okvirni obseg javnih sredstev
za področje izobraževanja odraslih, ministrstva, ki so nosilci posameznih
ukrepov, ter način usklajevanja pri uresničevanju ciljev ter način spremljanja
izvajanja nacionalnega programa. V nacionalnem programu se opredelijo tudi
programi in dejavnosti pristojnih ministrstev, ki se izvajajo kot javna služba.
ReNPIO 2022–2030 sprejme Državni zbor Republike Slovenije na predlog Vlade
Republike Slovenije (v nadaljnjem besedilu: vlada). Predlog nacionalnega
programa pripravi Ministrstvo za izobraževanje, znanost in šport Republike
Slovenije (v nadaljnjem besedilu: MIZŠ) v sodelovanju z drugimi pristojnimi
ministrstvi. K predlogu ReNPIO 2022–2030 MIZŠ pridobi mnenje Strokovnega sveta
Republike Slovenije za izobraževanje odraslih (v nadaljnjem besedilu: SSIO). Izvajanje
se določi z letnim programom izobraževanja odraslih (v nadaljnjem besedilu:
LPIO), ki ga sprejme vlada. V skladu z ZIO-1 se javni interes na lokalni ravni
določi v letnem programu izobraževanja odraslih, ki ga sprejme samoupravna
lokalna skupnost ali več samoupravnih lokalnih skupnosti. Sredstva za
uresničevanje javnega interesa se zagotavljajo iz državnega proračuna, sredstev
samoupravnih lokalnih skupnosti in drugih virov.
ReNPIO 2022–2030 usmerja politiko izobraževanja odraslih na
državni ravni in prispeva k načrtnemu urejanju področja, vključno s stalnim
financiranjem in določanjem ukrepov oziroma vsebinskih nalog za razvoj
izobraževanja odraslih v državi.
Predlog ReNPIO 2022–2030 in predlog LPIO pripravlja MIZŠ v
sodelovanju s pristojnimi ministrstvi, Službo Vlade za razvoj in evropsko
kohezijsko politiko (v nadaljnjem besedilu: SVRK) in Uradom Vlade Republike
Slovenije za oskrbo in integracijo migracije (v nadaljnjem besedilu: UOIM).
Usklajevanje priprave poročila o uresničevanju LPIO vodi MIZŠ, poročilo pa
pripravi Andragoški center Republike Slovenije (v nadaljnjem besedilu: ACS).
Vključeni so ukrepi naslednjih ministrstev: MIZŠ, Ministrstva za delo, družino,
socialne zadeve in enake možnosti Republike Slovenije (v nadaljnjem besedilu:
MDDSZ), Ministrstva za zdravje Republike Slovenije (v nadaljnjem besedilu: MZ),
Ministrstva za kmetijstvo, gozdarstvo in prehrano Republike Slovenije (v
nadaljnjem besedilu: MKGP), Ministrstva za kulturo Republike Slovenije (v
nadaljnjem besedilu: MK), Ministrstva za notranje zadeve Republike Slovenije (v
nadaljnjem besedilu: MNZ), Ministrstva za finance Republike Slovenije (v
nadaljnjem besedilu: MF), Ministrstva za infrastrukturo Republike Slovenije (v
nadaljnjem besedilu: MZI), Ministrstva za javno upravo Republike Slovenije (v
nadaljnjem besedilu: MJU), Ministrstva za gospodarski razvoj in tehnologijo
Republike Slovenije (v nadaljnjem besedilu: MGRT), Ministrstva za okolje in
prostor Republike Slovenije (v nadaljnjem besedilu: MOP), Ministrstva za
pravosodje Republike Slovenije (v nadaljnjem besedilu: MP), Ministrstva za
zunanje zadeve Republike Slovenije (v nadaljnjem besedilu: MZZ) in Ministrstva
za obrambo Republike Slovenije (v nadaljnjem besedilu: MO), ki vključujejo
dejavnosti na področju izobraževanja odraslih v skladu z zakonom oziroma
svojimi programi in so sestavni del ReNPIO 2022–2030.
Uresničevanje ReNPIO 2022–2030 je v pristojnosti ministrstev,
ki so odgovorna za izobraževanje odraslih in so jim za ta namen dodeljena
državna sredstva. V veliki meri pa se izobraževanje odraslih sofinancira s
sredstvi iz evropske kohezijske politike in drugih evropskih skladov ter
mednarodnih programov, v manjšem deležu tudi iz sredstev samoupravnih lokalnih
skupnosti, ki niso opredeljena v ReNPIO 2022–2030.
Cilji ReNPIO 2022–2030 so povezani z drugimi strateškimi
dokumenti. Tako je tudi uresničevanje razvojnih ciljev Strategije razvoja
Slovenije 2030,1 ki jo je sprejela vlada 7. decembra 2017
(v nadaljnjem besedilu: SRS 2030), neposredno odvisno od uresničevanja ukrepov,
ki podpirajo vseživljenjsko učenje (v nadaljnjem besedilu: VŽU).
Cilji ReNPIO 2022–2030 sledijo Beli knjigi o vzgoji in
izobraževanju v Republiki Sloveniji (2011),2 str. 35, ki
opredeljuje: »Spoznanje, da izobraževanje, ki se konča v mladosti, preprosto ne
zadošča več niti posamezniku niti sodobni družbi, je razlog za vedno večji
pomen vseživljenjskega izobraževanja. Enako pomembno kot poklicno je tudi
splošno izobraževanje, ki prispeva k razvoju osebnih potencialov, splošni
kulturni razgledanosti (razvoj kulturnega in socialnega kapitala) in opolnomoča
ljudi za upravljanje pogojev lastnega življenja ter za prevzemanje odgovornosti
za ustvarjanje in spreminjanje le-teh, torej tudi za aktivno družbeno in
politično participacijo«. Izobraževanja odraslih ne moremo zožiti na
pridobivanje spretnosti in zmožnosti za potrebe trga dela.
V času izvajanja ReNPIO13–20 so bile v sistemskem okolju
sprejete naslednje pomembne novosti: dopolnitev Zakona o organizaciji in
financiranju vzgoje in izobraževanja (Uradni list RS, št. 16/07 – uradno
prečiščeno besedilo, 36/08, 58/09, 64/09 – popr., 65/09 – popr., 20/11, 40/12 –
ZUJF, 57/12 – ZPCP-2D, 47/15, 46/16, 49/16 – popr. in 25/17 – ZVaj; v
nadaljnjem besedilu: ZOFVI), ZIO-1, Operativni program izvajanja kohezijske politike
za finančno perspektivo 2014–2020,3 SRS 2030, S4 – Slovenska
strategija pametne specializacije,4 Strategija dolgožive družbe
(2017)5 in Nacionalna strategija bralne pismenosti za obdobje
2019–2030 (2019).6
ReNPIO 2022–2030 je nastajal v času pandemije COVID-19, zato
upošteva dejstvo, da je pomembno oblikovati odpornost proti takim in podobnim
družbenim in gospodarskim izzivom. Poleg omejitev na skoraj vseh področjih
življenja in delovanja pa nove razmere, kakršnim so se morali z uvedbo novih
oblik delovanja (delo od doma, učenje na daljavo, karantena, čakanje na delo)
čez noč prilagoditi družbeni podsistemi, odpirajo možnosti za povečanje učnih
in izobraževalnih aktivnosti. To širi možnosti rabe in razvoja sodobne
komunikacijske tehnologije tudi v izobraževanju odraslih.
Pri snovanju ReNPIO 2022–2030 imajo pomembno vlogo rezultati
mednarodne raziskave »Programme for International Assessment of Adult
Competences«7 (v nadaljnjem besedilu: PIAAC) in Smernice za
izvajanje Strategije spretnosti za Slovenijo: izboljševanje upravljanja
izobraževanja odraslih v Sloveniji (Organizacija za gospodarsko sodelovanje in
razvoj (v nadaljnjem besedilu: OECD), 2018)8. Rezultati PIAAC so
pokazali, da je 24,9 % odraslih v Sloveniji doseglo zgolj prvo ali manj
kot prvo raven besedilnih spretnosti (povprečje OECD je 18,9 %),
25,8 % pa jih je doseglo prvo ali manj kot prvo raven matematičnih
spretnosti9 (povprečje OECD je 22,7 %). Skupaj
31,18 % (povprečje OECD je 27,18 %) ali približno 400.000 odraslih
med 16. in 65. letom starosti dosega le najnižje ravni besedilnih in
matematičnih spretnosti. Pri reševanju problemov v tehnološko bogatih okoljih
je 49,2 % odraslih doseglo rezultate na prvi ravni ali pod njo10 (povprečje
OECD je 42,9 %). Obenem je v okviru raziskave 18,4 % odraslih (14,6 %
v sodelujočih državah) izjavilo, da nimajo predhodnih izkušenj z uporabo
računalnikov, torej so brez osnovnega računalniškega znanja.
Hitre in velike spremembe vplivajo tudi na spreminjanje
načinov odpravljanja težav na svetu. Uveljavlja se razvojni vzorec, ki išče
sinergije med cilji na gospodarskem, družbenem in okoljskem področju (koncepti
zelene rasti (OECD), zelenega gospodarstva (UNEP). Snovno učinkovite in
nizkoogljične družbe pa temeljijo na povečevanju energetske, okoljske in
družbene učinkovitosti namesto na vse večji porabi prostora, surovin in
energije. Hitro spreminjajoče se razmere v svetu, zahtevnost in mnogovrstnost
domačih in svetovnih izzivov zahtevajo tudi ustrezno odzivnost izobraževalnega
sistema na vseh ravneh za osebni in družbeni razvoj ter potrebe razvoja trga
dela.
ReNPIO 2022–2030 zajema izobraževanje, izpopolnjevanje,
usposabljanje in učenje odraslih prebivalcev, ki so izpolnili osnovnošolsko
obveznost oziroma so stari vsaj 15 let. Pri pridobivanju javnoveljavne
izobrazbe se omejuje na douniverzitetno izobraževanje, to je izobraževanje
odraslih po programih osnovnošolskega, poklicnega, srednjega strokovnega,
gimnazijskega in višjega strokovnega izobraževanja.
Vizija nacionalnega programa izobraževanja odraslih v
Republiki Sloveniji:
Odrasli prebivalci Slovenije imajo v vseh življenjskih
obdobjih enake možnosti in spodbude za kakovostno učenje in izobraževanje za
svoj celostni razvoj in sonaravno bivanje.
II. IZHODIŠČA
Družbeno in sistemsko okolje, v katerem se izvajajo programi
in dejavnosti izobraževanja odraslih, je povezano z družbenimi in gospodarskimi
značilnostmi ter drugimi razvojnimi vplivi in globalnimi spremembami. Zakoni
opredeljujejo osnovne pogoje za izvajanje izobraževalnih programov in
dejavnosti na področju izobraževanja odraslih, ki se sofinancirajo iz javnih
sredstev, in pogoje za izvajalce, ki vključujejo tudi zagotavljanje kakovosti.
ReNPIO 2022–2030 opredeljuje vizijo, cilje in prednostna
področja izobraževanja odraslih v skladu s širšimi razvojnimi cilji države. To
poglavje predstavlja zakonske smernice, ki so podlaga za doseganje večje
vključenosti v vseživljenjsko izobraževanje in učenje, zviševanje splošne
izobraženosti prebivalstva, povečevanje usposobljenosti prebivalstva za uspešno
odzivanje na potrebe trga dela ter okrepitev dejavnosti za uresničevanje
zastavljenih ciljev. Te lahko dosežemo s holističnim pristopom in prizadevanjem
tudi na drugih področjih ter medsebojnim usklajevanjem politik.
1. Zakonske podlage
ZOFVI določa:
javno mrežo javnih organizacij za izobraževanje odraslih, ki
omogoča odraslim dokončanje osnovne šole, vključitev v javnoveljavne
izobraževalne programe za odrasle ter izvajanje svetovanja za področje
izobraževanja odraslih (11. člen).
ZIO-1 določa:
-       
javno službo na področju izobraževanja odraslih sestavljata osnovna šola
za odrasle in svetovalna dejavnost na področju izobraževanja odraslih
(52. člen);
-       
načela javnega interesa na področju izobraževanja odraslih
(4. člen):
- 
pravičnost in enakopravnost ter enake možnosti pri dostopu, obravnavi in
doseganju izidov v učenju in izobraževanju, 
- 
svoboda in avtonomnost pri izbiri poti, vsebine, oblik, sredstev in
metod izobraževanja, 
- 
kakovost izobraževanja, 
- 
sorazmerna porazdelitev virov za izobraževanje in učenje glede na
potrebe v posameznih življenjskih obdobjih, 
- 
sistemska povezanost formalnega in neformalnega izobraževanja ter
priložnostnega učenja, 
- 
uravnoteženost med splošnim in poklicnim izobraževanjem, 
- 
ustvarjalnost in prilagodljivost ob upoštevanju posebnih kulturnih,
družbenih in izobraževalnih značilnosti, 
-       
doseganje izobrazbenih standardov, ki so določeni na državni ravni in
mednarodno primerljivi, in
-       
laičnost izobraževanja odraslih, ki se opravlja kot javna služba;
-       
cilje javnega interesa na področju izobraževanja odraslih (5. člen):
- 
omogočati dostop do kakovostnih izobraževalnih in učnih možnosti, 
- 
omogočati pridobivanje splošnih in poklicnih zmožnosti za osebnostno
rast, aktivno delovanje v skupnosti in na trgu dela, 
- 
krepiti opolnomočenost za demokratično sodelovanje v družbenih procesih
in za družbeno odgovorno ravnanje, 
- 
krepiti opolnomočenost na področju trajnostnega razvoja, zelenega
gospodarstva, kulture in zdravja, 
- 
krepiti zmožnosti za medsebojno strpnost, spoštovanje drugačnosti in
sodelovanje z drugimi, spoštovanje človekovih pravic in temeljnih
svoboščin, 
- 
krepiti kritično mišljenje posameznikov in raznih družbenih
skupin, 
- 
krepiti solidarnost, sodelovanje in izmenjavo znanja in izkušenj med
generacijami, 
- 
spodbujati prebivalce za skupno delovanje in večjo blaginjo družbe, 
- 
zmanjšati strukturne in individualne ovire pri vključevanju prebivalcev
v izobraževanje in učenje, 
- 
spodbujati nižje izobražene in druge ranljive skupine za izobraževanje
in učenje, 
- 
zmanjšati delež prebivalcev brez osnovne oziroma brez poklicne izobrazbe
in 
- 
povečati delež prebivalcev z dokončano štiriletno srednješolsko
izobrazbo. 
2. Strateški in programski dokumenti
ReNPIO 2022–2030 prispeva k usklajenemu izvajanju
izobraževanja odraslih na državni ravni in se povezuje s cilji in vsebinami
naslednjih strateških in programskih dokumentov na državni in mednarodni ravni.
ReNPIO 2022–2030 je usklajen z evropskimi strateškimi
dokumenti glede poslanstva, vizije, ciljev, ciljnih skupin, prednostnih
področij, ukrepov in instrumentov za sofinanciranje. Na ravni Evropske unije (v
nadaljnjem besedilu: EU) je področje izobraževanja odraslih kakor tudi VŽU
opredeljeno v strateških in programskih dokumentih, ki opredeljujejo strateške
usmeritve in priporočila državam članicam. Države članice po načelu subsidiarnosti
te usmeritve umeščajo v svoje družbene in gospodarske strategije, dokumente,
programe ali akcijske načrte.
2.1 Državni dokumenti
-       
SRS 2030,
-       
Strategija dolgožive družbe,11
-       
S4 – Slovenska strategija pametne specializacije,
-       
Smernice za izvajanje ukrepov Aktivne politike zaposlovanja za obdobje
2021–2025,12
-       
Nacionalna strategija za razvoj bralne pismenosti 2019–2030,13
-       
Smernice za izvajanje Strategije spretnosti za Slovenijo: izboljševanje
upravljanja izobraževanja odraslih v Sloveniji,14
-       
Resolucija o nacionalnem programu varstva okolja za obdobje 2020–2030
(ReNPVO20–30),15
2.2 Mednarodni dokumenti in priporočila
-       
Agenda 2030,16
-       
Evropski zeleni dogovor,17
-       
Program znanj in spretnosti za Evropo za trajnostno konkurenčnost,
socialno pravičnost in odpornost (Skills Agenda),18
-       
Evropski izobraževalni prostor (European Education Area – EEA 2020),19
-       
Akcijski načrt za digitalno izobraževanje (Digital Education Action
Plan, 2021–2027),20
-       
Poti izpopolnjevanja – nove priložnosti za odrasle,21
-       
Zelena knjiga o staranju22 (spodbujanje solidarnosti in
odgovornosti med generacijami)
-       
Evropski steber socialnih pravic,23
-       
Akcijski načrt za evropski steber socialnih pravic,24
-       
Priporočilo Komisije (EU) 2021/402 z dne 4. marca 2021 o učinkoviti
aktivni podpori zaposlovanju (EASE) po krizi zaradi COVID-19,25
-       
Priporočilo Sveta z dne 30. oktobra 2020 o Mostu do delovnih mest –
okrepitev jamstva za mlade in nadomestitvi Priporočila Sveta z dne
22. aprila 2013 o vzpostavitvi jamstva za mlade.26
Kratka vsebina naštetih dokumentov, povezana z izobraževanjem
odraslih, je v prilogi 2.
3. Družbeno-gospodarski položaj in vplivi na razvoj
izobraževanja odraslih
Vlada RS je potrdila predlog Nacionalnega načrta za okrevanje
in odpornost (april 2021)27 (v nadaljnjem besedilu: NOO), ki je
eden od temeljev za uspešno okrevanje in dolgoročni razvoj naše države po
zastoju, ki ga je povzročila pandemija COVID-19. Slovenija se je že pred tem
soočala z nekaterimi razvojnimi tveganji, saj so na določenih področjih gibanja
odstopala od usmeritev SRS 2030. Med njimi izstopa zlasti počasno odzivanje na
tehnološke, demografske in podnebne spremembe.
Rast investicij in še zlasti produktivnosti, ki je ključni
dolgoročni dejavnik gospodarskega razvoja in blaginje prebivalstva, je po
finančni in gospodarski krizi v Sloveniji ostala skromna. Rast produktivnosti
je v preteklem obdobju temeljila predvsem na povečevanju zaposlenosti. Možnost
takega gospodarskega napredka bo srednjeročno omejena, predvsem zaradi
demografskih sprememb in vpliva pandemije COVID-19, zato se bo Slovenija
osredotočila na vlaganja v reforme in naložbe, ki bodo pripomogle k povečanju
produktivnosti za doseganje razvitosti EU 27. Inovacije so dolgoročno
najpomembnejši dejavnik produktivnosti, vendar so se v naši državi vlaganja na
tem področju zmanjševala, prepočasno je bilo tudi uvajanje najzahtevnejših
tehnoloških rešitev za digitalno preobrazbo.
Z vidika blaženja podnebnih sprememb so največji izziv
nadaljnje povečevanje izpustov toplogrednih plinov iz prometa, večletna
stagnacija rabe obnovljivih virov energije, nezadostno uvajanje sprememb v
smeri krožnega gospodarstva in premalo trajnostna raba prostora.
Po kazalnikih staranja Slovenija ne odstopa veliko od
povprečja EU, kljub temu pa se ob neprilagojenih sistemih socialne zaščite
pričakuje višja rast izdatkov, povezanih s staranjem prebivalstva. Zaradi
demografskih sprememb se je v obdobju konjunkture zaostrilo pomanjkanje
ustrezne delovne sile, ki srednjeročno, tudi v luči hitrih tehnoloških
sprememb, postaja vse pomembnejši omejitveni dejavnik nadaljnjega razvoja. V
državi občutimo pomanjkanje ustreznega znanja in spretnosti ter segmentacijo
trga dela za mlade. To zahteva ustrezen odziv predvsem pri prilagajanju
izobraževalnih programov potrebam družbe in gospodarstva in pri oblikovanju
spodbudnega okolja za privabljanje in ohranjanje delovne sile z ustreznimi
znanji in spretnostmi. Zaradi demografskih gibanj in tehnološkega razvoja je
velikega pomena tudi krepitev VŽU.
NOO vključuje naslednje sklope reformnih in naložbenih
ukrepov: zeleni prehod, digitalno preobrazbo, pametno, trajnostno in
vključujočo rast in zdravstvo in socialno varnost, ki se odzivajo na šest
sklopov izzivov, kot jih je prepoznala EU.
Naštete spremembe posredno ali neposredno vplivajo na
načrtovanje podsistemov, med njimi tudi izobraževalnega, v okviru katerega ima
uresničevanje zasnove VŽU zelo pomembno vlogo. Razvojno okolje, v katerem bo
delovalo izobraževanje odraslih v prihodnje, je težko napovedovati za daljše
obdobje. To posebej velja v okoliščinah, ki jih je povzročila pandemija
COVID-19.
Svetovno gospodarstvo in druge podsisteme pogojujejo velike
spremembe v svetu, kot so:
a.     
Demografski razvoj
Demografska struktura prebivalstva v Sloveniji (preglednica
1) kaže povečevanje povprečne starosti in deleža starejših od 65 let. Indeks
staranja (razmerje med starejšimi od 65 let in mladimi do 14 let), je v letu
2019 znašal že 132,9 (pri ženskah celo 156,7), v letu 2000 pa 87,8.
Preglednica 1: Prebivalstvo Slovenije
po povprečni starosti in spolu, 2013–2019


Prebivalstvo:
  starost, spol, delež, indeks

2013

2014

2015

2016

2017

2018

2019


Povprečna
  starost (leta)

42,2

42,4

42,6

42,9

43,1

43,3

43,4


Moški

40,6

40,9

41,1

41,4

41,6

41,8

41,9


Ženske

43,7

43,9

44,1

44,3

44,6

44,8

44,9


Delež
  prebivalcev, starih 65 let in več

17,3

17,7

18,2

18,7

19,1

19,7

20


Moški

14,1

14,6

15,1

15,7

16,2

16,8

17,1


Ženske

20,4

20,7

21,2

21,6

22,1

22,6

23


Indeks
  staranja

118,9

120,5

122,7

125,4

127,8

130,6

132,9


Moški

93,4

95,5

98,3

101,6

104,3

107,8

110,3


Ženske

145,9

147

148,5

150,7

152,6

154,8

156,7


Vir: SURS
Starostna struktura prebivalstva v Sloveniji se spreminja.
Družba postaja dolgoživa: pričakovano trajanje življenja se podaljšuje, delež
starejših od 65 let hitro narašča. V prihodnjih letih bodo ta gibanja še
izrazitejša.
Projekcijska slika prebivalstva brez priselitev kaže, da se
bo število otrok in mladine v izobraževanju v naslednjih desetih letih
zmanjšalo, delež starejših prebivalcev pa povečal. Projekcije Eurostata za
Slovenijo napovedujejo, da se bo neto selitveni prirast s 4.000 v letu 2020 do
leta 2030 zmanjšal na 2.500, potem pa narasel na 4.500 do leta 2050 in spet
upadel na manj kot 2.000 na leto. Ti tokovi bodo vplivali tudi na vrsto in
obseg potreb po izobraževanju in usposabljanju, nanj pa bo vplivala tudi
pandemija COVID-19.
b.      Družbeno-gospodarski
razvoj
Pri družbenem in gospodarskem razvoju je možnih več
scenarijev, ki so v največji meri odvisni od gospodarskega razvoja in izhoda iz
pandemske krize COVID-19 ter ustreznosti odzivov na naraščajoče okoljske
težave. Po optimističnem scenariju se bo gospodarstvo preusmerilo v storitvene
dejavnosti, vrhunsko znanje in okolju prijaznejšo tehnologijo z veliko večjim
deležem zaposlenih visoko usposobljenih delavcev. Po pesimističnem scenariju pa
bomo ohranjali sedanje strukture gospodarjenja, povečevali okoljske
obremenitve, večali porabo prostora, surovin in energije, kar vpliva na nižjo
zahtevnost delovnih mest in manjšo potrebo po izobrazbi.
c.      Tehnološki
razvoj
Tehnološki razvoj bo vplival na izobraževanje odraslih z
naslednjim:
-       
rastjo potreb po dodatnem usposabljanju in stalnem posodabljanju znanja
na vseh področjih in v dejavnostih (izginjanje nekaterih poklicev in
nadomeščanje z novimi, ki zahtevajo drugačno usposobljenost; z novim vzorcem
razvoja so povezane tudi nove storitve);
-       
zagotavljanjem drugačnih metod učenja, ki so učinkovitejše od
tradicionalnih;
-       
spreminjanjem dostopnosti do znanja (izobraževalne organizacije in
učitelji niso več edini vir znanja; znanje, pridobljeno v novih učnih okoljih,
zahteva drugačna merila in postopke za vrednotenju predhodno pridobljenega
znanja);
-       
z razvojem informacijsko-komunikacijske tehnologije (v nadaljnjem
besedilu: IKT) se bodo povečale možnosti sodobnih oblik učenja, kar spreminja
vlogo strokovnih delavcev in izobraževalcev odraslih.
d.      Potrebe
in zahteve trga dela
Dogajanje na trgu dela bo vplivalo na potrebe po
izobraževanju, usposabljanju, izpopolnjevanju in vrednotenju predhodno
pridobljenega znanja. Znaten vpliv bo imelo podaljševanje aktivne dobe, kar bo
povečevalo povpraševanje po usposabljanju, pridobivanju dodatnih zmožnosti in
prilagajanju delovnih mest starejšim delavcem. Iz napovedi potreb, ki jih je
pripravil Cedefop, izhaja, da bo do leta 2030 v Republiki Sloveniji 49 %
delovnih mest zahtevalo srednje kvalificirano delovno silo, 46 % visoko in
5 % nizko kvalificirano delovno silo.28 Zaradi pomanjkanja
temeljnih zmožnosti pri znatnem deležu prebivalcev (PIAAC, 2016) z nižjimi
stopnjami izobrazbe je treba ustrezno uravnavati politiko izobraževanja,
usposabljanja in izpopolnjevanja odraslih, da bo ta ustrezala potrebam trga
dela.
4. Izobrazbena sestava in aktivnost prebivalstva
Izobraževanje, usposabljanje in vključevanje v različne
dejavnosti na področju izobraževanja odraslih (v nadaljnjem besedilu:
dejavnosti) so namenjeni krepitvi in razvoju človeškega, kulturnega in
socialnega kapitala, ki ga po raziskavah lahko merimo z ravnjo izobrazbe v
odnosu do drugih dejavnikov, med katerimi je najpomembnejša aktivnost
prebivalstva. Višje izobrazbene ravni pozitivno vplivajo na razvoj posameznika
na različnih področjih pri doseganju delovnih, osebnih in družbenih ciljev ter
na večjo aktivnost v VŽU.
4.1 Izobrazbena sestava prebivalstva Slovenije
Od leta 2011 do 2019 se je sestava prebivalstva Slovenije,
starejšega od 15 let, spremenila, kot kažejo podatki v preglednicah 2 in 3.
Povečanje deležev prebivalstva na posameznih stopnjah izobrazbe in starostnih
razredih v največji meri lahko pripišemo demografskim gibanjem, sedanji
ureditvi izobraževalne politike in politike zaposlovanja.
Preglednica 2: Prebivalstvo Slovenije,
staro 15 let in več, po stopnjah izobrazbe in po starostnih razredih za leto
2011


Starost v letih/ izobrazba

SKUPAJ

%

nedokončana OŠ

%

OŠ

%

Nižja, srednja poklicna

%

Štiriletna srednja strokovna in splošna

%

Višješolska

%

Visokošolska

%


15–24 let

229.830

12,9

2.661

1,2

97.307

42,3

21.596

9,4

101.757

44,3

1.160

0,5

5.349

2,3


25–49 let

762.262

42,8

8.165

1,1

105.560

13,8

182.525

23,9

267.943

35,2

39.100

5,1

158.969

20,9


50–64 let

428.300

24,1

20.570

4,8

113.174

26,4

121.825

28,4

104.323

24,4

27.717

6,5

40.691

9,5


65 + 

338.944

19,0

46.575

13,7

119.067

35,1

80.891

23,9

57.728

17,0

16.244

4,8

18.439

5,4


SKUPAJ

1.759.336

98,8

77.971

4,4

435.108

24,7

406.837

23,1

531.751

30,2

84.221

4,8

223.448

12,7


Vir: SURS
Preglednica 3: Prebivalstvo Slovenije,
staro 15 let in več, po stopnjah izobrazbe in starostnih razredih za leto
2019 


Starost v letih

SKUPAJ

%

nedokončana OŠ

%

OŠ

%

Nižja, srednja poklicna

%

Štiriletna srednja strokovna in splošna

%

Višješolska

%

Visokošolska

%


15–24 let

196.887

10,5

1.959

0,1

82.969

4,5

19.407

1,0

75.617

4,1

2.092

0,1

14.843

0,8


25–49 let

757.254

40,5

5.566

0,3

56.835

3,1

143.969

7,7

240.875

12,9

36.991

2,0

273.018

14,1


50–64 let

479.476

25,6

10.072

0,5

84.725

4,6

129.982

7,0

130.932

7,0

30.386

1,6

93.379

5,0


65 +

438.174

23,4

34.499

1,9

130.373

7,0

106.110

5,7

85.979

4,6

25.120

1,3

56.093

3,0


SKUPAJ

1.871.791

100,0

52.096

2,8

354.902

19,2

399.468

21,4

533.403

28,6

94.589

5,0

437.333

22,9


Vir: SURS
Slika 1 prikazuje primerljivost izobrazbene strukture
prebivalstva po starostnih razredih, kjer je viden najvišji porast števila
prebivalstva s terciarno izobrazbo v vseh starostnih razredih. V primerljivih
letih 2011 in 2019 je viden največji porast prebivalstva z nižjo poklicno,
srednješolsko in visokošolsko izobrazbo v starostni kategoriji 50 let in več. V
starostnih kategorijah 25 do 49 let pa se je znižal delež prebivalcev z nižjo
in srednjo poklicno ter osnovnošolsko izobrazbo.
Slika 1: Prebivalstvo Slovenije, staro
15 let in več, po stopnjah izobrazbe in starostnih razredih v letih 2011 in
2019
Vir: SURS
V nadaljevanju so prikazani podatki o izobrazbeni sestavi po
spolu v starostnih razredih.
Primerjava izobrazbene sestave prebivalstva,starejšega od 15
let, po spolu za leti 2011 in 2019 je razvidna iz slike 2.
Od leta 2011 do 2019 se je najbolj povečal delež prebivalstva
z višjo in visokošolsko izobrazbo, še posebej pri ženskah. Delež prebivalcev z
osnovnošolsko izobrazbo se je v tem obdobju zmanjšal, pri čemer je delež žensk
z osnovnošolsko izobrazbo in manj manjši kakor pri moških.
Slika 2: Prebivalstvo Slovenije, staro
15 let in več, po stopnjah izobrazbe in spolu v letih 2011 in 2019, v deležih
Vir: SURS
4.2 Aktivnost prebivalstva
Po podatkih Statističnega urada Republike Slovenije (v
nadaljnjem besedilu: SURS) je ena od značilnosti prebivalstva nizka stopnja
aktivnosti starejših, predvsem žensk. Ta stopnja se zaradi demografskih gibanj
povečuje, vendar je v veliki meri odvisna tudi od stopnje izobrazbe.
4.2.1 Aktivnost prebivalstva po statusu, starosti in spolu
Slika 3 kaže na naslednje vrzeli v letu 2019:
-       
delež aktivnih, starejših od 50 let, je zelo majhen;
-       
delež brezposelnih raste s starostjo in je visok v starostni skupini
50–64 let;
-       
delež neaktivnih je največji v starostni skupini 25–49 let.
Slika 3: Aktivnost prebivalstva po
statusu, starosti in spolu v letu 2019, v deležih
Vir: SURS
4.2.2 Aktivnost prebivalstva po statusu, izobrazbi in spolu
Dostopni so podatki za prebivalstvo, starejše od 15 let, po
spolu, ne pa po starostnih skupinah.
Med moškimi je bilo leta 2011 približno 134.000 starejših od
65 let (od teh 97 % upokojencev), leta 2019 pa 176.000 (97 %
upokojencev). Med ženskami je bilo leta 2011 približno 204.000 starejših od 65
let (92 % upokojenk), leta 2019 pa 237.000 (97 % upokojenk).
Preglednica 4 prikazuje izobrazbeno sestavo starejših od 65 let za leti 2011 in
2019 v deležih, iz katere izhaja, da se je v tem obdobju izobrazbena sestava
izboljšala.
Preglednica 4: Izobrazba starejših od
65 let v deležih v letih 2011 in 2019


Osnovnošolska
  in manj

Srednješolska
  (nižja poklicna, poklicna, štiriletna) skupaj

Višje-
  in visokošolska skupaj


Spol/leto

2011

2019

2011

2019

2011

2019


Moški

30,2

25,3

54,5

57,7

15,4

17


Ženske 

61,1

50,8

32,0

38,2

6,9

11,1


Vir: SURS
Slika 4 prikazuje deleže zaposlenih moških po izobrazbi in
kaže, da izobrazbena raven pomembno vpliva na aktivnost prebivalstva. Med
moškimi, starimi več kot 15 let, z dokončano osnovnošolsko izobrazbo je
45 % neaktivnih (36 % upokojenih in 9 % drugih), medtem ko je
med višje- in visokošolsko izobraženimi delež neaktivnih 21- % (18 %
upokojenih in 3 % drugače neaktivnih).
Slika 4: Prebivalci – moški, stari 15
let in več, po izobrazbi in delovni aktivnosti v letu 2019, v deležih
Vir: SURS
Pri ženskah je stopnja aktivnosti še bolj odvisna od ravni
izobrazbe, kar kaže slika 5. Kar 68 % žensk, starejših od 15 let, z največ
osnovnošolsko izobrazbo je neaktivnih (od teh 58 % upokojenih in 10 %
drugače neaktivnih), medtem ko je delež neaktivnih žensk pri višje- in
visokošolsko izobraženih 17- % (13 % upokojenih in 4 % drugače
neaktivnih).
Slika 5: Prebivalci – ženske, stare 15
let in več, po izobrazbi in delovni aktivnosti v letu 2019, v deležih
Vir: SURS
4.3 Izobrazbena sestava brezposelnih
Raven dosežene izobrazbe je po raziskavah dejavnik, ki
najbolj izrazito kaže razlike v delovni aktivnosti prebivalstva. Po podatkih
Zavoda Republike Slovenije za zaposlovanje (v nadaljnjem besedilu: ZRSZ)
(obdobje 2014–2019; slika 6) je največji delež brezposelnih s končano
osnovnošolsko izobrazbo ali manj, iz česar se da sklepati, da so te osebe težje
zaposljive. V zadnjih letih se ta delež sicer zmanjšuje, kar je verjetno
posledica tega, da vse več oseb dokonča osnovno šolo. Sledi delež oseb s
srednjo poklicno in štiriletno srednješolsko izobrazbo.
Preglednica 5 in slika 6 kažeta, da raven dosežene izobrazbe
vpliva na brezposelnost, saj se deleži po različnih dokončanih ravneh izobrazbe
precej razlikujejo. Nizka izobrazba brezposelnim osebam otežuje ponovno
vključevanje na trg dela, zato je za to skupino bistveno, da pridobijo in
krepijo sposobnosti, znanje in spretnosti za izboljšanje zaposlitvenih možnosti
ter povečanje konkurenčnosti na trgu dela. Vključevanje nizko izobraženih
brezposelnih na trg dela zahteva poglobljeno obravnavo. Zaradi pomanjkanja
znanja in spretnosti se ta skupina povezuje še z dolgotrajno brezposelnostjo in
vse to kaže na nujnost vključevanja v nadaljnje izobraževanje. Pri tej skupini
brezposelnih povprečno brezposelnost dalj traja kakor pri drugih skupinah (v
letu 2019 37,3 meseca).
Obenem to kaže na potrebo po večjem sodelovanju pri načrtovanju
in izvajanju skupnih ukrepov in instrumentov na ravni različnih politik,
socialnih partnerjev in drugih deležnikov na državni in lokalni ravni. Ker
imamo v Sloveniji strukturno brezposelnost, je takšno sodelovanje ključno pri
oblikovanju ustreznih programov za potrebe trga dela, za lažji in hitrejši
prehod v zaposlitev.
Preglednica 5: Registrirano
brezposelni po izobrazbi od leta 2014 do 2019


Izobrazba/leto

2014

2015

2016

2017

2018

2019


Skupaj
  registrirano brezposelni – povprečje posameznega leta

120.109

112.726

103.152

88.648

78.474

74.178


Od
  tega:





-       
  osnovnošolska izobrazba in manj

33.789

32.259

30.186

26.670

24.341

23.449


-       
  poklicna izobrazba

34.068

30.886

27.643

23.381

20.448

19.273


-       
  štiriletna srednješolska izobrazba

33.024

30.885

27.478

22.614

20.105

18.840


-       
  višje- in visokošolska izobrazba

19.229

18.697

17.845

15.983

13.580

12.616


Vir: ZRSZ
Slika 6: Dosežena raven izobrazbe
registrirano brezposelnih od leta 2014 do 2019, v deležih
Vir: ZRSZ
5. Dosežki ReNPIO13–20 in mednarodna primerjava
Za oceno stanja izobraževanja odraslih v največji meri
uporabljamo uradne statistične podatke, poleg tega pa tudi druge podatkovne
baze in vsebinske vire. Analiza uresničevanja ReNPIO13–20 je pokazala, da
uresničevanje ciljev, programov in dejavnosti pripomore k razvoju področja ter
dvigu izobraženosti, usposobljenosti in zmožnosti odraslih za osebni razvoj,
zaposljivost in vključenost v družbo. Žal pa po doseganju krovnega kazalnika,
vključenosti odraslih v VŽU od 25 do 24 let (ADS), v tem obdobju nismo
napredovali, kar pomeni, da zastavljeni ukrepi niso dovolj podprli vključevanja
odraslih v VŽU. Kvantitativni dosežki ReNPIO13-21 so povzeti v nadaljevanju.
5.1 Doseganje krovnih kazalnikov
5.1.1 Prvi kazalnik: Vključenost odraslih v VŽU v starosti od
25 do 64 let
Ta kazalnik dobimo z uporabo raziskave Aktivno in neaktivno
prebivalstvo (ANP), ki v evropskih državah vsako leto meri vključenost odraslih
v katero koli obliko VŽU v štirih tednih pred anketiranjem, podatke pa objavlja
Eurostat.
V Sloveniji je udeležba prebivalstva v VŽU v starosti od 25
do 64 let v VŽU s 16 % v letu 2011 padla na 11,2 % v letu 2019. V
letu 2020 je dosegla najnižji delež, 8,4 %. Razlogov za nedoseganje
zastavljenega kazalnika je več in je predmet nadaljnjega raziskovanja. Znaten
padec v letu 2020 pripisujemo pandemiji COVID-19, saj je v državah članicah EU
podobno. Slovenija je prvič v 10 letih pod evropskim povprečjem. V preglednici
6 o vključenosti odraslih v VŽU od leta 2011 do 2020 so poleg podatkov za
Slovenijo prikazani tudi podatki o povprečju EU 27 in za države, s katerimi se
država pogosto primerja.
Preglednica 6: Vključenost odraslih v
VŽU od leta 2011 do 2020, izbrane države EU


Država/leto

2011

2012

2013

2014

2015

2016

2017

2018

2019

2020


EU
  27

8,1

8,2

9,9

10,1

10,1

10,3

10,4

10,6

10,8

9,2


Danska

32,3

31,6

31,5

31,9

31,5

28

26,9

23,5

25,3

20,5


Nemčija

7,9

7,9

7,9

8

8,1

8,5

8,4

8,2

8,2

8,0


Estonija

11,9

12,8

12,6

11,6

12,4

15,7

17,2

19,7

20,2

17,1


Hrvaška

3,1

3,3

3,1

2,8

3,1

3

2,3

2,9

3,5

3,2


Italija

5,7

6,6

6,2

8,1

7,3

8,3

7,9

8,1

8,1

7,2


Madžarska

3,0

2,9

3,2

3,3

7,1

6,3

6,2

6

5,8

5,1


Avstrija

13,5

14,2

14,1

14,3

14,4

14,9

15,8

15,1

14,7

11,7


Slovenija

16,0

13,8

12,5

12,1

11,9

11,6

12

11,4

11,2

8,4


Slovaška

4,1

3,2

3,1

3,1

3,1

2,9

3,4

4

3,6

2,8


Finska

23,8

24,5

24,9

25,1

25,4

26,4

27,4

28,5

29

27,3


Švedska

25,3

27,0

28,4

29,2

29,4

29,6

30,4

31,4

34,3

28,6


Vir: EUROSTAT
Vključenost odraslih v VŽU je v tesni povezavi z izobrazbo in
starostjo, kar je razvidno iz preglednic 7 in 8, ki prikazujeta podatke za iste
države kot v preglednici 6 in povprečje EU 27, stopnjo vključenosti odraslih v
VŽU glede na izobrazbo in starost (ANP 2010 in 2019). Razlike v deležih
udeležbe v VŽU so med najbolj in najmanj izobraženimi izrazite v izbranih
državah, kar velja tudi za Slovenijo. Odrasli, ki imajo več kot srednješolsko
izobrazbo, se mnogo več izobražujejo kakor tisti, ki take izobrazbe nimajo.
Raziskava PIAAC je pokazala, da so spretnosti, ki jih odraslih uporabljajo in
krepijo zaradi življenja in dela, odvisne od več socio-demografskih dejavnikov
in ne le od stopnje izobrazbe.29
Preglednica 7: Vključenost odraslih v
VŽU po izobrazbi v deležih, izbrane države EU (ISCED)30


2010

2019


Skupaj

ISCED 
0–2

ISCED 3-4

ISCED 5–8

ISCED 
5–8/0–2

Skupaj

ISCED 0–2

ISCED 3-4

ISCED 5–9

ISCED 
5–8/0–2


EU
  27

9,3

3,9

8,2

17,1

4,4

10,8

4,5

8,9

19

4,2


Danska

32,7

23,8

30,7

41,2

1,7

25,3

17,7

22,6

31,4

1,8


Nemčija

7,8

2,9

7,1

12

4,1

8,2

4,1

7

12,4

3,0


Estonija

11

2

7,7

18,6

9,3

20,2

9,2

14,7

29,2

3,2


Italija

6,2

1,3

8,1

16,1

12,4

8,1

2,1

8,8

18,3

8,7


Madžarska

3

0,7

2,9

5,3

7,6

5,8

2,5

4,8

10

4,0


Avstrija

13,8

4,6

12,7

26,1

5,7

14,7

5,7

10,8

24,5

4,3


Slovenija

16,4

3,5

15

28,9

8,3

11,2

2,3

7,7

20

8,7


Finska

23

9,8

21,2

31

3,2

29

16,8

24

36,4

2,2


Švedska

24,7

16

21,4

34,1

2,1

34,3

23,7

28,6

43,2

1,8


Vir: EUROSTAT
ISCED 5-8/0-2 v preglednici pomeni razmerje med udeleženci z
izobrazbo ISCED 5–8 in udeleženci z izobrazbo 0–2. Izid kaže, da se je v
Sloveniji v letu 2019 udeležilo katere koli oblike organiziranega izobraževanja
ali učenja 8,7-krat več prebivalcev s terciarno izobrazbo kakor tistih z
osnovnošolsko ali nižjo poklicno izobrazbo, medtem ko je to razmerje med Danci
v letu 2020 1,7, na Švedskem 1,6, v Estoniji in na Madžarskem pa 3,7.
Starost je bila v dosedanjih empiričnih preučevanjih pomembna
napovedovalka udeležbe prebivalstva v VŽU. Podatki kažejo, da s starostjo raven
udeležbe prebivalstva v VŽU pada, vendar ne linearno in ne z enako jakostjo v
posameznih državah; v Sloveniji je ta zelo izrazita.
Preglednica 8: Vključenost odraslih v
VŽU po starosti, v odstotkih, izbrane države EU


Starostni
  razred

25–34 let

35–44 let

45–55 let

55–64 let


Leto

2010

2019

2010

2019

2010

2019

2010

2019


EU
  28

15,8

17,9

9,3

11,6

7,5

9,7

4,6

6,7


Danska

42,6

34,7

32,6

25,6

31,2

22,5

25,1

18,3


Nemčija

17,4

18,2

6,7

7,4

5,3

5,3

3,0

3,3


Estonija

17,5

29,9

12,3

22,3

8,6

16,9

4,7

10,6


Hrvaška

9,8

9,7

1,7

3,1

0,5

1,4

0,1

0,5


Italija

13,1

15,3

5,3

7,6

4,4

6,6

2,5

4,8


Madžarska

7,4

9,7

2,7

5,9

1,3

5,2

0,3

2,5


Avstrija

23,0

24,4

14,1

15,1

11,4

12,1

6,7

7,6


Slovenija

29,6

18,1

17,4

12,1

11,1

9,6

6,4

6,0


Slovaška

6,4

5,9

2,7

3,9

1,6

3,0

0,7

1,5


Finska

33,7

37,8

25,4

31,8

21,6

27,3

13,0

19,3


Švedska

34,4

42,1

25,5

35,5

22,4

33,2

16,7

24,9


Vir: EUROSTAT
Podatki o vključenosti v VŽU glede na starost kažejo:
-       
pri odraslih (25–34 let) je bila stopnja vključenosti v VŽU v letu 2010
veliko višja (29,6 %) od povprečja EU (15,8 %) ter primerljiva s
Švedsko (34,4 %) in Finsko (33,7 %). Do leta 2019 je v Sloveniji
viden velik padec (18,1 %);
-       
pri odraslih v starostnih kategorijah 35–44, 45–55 in 55–64 let se je
stopnja vključenosti v VŽU od leta 2010 do leta 2019 znižala, medtem ko se je
povprečje EU 28 v navedenih kategorijah povišalo;
-       
pri odraslih (55–64 let) je Slovenija pod povprečjem EU 28.
5.1.2 Drugi kazalnik: Delež vključenosti odraslih v VŽU
Ta kazalnik dobimo s pomočjo Ankete o izobraževanju odraslih
(AIO), ki meri vključenost odraslih v VŽU v dvanajstih mesecih pred
anketiranjem. V obdobju ReNPIO13–20 so bila merjenja vsaka tri do pet let.
V Sloveniji se je delež vključenosti odraslih v VŽU v
starosti od 25 do 64 let s 36 % v letu 2011 povečal na 46 % v letu
2016.
Rezultati, pridobljeni z zadnjimi tremi anketiranji, kažejo,
da smo cilj dosegli že leta 2016: 2006 (25–64 let): 40 %; 2011 (25–64
let): 36 %; 2016 (25–64 let): 46 %.
Iz slike 7 spodaj lahko razberemo, da najbolj zaostajamo pri
vključevanju starejših v VŽU. Delež vključenih odraslih v VŽU se s starostjo
občutno zmanjšuje. To posebej velja za starejše od 55 let, čeprav podatki na
sliki za vse starostne skupine kažejo, da je stanje v letu 2016 znatno boljše
od leta 2007 in 2011.
Slika 7: Udeležba odraslih v VŽU v 12
mesecih pred anketiranjem glede na starost, v letih 2006, 2011 in 2016, v
deležih
Vir: EUROSTAT
5.2 Doseganje ciljev po prednostnih področjih
5.2.1 Prvo prednostno področje: splošno izobraževanje
odraslih
Delež odraslih v starosti od 25 do 64 let, vključenih v
splošno izobraževanje, se je s 5 % v letu 2011 povečal na več kot 8 %
v letu 2020.31
5.2.2 Drugo prednostno področje: izobraževanje za dvig
izobrazbene ravni
A. Osnovnošolska izobrazba
Preglednica 9 spodaj kaže, da se je v letu 2019 delež
prebivalstva, starejšega od 15 let, z nedokončano osnovnošolsko izobrazbo s
4,4 % v letu 2011 zmanjšal na 2,95 %.
Preglednica 9: Število in deleži
prebivalcev, starejših od 15 let, z nedokončano osnovnošolsko izobrazbo v letih
2011 in 2019


Prebivalci
  z nedokončano osnovnošolsko izobrazbo


Leto

Starost

Število

Delež


2011

15+

77.971

4,43


15–64

31.396

2,21


15–49

10.826

1,09


2019

15+

52.096

2,95


15–64

17.597

1,30


15–49

7.525

0,83


Vir: SURS
B. Srednješolska izobrazba
Delež odraslih v starosti od 25 do 64 let z dokončano vsaj
štiriletno srednješolsko izobrazbo se je s 57 % v letu 2011 povečal na
62,8 % v letu 2020. Preglednica 10 spodaj kaže število in deleže
prebivalcev po starostnih skupinah.
Preglednica 10: Prebivalci po
starostnih skupinah z vsaj štiriletno srednješolsko izobrazbo, v deležih za
leto 2020 


Starostna skupina

Delež štiriletne SŠ in več


25–29 let

80,1


30–34 let

77,0


35–39 let

72,4


40–44 let

66,7


45–49 let

61,1


50–54 let

56,0


55–59 let

50,8


60–64 let

42,6


SKUPAJ

62,8


Vir: SURS
Primerjava s povprečjem EU 28 in drugimi evropskimi državami
kaže, da je v Sloveniji delež odraslih, starih od 25 do 64 let, z dokončano
vsaj srednjo strokovno izobrazbo nad evropskim povprečjem. Podatki za leto 2017
so razvidni iz preglednice 11 spodaj.
Preglednica 11: Prebivalci s srednješolsko
izobrazbo in več v deležih po državah za leto 2017 


Država

Delež starih 25–64 let


EU 28

75


Danska

81


Nemčija

87


Estonija

90


Italija

63


Madžarska

54


Avstrija

86


Slovenija

90


Slovaška

91


Finska

89


Švedska

83


Vir: Education at a Glance 2020
C. Terciarna izobrazba
Delež prebivalcev v starosti med 30 in 34 let z dokončano
terciarno izobrazbo se je s 37,9 % leta 2011 povečal na 46,9 % leta
2020 in je presegel cilj (40 %) EU, ki je bil postavljen za leto 2020
(preglednica 12).
Preglednica 12: Delež prebivalcev
(30–34 let) s terciarno izobrazbo: EU, Slovenija in izbrane države EU, v letih
2011 in 2020 


Država

2011

2020


EU 27

33,4

40,9


Slovenija

37,9

46,9


Danska

41,3

49,8


Estonija

40,2

44,3


Hrvaška

23,9

34,7


Italija

20,4

27,8


Avstrija

23,6

41,6


Finska

46,0

49,6


Švedska

46,8

52,2


Vir: EUROSTAT
5.2.3 Tretje prednostno področje: usposabljanje za potrebe
dela
Cilja, da se bo polovica brezposelnih vključila v programe za
povečevanje zaposlitvenih zmožnosti, nismo dosegli. Deleži vključenih v ukrepe
aktivne politike zaposlovanja (v nadaljnjem besedilu: APZ) so razvidni v
preglednici 13, kjer je viden največji padec med letoma 2018 in 2019.
Preglednica 13:
Brezposelni, vključeni v programe APZ, od leta 2012 do 2019


Število
  vključenih/leto

2012

2013

2014

2015

2016

2017

2018

2019


Povprečno
  število brezposelnih

110.183

119.827

120.109

112.726

103.152

88.648

78.474

74.174


Vključeni
  v ukrepe APZ

29.191

38.654

37.728

22.960

20.386

25.038

31.615

27.715


Delež
  v %

26,5

32,3

31,4

20,4

19,8

28,2

40,3

37,4


Vir: MDDSZ, Letna poročila o ukrepih države
na trgu dela
V letu 2019 se je v primerjavi z letom 2018 število
vključitev v ukrepe APZ glede na povprečno število brezposelnih zmanjšalo za
2,9 odstotne točke (3.900 oseb), kar je predvsem posledica spremenjene
strukture brezposelnih v evidencah zavoda, v katerih je ostajala težavna
struktura brezposelnih, predvsem z večjimi potrebami po intenzivni obravnavi,
saj te osebe pri vstopanju na trg dela ovira kombinacija različnih omejitev.
5.3 Mednarodna raziskava o spretnostih odraslih – PIAAC
Raziskava PIAAC je potekala pod okriljem OECD in se umešča v
okvir uresničevanja Strategije o zmožnostih za delo (OECD Skills Strategy), ki
jo je Svet ministrov OECD (MCM) sprejel maja 2012.
Rezultati v 39 državah, vključenih v tri kroge,32 so
objavljeni v publikaciji OECD Skills Studies Skills Matter Additional Results
from the Survey on Adult Skills.33 Raziskava je največja
mednarodna raziskava o stanju in uporabi zmožnosti odraslih med 16. in 65.
letom.
Podatki PIAAC so za Evropsko komisijo pomembni za oblikovanje
ciljne vrednosti o spremljanju napredka v spretnostih odraslih v državah
članicah. Podatki za 22 držav EU so vključeni v Adult Education and
Training in Europe Eurydice Report 2020.34 V letu 2014 so bili
podatki za 17 držav že vključeni tudi v Education and Training Monitor.35
V raziskavi PIAAC se je s primerljivimi nalogami neposredno
merila razvitost spretnosti za obdelavo informacij, to pomeni besedilne in
matematične spretnosti ter spretnosti reševanja problemov v tehnološko bogatih
okoljih. Pri tem se je želelo izvedeti čim več o tem, kako dobro odrasli
rešujejo testne naloge, povezane z branjem, razumevanjem besedil, računanjem,
reševanjem problemov z uporabo računalnika. Raziskava je med drugim pokazala, »kakšna
je raven teh spretnosti pri aktivnem delu populacije od 16 do 65 let v
primerjavi z drugimi državami«, »koliko teh spretnosti izkoristijo delodajalci«
in tudi »kaj vpliva na razvoj in usihanje spretnosti in kako bi lahko te
spretnosti prebivalstva še razvijali«.36 Rezultati raziskave so
pokazali, da so dosežki odraslih v Sloveniji na vseh področjih merjenih
spretnosti pod povprečjem držav OECD in EU. Delež odraslih, ki dosegajo
najnižje ravni spretnosti, je v Sloveniji večji, kakor je povprečje v državah
OECD. Po drugi strani je delež odraslih, ki dosegajo najvišje ravni spretnosti,
pod povprečjem OECD.
Rezultate za Slovenijo po ravneh besedilnih spretnosti v
primerjavi z izbranimi državami in povprečjem OECD kaže preglednica 14.
Primerjava dosežkov sodelujočih držav je razvidna iz preglednice 16 v prilogi
4. Dosežki odraslih v besedilnih spretnostih so prikazani s petstopenjsko
lestvico.37
Preglednica 14: Deleži odraslih po
ravneh v besedilnih spretnostih v Sloveniji v primerjavi z državami in povprečjem
OECD 


Države

Pod
  1. ravnjo 

1.
  raven

2.
  raven

3.
  raven

4/5.
  raven38


Italija

5,5 

22,2 

42,0 

26,4 

3,3 


Madžarska 

4,3 

14,2 

38,7 

35,4 

6,6 


Avstrija

2,5 

12,8 

37,2 

37,3 

8,4 


Nemčija

3,3 

14,2 

33,9 

36,4 

10,6 


Danska

3,8 

11,9 

34,0 

39,9 

10,0 


Republika
  Slovaška

1,9 

9,7 

36,2 

44,4 

7,4 


Estonija

2,01 

11,00 

34,27 

40,60 

11,73 


Slovenija

6,0 

18,9 

37,7 

31,2 

5,6 


Švedska

3,68 

9,58 

29,08 

41,57 

16,08 


Finska

2,66 

7,95 

26,50 

40,70 

22,19 


Madžarska 

4,3 

14,2 

38,7 

35,4 

6,6 


povprečje
  OECD 

4,8 

15,0 

34,3 

34,6 

10,1 


Vir: Survey of Adult Skills (PIAAC, OECD,
2018)38
Deleži odraslih v Sloveniji, ki so dosegli prvo raven in manj
pri besedilnih in matematičnih spretnostih ter reševanju problemov v tehnološko
bogatih okoljih v sodelujočih državah, in povprečje OECD so razvidni iz slike 8
v prilogi 4. Praviloma so odrasli, ki so dosegli nizke matematične spretnosti,
dosegli tudi nizke besedilne spretnosti. Obstajajo primeri, kjer so dosegli
najnižje ravni samo pri besedilnih ali samo pri matematičnih spretnostih (slika
8 v prilogi 4). Upoštevanje teh ugotovitev je pomembno pri načrtovanju
programov izobraževanja odraslih.
V Sloveniji je 18,4 % odraslih (povprečje OECD je
14,6 %) izjavilo, da nima izkušenj z računalniki oziroma osnovnega
računalniškega znanja. Izmed odraslih, ki imajo izkušnje z računalnikom, je
bilo 49,2 % takih, ki so dosegli le prvo raven ali manj pri reševanju
problemov v tehnološko bogatih okoljih (povprečje OECD je 42,9 %). Na prvi
ravni so bili odrasli sposobni uporabljati le splošno razširjene in znane
tehnološke aplikacije, kot so za e-pošta in spletni brskalniki, ter reševati
probleme, ki vključujejo malo korakov, preprosto sklepanje in malo ali nič
navigacije med različnimi aplikacijami. V Sloveniji se 6,3 % odraslih
(povprečje OECD je 9,6 %) ni odločilo za računalniško testiranje. To je
razvidno iz slike 9 v prilogi 4.
6. Izzivi za ReNPIO 2022–2030
Analiza uresničevanja ReNPIO13-20, raziskava PIAAC, druge
študije in predlogi vključenih ministrstev, socialnih partnerjev, strokovne
javnosti, izvajalcev in drugih deležnikov so pokazali na izzive v izobraževanju
odraslih v RS, na katere bodo usmerjene politike z ukrepi na ravni države do
leta 2030:
1.     
Vključevanje odraslih v VŽU, s poudarkom na ranljivih skupinah, saj se v
večji meri vključujejo bolj izobraženi oziroma tisti, ki imajo dokončano
najmanj štiriletno srednješolsko izobrazbo.
2.     
Razvoj različnih oblik učenja, izobraževalnih programov in dejavnosti
ter novih pristopov do ranljivih skupin, kot so:
a.   
starejši odrasli: krepitev različnih oblik izobraževanja ne glede na
status in spodbujanje vključevanja v VŽU; razvoj in izvajanje novih modelov
medgeneracijskega sodelovanja in prenos znanja med generacijami;
b.   
mlajši odrasli, ki zgodaj opustijo šolanje, in osipniki;
c.   
invalidi, odrasli s posebnimi potrebami, osebe na prestajanju kazni in
drugi ne glede na status;
d.   
socialno izključeni brezposelni: dolgotrajno brezposelni, starejši (50
let in več), brezposelni z nizko izobrazbo (dokončano osnovnošolsko
izobraževanje ali manj) in mladi (od 15 do 29 let).
3.     
Osnovnošolsko izobraževanje odraslih: posodobitev izhodišč in
izobraževalnega programa osnovna šola za odrasle ter zvišanje števila odraslih,
ki ta program uspešno končajo.
4.     
Srednješolsko izobraževanje odraslih: pridobitev novega poklica za večjo
zaposljivost, razvoj novih pristopov, orodij in programov usposabljanja
strokovnih delavcev za prilagajanje izvajanja izobraževalnih programov v
izrednem izobraževanju vključno z izvajanjem praktičnega izobraževanja pri
delodajalcih in priznavanjem predhodno pridobljenega znanja.
5.     
Javnoveljavni izobraževalni programi za odrasle: na podlagi Izhodišč za
pripravo javnoveljavnih izobraževalnih programov za odrasle (2020) se
pripravijo modularne oblike programov ter k razvoju povabijo ministrstva.
6.     
Programi za razvoj in krepitev temeljnih zmožnosti in splošne
izobraženosti: razvoj novih programov in povečanje deleža vključenih, saj
pomembno pripomorejo k osebnemu razvoju posameznika, večji zaposljivosti in
krepijo družbeno vključenost in delovanje.
7.     
Priznavanje neformalno ali priložnostno pridobljenega znanja: razvoj
novih usmeritev in orodij, povezovanje usmeritev na sistemski ravni z
upoštevanjem mednarodnih strokovnih smernic in evropskih priporočil. Razvijanje
modelov priznavanja temeljnih zmožnosti v nadaljnjem izobraževanju.
8.     
Karierni centri v višjem strokovnem izobraževanju: strokovno razvijanje
področja in umestitev v sistem višjih strokovnih šol.
9.     
Izpopolnjevanje zaposlenih v vseh sektorjih: spodbujanje dodatnega
strokovnega izpopolnjevanja vseh zaposlenih ter krepitev sodelovanja z
delodajalci zaradi pospešene priprave novih programov in izvajanja s
prilagajanjem na nagle spremembe na trgu dela.
10.  
Usposabljanje strokovnih delavcev in izobraževalcev odraslih: krepitev
kakovosti in inovativnosti za izvajanje vseh programov in dejavnosti, usklajeno
s strokovnimi smernicami in novosprejetimi strateškimi in programskimi
dokumenti na evropski in državni ravni. Razvoj modelov in gradiv za
izobraževanja odraslih na daljavo glede na potrebe v posameznih programih.
11.  
Raziskave, temeljne in aplikativne: povečanje števila raziskav,
evalvacijskih študij in analiz za področje glede na obdobje pretekle ReNPIO, ko
je bilo izvedenih malo raziskav.
12.  
Razvojno delo: ustrezno spodbujanje razvojnega dela na različnih ravneh,
na državni ravni in v izvajalskih organizacijah, za razvoj kakovosti različnih
področij v izobraževanju odraslih.
13.  
Spletna orodja za spremljanje in drugo podporo področju: nadgradnja
podatkovne baze in načinov zbiranja podatkov za spremljanje izvajanja programov
in dejavnosti v ReNPIO 2022–2030.
14.  
Upravljanje in partnerstvo: povezovanje med državno, regionalno in
lokalno ravnijo s krepitvijo dialoga v procesu ugotavljanja izobraževalnih
potreb, pri načrtovanju in izvajanju ukrepov ReNPIO 2022–2030 na področju
razvoja človeških virov.
Poleg navedenih je treba pri snovanju tega dokumenta
upoštevati tudi širše izzive, kot so:
-       
hitro spreminjajoče se razmere v svetu, povezane s tako imenovanimi
velikimi spremembami, digitalizacijo, globalizacijo, demografskimi spremembami
in okoljsko ogroženostjo;
-       
uravnavanje ciljev pridobivanja znanja in spretnosti med potrebami dela
in osebnim razvojem posameznikov ter njihove družbene angažiranosti, saj lahko
usmerjenost zgolj v zadovoljevanje potreb trga dela osiromaši pridobivanje
tistih temeljnih zmožnosti, ki tudi zunaj sveta dela bogatijo in osmišljajo
življenje tako prebivalcev kot posameznikov kakor tudi skupnosti; ter
-       
izboljšanje upravljanja vseh segmentov, ki tako ali drugače vplivajo na
izobraževanje in usposabljanje odraslih.
III. NACIONALNI PROGRAM IZOBRAŽEVANJA ODRASLIH 2022–2030
1. Cilji ReNPIO 2022–2030
Cilji na področju izobraževanja odraslih v Republiki
Sloveniji, ki se uresničujejo na podlagi ReNPIO 2022–2030, so:
1.     
Povečati vključenost odraslih v VŽU.
2.     
Zvišati raven temeljnih zmožnosti in izboljšati splošno izobraženost
odraslih.
3.     
Zvišati izobrazbeno raven odraslih.
4.     
Povečati usposobljenost prebivalstva za uspešno odzivanje na potrebe
trga dela.
5.     
Okrepiti razvoj in raziskave na področju izobraževanja odraslih.
6.     
Izboljšati in okrepiti dejavnosti na področju izobraževanja odraslih.39
2. Ciljne skupine
Ciljna skupina so odrasli prebivalci, ki so izpolnili
osnovnošolsko obveznost oziroma so stari vsaj 15 let, v skladu z zasnovo
vseživljenjskega učenja tega nikdar ne končajo ne glede na starost ali stopnjo
izobrazbe.
Ciljna skupina v javnoveljavnih izobraževalnih programih za
odrasle in neformalnih izobraževalnih programih so vsi odrasli ne glede na
starost in status.
Ciljna skupina pri pridobivanju javnoveljavne izobrazbe so
odrasli, ki se izobražujejo po programih osnovnošolskega, poklicnega,
srednješolskega strokovnega, gimnazijskega in višješolskega strokovnega
izobraževanja.
Ciljne skupine ReNPIO 2022–2030 so:
1.     
odrasli z nizko razvitimi temeljnimi zmožnostmi40 ne
glede na zaposlitveni položaj, starost oziroma druge značilnosti;
2.     
odrasli, ki potrebujejo izboljšanje splošne izobraženosti za osebne
potrebe in reševanje izzivov skupnosti;
3.     
odrasli, ki potrebujejo nadaljnje poklicno oziroma strokovno
izpopolnjevanje ali usposabljanje v skladu s potrebami trga dela;
4.     
mlajši odrasli, ki zgodaj opustijo šolanje, in osipniki;
5.     
starejši (65+)41 in
6.     
odrasli, ki imajo omejene možnosti dostopa do družbenih, kulturnih,
gospodarskih in izobraževalnih dobrin.42
Opredelitev ciljnih skupin v ukrepih posameznih politik
oziroma ministrstev sledi razvojnim ciljem države in podrobnejšim analizam na
ravni posameznih politik.
3. Krovni kazalniki ReNPIO 2022–2030
V ReNPIO 2022–2030 je za uresničevanje in merjenje učinkov
zastavljenih več kazalnikov. Trije krovni so povzeti po ciljnih vrednostih
Evropske unije (v nadaljevanju: EU). Prva dva zagotavljata primerljivost na
ravni države za pretekla obdobja izvajanja nacionalnih programov izobraževanja
odraslih in mednarodno primerljivost. Tretji krovni kazalnik se uvaja na novo
za doseganje zastavljenih ciljev EU v stebru socialnih pravic,43 kjer
ima izobraževanje in usposabljanje ključno vlogo.44
Krovni kazalniki:


1. Iz raziskovanja Aktivno in
  neaktivno prebivalstvo (ANP4t)


Stopnja udeležbe prebivalstva v
  starosti od 25 do 64 let v VŽU se bo z 8,4 % v letu 2020 povečala na
  19 % v letu 2030.45


 


2. Iz Ankete o izobraževanju
  odraslih (AIO)


Stopnja udeležbe prebivalstva v
  starosti od 25 do 64 let v VŽU se bo s 46 % v letu 201646 povečala
  na 66 % v letu 2030.47


 


3. Iz raziskovanja Aktivno in
  neaktivno prebivalstvo (ANP12m)


Stopnja udeležbe prebivalstva v
  starosti od 25 do 64 let v VŽU se bo iz preračunane vrednosti 40,3 % v
  letu 2016 povečala na 60 % v letu 2030.48


Za uresničevanje ciljev in doseganje krovnih kazalnikov
ReNPIO 2022–2030 so odgovorni pristojna ministrstva in strokovni organi ter
izvajalci, ki bodo načrtovali, razvijali in izvajali programe in dejavnosti na
področju izobraževanja odraslih. To so: organizacije za izobraževanje odraslih,
organizacije, ki opravljajo dejavnosti v okviru zdravstvene vzgoje in drugih
preventivnih ukrepov, organizacije, ki izvajajo izobraževanje s področja
kmetijske dejavnosti, organizacije s področja kulture ter razvojno-raziskovalne
organizacije, javni skladi, javne agencije, zbornice, zveze in nevladne
organizacije.
4. Prednostna področja, ukrepi in kazalniki
ReNPIO 2022–2030 opredeljuje pet prednostnih področij, ki so
enakovredna in med seboj povezana.
Prednostna področja ReNPIO 2022–2030 so:
1.     
splošno neformalno izobraževanje odraslih,
2.     
izobraževanje za pridobitev izobrazbe,
3.     
strokovno usposabljanje in izpopolnjevanje za potrebe dela,
4.     
raziskave in razvoj,
5.     
dejavnosti na področju izobraževanju odraslih.
Peto prednostno področje podpira vsebino in izvajanje prvih
štirih prednostnih področij. V četrtem prednostnem področju so opredeljene
sistemske razvojne dejavnosti v državi, razvoj posameznih izobraževalnih
programov pa se umešča v prva tri prednostna področja. V tretjem prednostnem
področju sta v APZ umeščena tudi karierna orientacija in svetovanje
brezposelnim (VKO), zaradi vsebinske povezave z izvajanjem ukrepov APZ.
4.1 Prvo prednostno področje: splošno neformalno
izobraževanje odraslih
Splošno neformalno izobraževanje odraslih je izrazito
večrazsežnostno; vključuje izobraževanje in učenje za izvajanje aktivnega
državljanstva; vpliva na posameznikov celostni razvoj, sobivanje z drugimi in
drugačnimi, preprečevanje neenakosti v možnostih za izobraževanje in razvoj
individualne ustvarjalnosti. Krepi tudi osebne in družbene vezi, ki izhajajo iz
skupnih dejavnosti, ciljev, vrednot in kulturne dediščine v najširšem pomenu.
Tako se odrasli lažje prilagajajo družbenim in gospodarskim spremembam, kar
pozitivno vpliva na trajnostni razvoj, krepi lokalno pripadnost in udejstvovanje
ter pripomore k razvoju globalnega državljanstva.
Učinki sodelovanja odraslih v splošnem neformalnem
izobraževanju so različni za posameznika in družbo oziroma skupnost. Krepijo
posameznikov nadzor nad potekom življenja, saj si oblikujejo stališča in
krepijo socialni kapital, kar pozitivno vpliva na njihovo zdravje, družinsko
življenje in delo (raziskava Bell, 2012, str. 122). Splošno neformalno
izobraževanje odraslih je namenjeno vsem odraslim ne glede na doseženo raven
izobrazbe.
To področje zahteva strokovno in organizacijsko sodelovanje
različnih izvajalcev izobraževanja odraslih vključno z nevladnimi
organizacijami s tradicijo razvoja in izvajanja izobraževanja odraslih in
drugih deležnikov na državni in lokalni ravni.
Prvo prednostno področje vključuje razvoj in izvajanje
javnoveljavnih izobraževalnih programov za odrasle, po katerih se ne pridobi
javnoveljavna izobrazba, in razvoj ter izvajanje neformalnih izobraževalnih
programov za odrasle (ZIO-1, 6. člen), ki temeljijo na načelih in ciljih
javnega interesa na področju izobraževanja odraslih.
Razvito splošno neformalno izobraževanje lahko odgovarja na
dva ključna izziva, s katerimi se sooča Slovenija:
1.     
Hitro starajoča se družba narekuje učenje in izobraževanje starejših, s
poudarkom na izboljšanju digitalnih spretnosti.
2.     
Velik delež odraslih z najnižjimi dosežki v besedilnih, matematičnih
spretnostih in spretnosti reševanja problemov v tehnološko bogatih okoljih
zahteva izboljšanje pogojev, oblikovanje kakovostnih programov in učinkovitih
modelov za vključevanje v VŽU.
4.1.1 Javnoveljavni izobraževalni programi za odrasle, po
katerih se ne pridobi javnoveljavna izobrazba
Po ciljih in vsebini se ti programi ločijo na dve skupini.
a. Javnoveljavni izobraževalni programi za zviševanje ravni
pismenosti in temeljnih zmožnosti
Za razvoj celovite podpore ranljivim skupinam odraslih je
ključen razvoj programov za doseganje višjih ravni pismenosti in temeljnih
zmožnosti. Programi so del načrtnih prizadevanj za dolgoročno izboljšanje teh
spretnosti odraslih, ki med rednim izobraževanjem oziroma pozneje v življenju
niso imeli priložnosti za zadosten razvoj ali ohranjanje teh spretnosti. Raven
pismenosti49 in temeljnih zmožnosti, ki jih potrebujejo
odrasli, da so lahko življenjsko uspešni v sodobni družbi, se spreminjajo z
družbenim razvojem.
K razumevanju in oceni stanja in potreb je ključno pripomogla
mednarodna raziskava (OECD, PIAAC 2016), ki je za Slovenijo pokazala, da
tretjina oziroma več kot 400.000 odraslih v Sloveniji dosega nižje ravni
spretnosti kakor odrasli v razvitih državah OECD.50 Izsledki
raziskave, dosedanji razvoj izobraževalne ponudbe za razvoj pismenosti in
temeljnih zmožnosti ter izobraževalna praksa kažejo, da je pomembno razvijati
različne programe in jih prilagajati sprotnim potrebam ciljnih skupin, če
želimo dosegati dolgoročne učinke izobraževanja. Za oblikovanje in pripravo
ustreznih in kakovostnih izobraževalnih programov smo v Sloveniji pripravili
Izhodišča za pripravo javnoveljavnih izobraževalnih programov za odrasle (2020,
tč. 3.1).
b. Javnoveljavni izobraževalni programi za odrasle za
izboljšanje splošne izobraženosti
Razvoj teh programov zagotavlja ravnotežje med programi, ki
izhajajo iz potreb posameznika oziroma različnih potreb ciljnih skupin
odraslih, in programi, ki so namenjeni reševanju izzivov v skupnosti oziroma
družbi. Za odločanja o vsebinskih področjih in spodbujanju priprave programov
za izboljšanje splošne izobraženosti je pomembno razumevanje ciljev in namena
splošne izobraženosti.
Cilj splošne izobrazbe je »razumevanje samega sebe in sveta,
v katerem živimo, za razliko od specialistične in poklicne izobrazbe, katere
namen je poglobljeno poznavanje in obvladovanje nekega specifičnega korpusa
znanja in z njim povezanih veščin ter njihova aplikacija na nekem teoretičnem
in praktičnem področju« (Kodelja, 2004, str. 38).51
Razvoj programov za izboljšanje splošne izobraženosti
upošteva uravnoteženost vsebinskih področij, kot so:
-       
osebnostni razvoj, zdravje in zdrav življenjski slog;
-       
narava, okolje in trajnostni razvoj;
-       
narodna pripadnost (narodna identiteta, kultura, kulturna in zgodovinska
dediščina in podobno);
-       
evropska in svetovna kultura in kulturna dediščina (poznavanje in
strpnost do drugih kultur, globalizacija in podobno);
-       
sodelovanje v skupnosti (aktivno državljanstvo, razvoj in posebnosti
skupnosti, poznavanje pravnega sistema, državnih institucij, vloga civilne
družbe in podobno);
-       
medgeneracijsko sodelovanje in podobno (Izhodišča za pripravo
javnoveljavnih izobraževalnih programov za odrasle, 2020, tč. 3.2).
4.1.2 Neformalni izobraževalni programi za odrasle, po
katerih se ne pridobi izobrazba
Neformalni izobraževalni programi za odrasle nastanejo na
temelju prepoznanih potreb posameznikov in skupnosti ter sledijo skupno
določenim ciljem, vplivajo na reševanje okoljskih in demografskih vprašanj ter
drugih velikih družbenih sprememb. Pri odraslih ustvarjajo novo znanje, krepijo
individualno in skupnostno identiteto ter so pot v inovativne družbene in
kulturne prakse. Preprečujejo tudi zanemarjanje družbenega kapitala (na primer
znanja starejših in/ali prebivalcev v kraju, pa tudi ranljivih skupin) in ga
krepijo, prav tako krepijo avtonomnost ciljnih skupin, lajšajo težave
posameznika in skupnosti, spreminjajo vedenje in delovanje odraslih za zdravo,
sodelujoče, ustvarjalno in dostojno življenje. Namenjeni so vsem odraslim.
Starajoča se družba, v kateri je skupina starejših
najštevilnejša, ne more brez delovanja in sodelovanja različnih generacij,
družbenih skupin in skupnosti in podobno. Rezultati so več znanja in spretnosti,
več sodelovanja v kohezivni družbi, več ustvarjenega bogastva, več
družbeno-kulturnih sprememb, večji pretok znanja, manjša finančna obremenjenost
celotne družbe.
Razvoj neformalnih izobraževalnih programov za odrasle
upošteva posameznika in skupnosti ter uravnoteženost vsebinskih področij, ki so
v pristojnosti različnih politik oziroma ministrstev:
-       
pridobivanje in zviševanje ravni pismenosti in temeljnih zmožnosti,
-       
izboljšanje splošne izobraženosti,
-       
medgeneracijsko sodelovanje,
-       
spodbujanje aktivnega državljanstva in družbeno odgovornega ravnanja,
-       
graditev skupnosti in delovanje v njej,
-       
skupnostno učenje, ki omogoča povezanost učenja s spremembami v okolju,
-       
trajnostni razvoj in krožno gospodarstvo,
-       
zdrav življenjski slog,
-       
ohranjanje in krepitev narodne identitete,
-       
krepitev kulturne zavesti in izražanja, medkulturnega dialoga in
sobivanja različnih kultur in podobno.
Ukrepi:
1.     
razvijanje in izvajanje javnoveljavnih izobraževalnih programov za
odrasle, po katerih se ne pridobi javnoveljavna izobrazba za zviševanje ravni
pismenosti in temeljnih zmožnosti ter izboljšanje splošne izobraženosti; ti
programi so povezani z naslednjimi vsebinami različnih področij za krepitev
tako imenovanih spretnosti za življenje.52
- 
bralna pismenost;
- 
trajnostni razvoj, zaščita okolja, blažitev podnebnih sprememb in
prilagajanje nanje, krožno gospodarstvo in podobno;
- 
energijska pismenost;
- 
finančna pismenost;
- 
medijska pismenost;
- 
aktivno državljanstvo;
- 
digitalna pismenost;
- 
preventivni programi s področja zdravja in izboljšanje zdravstvene
pismenosti;
- 
prometna varnost;
- 
kmetijska dejavnost in dejavnosti za razvoj podeželja in podobno;
- 
kulturna pismenost, kulturno-umetnostna vzgoja, kulturna zavest in
izražanje ter ustvarjalne industrije in podobno;
- 
jezikovno izobraževanje odraslih v zvezi z jezikovnimi viri in
tehnologijami;
- 
jezikovno usposabljanje za izboljšanje jezikovnih zmožnosti, vključno z
učenjem slovenskega jezika kot drugega jezika;
- 
solidarnost, sodelovanje in izmenjave znanja in izkušenj med
generacijami;
- 
razvoj kritičnega mišljenja, demokratičnega sodelovanja v družbenih
procesih in družbeno odgovornega ravnanja;
- 
krepitev spretnosti in dejavnosti za družbeno vključenost;
- 
razvoj spretnosti starejših za vključevanje v VŽU;
- 
razvoj spretnosti delodajalcev za krepitev vključevanja v VŽU;
- 
krepitev sodelovanja v skupnosti,
- 
skupnostno učenje;
- 
zdrav življenjski slog;
- 
ohranjanje in krepitev narodne identitete;
- 
medkulturni dialog in sobivanja različnih kultur in podobno.
2.     
sodelovanje z ministrstvi, vladnimi službami in uradi, izvajalci, gospodarskimi
in drugimi združenji, nevladnimi organizacijami, samoupravnimi lokalnimi
skupnostmi in drugimi deležniki za razvoj in izvajanje teh programov;
3.     
zagotavljanje zbiranja podatkov za spremljanje vključevanja v
javnoveljavne izobraževalne programe za odrasle, po katerih se ne pridobi
javnoveljavna izobrazba;
4.     
oblikovanje standardov in normativov za izvajanje javnoveljavnih
izobraževalnih programov za odrasle in neformalnih izobraževalnih programov za
odrasle;
5.     
razvijanje pristopov za ocenjevanje in presojanja znanja ter spretnosti
z ugotavljanjem potreb po nadaljnjem izobraževanju in zaposlovanju;
6.     
zagotovitev razmer za večje vključevanje starejših nad 65 let v katero
koli obliko organiziranega izobraževanja in učenja;
7.     
razvijanje didaktičnih in metodičnih prilagoditev za uporabo digitalne
tehnologije za izobraževanje na daljavo in izvajanje teh programov na daljavo;
8.     
zagotovitev svetovanja izvajalcem programov in krepiti izmenjavo dobrih
praks;
9.     
zagotovitev dostopnost do izobraževanja v vseh statističnih regijah;
10.  
razvijanje in uvajanje novih izobraževalnih pristopov in animacij za
manj izobražene; na primer osebno mentorstvo, za starejše odrasle in ranljive
skupine (na primer migrante, osebe na prestajanju kazni, osebe s posebnimi
potrebami, osipnike);
11.  
povezovanje vsebin programov z življenjskimi in delovnimi potrebami;
12.  
načrtovanje in izvajanje kampanje o ozaveščanju posameznikov, podjetij
in skupnosti o pomenu razvitih spretnosti (s poudarkom na bralnih, matematičnih
in digitalnih spretnostih) za osebni razvoj in delo;
13.  
krepitev dejavnosti nevladnih organizacij za večje vključevanje
starejših v VŽU s poudarkom na pridobivanju in izboljšanju digitalnih
spretnosti, prenosu znanja med generacijami, vključevanju v svetovalno
dejavnost za odrasle za načrtovanje individualne učne poti in drugo;
14.  
zagotavljanje ustrezne IKT-opreme, učnih pripomočkov in infrastrukture
za učenje v tradicionalni obliki in na daljavo.
Kazalniki prvega prednostnega področja:


1.     
  V javnoveljavne izobraževalne programe za odrasle, po katerih se ne pridobi
  javnoveljavna izobrazba, se bo vključilo najmanj 70 % več odraslih kakor
  leta 2019.


2.     
  Delež odraslih v starosti od 24 do 65 let z najnižjimi dosežki v
  besedilnih in matematičnih spretnostih se bo znižal z 31 % (PIAAC 2016)
  na manj kot 20 %.


3.     
  Vključenost odraslih v starosti od 55 do 64 let v katero koli obliko
  organiziranega izobraževanja se bo s 27 % (AIO 2016) povečala na
  35 % (AIO 2028).


4.     
  Vključenost starejših odraslih v starosti od 65 do 74 let v VŽU se bo
  s 4,0 % (ANP4t 2019) povečala na 5,5 % (ANP4t 2030).


5.     
  Vključenost nižje kvalificiranih odraslih v starosti od 25 do 64 let
  (ISCED 0-2) v VŽU v zadnjih 12 mesecih bo vsaj 30- % do 2030.53


6.     
  Delež odraslih v starosti od 16 do 74 let z doseženimi najmanj
  temeljnimi digitalnimi spretnostmi bo 70 % do leta 2030.54


4.2 Drugo prednostno področje: izobraževanje za pridobitev
izobrazbe
V procesu izobraževanja za pridobitev izobrazbe posameznik
pridobiva znanje, spretnosti in zmožnosti osnovnošolske, srednješolske, višje
in visokošolske izobrazbe za napredovanje po izobrazbenih ravneh. S
splošnoizobraževalnimi vsebinami si pridobi tudi jezikovna, naravoslovna,
tehnična, kulturna, umetniška, družbena znanja in digitalne spretnosti ter
spretnosti za trajnostni razvoj, kar mu zagotavlja lažje lotevanje vsakdanjih
izzivov in krepi vseživljenjsko naravnanost k učenju.
Analize izobraževanja v povezavi s trgom dela kažejo, da
ustrezna formalna izobrazba omogoča pridobivanje široko prenosljivih
kvalifikacij, večjo stabilnost ohranjanja delovne aktivnosti in zaposljivost
posameznikov. Zato je eden temeljnih izobraževalnih ciljev držav članic EU čim
večjemu številu prebivalcev zagotoviti dostop do različnih učnih in
izobraževalnih priložnosti, kar pomeni tudi spodbujanje vključevanja v programe
formalnega izobraževanja.
4.2.1 Osnovnošolska izobrazba
Stanje na področju osnovnošolske izobrazbe odraslih je skrb
vzbujajoče tako glede števila in sestave vključenih kakor glede njihove
uspešnosti. Razlogi so različni: različne situacijske in organizacijske ovire
ter zmanjšana motivacija za učenje. To narekuje prilagoditve vsebin in izvedbe
programa, ki sledijo potrebam in značilnostim teh odraslih. Zaradi majhnega
števila vpisanih in tistih, ki izobraževanje neuspešno končajo, so potrebne
ustrezne spremembe.
Vključevanje mlajših odraslih, ki niso zaključili
osnovnošolskega izobraževanja, v program OŠO je nujnost, saj je to pogoj za
vključitev v nadaljnje izobraževanje za pridobitev poklica in razvoj poklicne
kariere. Pri starejših odraslih je pridobitev osnovnošolske izobrazbe pogosto
ključno za večjo zaposljivost in ohranitev zaposlitve.
Ukrepi:
1.     
prenovitev izhodišč in programa OŠO, ob upoštevanju zelenega in
digitalnega prehoda;
2.     
oblikovanje spodbud za krepitev motivacije za uspešno dokončanje
osnovnošolske obveznosti in vključevanje v nadaljnje izobraževanje;
3.     
razvijanje in vpeljava novih pristopov vključno s pristopi izobraževanja
na daljavo;
4.     
vzpostavitev podpornih mehanizmov za odpravo ovir pri vključevanju
beguncev oziroma migrantov, Romov in drugih ranljivih skupin;
5.     
razvijanje učnih in drugih gradiv za udeležence, strokovne delavce in
organizatorje izobraževanja odraslih.
4.2.2 Srednješolska izobrazba
V Sloveniji ima 62,8 % prebivalcev v starosti 25–64 let
dokončano vsaj štiriletno srednješolsko izobrazbo (SURS, 2020). Več raziskav in
analiz v zadnjih desetletjih potrjuje, da se posamezniki na tej ravni izobrazbe
zavedajo potrebe po nadaljnjem vključevanju v VŽU. Zviševanje ravni izobrazbe
prebivalstva na najmanj štiriletno srednješolsko raven (SOK 5) je zato ključno.
Ukrepi:
1.     
oblikovanje pogojev in spodbud za vključevanje v izobraževalne programe
ter za uspešno dokončanje začetega izobraževanja;
2.     
izvedba analize izvajanja izrednega srednješolskega izobraževanja
vključno z izvajanjem poklicnega izobraževanja pri delodajalcih;
3.     
prenova navodil za prilagajanje izvajanja v izrednem izobraževanju;
4.     
oblikovanje standardov in normativov za izvajanje izobraževalnih
programov za pridobitev izobrazbe in programov za usposabljanje in
izpopolnjevanje;
5.     
vzpostavitev učinkovitega partnerstva med izvajalci in socialnimi
partnerji, vključenimi v procese izvajanja poklicnega in srednješolskega
izobraževanja, vključno z vajeništvom;
6.     
razvijanje in uvajanje novih pristopov, tudi za tehnološko podprto
izobraževanje, ob upoštevanju zelenega in digitalnega prehoda;
7.     
razvijanje modelov in oblik izobraževanja na daljavo;
8.     
vzpostavitev pogojev in instrumentov za sofinanciranje pridobivanja
srednješolske izobrazbe in
9.     
razvijanje učnih in drugih gradiv za udeležence, strokovne delavce in
organizatorje izobraževanja odraslih;
10.  
sofinanciranje pridobitve srednješolske izobrazbe oziroma nove poklicne
izobrazbe na različnih ravneh, vključno z mojstrskimi, delovodskimi izpiti, v
skladu z ugotovljenimi potrebami.
4.2.3 Višja strokovna izobrazba
Višješolsko strokovno izobraževanje je del terciarnega
izobraževanja. To je praktično usmerjen študij, ki temelji na potrebah
delodajalcev. Njegov temeljni namen je preseganje neravnovesij na trgu dela, ki
zahtevajo poglabljanje strokovnega znanja na tej ravni.
Podlaga za pripravo višješolskih študijskih programov so
poklicni standardi, ki določajo poklicne zmožnosti, kakršne v dialogu s
socialnimi partnerji določi minister, pristojen za delo. Višješolski študij je
praktično usmerjen, saj temelji na jasno določenih potrebah delodajalcev. Praktično
izobraževanje študentom omogoča neposreden stik z delodajalci in pridobivanje
potrebnih delovnih izkušenj v času študija. Višješolski študijski programi so
ovrednoteni s 120 kreditnimi točkami.
Ukrepi:55
1.     
analiziranje stanja in prilagoditev izvedbe višješolskih študijskih
programov v izrednem izobraževanju;
2.     
posodobitev višješolskih študijskih programov s poudarkom na odprtem
kurikulu, ob upoštevanju zelenega in digitalnega prehoda;
3.     
razvijanje postopkov za vrednotenje neformalno pridobljenega znanja in
spretnosti;
4.     
razvijanje modelov in oblik tehnološko podprtega izobraževanja ter
izvajanje programov na daljavo;
5.     
krepitev praktičnega izobraževanja pri delodajalcih;
6.     
krepitev socialnega partnerstva;
7.     
sofinanciranje pridobitve višješolske izobrazbe vključno s pridobitvijo
novega poklica na isti izobrazbeni ravni in
8.     
razvijanje učnih in drugih gradiv za udeležence in strokovne delavce.
Kazalnika drugega prednostnega področja:


1.     
  Delež vključenih odraslih v program OŠO v starosti od 45 do 55 let se
  bo od leta 2020 do leta 2030 vsako leto povečal za 2 % glede na
  predhodno leto. 
2.     
  Delež odraslih v starosti od 25 do 64 let z dokončano najmanj
  štiriletno srednjo strokovno izobrazbo se bo z 62,8 % v letu 2019
  povečal na 68 % v letu 2030.


4.3 Tretje prednostno področje: strokovno usposabljanje in
izpopolnjevanje za potrebe trga dela
Kakovost življenja ljudi in uravnotežen trajnostni razvoj sta
odvisna najmanj od vključujočega trga dela, kakovostnih delovnih mest in
krepitve tega znanja in spretnosti posameznikov skozi vse življenje. Hiter
tehnološki razvoj zahteva hitro prilagajanje delovnih mest z nenehnim
izboljševanjem in razvojem znanja in spretnosti.
To področje po eni strani krepi inovativnost, produktivnost
in konkurenčnost gospodarstva, po drugi pa spodbuja in krepi osebni razvoj
posameznikov, njihovo prilaganje in dejavno vključevanje v družbo skozi vsa
življenjska obdobja. Tem ciljem lahko sledimo, če zagotovimo: dovolj širok
nabor splošnega in poklicnega znanja ter spretnosti za celostno uresničevanje
posameznikovih zmožnosti; dejavno vključevanje v družbo (kulturno in socialno);
učinkovit nastop na trgu dela in napredovanje na delovnem mestu ter skrb za
zdravje. To lahko dosegamo le, če spodbujamo vključenost v VŽU ter zagotavljamo
ustrezno podporno okolje z nadaljnjim razvojem kakovostnega in učinkovitega
sistema poklicnega in strokovnega izobraževanja in usposabljanja ter
izpopolnjevanja.
Po podatkih ankete Napovednik zaposlovanja 2018/I iz
leta 2018, ki jo izvaja ZRSZ,56 je v prvi polovici leta 2018
slabi polovici (45,7 %) delodajalcev primanjkovalo ustreznih delavcev, v
velikih podjetjih je ta delež še večji (68,8 %). Iz Napovednika
zaposlovanja v letu 2020/II57 pa je razvidno, da je ta delež
porasel na 69,9 %, od teh je 32,8 % oseb s pomanjkanjem delovnih izkušenj,
22,6 % s pomanjkanjem specifičnih delovnih izkušenj, 20 % od teh pa
nima ustrezne izobrazbe. Najpogostejše pomanjkljive sposobnosti in zmožnosti,
ki jih navajajo delodajalci, so telesne sposobnosti, ustrezen odnos do strank
in sposobnosti reševanja problemov. Neskladja v znanju in spretnostih obstajajo
tako pri delovno aktivnih prebivalcih kakor tudi pri tistih, ki šele vstopajo
na trg dela. Vse večje pomanjkanje ustrezne delovne sile je povezano z
zmanjševanjem vpisa v srednješolsko in terciarno izobraževanje zaradi
demografskih sprememb in prepočasnim prilagajanjem strukture vpisa
povpraševanju na trgu dela in razvojnim izzivom.58 Tudi
avtomatizacija delovnih procesov bo močno vplivala na spremembo delovnih mest,
ki bodo zahtevala drugačno znanje in spretnosti.
Podatki OECD59 za Slovenijo kažejo neskladje
v doseženi izobrazbi pri 22,4 % delovno aktivnih, od tega jih ima
11,8 % previsoko izobrazbo glede na zahteve delovnega mesta. Delež delovno
aktivnih s prenizko ravnjo izobrazbe je v Sloveniji 10,6- %, kar kaže na
potrebo po vključevanju v nadaljnje izobraževanje.
Ključni državni izzivi APZ za obdobje 2021–2025 (2021) so:
povečanje delovne aktivnosti ranljivih skupin brezposelnih, omogočanje
njihovega hitrejšega prehoda na trg dela, preprečevanje dolgotrajne
brezposelnosti ter zmanjševanje vrzeli med potrebnimi in dejanskimi spretnostmi
iskalcev zaposlitev. V skladu z dokumentom Smernice APZ za obdobje 2021–2025 so
najranljivejše skupine, ki so izpostavljene tveganju, da postanejo socialno
izključeni: dolgotrajno brezposelni, brezposelni starejši (50 let in več),
brezposelni z nizko izobrazbo (dokončano osnovno šolo in manj) in brezposelni
mladi (stari od 15 do 29 let).
Demografske spremembe vodijo v dokaj hitro zmanjševanje
zmogljivosti aktivnega prebivalstva, kar upočasnjuje gospodarski napredek. Z
vidika razvoja so torej ključni povečanje delovne aktivnosti tudi v starejši
starostni skupini, razvoj ustreznih spretnosti za življenje in delo ter
prilagoditev delovnih mest in organizacije dela tem demografskim spremembam
(SRS 2030, str. 36–37).
V okviru tega prednostnega področja je osrednja pozornost
namenjena krepitvi znanja in spretnosti prebivalstva za industrijsko tranzicijo
in podjetništvo, kar je opredeljeno v S4 – Slovenski strategiji pametne specializacije.
Ta združuje cilja: krepitev inovativnosti, produktivnosti in konkurenčnosti
gospodarstva; krepitev znanja in zmožnosti zaposlenih in njihovega osebnostnega
razvoja. Načrtuje se krepitev vlaganj za zadovoljevanje potreb ključnih ciljnih
skupin za spodbujanje razvoja znanja in spretnosti.
Ukrepi so razdeljeni v tri skupine:
-       
za krepitev znanja in spretnosti za pametno specializacijo, industrijsko
tranzicijo in v podporo inovativnosti za podjetja in druge deležnike v
gospodarstvu;
-       
za izvajanje prilagodljivih študijskih programov za izpopolnjevanje
diplomantov na področjih S4 za hitrejše odprave vrzeli med pridobljenimi znanji
diplomanta in pričakovanji delodajalca ter dolgoročnejših učinkov s
posodabljanjem rednih študijskih programov in
-       
za krepitev znanja in spretnosti sistemskih izvajalcev pametne
specializacije (SRIP, socialni partnerji, ministrstva, službe, agencije).
Pri izvedbi ukrepov spodbujanja razvoja znanja in spretnosti
bo ključnega pomena novo sistemsko orodje Platforma za napovedovanje zmožnosti,
ki se razvija za napovedovanje zmožnosti, potrebnih na trgu dela. Ta platforma
bo na državni ravni pomembna za oblikovanje ustreznih programov usposabljanja
in izpopolnjevanja za odrasle in učinkovito razvijanje oziroma usmerjanje
ukrepov pri drugih politikah (izobraževalne, štipendijske, karierne orientacije
in podobno).
4.3.1 Programi za usposabljanje in izpopolnjevanje
V skladu z Zakonom o poklicnem in strokovnem izobraževanju
(Uradni list RS, št. 79/06, 68/17 in 46/19; v nadaljnjem besedilu: ZPSI-1)
in Zakonom o višjem strokovnem izobraževanju (Uradni list RS, št. 86/04 in
100/13; v nadaljnjem besedilu: ZVIS) programi izpopolnjevanja in usposabljanja
omogočajo poglabljanje in razširjanje strokovnih znanj in spretnosti ter
poklicnih zmožnosti. Po dokončanem programu izpopolnjevanja oziroma
usposabljanja, ki je oblikovan v skladu s poklicnim standardom in sprejet po
postopku, določenem za sprejem izobraževalnih programov, se pridobi poklicna
kvalifikacija60 na isti ravni, kot je kvalifikacija izobrazbe.
Ti programi so namenjeni predvsem zaposlenim in brezposelnim,
ki so dokončali srednje poklicne in strokovne ali višješolske strokovne
programe ter želijo pridobiti nove ali poglobiti poklicno-posebne zmožnosti za
opravljanje dela. Javnoveljavni programi usposabljanja in izpopolnjevanja
pripomorejo k izboljšanju konkurenčnosti podjetij in s tem rasti slovenskega
gospodarstva.
Pri razvoju poklicnih kvalifikacij udeležencev izobraževanja
se izobraževalne organizacije, podjetja in njihova združenja zavzemajo za
dejavnejšo vlogo in s tem pripomorejo k zmanjševanju neskladnosti med
usposobljenostjo diplomantov poklicnega in strokovnega izobraževanja na
srednješolski in višješolski ravni ter zahtevami oziroma potrebami trga dela.
4.3.2 Nacionalne poklicne kvalifikacije (v nadaljnjem
besedilu: NPK)
Sistem NPK temelji na priznavanju in potrjevanju rezultatov
neformalnega in priložnostnega učenja. Njegov temeljni namen je upoštevanje
vseh zmožnosti posameznika, ki jih je pridobil v različnih učnih okoljih, ter priznanje
njihove gospodarske in družbene vrednosti. Posameznik si pridobi nacionalno
poklicno kvalifikacijo, to je javno listino (certifikat o NPK), ki je
prenosljiva v različna delovna okolja in omogoča večjo mobilnost delavcev med
sektorji in podjetji, znotraj države in v mednarodnem prostoru. To omogoča
večjo funkcionalno prilagodljivost zaposlenih in napredovanje na ravni iste
stopnje izobrazbe.
4.3.3 Neformalni programi usposabljanja in izpopolnjevanja
Zaradi potreb po hitrem prilagajanju potrebam dela, vključno
z zaposlenimi v javnem sektorju, so ti programi pripravljeni na podlagi
konkretnih potreb posameznikov oziroma skupin (tako imenovani 'tailor made'
programi, po meri delodajalcev in zaposlenih), ki želijo pridobiti ali
dopolniti poklicne zmožnosti.
Ukrepi:
1.     
oblikovanje neformalnih programov usposabljanja, ki so namenjeni
integraciji težje zaposljivih kategorij (starejših, nižje izobraženih in
kvalificiranih delavcev, priseljencev z neustreznimi kvalifikacijami) in
ranljivih skupin prebivalstva (fizično, mentalno ali situacijsko prikrajšanih);
2.     
zagotovitev razmer za kakovostna delovna mesta, ki zaposlenim omogočajo
večjo varnost zaposlitve in posameznikom zagotavljajo kompleksno izražanje in
uporabo spretnosti, v vseh kategorijah in oblikah zaposlovanja; predvsem pa je
treba k pridobivanju kompleksnih spretnosti spodbuditi tiste na najmanj
zahtevnih delovnih mestih;
3.     
razvijanje podpornih dejavnosti s področja izobraževanja, usposabljanja
in razvoja vseživljenjske karierne orientacije (v nadaljnjem besedilu: VKO);
4.     
krepitev partnerstev na državni in regionalni ravni med socialnimi
partnerji in drugimi odgovornimi deležniki s ponudniki izobraževanja za
oblikovanje neformalnih programov izpopolnjevanja in usposabljanja v skladu s
potrebami trga dela;
5.     
krepitev sodelovanja vključenih ministrstev pri oblikovanju ukrepov za
izboljšanje znanja, spretnosti in zmožnosti prebivalstva za doseganje uspehov
gospodarstva in drugih družbenih procesov v Sloveniji.
Ukrepi MIZŠ:
1.     
razvijanje in uvajanje javnoveljavnih programov izpopolnjevanja in
usposabljanja na ravni srednjega strokovnega in višjega strokovnega
izobraževanja, ki temeljijo na poklicnih standardih;
2.     
razvijanje in uvajanje neformalnih programov za izpopolnjevanje in
usposabljanje na ravni srednjega poklicnega in strokovnega ter višjega
strokovnega izobraževanja, ki temeljijo na potrebah trga dela in razvojnih
potrebah gospodarstva in drugih zaposlovalcev;
3.     
razvijanje različnih modelov in oblik izobraževanja na daljavo ter
izvajanje programov na daljavo;
4.     
krepitev delovanja socialnega partnerstva in sodelovanja med različnimi
izvajalci programov;
5.     
razvijanje učnih in drugih gradiv za udeležence, strokovne delavce in
izobraževalce odraslih.
Ukrepi MDDSZ:
1.     
izpeljava podpornih in razvojnih programov za brezposelne osebe;
2.     
izpeljava programov usposabljanja na delovnem mestu (UDM);
3.     
izpeljava programov neformalnega izobraževanja in usposabljanja;
4.     
izpeljava modelov spodbud vključevanja oseb, katerih zaposlitev je
ogrožena, v ukrepe na trgu dela;
5.     
razvijanje programov in modelov za izboljšanje zmožnosti zaposlenih;
6.     
razvijanje in vzpostavitev sistema za napovedovanje zmožnosti na trgu
dela;
7.     
izpeljava potrjevanja nacionalnih in temeljnih poklicnih kvalifikacij.
Ukrepi MK:
1.     
izpeljava strokovnih usposabljanj strokovnih delavcev, ki izvajajo
projekte in programe kulturno-umetnostne vzgoje za različne ciljne skupine za
delo na področju kulture (založništvo, bralna kultura, mentorstvo in drugo);
2.     
zagotovitev jezikovnega izobraževanja odraslih v zvezi z jezikovnimi
viri in tehnologijami;
3.     
jezikovno usposabljanje za izboljšanje jezikovnih zmožnosti;
4.     
izpeljava strokovnih usposabljanj za pridobitev dodatnega znanja za
ustvarjanje v kulturi za večanje zaposlitvenih možnosti;
5.     
izpeljati aktivnosti za izboljšanje socialnega vključevanja in povečanje
aktivne participacije pripadnikov ranljivih družbenih skupin na področju
kulture.
Ukrepi MKGP:
1.     
izpeljava svetovanja, izobraževanja in usposabljanja lastnikov gozdov;
2.     
izpeljava svetovanja, izobraževanja in usposabljanja kmetov;
3.     
izpeljava programov usposabljanja v kmetijstvu, gozdarstvu in živilstvu,
ki jih izvajajo nepridobitne in nevladne organizacije;
4.     
izpeljava usposabljanja na področju čebelarjenja;
5.     
izpeljava usposabljanja za prenos znanja in dejavnosti informiranja
(ukrep je del Programa razvoja podeželja).
Ukrepi MP:
1.     
izpeljava in vzpostavitev dejavnosti Akademije za strokovno
izobraževanje in usposabljanje zaposlenih v Upravi RS za izvrševanje kazenskih
sankcij;
2.     
izpeljava izpeljati aktivnosti za izboljšanje socialnega vključevanja in
razvoja delovnih zmožnosti za zaprte osebe;
3.     
razvijanje in izpeljava dolgoročnega programa izobraževanja zaposlenih v
pravosodnih organih za razvoj kariere v pravosodju, zlasti za skupino
zaposlenih za krepitev zmožnosti VŽU in za delo z ranljivimi skupinami
prebivalcev (na primer sodniki, tožilci, pravosodno osebje, zaporniško osebje,
probacijski uslužbenci, državni odvetniki in podobno).
Ukrepi MGRT:
-       
izboljšanje zmožnosti zaposlenih v podjetjih na področju digitalizacije,
posebnih ciljnih skupin (na primer žensko podjetništvo, socialno podjetništvo),
varstva potrošnikov, turizma ter regionalnega in lokalnega razvoja;
-       
usposabljanje, svetovanje in mentorstvo za izboljšanje zmožnosti
zaposlenih v podjetjih preko institucij podpornega okolja, kot so Digitalni
informacijsko središče Slovenije, Slovenski podjetniški sklad, Javna agencija
Republike Slovenije za spodbujanje podjetništva, internacionalizacije, tujih
investicij in tehnologije (v nadaljnjem besedilu: SPIRIT Slovenija), Slovenska
turistična organizacija (v nadaljnjem besedilu: STO), Slovenska poslovna
točka (v nadaljnjem besedilu: SPOT), subjekti inovativnega okolja.
Ukrepi MJU:
-       
razvoj in izvedba horizontalnih programov usposabljanja za javne
uslužbence na področjih: zakonodaja, integriteta, kadrovanje, vodenje in
upravljanje, digitalna pismenost, upravljanje podatkov, usposabljanje
izvajalcev, komunikacija in podobno;
-       
izvedba strokovnih izpitov na področjih: upravni postopek, varnost in
zdravje pri delu, prekrškovni postopek in inšpekcijski postopek.
Ukrepi MORS:
-       
razvijanje in izpeljava programov usposabljanja v sistemu varstva pred
naravnimi in drugimi nesrečami,
-       
usposabljanje strokovnih delavcev v sistemu varstva pred naravnimi in
drugimi nesrečami.
Kazalnika tretjega prednostnega področja:


1.     
  Od vključenih oseb v APZ (brezposelni in zaposleni) bo 50 %
  vključenih v programe izobraževanja in usposabljanja do leta 2030. 
2.     
  Delež podeljenih NPK v okviru APZ se bo do leta 2030 povečal za
  najmanj 40 % glede na leto 2020.


4.4 Četrto prednostno področje: raziskave in razvoj
4.4.1 Raziskave
Izsledki raziskovalne dejavnosti na področju izobraževanja
odraslih so pomembna podlaga za vodenje učinkovite in na podatkih utemeljene
politike v izobraževanju odraslih ter sistemsko urejanje področja. Raziskovanje
zagotavlja potreben razvoj andragoške teorije in stroke ter daje strokovne
podlage za razvoj temeljnih konceptov za razvoj, načrtovanje in izvajanje
ukrepov na vseh prednostnih področjih ReNPIO. Za razvoj poklicnega in splošnega
izobraževanja odraslih je treba zagotavljati raziskovanje formalnega,
neformalnega in priložnostnega učenja in izobraževanja odraslih. Temeljna in
aplikativna raziskovalna dejavnost v izobraževanju odraslih je
interdisciplinarna, saj povezuje družboslovne, humanistične in druge raziskave,
evalvacije in analize v izobraževanju odraslih.
Posamezne raziskave so usmerjene k perečim temam, na primer k
razvoju temeljnih zmožnosti, proučevanju učnih in izobraževalnih potreb ter
motivov ranljivih skupin za učenje in izobraževanje, učinkom vlaganj, rabi
novih oblik in metod učenja in izobraževanja v razmerah digitalizacije,
medgeneracijskemu povezovanju, skupnostnemu učenju in izobraževanju za
trajnostni razvoj. To zagotavlja spremljanje gibanj, uvajanje novosti in razvoj
področja glede na mednarodno primerljive ugotovitve. Za izvajanje raziskovalne
dejavnosti je potrebno načrtno vlaganje v razvoj raziskovalcev področja in
sodelovanje raziskovalcev s strokovnjaki v slovenskih in mednarodnih
raziskovalnih projektih, skupinah, znanstvenih dogodkih in podobno.
Ukrepi:
1.     
okrepitev raziskovalne dejavnosti v izobraževanju odraslih pri
pristojnem javnem zavodu za razvoj in raziskovanje izobraževanja odraslih ter
sodelovanje z drugimi raziskovalnimi področji, s povečanjem sredstev (na primer
za povečanje vlaganj v razvoj raziskovalcev) in oblikovanjem ustreznih
sistemskih pogojev;
2.     
vzpostavitev programske skupine za temeljno raziskovanje področij v
izobraževanju odraslih;
3.     
načrtovanje in izvedba temeljnih in aplikativnih raziskav ter analiza
podatkov, povezanih s perečimi temami;
4.     
omogočanje vključitve Slovenije v drugi cikel raziskave PIAAC;
5.     
načrtovanje in izpeljava ciljnih raziskovalnih programov (v nadaljnjem
besedilu: CRP) povezanih s perečimi temami;
6.     
načrtovanje in izvedba evalvacijskih študij za raziskovanje:
- 
razlogov za majhno vključevanje odraslih v različne oblike VŽU;
- 
rezultatov oziroma učinkov izvajanja ukrepov/instrumentov vključenih v
LPIO;
- 
učinkov izvajanja javne službe v izobraževanju odraslih;
- 
učinkov izvajanja javnoveljavnih izobraževalnih programov za odrasle in
drugo;
7.     
izpeljava študij ugotavljanja potreb po znanjih odraslih (na primer
različnih ciljnih skupin odraslih, učenje in izobraževanje v regijah in
občinah, spretnosti strokovnih delavcev in izobraževalcev in drugo).
4.4.2 Razvoj
Razvojna dejavnost je izrazito povezana z drugimi
prednostnimi področji in temelji na izsledkih raziskovalne dejavnosti.
Strokovno utemeljeno načrtovanje razvojne dejavnosti vodi v nenehno inoviranje
in posodabljanje področja ter bogati andragoško teorijo in prakso. Odgovarja na
pereče družbene izzive na področju tehnološkega razvoja, trajnostnega razvoja,
socialne vključenosti, medgeneracijskega sodelovanja, dolgožive družbe,
zdravega sloga življenja, medkulturnega dialoga, migracij in podobno.
Razvojna dejavnost obsega najmanj razvoj: metodologij,
modelov, pristopov, oblik in metod; izobraževalnih programov in dejavnosti za
odrasle ter strokovne delavce in izobraževalce odraslih; učnih in študijskih
gradiv ter pripomočkov; sistema izobraževanja odraslih. Sestavni del razvojne
dejavnosti so preizkus razvojnih dosežkov, spremljanje in evalvacija
preizkusov.
Zaradi tehnološkega in družbenega razvoja ob vplivih
pandemije COVID-19 se kažejo še izrazitejše potrebe po uvajanju inovativnih
pristopov in metod, podprtih s sodobno tehnologijo, kot na primer razvoj
množičnih odprtih spletnih tečajev; odprtih izobraževalnih virov; mikro učenja;
mobilnega učenja s pomočjo pametnih telefonov, igrifikacije, simulacij,
navidezne in obogatene resničnosti ter učne analitike.
Z učinkovitim sodelovanjem različnih sektorskih politik in
drugih akterjev je mogoče učinkoviteje odgovarjati na sedanje družbene izzive.
Za izboljšano spremljanje uresničevanja ReNPIO 2022–2030 je treba razviti
enotni metodološki in informacijski sistem na državni ravni, v katerega so
vključene različne politike.
Sodelovanje raziskovalcev in strokovnjakov v izobraževanju
odraslih v mednarodnih razvojnih projektih, v mednarodnih organizacijah in
zvezah in odmevnejših mednarodnih strokovnih dogodkih omogoča širjenje in
pridobivanje primerjalnih ugotovitev.
Ukrepi:
1.     
oblikovanje podlag za javno službo na področju izvajanja javnoveljavnih
izobraževalnih programov za odrasle, po katerih se ne pridobi izobrazba (za
zviševanje ravni pismenosti in temeljnih zmožnosti ter izboljšanje splošne
izobraženosti), in dopolnitev ZIO-1;
2.     
oblikovanje podlag za uvedbo davčnih olajšav, finančnih in nefinančnih
spodbud za posameznike in delodajalce, za vključevanje v izobraževanje in
usposabljanje;
3.     
nadgraditi podlage za uvedbo dogovorjenega obsega plačane odsotnosti
zaradi izobraževanja za zaposlene;
4.     
spodbujanje razvoja novih pristopov in modelov izobraževanja odraslih,
podprtih z novimi tehnologijami na vseh prednostnih področjih;
5.     
razvijanje odprtih izobraževalnih virov in množičnih odprtih spletnih
programov;
6.     
strateško umeščanje in izvajanje razvojnih projektov za preizkuse
teoretskih in raziskovalnih spoznanj;
7.     
predstavitev razvojnih dosežkov za različne ciljne skupine;
8.     
zagotovitev strokovnjakov in njihovega ustreznega profesionalnega
razvoja za izvajanje razvojnega dela na državni ravni pri pristojnem javnem
zavodu za razvoj izobraževanja odraslih s povečanjem sredstev in oblikovanjem
ustreznih sistemskih pogojev;
9.     
razvijanje metodologije in orodja za spremljanje uresničevanja ReNPIO
2022–2030 s sodelovanjem vseh vključenih ministrstev;
10.  
nadaljnji razvoj sistema in postopkov ter procesov vrednotenja predhodno
pridobljenega znanja ter njegovo spremljanje;
11.  
oblikovanje razvojne naloge za spremljanje in analizo vključenosti v
VŽU, programih in izvajalcih na posameznih prednostnih področjih;
12.  
oblikovanje razvojne naloge za spremljanje in analizo vključenosti v VŽU
odraslih, starih od 65 do 89 let (AIO).
Kazalniki četrtega prednostnega področja:


1.     
  Izpeljava raziskave v drugem ciklu PIAAC v Sloveniji.
2.     
  Izpeljava najmanj treh CRP za potrebe izobraževanja odraslih. 
3.     
  Izpeljava šestih razvojnih projektov na državni ravni za prenos
  teoretskih in raziskovalnih spoznanj v izobraževanje odraslih.


4.5 Peto prednostno področje: dejavnosti na področju
izobraževanja odraslih
V ReNPIO 2022–2030 je vključenih naslednjih šest dejavnosti
na področju izobraževanja odraslih:
1.     
svetovalna dejavnost v izobraževanju odraslih,
2.     
ugotavljanje in priznavanje znanja odraslih,
3.     
usposabljanje in izpopolnjevanje strokovnih delavcev in izobraževalcev
odraslih,
4.     
presojanje in razvijanje kakovosti,
5.     
ozaveščanje, informiranje in spodbujanje za vključevanje odraslih v VŽU
in
6.     
informacijska dejavnost.
4.5.1 Svetovalna dejavnost v izobraževanju odraslih
Namen razvoja in izvajanja svetovalne dejavnosti v
izobraževanju odraslih je pripomoči k večji vključenosti odraslih v
izobraževanje in učenje ter k večji kakovosti in uspešnosti izobraževanja in
učenja odraslih. Svetovalna dejavnost v izobraževanju odraslih se umešča v
celostni sistem svetovalnih dejavnosti na področju izobraževanja in trga dela v
Sloveniji. Vse te se pod imenom VKO izvajajo na zavodih za zaposlovanje, v
podjetjih, zasebnih organizacijah in drugje. Dejavnosti VKO, ki podpirajo
uresničevanje APZ, so med ukrepi zapisane pri tretjem prednostnem področju.
Svetovalna dejavnost na področju izobraževanju odraslih je po
ZIO-1 (2018) vključena v javno službo v javni mreži javnih organizacij za
izobraževanje odraslih in obsega: svetovalno dejavnost pri vključevanju v
izobraževanje in nadaljevanju izobraževanja; svetovalno dejavnost pri
ugotavljanju in dokumentiranju znanja in spretnosti; svetovalno dejavnost pri
organiziranem samostojnem učenju. Njen pomen in vsebina sta opredeljena v
Smernicah za izvajanje svetovalne dejavnosti v izobraževanju odraslih, ki se
izvaja kot javna služba (2020) in v Pravilniku o standardih in normativih za
financiranje in izvajanje javne službe na področju izobraževanja odraslih
(Uradni list RS, št. 180/20). Svetovalna dejavnost v izobraževanju
odraslih je tako pravno in sistemsko umeščena z zagotavljanjem dolgoročnega
razvoja in financiranja ter zagotavljanjem pravice odraslim do brezplačnega
informiranja in svetovanja pred izobraževanjem ali učenjem, med njima in po
končanem izobraževanju ali učenju. Posebna pozornost je namenjena ranljivim
odraslim: odraslim brez dokončane osnovnošolske izobrazbe, poklicne ali
strokovne izobrazbe oziroma odraslim z nižjimi ravnmi spretnosti.
Poleg svetovalne dejavnosti v izobraževanju odraslih je treba
razvijati tudi svetovalno podporo za odrasle v srednješolskem in višješolskem
izobraževanju.
Ukrepi:
1.     
izvajanje kakovostne svetovalne dejavnosti v izobraževanju odraslih, ki
se izvaja kot javna služba;
2.     
razvijanje in izvajanje svetovalne dejavnosti za odrasle v izrednem
srednješolskem izobraževanju ter priprava ustreznih standardov in normativov;
3.     
razvijanje in izvajanje dejavnosti kariernih centrov na višjih
strokovnih šolah;
4.     
razvijanje novih pristopov v svetovalni dejavnosti v izobraževanju
odraslih (terensko delo in drugo), novih pripomočkov, orodji in drugih gradiv;
5.     
zagotovitev organiziranega učnega okolja, sodobnih učnih gradiv pri
samostojnem učenju;
6.     
razvijanje in izvajanje učne pomoči;
7.     
razvijanje in izvajanje pristopov za presojanje in razvijanje kakovosti
svetovalne dejavnosti v izobraževanju odraslih;
8.     
zagotovitev IKT-podpore spremljanju in izvajanju svetovalne dejavnosti v
izobraževanju odraslih;
9.     
zagotovitev partnerstva z različnimi deležniki v svetovalni dejavnosti v
izobraževanju odraslih na državni in lokalni oziroma regionalni ravni s
področja: izobraževanja, kulture (na primer knjižnice), sociale, zdravstva,
urejanja trga dela (na primer ZRSZ, Javni štipendijski, razvojni, invalidski in
preživninski sklad Republike Slovenije (v nadaljnjem besedilu: JŠRIPS, in
podobno), gospodarstva (podjetja, združenja delodajalcev in drugi) in
povezovanje s socialnimi partnerji (na primer sindikati) ter nevladnimi
organizacijami.
4.5.2 Ugotavljanje in priznavanje znanja odraslih
Priznavanje rezultatov neformalno pridobljenega znanja je v
Sloveniji na zakonodajni ravni vključeno v vse ravni izobraževalnega sistema.
Temeljna cilja sta je prehod v nadaljnje izobraževanje in priznavanje že
doseženih učnih rezultatov. Pravne podlage so najbolje vzpostavljene za
postopke vrednotenja za potrebe trga dela (sistem NPK) in v višjem strokovnem
izobraževanju61, ki omogočajo priznavanje neformalno pridobljenega
znanja, odločitev o izvajanju postopkov pa je prepuščena šoli ali organizaciji
za izobraževanje odraslih.
Na področju vrednotenja neformalno in priložnostno
pridobljenih znanj in spretnosti odraslih sta z ZIO-1 (2018) v svetovalno
dejavnost v izobraževanju odraslih umeščena tudi ugotavljanje in dokumentiranje
znanja in spretnosti odraslih. To sta prvi dve od štirih faz celostnega procesa
vrednotenja, kar ne vključuje tretje in četrte faze: ocenjevanja in
certificiranja.
Pri razvijanju sistema vrednotenja v Sloveniji je povezanost
sistema NPK s formalnim izobraževalnim sistemom šibka. Postopek priznavanja je
bolj uveljavljen pri programih, ki ne dajejo formalne stopnje izobrazbe, v
sistemu pridobivanja formalne izobrazbe pa se ne glede na zakonske možnosti
(potrebne bi bile različne spodbude) zelo počasi razvijajo orodja in
vzpostavljajo procesi, ki bi to zagotavljali.
Priznavanje neformalno pridobljenega znanja na področju
srednjega poklicnega in strokovnega izobraževanja ter višjega strokovnega
izobraževanja je v prihodnjem obdobju treba razvijati, da bodo imeli odrasli
možnost uveljavljanja znanje in spretnosti, ki so jih pridobili v delovnem
procesu in življenju. Vloga izvajalskih organizacij bo izvajanje načrtnega in
preglednega procesa vrednotenja. Tako bomo odraslim olajšali nadaljnje
izobraževanje in pridobitev formalne izobrazbe ali kvalifikacije, s tem pa
zviševali izobrazbeno raven in zaposljivost prebivalstva.
Zakonsko urejanje vrednotenja neformalno pridobljenega znanja
je treba ustrezno izboljšati, saj sedanje oblike ne zajamejo vseh področij
oziroma ravni za vrednotenje pridobljenega znanja odraslih. Urejanje sistema
vrednotenja neformalnega pridobljenega znanja je tudi v evropskem okviru
razvoja izobraževanja odraslih ena od prednostnih usmeritev.
Ukrepi:
1.     
proučitev tujih praks za dopolnitev sistema vrednotenja neformalno
pridobljenega znanja in oblikovanje podlag za nadaljnji razvoj;
2.     
izvajanje aktivnosti sistema NPK z zagotavljanjem podpore;
3.     
razvijanje novih pristopov, metod in orodij za vrednotenje;
4.     
dopolnitev IKT-podpore razvijanju, izvajanju in spremljanju dejavnosti
vrednotenja neformalno pridobljenega znanja odraslih z zagotavljanjem procesa
poročanja o učinkih vrednotenja;
5.     
zagotovitev partnerstva z različnimi deležniki na državni in lokalni
oziroma regionalni ravni pri razvijanju in izvajanju dejavnosti vrednotenja
neformalno pridobljenega znanja odraslih.
4.5.3 Usposabljanje in izpopolnjevanje strokovnih
delavcev in izobraževalcev v neformalnih izobraževalnih programih za odrasle
Dejavnost zajema strokovne delavce, ki izvajajo formalno
izobraževanje, ki vodi do osnovnošolske, srednješolske in višješolske
izobrazbe, v katero se vključujejo odrasli,62 ter strokovne
delavce, ki izvajajo javnoveljavne izobraževalne programe za odrasle, in
dejavnosti, kot jih za področje izobraževanja odraslih opredeljuje ZIO-1.63 Na
drugih področjih (na primer okolje, kmetijstvo, kultura in drugo) pa je javna
služba opredeljena z drugimi zakoni. Velik del izobraževanja odraslih poteka v
neformalnih izobraževalnih programih, tako v izobraževalnih ustanovah kakor v
drugih okoljih, zato so ukrepi namenjeni tudi izobraževalcem odraslih, ki
delujejo v neformalnem izobraževanju odraslih64 (splošno, poklicno
in strokovno). Tudi za izobraževalce odraslih je pomembno, da si poleg znanja s
svojega strokovnega področja pridobijo temeljna andragoška znanja in ta stalno
izpopolnjujejo.
Ukrepi:
1.     
razvijanje in izvajanje programov izpopolnjevanja in usposabljanja za:
- 
strokovne delavce, ki izvajajo izobraževalne programe in dejavnosti za
odrasle,
- 
izobraževalce odraslih, ki izvajajo neformalne izobraževalne programe za
odrasle;
2.     
razvijanje novih pristopov in metod izpopolnjevanja in usposabljanja;
3.     
razvijanje didaktik izpopolnjevanja in usposabljanja z uporabo novih
tehnologij in za izobraževanje na daljavo;
4.     
razvijanje učnih okolij za izvajanje izpopolnjevanja in usposabljanja na
daljavo (spletne učilnice, spletne platforme v podporo izvajanju usposabljanja
in izpopolnjevanja na daljavo in drugo);
5.     
razvijanje kakovostnih učnih gradiv in učnih virov v podporo izvajanju
programov v tradicionalni obliki in v obliki izobraževanja na daljavo;
6.     
zagotovitev IKT-podpore izvajanju dejavnosti izpopolnjevanja in
usposabljanja;
7.     
vzpostavitev spremljanja vključenosti strokovnih delavcev in
izobraževalcev odraslih v programe izpopolnjevanja in usposabljanja;
8.     
vzpostavitev sofinanciranja pripravništva strokovnih delavcev v
izobraževanju odraslih.
4.5.4 Presojanje in razvijanje kakovosti
Na zakonski ravni ZPSI-165 in ZIO-166 določata
načine za presojanje in razvijanje kakovosti. Novi ukrepi bodo pripomogli k
vzpostavljanju in krepitvi notranjih sistemov kakovosti v organizacijah, ki jih
izvajajo organizacije za izobraževanje odraslih. S tem bomo izboljšali vpogled
v načrtovanje in izvajanje dejavnosti na tem področju.
Presojanje in razvijanje kakovosti nista pomembna le v
formalnem izobraževanju, temveč tudi v neformalnem izobraževanju odraslih, ki
se financira iz javnih sredstev v okviru različnih politik (na primer v
izobraževanju, zaposlovanju, kulturi, kmetijstvu, okolju in prostoru, javni
upravi) in pri različnih izvajalcih (javne, zasebne organizacije, nevladne
organizacije in drugo). Da bi lahko vzpostavili in uporabljali učinkovite pristope
za sprotno spremljanje kakovosti in poglobljeno samoevalvacijo, je treba
zagotoviti razvojno in strokovno podporo, strokovno svetovanje, orodja in
zbirke kazalnikov kakovosti izobraževanja odraslih. Pomemben je tudi razvoj
zunanjih spodbud za kakovostno delo na področju izobraževanja odraslih.
Ukrepi:
1.     
izpeljava strokovne podpore razvoju sistema kakovosti v izobraževanju
odraslih (novi pristopi in metode; dopolnitev notranjih sistemov kakovosti v
izobraževalnih organizacijah za odrasle; razvijanje in prenovitev zbirk
kazalnikov kakovosti; novi učni viri v podporo izvajanju samovrednotenja v
izobraževalnih organizacijah za odrasle), z IKT-podporo na državni ravni: na
primer spletni dostop do priporočil, pripomočkov in dobrih praks in drugo;
2.     
umestitev dejavnosti presojanja in razvijanja kakovosti izobraževanja
odraslih v sistem sheme na državni ravni s podporo za samoevalvacijo in zunanje
evalvacije;
3.     
razvijanje sistemske podpore za pripravo nacionalnega poročila o
kakovosti v izobraževanju odraslih (spletno orodje za poročanje izvajalcev o
kakovosti, sistemske statistične analize in drugo);
4.     
umestitev področja poklicnega in strokovnega izobraževanja odraslih v
Nacionalno poročilo o kakovosti srednjega poklicnega in strokovnega
izobraževanja;
5.     
usklajevanje delovanja nacionalne mreže svetovalcev za kakovost
izobraževanja odraslih z razvojem in izvajanjem njihovega usposabljanja in
izpopolnjevanja;
6.     
razvijanje metodologije za spremljanje zaposljivosti diplomantov
srednješolskega in višješolskega izrednega izobraževanja.
4.5.5 Ozaveščanje, informiranje in spodbujanje za
vključevanje odraslih v VŽU
Dejavnosti ozaveščanja so namenjene širjenju zavesti o
pomenu, vlogi in pojavnih oblikah izobraževanja odraslih in učenja v vseh
življenjskih obdobjih in okoliščinah. Pripomorejo k najširšemu razumevanju
izobraževanja odraslih kot gonilne sile za vseživljenjsko dopolnjevanje znanja
in spretnosti, zviševanje zaposljivosti, osebnostno rast ter sožitje v
skupnostih (Učenje, skriti zaklad, Delors et al.; 1996). Ozaveščanje vseh vrst
je v javnosti priznana in nepogrešljiva dejavnost, ki se izraža na različne
načine: s promocijskimi kampanjami, promocijsko-strokovnimi dogodki, spletnimi
orodji, objavami na družbenih omrežjih ter različnimi promocijskimi gradivi.
Dejavnosti informiranja so namenjene obveščanju domače in
tuje javnosti o dogajanju in dosežkih na področju izobraževanja odraslih in
VŽU. Gre tudi za podajanje sprotnih statističnih podatkov, kazalnikov in vsebin
izobraževanja odraslih. Posebno področje so letno posodobljene informacije in
analize o ponudbi izobraževanja odraslih v Sloveniji.
Dejavnosti spodbujanja ali motiviranja odraslih za
vključevanje v VŽU so namenjene spodbujanju vedoželjnosti in pozitivne
naravnanosti do učenja, spreminjanju odnosa do učenja v smislu odpravljanja
ovir in ustaljenih predstav o njegovi (ne)dostopnosti. Te dejavnosti predvsem
nagovarjajo najširšo javnost z namenom, da postane tako imenovani glas učečih
se vse bolj slišan in za zgled oklevajočim.
Vse navedene dejavnosti se med seboj prepletajo in povezujejo
z drugimi dejavnostmi ter so podpora prvim štirim prednostnim področjem ReNPIO
2022–2030. Ključno je tudi sodelovanje z različnimi deležniki iz vrst
politične, akademske, strokovne, laične javnosti in medijev. Je izrazito
medsektorskega značaja, saj sta izobraževanje odraslih in VŽU povezana s
številnimi temami javnega in zasebnega življenja na lokalni, državni, evropski
in svetovni ravni.
Ukrepi:
1.     
razvijanje novih oblik in načinov ozaveščanja, informiranja in
spodbujanja odraslih za vključevanje v VŽU ter povezovanja partnerjev in
izvajalcev na državni in lokalni ravni;
2.     
dopolnjevanje in izpeljava promocijske kampanje na državni in lokalni
ravni: Tedni vseživljenjskega učenja (TVU), Parada učenja (PU) – Dan učečih se
skupnosti in druge prireditve; Festival za tretje življenjsko obdobje (F3ŽO),
Dnevi medgeneracijskega sožitja (DMS), Nacionalni mesec skupnega branja (NMSB),
Kulturni bazar (KB) in drugi); sodelovanje na sejmih (Karierni sejem
MojeDelo.com), tekmovanjih (EuroSkills/SloveniaSkills in podobno) in drugo;
3.     
vključitev dejavnost ozaveščanja na državni ravni v evropske in svetovne
kampanje: Evropski teden poklicnih spretnosti, svetovno gibanje festivalov
učenja; razvojni projekti za promocijo izobraževanja odraslih (na primer
nacionalno usklajevanje uresničevanja Evropskega programa za učenje odraslih
(EPUO), Dnevi evropske kulturne dediščine (DEKD) in drugo;
4.     
oblikovanje partnerstva z deležniki po načelih večgeneracijskosti,
večkulturnosti, medsektorskega sodelovanja ter vključevanja socialnih
partnerjev in nevladnih organizacij; s povezovanjem in spodbudami deležnikom
krepitev pomena izobraževanja odraslih na prednostnih področjih: dejavno
državljanstvo, demokracija, zdravje, življenjske spretnosti, socialna kohezija,
kultura in umetnost, prosti čas, digitalizacija, trajnost in podobno;
5.     
organiziranje strokovnih in drugih srečanj deležnikov (vključno z
učečimi se): Andragoški kolokvij, Letni posvet o izobraževanju odraslih in
drugo;
6.     
razvijanje novih in posodabljanje sedanjih spletno podprtih rešitev/platform
za obveščanje, izmenjavo virov, mnenj, ključnih podatkov in informacij;
7.     
vključitev partnerskih sredstev javnega obveščanja na državni in lokalni
ravni z učinkovito rabo medijev in inovativnih pristopov;
8.     
razvijanje modelov za priznanja in nagrade za promocijo učenja in
znanja.
4.5.6 Informacijska dejavnost
Načrtno spremljanje informacij, podatkov in statistike s
področja izobraževanja odraslih, ki se vodijo na podlagi zakonov v vzgoji in
izobraževanju (kot na primer CEUVIZ, spletno orodje za spremljanje ReNPIO in
podobno), zakonov drugih politik in državne statistike (SURS). Podatki s
področja izobraževanja odraslih se spremljajo razpršeno in posamično, glede na
namen in vrsto podatkov tako na državni ravni (SURS, ministrstva, javne agencije,
javni zavodi, ZRSZ, zbornice, JŠRIPS), lokalni ravni (lokalne skupnosti) in na
ravni posameznih deležnikov (delodajalci, sindikati, izvajalci).
Za napredno načrtno spremljanje izvajanja in merjenja
dosežkov izobraževanja odraslih je potrebna boljša ureditev zbiranja in
zagotavljanja podatkov, kar je osnova za pregled stanja in gibanj, spremljanje
kakovosti in doseganja učnih rezultatov ter podporo vodenju učinkovite politike
izobraževanja odraslih in nadaljnji razvoj področja.
Ukrepi:
-       
priprava analize stanja in strokovnih podlag za spremljanje podatkov na
področju izobraževanja odraslih;
-       
posodobitev in nadgraditev ter vzdrževanje orodij in aplikacij za
spremljanje kakovosti programov in dejavnosti ter dosežkov v izobraževanju
odraslih;
-       
razvijanje novih modelov za učinkovito in načrtno spremljanje
izobraževanja odraslih z izvajanjem različnih politik.
Kazalnik petega prednostnega področja:


Delež odraslih, vključenih v svetovalno
  dejavnost, ki se izvaja kot javna služba, se bo do leta 2030 povečal za vsaj
  20 % glede na leto 2020.


5. Programi in dejavnosti, ki se izvajajo kot javna
služba
Programi in dejavnosti, ki se izvajajo kot javna služba, so
opredeljeni v zakonih pristojnih ministrstev, ki jih izvajajo in spremljajo.
Pristojna ministrstva izvajajo javno službo, ki posega na področje
izobraževanja odraslih in je določena v naslednjih zakonih.
MIZŠ:
ZIO-1 določa javno službo na področju izobraževanja odraslih
v 52. členu.
Vsebina javne službe na področju izobraževanja odraslih sta
program osnovne šole za odrasle (v nadaljnjem besedilu: program OŠO) in
svetovalna dejavnost v izobraževanju odraslih pri:
-       
vključevanju v program OŠO in pri nadaljevanju izobraževalne poti;
-       
vključevanju v javnoveljavne izobraževalne programe za odrasle, po
katerih se ne pridobi javnoveljavna izobrazba;
-       
vključevanju v neformalne izobraževalne programe za odrasle;
-       
ugotavljanju in dokumentiranju znanja, spretnosti in veščin,
pridobljenih v neformalnem izobraževanju in priložnostnem učenju na podlagi
dokumentacije, in sicer za osebnostni razvoj, nadaljnje izobraževanje in
vključitev na trg dela;
-       
samostojnem učenju.
MKGP:
Zakon o kmetijstvu (ZKme-1) (Uradni list RS, št. 45/08,
57/12, 90/12 – ZdZPVHVVR, 26/14, 32/15, 27/17 in 22/18) v 122. členu
opredeli področja javnih služb, med njimi tudi »kmetijsko svetovanje«, ki je
podrobneje opisano v naslednjih členih:
-       
123. člen:
- 
svetovanje v zvezi s tehnološkim, gospodarskim in okoljevarstvenim
področjem opravljanja kmetijske dejavnosti; 
- 
svetovanje in pomoč pri izdelavi razvojnih načrtov za kmetijska
gospodarstva; 
- 
svetovanje in pomoč pri uveljavljanju ukrepov kmetijske politike; 
- 
svetovanje in pomoč pri organizaciji in delovanju rejskih organizacij,
organizacij pridelovalcev in drugih oblik proizvodnega združevanja kmetijskih
pridelovalcev; 
- 
svetovanje na področju kmetijskih predpisov in prepisov povezanih s
kmetijstvom. 
-       
V 127.a členu so zapisane naloge javne svetovalne službe v čebelarstvu:
- 
svetovanje na področju tehnologije, ekonomike in varne hrane; 
- 
svetovanje pri izdelavi razvojnih načrtov čebelarstva; 
- 
svetovanje pri uveljavljanju ukrepov skupne kmetijske politike s
področja čebelarstva; 
- 
svetovanje pri organizaciji in delovanju organizacij proizvajalcev iz
107. člena ali skupin proizvajalcev iz 107.a člena tega zakona; 
- 
svetovanje pri pripravi predpisov s področja čebelarstva; 
- 
sodelovanje pri pripravi razvojnih programov v čebelarstvu; 
- 
ozaveščanje mladine in širše javnosti o pomenu čebelarstva; 
- 
druge svetovalne naloge v čebelarstvu. 
Zakon o gozdovih (ZG) (Uradni list RS, št. 30/93, 56/99
– ZON, 67/02, 110/02 – ZGO-1, 115/06 – ORZG40, 110/07, 106/10, 63/13, 101/13 –
ZDavNepr, 17/14, 22/14 – odl. US, 24/15, 9/16 – ZGGLRS in 77/16): v
50. členu opredeli dejavnosti javne gozdarske službe in med njimi tudi
strokovno svetovanje in usposabljanje lastnikov gozdov.
MK:
Zakon o varstvu kulturne dediščine (Uradni list RS,
št. 16/08, 123/08, 8/11 – ORZVKD39, 90/12, 111/13, 32/16 in 21/18 –
ZNOrg):
-       
v 81. členu je opredeljena javna služba varstva. V prvem odstavku
je določena dejavnost javne službe, ki obsega identificiranje, dokumentiranje,
vrednotenje, interpretiranje in raziskovanje dediščine, ohranitev dediščine ter
preprečevanje škodljivih vplivov nanjo, upravljanje dediščine, omogočanje
dostopa do dediščine ali do informacij o njej, njeno predstavljanje javnosti in
razvijanje zavesti o njej, razen če z zakonom ni določeno drugače;
-       
v 83. členu so v okviru javne službe varstva nepremične dediščine
opredeljeni Zavod za varstvo kulturne dediščine in njegove naloge
(84. člen), med katerimi sta tudi:
- 
zagotavljanje izpopolnjevanja in usklajevanje potreb po izobraževanju
kadrov na področju varstva nepremične dediščine; 
- 
izvajanje programov za razvijanje zavesti o dediščini, pripravništva in
prakse za izobraževalne programe različnih stopenj s svojega področja; 
-       
v 3. poglavju je opredeljena javna služba muzejev;
-       
v 91. členu so opredeljene naloge, ki jih državni muzej opravlja
kot državno javno službo: izvajanje programov za razvijanje zavesti o
dediščini, programov pripravništva, izpopolnjevanja in prakse za izobraževalne
programe različnih stopenj s svojega področja.
Zakon o knjižničarstvu (ZKnj-1) (Uradni list RS,
št. 87/01, 96/02 – ZUJIK in 92/15) opredeljuje knjižnično javno službo in
pogoje za njeno izvajanje. Med drugim je:
-       
v 2. členu opredeljeno informacijsko opismenjevanje prebivalcev;
-       
v 16. členu opredeljeno, da splošne knjižnice v okviru javne službe
sodelujejo v vseživljenjskem izobraževanju in organizirajo posebne oblike
dejavnosti za otroke, mladino in odrasle, ki so namenjene spodbujanju bralne
kulture.
MZ:
Zakon o zdravstveni dejavnosti (ZZDej) (Uradni list RS,
št. 23/05 – uradno prečiščeno besedilo, 15/08 – ZPacP, 23/08, 58/08 –
ZZdrS-E, 77/08 – ZDZdr, 40/12 – ZUJF, 14/13, 88/16 – ZdZPZD, 64/17, 1/19 – odl.
US, 73/19, 82/20, 152/20 – ZZUOOP in 203/20 – ZIUPOPDVE):
V 7. členu je navedeno:
-       
preventivno zdravstveno varstvo rizičnih skupin in drugih prebivalcev v
skladu s programom preventivnega zdravstvenega varstva in z mednarodnimi
konvencijami;
-       
zdravstveno vzgojo ter svetovanje za ohranitev in krepitev zdravja.
Naloga zdravstvenih delavcev v osnovni zdravstveni dejavnosti
na posameznem območju je tudi povezovanje in sodelovanje z drugimi
zdravstvenimi ter s socialnovarstvenimi, vzgojno-izobraževalnimi in drugimi
zavodi, podjetji, organizacijami ter posamezniki za oblikovanje in izvajanje
programov za krepitev, ohranitev in povrnitev zdravja.
MZI:
Zakon o voznikih (Uradni list RS, št. 85/16, 67/17,
21/18 – ZNOrg, 43/19 in 139/20).
V skladu z 9. členom Javna agencija RS za varnost
prometa (v nadaljnjem besedilu: AVP) izvaja tudi naslednje naloge, ki so v
javnem interesu:
-       
izvajanje izobraževalnih programov s področja voznikov in vozil;
-       
organiziranje usposabljanja izvajalcev programov usposabljanja ter
razvijanje in izvajanje različnih oblik dodatnega usposabljanja udeležencev v
cestnem prometu.
6. Okvirni obseg javnih sredstev
Cilje ReNPIO 2022–2030 bodo uresničevala vsaj ministrstva,
zapisana v preglednici 15, iz sredstev državnega proračuna in finančnih
mehanizmov EU, ki podpirajo pripravo sistemskih in drugih ukrepov v okviru EU
za države članice na področju razvoja in urejanja izobraževanih politik. Tako
je poleg dolgoročnega proračuna EU za obdobje 2021– 027 (v okviru katerega je
tudi evropska kohezijska politika 2021–2027) in programa Erasmus+ vzpostavljen
tudi instrument za okrevanje Next Generation EU, s katerim želi EK spodbuditi
naložbe v zeleno, digitalno in odporno Evropo. V okviru tega instrumenta so za
področje izobraževanja najpomembnejši naslednji mehanizmi, ki uresničujejo
različne programske usmeritve:
-       
mehanizem za okrevanje in odpornost oziroma. RRF (Recovery and
Resilience Facility),
-       
pomoč pri okrevanju za kohezijo in območja Evrope REACT-EU ter
-       
mehanizem za pravični prehod.
Preglednica 15: Okvirni obseg javnih
sredstev


Ministrstvo

Sredstva 2021 (EUR)*

Sredstva 2022 (EUR)**


1.

MIZŠ

31.423.667,62

21.622.676,14


2.

MDDSZ

28.525.512,10

22.712.382,58


3.

MKGP

13.063.814,16

13.399.551,90


4.

MOP

174.226,00

365.624,82


5.

MZ***

10.428.008,00

10.428.008,00


6.

MK

2.328.021,68

2.437.308,11


7.

MNZ

273.018,58


8.

MP

619.400,00

688.000,01


9.

MZI

258.000,00

200.000,00


10.

UOIM****

476.981,42

1.000.000,00


Skupaj

87.570.649,56

72.853.551,56


*        LPIO 2021, sklep Vlade
št. 60300-2/2021/3 z dne 24. marca 2021.
**       Okvirni obseg sredstev za leto 2022.
***     Iz
sredstev Zavoda za zdravstveno zavarovanje Slovenije okvirno 10.278.008,00 EUR
na leto.
****    Na
podlagi Zakona o spremembah in dopolnitvah Zakona o tujcih so določene naloge
prešle z MNZ na Urad Vlade RS za oskrbo in integracijo migrantov (UOIM).
Operativni program izvajanja kohezijske politike v obdobju
2014–2020 se izteka, zato so v predlogu LPIO 2022 sredstva manjša kakor v letu
2021. Zaradi začetka izvajanja ukrepov iz novega operativnega programa evropske
kohezijske politike (2021–2027) in drugih evropskih mehanizmov ter izvajanja
javne službe na podlagi ZIO-1 bodo v skladu s spremembami proračuna za leto
2022 sredstva za to leto višja.
Sredstva za izvajanje ReNPIO 2022–2030 bo za obdobje od leta
2023 do 2030 država zagotovila v skladu s sprejetimi proračuni.
V skladu z 29. členom Zakona o izvrševanju proračunov
Republike Slovenije za leti 2021 in 2022 (ZIPRS 2122) (Uradni list RS,
št. 174/20, 15/21 – ZDUOP in 74/21) se bodo pravice porabe za izvajanje
ReNPIO2022–2030 zagotavljale v znesku, določenem s proračunom, ne glede na
znesek, ki je predviden s tem nacionalnim programom, zakonom ali drugim
predpisom. Glede finančnih učinkov prihodnjih let je treba upoštevati Zakon o
fiskalnem pravilu (Uradni list RS, št. 55/15 in 177/20 – popr.) ter veljavni
Odlok o okviru za pripravo proračunov sektorja država, ki določa zgornji obseg
izdatkov za državni proračun.
7. Spremljanje izvajanja ReNPIO 2022–2030
ReNPIO 2022–2030 je pripravil MIZŠ na podlagi strokovnih
podlag ACS v sodelovanju z drugimi pristojnimi ministrstvi. V razprave so bili
vključeni ključni deležniki na državni, regionalni in lokalni ravni: Zavod
Republike Slovenije za šolstvo, ZRSZ, Center Republike Slovenije za poklicno
izobraževanje (v nadaljnjem besedilu: CPI), Gospodarska zbornica Slovenije (v
nadaljnjem besedilu: GZS), Obrtna zbornica Slovenije (v nadaljnjem besedilu:
OZS), sindikati, gospodarska in različna strokovna združenja, nevladne
organizacije, lokalne samoupravne skupnosti, združenja izvajalcev izobraževanja
odraslih, nevladne organizacije in drugi pristojni akterji področja.
Za uresničevanje ciljev ReNPIO 2022–2030 so odgovorna
pristojna ministrstva, ki izvajajo ukrepe, ki so vsako leto opredeljeni v LPIO,
z javnimi razpisi, pozivi, projektnimi oziroma drugimi programskimi vsebinami
na podlagi zakonov.
V skladu z LPIO so za uresničevanje ciljev odgovorni tudi
izvajalci, ki razvijajo in izvajajo programe in dejavnosti, ki podpirajo
izobraževanje odraslih. To so: organizacije za izobraževanje odraslih,
organizacije, ki opravljajo dejavnosti v okviru zdravstvene vzgoje in drugih
preventivnih ukrepov, organizacije, ki izvajajo izobraževanje s področja
kmetijske dejavnosti, organizacije s področja kulture ter razvojno-raziskovalne
organizacije, javni skladi, javne agencije, zbornice, zveze in nevladne
organizacije in drugi v skladu z LPIO. Ključnega pomena pri uresničevanju sta
partnersko povezovanje in sodelovanje vseh ključnih deležnikov in socialnih
partnerjev na vseh ravneh.
Za uresničevanje ReNPIO 2022–2030 bo vlada imenovala
programsko delovno skupino,67 sestavljeno iz ministrstev, za
usklajevanje ukrepov, aktivnosti in programov v LPIO ter spremljanje njenega
izvajanja. Programska delovna skupina lahko k sodelovanju povabi tudi
predstavnike Ekonomsko-socialnega sveta in druge deležnike.
Lokalna samoupravne skupnosti sprejmejo LPIO, s katerim
oblikujejo pogoje za izobraževanje odraslih in druge možnosti za uresničevanje
vseživljenjskega učenja in kakovosti življenja prebivalcev v lokalnih okoljih.
V njem opredelijo cilje in kazalnike, ukrepe, sredstva in spremljanje izvajanja
v skladu z nacionalnim programom izobraževanja odraslih.68
Postopek priprave LPIO in spremljanja izvajanja ReNPIO
2022–2030:
a.     
Priprava LPIO:
Predlog LPIO pripravijo pristojna ministrstva v skladu s
sprejetim proračunom, predvidoma do 31. oktobra tekočega leta za prihodnje
leto.
Predlog LPIO pristojna ministrstva med seboj uskladijo v
Programski delovni skupini. Pri obravnavi upoštevajo poročilo o izvajanju LPIO
za preteklo leto.
b.      Poročilo
o izvajanju LPIO:
Poročilo o izvajanju LPIO pripravijo pristojna ministrstva in
ga pošljejo na MIZŠ, predvidoma do 30. aprila za preteklo leto.
Skupno poročilo o izvajanju LPIO za preteklo leto pripravi
ACS, predvidoma do 31. maja tekočega leta.
Poročilo o izvajanju LPIO obravnava SSIO in poda mnenje, pred
njim pa Programska delovna skupina.
c.      Poročilo
o izvajanju ReNPIO 2022–2030:
Vmesno poročilo z analizo za obdobje 2022–2025 pripravi ACS,
predvidoma do 31. avgusta 2026. To poročilo obravnava SSIO in poda mnenje.
S poročilom se seznani vlada, ki ga predloži DZ. S poročilom in mnenjem SSIO se
seznanita Programska delovna skupina in Ekonomsko-socialni svet ter predlagata
potrebne spremembe za izboljšanje doseganja ciljev ReNPIO 2022–2030.
Dopolnjeno vmesno poročilo z analizo za obdobje 2022–2028
pripravi ACS, predvidoma do 31. marca 2029, ki je osnovna za načrtovanje
ReNPIO za naslednje obdobje. Z dopolnjenim vmesnim poročilom se seznanijo SSIO,
Programska delovna skupina in Ekonomsko-socialni svet.
Poročilo z analizo o izvajanju ReNPIO 2022–2030 za celotno
obdobje izvajanja pripravi ACS, predvidoma do 31. avgusta 2031. Poročilo
obravnava SSIO in poda mnenje. S poročilom se seznani vlada, ki ga predloži DZ.
S poročilom se seznani Programska delovna skupina, lahko pa tudi Ekonomsko-socialni
svet.
Kvantitativne in kvalitativne rezultate za spremljanje
izvajanja ReNPIO 2022–2030 opredelijo vključena ministrstva oziroma politike.
Spremljanje izvajanja ReNPIO 2022–2030 poteka na letni ravni v skladu z drugimi
nacionalnimi kazalniki, na osnovi razvite metodologije in orodij za spremljanje
uresničevanja ReNPIO 2022–2030.
IV. ZAKLJUČEK
Cilje ReNPIO 2022–2030 bomo dosegli z usklajenim delovanjem
pristojnih ministrstev oziroma politik, ki so odgovorne za izobraževanje
odraslih in so jim za ta namen dodeljena državna sredstva, dopolnjena s
sredstvi iz evropske kohezijske politike in drugih evropskih in mednarodnih
shem.
V obdobju veljavnosti ReNPIO 2022–2030 se bosta svet in z
njim tudi Slovenija ukvarjala z izjemnimi izzivi: z nekaterimi od teh se v zadnjih
nekaj desetletjih še nismo ukvarjali (pandemija COVID-19), nekaterih pa se
zavedamo že dalj časa, vendar se bodo, tudi zaradi dosedanjega ne dovolj
pogumnega ukvarjanja z njimi, le še zaostrili. To so dejavnosti za
preprečevanje posledic netrajnostno naravnanega razvoja in tudi s tem povezanih
podnebnih sprememb na eni strani in priložnosti, pa tudi pasti razvoja
tehnologije, predvsem digitalizacije. Brez preloma z dosedanjimi praksami
gospodarskega razvoja in preusmeritve v krožno, zeleno in v vseh pogledih
trajnostno naravnano gospodarstvo se bomo soočili z do zdaj še neznanimi
posledicami.
Vsem tem izzivom pa bomo lahko kos predvsem z drugačnim
odnosom do VŽU. Samo ozaveščenost ter višja raven znanja in temeljnih zmožnosti
lahko zagotovijo dejavno spopadanje z navedenimi izzivi; obenem pa lahko višja
raven znanja in ozaveščenosti zaustavi povečevanje razlik med ljudmi in
spodbudi približevanje pravičnejši družbi ter odnosom v njej.
Št. 602-10/21-20/10
Ljubljana, dne 23. marca 2022
EPA 2387-VIII
Državni zbor
Republike Slovenije
Igor Zorčič
predsednik

Priloge
_______________________
1        Strategijo razvoja Slovenije 2030. 2017.
Vlada RS: https://www.gov.si/assets/vladne-sluzbe/SVRK/Strategija-razvoja-Slovenije-2030/Strategija_razvoja_Slovenije_2030.pdf
2        Bela knjiga o vzgoji in izobraževanju v
Republiki Sloveniji 2011. MIZŠ:
https://pismenost.acs.si/wp-content/uploads/2017/09/Bela-knjiga-o-vzgoji-in-izobra%C5%BEevanju-v-RS-2011.pdf
3     Operativni program izvajanja kohezijske politike za finančno
perspektivo 2014–2020. Vlada RS.
https://www.eu-skladi.si/sl/dokumenti/kljucni-dokumenti/op_slo_web.pdf
4     S4 – Slovenska strategija pametne specializacije;
https://www.gov.si/assets/vladne-sluzbe/SVRK/S4-Slovenska-strategija-pametne-specializacije/Slovenska-strategija-pametne-specializacije.pdf
5     Strategija dolgožive družbe. 2017. UMAR, MDDSZ. Vlada
Republike Slovenije.
https://www.umar.gov.si/fileadmin/user_upload/publikacije/kratke_analize/Strategija_dolgozive_druzbe/Strategija_dolgozive_druzbe.pdf
6        Nacionalna strategija bralne pismenosti za
obdobje 2019–2030, vlada, 19. decembra 2019,
https://www.gov.si/novice/2020-01-15-nacionalna-strategija-za-razvoj-bralne-pismenosti-za-obdobje-2019-2030/
7     PIAAC
– programme for the international assessment of adult competencies:
http://piaac.acs.si/en/survey/
8     Smernice za izvajanje Strategije spretnosti za Slovenijo
upravljanja izobraževanja odraslih v Sloveniji (OECD, 2018)
https://www.gov.si/assets/Ministrstva/MIZS/Dokumenti/Novice/ca91e42a0f/OECD_Skills_Strategy_2018_Povzetek.pdf
9        Stopnje
besedilnih in matematičnih spretnosti se po raziskavi PIAAC razvrščajo na pet
ravni.
10    Stopnje
reševanja problemov v tehnološko bogatih okoljih se po raziskavi PIAAC uvrščajo
na tri ravni.
11    Strategija dolgožive družbe, 2017, UMAR:
https://www.umar.gov.si/fileadmin/user_upload/publikacije/kratke_analize/Strategija_dolgozive_druzbe/Strategija_dolgozive_druzbe.pdf.
12      Smernice za izvajanje ukrepov Aktivne
politike zaposlovanja za obdobje 2021–2025. MDDSZ, 2020.
https://www.gov.si/teme/aktivna-politika-zaposlovanja/
13      Nacionalna strategija za razvoj bralne
pismenosti 2019–2030, 2019:
https://www.gov.si/novice/2020-01-15-nacionalna-strategija-za-razvoj-bralne-pismenosti-za-obdobje-2019-2030/.
14    Smernice za izvajanje Strategije spretnosti za Slovenijo:
izboljševanje upravljanja izobraževanja odraslih v Sloveniji:
https://www.oecd.org/skills/nationalskillsstrategies/Skills-Strategy-Implementation-Guidance-for-Slovenia-Executive-Summary-Slovenian.pdf
15      Uradni list RS, št.18/20:
https://www.uradni-list.si/glasilo-uradni-list-rs/vsebina/2020-01-0603?sop=2020-01-0603
16      Agenda
2030, OZN, https://sdgs.un.org/2030agenda
17    Evropski zeleni dogovor, 2019, Evropska komisija,
https://ec.europa.eu/info/strategy/priorities-2019-2024/european-green-deal_sl
18      Employment, Social Affairs & Inclusion,
European Comission,
https://ec.europa.eu/social/main.jsp?catId=1223&langId=en
19    Education and Training, European Comission,
https://ec.europa.eu/education/education-in-the-eu/european-education-area_en
20    Digital Education Action Plan (2021-2027). European Comission,
https://ec.europa.eu/education/education-in-the-eu/digital-education-action-plan_en
21    Poti izpopolnjevanja: nova priložnost za odrasle. Evropska
komisija. https://ec.europa.eu/social/main.jsp?catId=1224&langId=sl
22      Green Paper on Ageing: Fostering solidarity
and responsibility between generations. 2021. European Comission.
https://ec.europa.eu/info/files/green-paper-ageing-fostering-solidarity-and-responsibility-between-generations_en
23      Evropski steber socialnih pravic. Evropska
komisija.
https://ec.europa.eu/commission/priorities/deeper-and-fairer-economic-and-monetary-union/european-pillar-social-rights/european-pillar-social-rights-20-principles_sl.
24    https://eur-lex.europa.eu/legal-content/SL/TXT/?uri=COM%3A2021%3A102%3AFIN&qid=1614928358298
25    Priporočilo Komisije (EU) 2021/42 z dne 4. marca 2021 o
učinkoviti aktivni podpori zaposlovanju (EASE) po krizi zaradi COVID-19.
C/2021/1372. OJ L 80, 8. 3. 2021 (EUR-Lex - 32021H0402 - EN - EUR-Lex
(europa.eu).
26      Council Recommendation of 30 October 2020
on A Bridge to Jobs – Reinforcing the Youth Guarantee and replacing the Council
Recommendation of 22 April 2013 on establishing a Youth Guarantee (2020/C
372/01
27    Nacionalni
načrta za okrevanje in odpornost, 72. seja vlade 28. aprila 2021.
28    Slovenia
2020 Skills forecast. Cedefop.
https://www.cedefop.europa.eu/files/skills_forecast_2020_slovenia.pdf
29    Raziskava spretnosti odraslih PIAAC v Sloveniji 2016 – ključni
poudarki:
https://www.oecd.org/skills/piaac/Skills-Matter-Slovenia-Slovenian-Version.pdf
30    ISCED: International Standard Classification of Education
(Mednarodna standardna klasifikacija izobraževanja).
ISCED 0-2: osnovnošolska in nižja poklicna
izobrazba.
ISCD 3-4: srednja poklicna, štiriletna
srednja in višja strokovna izobrazba.
ISCED 5-8: višja in visoka izobrazba,
specializacija, magisterij in doktorat.
31      Podatkovna baza za spremljanje
uresničevanja ReNPIO pri ACS vključuje le programe, ki jih je sofinanciral
MIZŠ, ne pa tudi programov izobraževanja odraslih iz ukrepov drugih
ministrstev.
32    Slovenija
je sodelovala v drugem krogu raziskave.
33    OECD Skills Studies Skills Matter Additional results from the
Survey on Adult Skills 2019:
file:///D:/ESTERA/PIAAC%20SKUPNA%20MAPA/OBJAVE%20PIAAC%202018/Skills_Matter_Additonal_Results_from_the_Survey_of_Adult_Skills_ENG.pdf
34      http://www.efad.org/media/1263/eurydice-report_adult-education-and-training-i-europe_2015.pdf
35    Education and Training Monitor 2014:
https://op.europa.eu/sl/publication-detail/-/publication/48160599-0428-4c53-86f9-4e91ab2940c5/language-en
36    Rezultati za Slovenijo so objavljeni tudi v raziskovalnem
poročilu Poročilo o raziskavi Spretnosti odraslih Tematske študije, 2018
in monografiji Spretnosti odraslih, 2018.
37      Pod prvo ravnjo: besedilo nima nobenih
značilnosti, ki so lastne digitalnim besedilom. prva raven: zahtevana
informacija je enaka ali podobna informaciji iz vprašanja, obvlada osnovno
besedišče, prisotnih malo ali nič motečih informacij; druga raven: išče
ujemanje med besedilom in informacijami, prisotnih nekaj nasprotujočih
informacij, navigira znotraj digitalnega besedila; tretja raven: besedila so
zgoščena in daljša, prepozna, interpretira ali ovrednoti eno ali več
informacij, pogosto sklepa, izlušči pomen in zanemari nebistveno, pogosto so
prisotne nasprotujoče si informacije; 4/5. raven: poveže, interpretira ali
sintetizira informacije iz daljših besedil, kompleksno sklepa in uporabi
splošno znanje, pogoste so pogojne informacije, moteče informacije so na videz
enake kot prave. Povezuje več zgoščenih besedil, sintetizira podobne ali
nasprotujoče si informacije, ocenjuje zanesljivost virov, prepozna prefinjene
retorične namige, pri sklepanju si pomaga s splošnim strokovnim znanjem.
38      Zaradi nizkega deleža odraslih v Sloveniji,
ki so dosegli najvišje ravni besedilnih spretnosti, sta 4. in 5. raven v
preglednici prikazani združeno.
39      Dejavnosti v izobraževanju odraslih
zagotavljajo podporo udeležencem, izvajalcem, strokovnjakom v razvojni
dejavnosti in raziskavah in urejevalcem politike; dopolnjujejo programsko
ponudbo in so umeščene med prednostna področja.
40      Izraz »temeljne zmožnosti« obsega osem
temeljnih zmožnosti evropskega referenčnega okvira: 1. sporazumevanje v
maternem jeziku, 2. sporazumevanje v tujih jezikih, 3. matematično kompetenco
ter osnovne kompetence v znanosti in tehnologiji, 4. digitalno pismenost, 5.
učenje učenja, 6. socialne in državljanske kompetence, 7. samoiniciativnost in
podjetnost, 8. kulturno zavest in izražanje.
41      Utemeljitev za umestitev starejših od 65
let v posebno ciljno skupino: osebe v poznejših letih življenja s svojo posebno
problematiko so 1. starejši zaposleni, 2. osebe pred upokojitvijo, ki
potrebujejo izobraževanje, da lahko ostanejo na delovnem mestu ali se
pripravijo na 3. dejavno staranje po upokojitvi in številne socialne vloge, ki
naj jih povežejo z drugimi generacijami, in 4. starejše osebe v odvisnosti od
pomoči drugih. Vse te skupine zlahka prizadenejo tudi značilnosti drugih
marginaliziranih skupin z nizkimi ravnmi pismenosti in digitalnih spretnosti
itd., kar vodi v izključenost in zapravljen človeški in družbeni kapital
starejših. Starejši so velika družbena skupina, do leta 2030 bo delež narasel
do 40 %, kar je in bo v prihodnje vse večji družbeni izziv na številnih
področjih, tudi v izobraževanju kot podlagi za družbeno vključenost starejših.
42      Kot so na primer odrasli iz manj razvitih
regij in podeželsko prebivalstvo, Romi, pripadniki manjšin, priseljenci,
brezdomci, invalidi, odrasli s posebnimi potrebami in zaprte osebe.
43      SPOROČILO KOMISIJE EVROPSKEMU PARLAMENTU,
EVROPSKEMU SVETU, EVROPSKEMU EKONOMSKO-SOCIALNEMU ODBORU IN ODBORU REGIJ
Akcijski načrt za evropski steber socialnih
pravic https://eur-lex.europa.eu/legal-content/SL/TXT/DOC/?uri=CELEX:52021DC0102&from=SL
44      Na ravni EU se je že pred časom v okviru
delovanja Stalne skupine za kazalnike in merila (Standing Group on Indicators
and Benchmarks) razmišljalo o združitvi prvih dveh kazalnikov (po obeh anketah:
o izobraževanju odraslih in o delovni sili), ki merita vključenost v VŽU, s
težnjo merjenja vključenosti v zadnjih 12 mesecih pred anketiranjem. Združitev
obeh metodologij ni bila izvedena, je pa metodologija raziskovanja aktivnega in
neaktivnega prebivalstva – ANP (prej: Anketa o delovni sili/Labour Force Survey
– v originalu ta naziv ostaja, v slovenščini je spremenjen s ciljem razumevanja
vsebine iz ADS v ANP) dobila dodatni metodološki okvir merjenja 12 mesecev
udeležbe v VŽU pred anketiranjem, z merjenjem vsaki dve leti. Z dodajanjem
metodologije merjenja tudi v 12-mesečnem ciklu poleg štiritedenskega v letu
2022 zaradi lažjega prepoznavanja k slovenski krajšavi ANP dodajamo časovno
oznako merjenja (ANP4t; ANP12m). Pri tem Anketa o izobraževanju odraslih zajema
podatke nekoliko širše in vsakih šest let. Na ravni EU tako še vedno obstajata
obe anketi/raziskovanji, zato je smiselno, da se v ReNPIO 2022–2030 zaradi
primerljivosti opredelijo vse tri ciljne vrednosti.
45      SRS 2030 postavlja enako ciljno vrednost
tega kazalnika. Po ANP se vsako leto meri vključenost anketirancev v katero
koli obliko VŽU v zadnjih štirih tednih pred anketiranjem (rezultate objavlja
EUROSTAT).
46      Zadnja
izvedba ankete do zdaj.
47    Vsakih šest let meri vključenost anketirancev v VŽU v
dva-najstih mesecih pred snemanjem (rezultate objavlja EURO-STAT). AIO bo v
naslednjem obdobju vsakih šest let meril vključenost anketirancev v VŽU oziroma
njihovo udeležbo v dvanajstih mesecih pred snemanjem (rezultate objavlja
EUROSTAT). Prihodnja izvedba AIO je načrtovana za leto 2022, naslednja pa za
leto 2028. Do leta 2030 bosta tako izvedeni dve anketi. Z rezultati zadnje pred
letom 2030 bomo preverjali doseganje ciljne vrednosti.
48      Opredelitev je zapisana k pojasnilom
preračuna v dokumen-tu Evropske komisije (»Note for EMCO in SPC«, 22. junij
2021), ki so ga prejele države članice.
49      Pojmovanje pismenosti se z razvojem družbe
nenehno spreminja. Pismenost v ožjem pomenu enačimo s sporazumevalno
zmožnostjo, ki vključuje branje, poslušanje, govorjenje in pisanje. V širšem
pomenu je pismenost zmožnost in družbena praksa, ki se vse življenje razvija v
različnih okoliščinah in na različnih področjih ter prežema vse človekove
dejavnosti. Danes je pismenost vse bolj razumljena kot orodje za raziskovanje,
razumevanje, ustvarjanje in sporazumevanje v sodobnem svetu, ki je bogat z
besedili in informacijami v tiskani obliki ali na zaslonu, se vse bolj
digitalizira in nenehno spreminja.
50      Po rezultatih PIAAC 2016 so ti odrasli
zmožni brati le kratka in preprosta besedila ter uspešno uporabljati le
preproste matematične operacije (Javrh, 2016).
51      Pojmovanje splošne izobraženosti lahko
povzamemo v izjavi: »Izobražen človek mora biti sposoben misliti in pisati
jasno in učinkovito; izobražen človek mora doseči poglobljeno znanje na
nekaterih področjih vednosti in razviti sposobnost logičnega sklepanja in
analiziranja; znati mora kritično presojati poti, po katerih pridobivamo in
uporabljamo znanje /…/ še posebej mora biti poučen o estetskih in intelektualnih
izkušnjah v zvezi z literaturo in umetnostmi, zgodovini, /…/ družbenih vedah,
/…/ fizikalnih in bioloških znanostih; kazati mora določeno stopnjo razumevanja
moralnih in etičnih problemov; seznanjen mora biti z drugimi kulturami, in kar
ga razlikuje od neizobraženega človeka, je prav to, v kakšni meri je sposoben
videti lastne življenjske izkušnje v širšem kontekstu.« (Kodelja, 2004, str.
38–39).
52      Tako imenovane spretnosti za življenje
('Life skills for Europe': https://eaea.org/wp-content/uploads/2018/01/LSE-leaflet_Slovenian.pdf):
finančna, bralna, zdravstvena, medijska pismenost, spretnosti demokratičnega
sodelovanja v družbenih procesih, medkulturni dialog in sobivanje različnih
kultur in podobno). Treba je razvijati take spretnosti za življenje oziroma
temeljne zmožnosti, ki so odraz sprotnih potreb odraslega in imajo dolgoročne
učinke na vključevanje v VŽU. Te spretnosti krepijo posameznikovo avtonomijo,
razumevanje delovnih in življenjskih okoliščin ter ustrezna ravnanja in
podobno.
53      Evropska ciljna vrednost do leta 2025,
opredeljena v Evropskem programu znanja in spretnosti (Skills Agenda 2020):
https://ec.europa.eu/social/main.jsp?catId=1223&langId=en
54      ibid
48.
55    Ukrepi na področju višjega strokovnega izobraževanja se
izvajajo v skladu s Strategijo višjega strokovnega izobraževanja v Republiki
Sloveniji za obdobje 2020–2030:
https://www.gov.si/assets/ministrstva/MIZS/Dokumenti/Visje-strokovno-izobrazevanje/Strategija-visjega-strokovnega-izobrazevanje-RS-2020-2030/Strategija-visjega-strokovnega-izobrazevanja-v-Republiki-Sloveniji-za-obdobje-20202030.pdf
56      https://www.ess.gov.si/_files/11238/Analiza_Napovednik_zaposlovanja_2018_I.pdf
57      https://www.ess.gov.si/_files/13704/Porocilo_Napovednik_zaposlovanja_2020_II.pdf
58    Poročilo
o razvoju – UMAR (2019)
59      Zbirka delovni zvezki: UMAR. Znanje in
spretnosti prebivalcev v Sloveniji. 2018.
http://www.umar.gov.si/fileadmin/user_upload/publikacije/dz/2018/Znanje_spretnosti_odraslih_prebivalcev_v_Sloveniji.pdf
60      Zakon
o Slovenskem ogrodju kvalifikacij, 4. člen, Uradni list RS, št. 104/15.
61    V Zakonu o poklicnem in strokovnem izobraževanju (2006,
dopolnitve 2017 in 2019) in v Zakonu o višjem strokovnem izobraževanju (2004,
dopolnitev 2013).
62    ZOFVI za področje vzgoje in izobraževanja opredeljuje strokovne
delavce, ki izvajajo izobraževalne programe osnovnošolskega in srednješolskega
izobraževanja, ki vodi k pridobitvi izobrazbe in v katere se lahko vključujejo
tudi odrasli. Strokovne delavce v srednjem poklicnem in strokovnem
izobraževanju natančneje opredeljuje ZPSI-1, strokovne delavce v višjem
strokovnem izobraževanju pa ZVSI.
63    ZIO-1 opredeljuje, da so strokovni delavci v javno-veljavnih
izobraževalnih programih za odrasle: učitelj, organizator izobraževanja
odraslih in drugi strokovni delavci (19. člen); strokovni delavci v dejavnostih
(26. člen) so: svetovalni delavec v izobraževanju odraslih, organizator
izobraževanja odraslih in drugi strokovni delavci;
64    ZIO-1 osebje, ki deluje v neformalnih izobraževalnih programih
za odrasle, poimenuje izobraževalci v neformalnih izobraževalnih programih za
odrasle (23. člen).
65    ZPSI-1 določa, da mora izvajalec poklicnega in strokovnega
izobraževanja zagotavljati kakovost vzgojno-izobraževalnega dela po načelih
celovitega sistema vodenja kakovosti, ki upošteva tudi skupni evropski okvir
zagotavljanja kakovosti v poklicnem in strokovnem izobraževanju (16. člen).
66    ZIO-1 opredeljuje, da morajo imeti javne organizacije, ki
izvajajo izobraževalne programe za odrasle in dejavnosti, ki se financirajo iz
javnih sredstev, vzpostavljen notranji sistem kakovosti za sprotno spremljanje
in samoevalvacijo (68. člen).
67      V skladu s Priporočili OECD za izboljšanje
upravljanja na področju izobraževanja odraslih.
»2. Okrepljen medresorski nadzor in odgovornost v izobraževanju odraslih za
izboljšanje usklajenosti politik ter partnerstev med ministrstvi in deležniki.
4. Okrepitev medministrskega usklajevanja na področju izobraževanja odraslih z
izboljšanjem ozaveščenosti in spretnosti javnih uslužbencev ter priznavanja in
zagotavljanja sredstev za usklajevanje.
5. Okrepitev sodelovanja med vlado z ministrstvi in občinami za uskladitev
nacionalnih in lokalnih prizadevanj ter sodelovanja med lokalnimi deležniki za
izboljšano uporabo sredstev, znanja in sposobnosti v vsaki regiji.
6. Krepitev sodelovanja vlade/ministrstev z deležniki na področju izobraževanja
odraslih za boljše izpolnjevanje potreb odraslih v izobraževanju in
delodajalcev.«
(https://www.oecd.org/skills/nationalskillsstrategies/Skills-Strategy-Implementation-Guidance-for-Slovenia-Executive-Summary-Slovenian.pdf)
68    Letni
program izobraževanja odraslih samoupravnih lokalne skupnosti opredeljuje 51.
člen ZIO-1.
69    Agende za trajnostni razvoj do leta 2030, OZN,
https://www.gov.si/zbirke/projekti-in-programi/uresnicevanje-agende-2030/
70    Sklepi Sveta Evropske unije, 10. december 2019, Evropski svet,
https://www.consilium.europa.eu/sl/press/press-releases/2019/12/10/sustainable-europe-by-2030-council-adopts-conclusions/
71      Povzeto
po zgoraj navedenem dokumentu.
72    Priporočilo Komisije (EU) 2021/42 z dne 4. marca 2021 o
učinkoviti aktivni podpori zaposlovanju (EASE) po krizi zaradi COVID-19.
C/2021/1372. OJ L 80, 8. 3. 2021 (EUR-Lex - 32021H0402 - EN - EUR-Lex
(europa.eu).
73    Zadnja
izvedba ankete do zdaj.