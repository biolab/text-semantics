I. POGLAVJE
VSEBINA IN POMEN IZRAZOV
1. člen
(vsebina pravilnika)
Ta pravilnik določa certificiranje pridelka
hmelja (v nadaljnjem besedilu: certificiranje) pridelanega znotraj
pridelovalnega območja Republika Slovenija, kontrolni postopek za hmelj, ki ga
ni potrebno certificirati (v nadaljnjem besedilu: kontrolni postopek),
priznavanje centrov za certificiranje pridelka hmelja (v nadaljnjem besedilu:
centri), prostore za skladiščenje certificiranega hmelja v storžkih in hmeljnih
proizvodov, vzpostavitev in vodenje evidence centrov za certificiranje hmelja
(v nadaljnjem besedilu: evidenca centrov), vzpostavitev in vodenje evidence
pridelka hmelja (v nadaljnjem besedilu: evidenca pridelka), pogoje in postopek
za določitev pooblaščene organizacije za certificiranje pridelka hmelja (v
nadaljnjem besedilu: pooblaščena organizacija) ter promet s hmeljem, za
izvajanje:
-      
Uredbe Komisije (EGS) št. 3076/78 z dne 21. decembra 1978 o
uvažanju hmelja iz držav nečlanic (UL L št. 367 z dne 28. 12. 1978, str.
17), zadnjič spremenjene z Uredbo Komisije (EGS) št. 2918/93 z dne
22. oktobra 1993 o spremembi Uredbe (EGS) št. 3076/78 o uvažanju hmelja iz
držav nečlanic (UL L št. 264 z dne 23. 10. 1993, str. 37), (v nadaljnjem
besedilu: Uredba 3076/78/EGS),
-      
Uredbe Komisije (ES) št. 1850/2006 z dne 14. decembra 2006 o
določitvi podrobnih pravil za certificiranje hmelja in hmeljnih proizvodov (UL
L št. 355 z dne 15. 12. 2006, str. 72; v nadaljnjem besedilu: Uredba
1850/06/ES),
-      
Uredbe Sveta (ES) št. 1234/2007 z dne 22. oktobra 2007 o
vzpostavitvi skupne ureditve kmetijskih trgov in o posebnih določbah za
nekatere kmetijske proizvode (»Uredba o enotni SUT«) (UL L št. 299 z dne
16. 11. 2007, str. 1; v nadaljnjem besedilu: Uredba 1234/07/ES).
2. člen
(pomen izrazov)
(1) V tem pravilniku uporabljeni
izrazi imajo naslednji pomen:
1.    
»hmelj« je posušeno socvetje, imenovano storžek, ki zraste na gojeni
ženski hmeljni rastlini (Humulus lupulus L. Cannabinaceae). Storžek je
zeleno rumene barve, jajčaste oblike in ima pecelj;
2.    
»lupulin« je grenak, rumen prah na krovnih listih hmeljnih storžkov, ki
vsebuje grenčične in aromatične snovi;
3.    
»alfa-kisline« so derivati 1,3,5-trihidroksi benzena oziroma njegove
tautomerne oblike cikloheksan-1,3,5-triona, ki imajo na četrti in šesti C atom
vezane prenilne skupine;
4.    
»zaprt delovni proces« je priprava ali predelava hmelja, izvedena pod
nadzorom izvajalke ali izvajalca certificiranja (v nadaljnjem besedilu:
izvajalec) na način, da se hmelj v storžkih oziroma hmeljni proizvodi med procesom
ne morejo dodati oziroma odvzeti. Prav tako se ne sme dodati kakršenkoli
dodatek;
5.    
»priprava hmelja« je postopek zaključnega sušenja in zaključnega
pakiranja hmelja, izveden v zaprtem delovnem procesu v centru;
6.    
»predelava hmelja« je postopek proizvodnje hmeljnih proizvodov, izveden
v zaprtem delovnem procesu v centru;
7.    
»hmelj v storžkih« je nepripravljen ali pripravljen hmelj;
8.    
»nepripravljen hmelj« je hmelj, ki je prvič sušen in prvič pakiran v
embalaži pridelovalca in je pripravljen za prvo prodajo;
9.    
»pripravljen hmelj« je hmelj, ki je zaključno sušen in zaključno
pakiran;
10.  »hmeljni
proizvodi« so hmelj v prahu, briketi z oznako 90, hmelj v prahu z višjo
vsebnostjo lupulina, briketi z oznako 45, koncentriran hmeljni proizvod,
hmeljni ekstrakt, mešani hmeljni proizvod in izomeriziran hmeljni proizvod;
11.  »hmelj
v prahu« je hmeljni proizvod, ki nastane z mletjem hmelja in ohrani vse naravne
sestavine hmelja;
12.  »briketi
z oznako 90« je hmelj v prahu, stisnjen v 6–10 mm dolge in 6–7 mm široke
brikete;
13.  »hmelj
v prahu z višjo vsebnostjo lupulina« je hmeljni proizvod, ki nastane z mletjem
hmelja, ki so mu predhodno mehansko odstranjeni listi, peclji, lističi storžka
in vretenca;
14.  »briketi
z oznako 45« je hmelj v prahu z višjo vsebnostjo lupulina, stisnjen v brikete;
15.  »koncentriran
hmeljni proizvod« je hmeljni proizvod, pridobljen iz zmletega hmelja, ki obdrži
vse naravne snovi, s pomočjo topil;
16.  »hmeljni
ekstrakt« je koncentriran hmeljni proizvod, pridobljen iz hmelja ali hmelja v
prahu s pomočjo topil;
17.  »mešani
hmeljni proizvod« je mešanica hmelja oziroma dveh ali več hmeljnih proizvodov,
in sicer hmelja v prahu oziroma hmelja v prahu z višjo vsebnostjo lupulina
oziroma hmeljnega ekstrakta;
18.  »izomeriziran
hmeljni proizvod« je hmeljni proizvod, v katerem so alfa kisline skoraj v
celoti izomerizirane;
19.  »osemenjen
hmelj« je hmelj, ki je v prometu in vsebuje več kot 2% semen hmelja po teži
hmelja;
20.  »neosemenjen
hmelj« je hmelj, ki je v prometu in vsebuje največ 2% semen hmelja po teži
hmelja;
21.  »promet
s hmeljem« je vsaka sprememba lastništva hmelja v storžkih ali hmeljnih
proizvodov od vključno prve prodaje hmelja dalje;
22.  »prva
prodaja hmelja« je prodaja, ko pridelovalec hmelja (v nadaljnjem besedilu:
pridelovalec) proda hmelj, ki ga je pridelal, ali ga proda organizacija
proizvajalcev hmelja (v nadaljnjem besedilu: organizacija proizvajalcev),
katere član je;
23.  »proizvajalčeva
vreča« je embalaža pridelovalca, v katero se shrani največ 75 kg nepripravljenega hmelja;
24.  »tovorek«
je enota pakiranja certificiranega hmelja, pripravljenega za prodajo oziroma
pripravo oziroma predelavo. V primeru certificiranega nepripravljenega hmelja
je tovorek proizvajalčeva vreča;
25.  »plombiranje«
je postopek zapiranja tovorkov v pošiljki pod nadzorom izvajalca, na način da
tovorka ni mogoče odpreti, ne da bi se plombe poškodovale;
26.  »naročnik
certificiranja« je pravna ali fizična oseba, ki vloži vlogo za certificiranje.
Naročnik certificiranja (v nadaljnjem besedilu: naročnik) je lahko pridelovalec
ali center.
(2) Vsi izrazi, uporabljeni v tem
pravilniku, imajo enak pomen kot izrazi, uporabljeni v predpisu, ki ureja
evidenco pridelovalcev, in predpisu, ki ureja register kmetijskih gospodarstev
(v nadaljnjem besedilu: RKG).
II. POGLAVJE
CERTIFICIRANJE HMELJA, PRIDELANEGA V PRIDELOVALNEM OBMOČJU
»REPUBLIKA SLOVENIJA«
3. člen
(pošiljka hmelja)
(1) Pošiljka hmelja (v nadaljnjem
besedilu: pošiljka) so tovorki hmelja v storžkih ali hmeljnih proizvodov enakih
lastnosti, ki jih pridela en pridelovalec, katere pridelovalec ali center, ki
ima v evidenci centrov prijavljeno dejavnost priprava oziroma predelava hmelja,
predloži v certificiranje ob istem času in zanje vloži vlogo za certificiranje.
(2) Ne glede na določbe prejšnjega
odstavka lahko pošiljko pripravljenega hmelja, razen pripravljenega hmelja, ki
se prvič certificira, ali pošiljko hmeljnega proizvoda, za katero je vlogo za
certificiranje vložil center, ki ima v evidenci centrov prijavljeno dejavnost
priprava oziroma predelava hmelja, sestavlja hmelj več kot enega pridelovalca.
4. člen
(certificiranje)
(1) Certificiranje je postopek, v
katerem pooblaščena organizacija s certifikatom potrdi pridelovalno območje
hmelja in kakovost hmelja v storžkih ali hmeljnih proizvodov, če ugotovi, da so
izpolnjene zahteve iz tega pravilnika.
(2) Certificira se nepripravljen hmelj
pred prvo prodajo hmelja.
(3) Ne glede na določbo prejšnjega
odstavka se lahko prvič certificira tudi pripravljen hmelj, če celoten postopek
priprave hmelja od svežih, nesušenih storžkov hmelja oziroma od
necertificiranega, nepripravljenega hmelja poteka v zaprtem delovnem procesu v
centru, ki ima v evidenci centrov prijavljeno dejavnost priprava hmelja.
(4) Ne glede na določbo prejšnjega
odstavka lahko postopek priprave hmelja od svežih nesušenih storžkov hmelja
oziroma od necertificiranega, nepripravljenega hmelja poteka v zaprtem delovnem
procesu pri pridelovalcu, če so izpolnjeni pogoji iz sedmega odstavka tega
člena.
(5) V eni pošiljki certificiranega,
nepripravljenega ali v eni pošiljki certificiranega, pripravljenega hmelja je
lahko le hmelj, pridelan na istem pridelovalnem območju, iste sorte in istega
leta, v katerem je bil hmelj pridelan in obran (v nadaljnjem besedilu: letnik
hmelja).
(6) Posamezna opravila v postopku
certificiranja iz 8. člena tega pravilnika, in sicer vložitev pisne
deklaracije pridelovalca, ki je hkrati tudi vloga za certificiranje (v nadaljnjem
besedilu: deklaracija), tehtanje pošiljke, odvzem vzorcev ter plombiranje in
označevanje pošiljke, se lahko izvajajo pri pridelovalcu, če:
-      
ima pridelovalec v skladu s 34. členom tega pravilnika ustrezen prostor
za skladiščenje hmelja;
-      
imajo prostori, kjer se opravljajo posamezna opravila v postopku
certificiranja, ustrezno osvetlitev, ki omogoča delo kot pri dnevni svetlobi;
-      
ima pridelovalec ali center ali pooblaščena organizacija atestirano
prenosno tehtnico;
-      
se certificiranje opravlja v skladu s tem pravilnikom.
(7) V primeru certificiranja
pripravljenega hmelja iz tretjega in četrtega odstavka tega člena mora vsako
pošiljko prvotnega nepripravljenega hmelja spremljati deklaracija iz
9. člena tega pravilnika. Certifikata se ne izda, dokler hmelj ni
pripravljen. Center mora pooblaščeno organizacijo obvestiti o datumu in uri
opravljanja posameznih opravil v postopku certificiranja pri pridelovalcu
najmanj sedem dni pred izvedbo opravil.
(8) V postopku do izdaje certifikata
pooblaščena organizacija ugotavlja kakovost hmelja v storžkih v pošiljki (v
nadaljnjem besedilu: ugotavljanje kakovosti), potrjuje prijavo pridelka hmelja
v pošiljki in v skladu s 33. členom tega pravilnika izvaja dodatno kontrolo
tehtanja pošiljke, odvzema vzorcev, plombiranja in označevanja pošiljke.
5. člen
(pooblaščena organizacija)
(1) Certificiranje izvaja pooblaščena
organizacija na podlagi javnega pooblastila, o katerem ministrica ali minister,
pristojen za kmetijstvo, gozdarstvo in prehrano (v nadaljnjem besedilu:
minister), odloči na podlagi vloge z odločbo v postopku iz VII. poglavja tega
pravilnika.
(2) Pooblaščena organizacija v okviru
certificiranja določa tudi letne reprezentativne vzorce po posameznih sortah in
na podlagi le-teh pripravi oceno letnika hmelja.
6. člen
(izvajalec certificiranja)
(1) Za namene nadzora in opravljanje
posameznih opravil v postopku certificiranja, ponovnega certificiranja,
priprave, predelave, prepakiranja pošiljk in kontrolnega postopka, določenih v
tem pravilniku, na predlog posameznega centra pooblaščena organizacija imenuje
izvajalca. Center predlaga izvajalce, ki imajo najmanj srednješolsko izobrazbo
ali pet let delovnih izkušenj pri nadzoru certificiranja in pri pooblaščeni
organizaciji opravljeno izobraževanje in izpit za izvajalce certificiranja.
(2) Center ne more opravljati
posameznih opravil v postopku certificiranja, ponovnega certificiranja vključno
s pripravo, predelavo in prepakiranji pošiljk ter kontrolnega postopka, če nima
s pogodbo urejenega delovnega razmerja z izvajalcem.
(3) Izvajalec ne sme opravljati
posameznih opravil v postopku certificiranja za hmelj, ki ga je pridelalo
kmetijsko gospodarstvo, na katerem je vpisan kot nosilec ali član kmetijskega
gospodarstva v skladu s predpisom, ki ureja RKG. Prav tako ne sme opravljati
posameznih opravil v postopku certificiranja za hmelj, ki so ga pridelali člani
njegove družine po predpisih, ki urejajo zakonsko zvezo in družinska razmerja.
7. člen
(rok za certificiranje)
(1) Za certificiranje morajo
pridelovalci sveže, nesušene storžke hmelja ali nepripravljen hmelj v
proizvajalčevih vrečah predložiti v certificiranje najpozneje do 31. marca
leta, ki sledi letu pridelave hmelja.
(2) Pošiljka mora biti dostavljena v
center oziroma, v primeru certificiranja pri pridelovalcu, predložena v
certificiranje istočasno.
8. člen
(postopek certificiranja)
(1) Postopek certificiranja vključuje
naslednja opravila, ki morajo biti opravljena v naslednjem vrstnem redu:
-      
vložitev deklaracije;
-      
preveritev, če so hmeljišča vpisana v RKG;
-      
plombiranje in označevanje pošiljke;
-      
tehtanje pošiljke;
-      
potrditev pridelka hmelja (v nadaljnjem besedilu: pridelek);
-      
odvzem vzorcev;
-      
ugotavljanje kakovosti hmelja, vključno s sortno čistostjo, in izdaja
poročila o preskusu s strani preskusnega laboratorija iz 16. člena tega
pravilnika;
-      
izdaja certifikata.
(2) Posamezna opravila v postopku
certificiranja iz prejšnjega odstavka so lahko združena.
9. člen
(deklaracija)
(1) Deklaracija je izjava pridelovalca
o resničnosti podatkov za hmelj, ki ga je predložil v certificiranje, in hkrati
vloga za pričetek postopka certificiranja. Deklaracijo v centru oziroma pri
izvajalcu vloži pridelovalec.
(2) Deklaracija mora vsebovati najmanj
naslednje podatke:
-      
identifikacijsko številko deklaracije;
-      
identifikacijsko številko kmetijskega gospodarstva (v nadaljnjem
besedilu: KMG-MID), ki mu pripadajo enote hmeljišč v obdelavi, pridelek katerih
sestavlja pošiljko na presečni datum 1. avgust v letu pridelave hmelja (v
nadaljnjem besedilu: presečni datum);
-      
identifikacijsko oznako zemljišč v uporabi kmetijskega gospodarstva (v
nadaljnjem besedilu: GERK-PID), ki jim pripadajo enote hmeljišč v obdelavi,
pridelek katerih sestavlja pošiljko na presečni datum;
-      
enote hmeljišč v obdelavi, pridelek katerih sestavlja pošiljko na
presečni datum;
-      
o nosilcu kmetijskega gospodarstva: osebno ime fizične osebe ali firmo z
navedbo pravne organizacijske oblike, naslov fizične osebe ali sedež pravne
osebe;
-      
ime sorte hmelja ali sinonim sorte hmelja ali okrajšavo za sinonim, ki
je določena v Prilogi 1, ki je sestavni del tega pravilnika, oziroma predlog
imena sorte ali začasno žlahtniteljevo oznako, če je sorta v postopku vpisa v
sortno listo v skladu z zakonom, ki ureja semenski material kmetijskih rastlin,
-      
letnik hmelja;
-      
število tovorkov necertificiranega hmelja v pošiljki, ki jo je pridelovalec
predložil v certificiranje;
-      
navedbo, ali je pošiljka, ki jo je pridelovalec predložil v
certificiranje, njegova zadnja pošiljka te sorte tega letnika;
-      
kraj, datum in podpis pridelovalca, s katerim le-ta potrjuje resničnost
navedenih podatkov;
-      
kraj, datum in podpis naročnika, s katerim le-ta potrjuje izdajo
elektronskega certifikata;
-      
kraj, datum in podpis izvajalca, s katerim le-ta potrjuje število
tovorkov necertificiranega hmelja v pošiljki, ki jo je pridelovalec predložil v
certificiranje.
(3) Identifikacijska številka
deklaracije je enaka identifikacijski številki pošiljke iz 10. člena tega
pravilnika.
(4) Deklaracija je sestavljena iz
originala in kopije. Original prejme pridelovalec, kopijo obdrži center,
elektronsko obliko deklaracije dobi pooblaščena organizacija.
(5) Obliko deklaracije določi
pooblaščena organizacija.
(6) Izvajalec za posamezen center
deklaracije dvigne pri pooblaščeni organizaciji. Stroške nabave deklaracij nosi
center.
(7) Deklaracija spremlja pošiljko v
celotnem postopku certificiranja.
10. člen
(identifikacijska številka pošiljke)
(1) Vsaka pošiljka dobi svojo
identifikacijsko številko, ki je hkrati številka certifikata iz 18. člena tega
pravilnika ter spremlja pošiljko v vseh opravilih in na dokumentaciji v postopku
certificiranja.
(2) Identifikacijska številka pošiljke
je sestavljena iz identifikacijske številke centra, oznake SI, ki potrjuje, da
je pridelek certificiran v Republiki Sloveniji, zadnjih dveh številk letnika
hmelja in identifikacijske številke prvega tovorka v pošiljki.
(3) Identifikacijska številka centra
je številka, ki jo v skladu z Uredbo 1850/2006 določi pooblaščena organizacija
in se vodi v evidenci centrov in evidenci pridelka.
(4) Identifikacijska številka tovorka
je zaporedna šest mestna številka, ki jo za posamezen letnik hmelja določi
pooblaščena organizacija.
11. člen
(plombiranje in označevanje pošiljke)
(1) Vsak tovorek mora biti plombiran
in označen. Označi se plombiran tovorek.
(2) Izvajalec zaplombira in označi
tovorek.
(3) Plomba vsebuje naslednje podatke:
-      
oznako pridelovalnega območja hmelja: »Republika Slovenija«;
-      
ime ali kratico imena pooblaščene organizacije;
-      
identifikacijsko številko tovorka iz prejšnjega člena v numerični obliki
in v obliki črtne kode.
(4) Izvajalec za posamezen center za
vsak letnik hmelja pred začetkom certificiranja pri pooblaščeni organizaciji
dvigne plombe. Naslednji delovni dan po roku za certificiranje iz 7. člena tega
pravilnika mora center vse plombe, ki za posamezen letnik hmelja v postopku
certificiranja niso bile uporabljene, vrniti pooblaščeni organizaciji, ki jih
uniči. Stroške izdelave plomb nosi center.
(5) Poleg oznak, ki jih vsebuje
plomba, mora biti vsak tovorek v pošiljki označen tudi z naslednjimi podatki,
ki so hkrati lahko navedeni na plombi:
-      
opis proizvoda (nepripravljen ali pripravljen hmelj ali v primeru iz 19.
člena tega pravilnika hmeljni proizvod z navedbo vrste proizvoda);
-      
sorta hmelja;
-      
identifikacijska številka centra;
-      
oznaka »SI«, ki potrjuje, da je hmelj certificiran v Republiki
Sloveniji;
-      
letnik hmelja.
(6) Obliko in material plombe določi
pooblaščena organizacija v skladu z Uredbo 1850/06/ES.
(7) Za označevanje se uporabljajo
identifikacijske številke centrov iz evidence centrov in evidence pridelka.
12. člen
(tehtanje pošiljke)
(1) Izvajalec stehta tovorek.
(2) Za tehtanje se uporablja
atestirana elektronska tehtnica, povezana z računalnikom, razen če ni v tem
pravilniku drugače določeno.
(3) Po tehtanju pošiljke se za vsako
pošiljko izda tehtni list, ki je elektronski izpis tehtanja pošiljke in vsebuje
najmanj naslednje podatke:
-      
KMG-MID, ki mu pripadajo enote hmeljišč v obdelavi, pridelek katerih
sestavlja pošiljko na presečni datum;
-      
GERK-PID, ki jim pripadajo enote hmeljišč v obdelavi, pridelek katerih
sestavlja pošiljko na presečni datum;
-      
enote hmeljišč v obdelavi, pridelek katerih sestavlja pošiljko na
presečni datum;
-      
o nosilcu kmetijskega gospodarstva: osebno ime fizične osebe ali firma z
navedbo pravne organizacijske oblike, naslov fizične osebe ali sedež pravne
osebe;
-      
identifikacijsko številko centra;
-      
firmo ali ime in priimek ter sedež ali naslov s hišno številko centra;
-      
identifikacijsko številko pošiljke;
-      
identifikacijsko številko deklaracije;
-      
način pakiranja;
-      
opis proizvoda (nepripravljen ali pripravljen hmelj ali v primeru iz 19.
člena tega pravilnika hmeljni proizvod z navedbo vrste proizvoda);
-      
sorto hmelja ali sinonim sorte hmelja ali okrajšavo za sinonim;
-      
letnik hmelja;
-      
skupno število tovorkov;
-      
identifikacijske številke tovorkov v pošiljki;
-      
bruto težo in taro po posameznih tovorkih v pošiljki (v kilogramih, na
eno decimalno mesto natančno);
-      
skupno bruto težo in taro v pošiljki (v kilogramih, na eno decimalno
mesto natančno);
-      
prostor za skladiščenje, v katerem se certificiran hmelj v storžkih
nahaja do prve prodaje hmelja;
-      
navedbo, ali je pošiljka, ki jo je pridelovalec predložil v
certificiranje, njegova zadnja pošiljka te sorte tega letnika;
-      
kraj, datum in podpis pridelovalca;
-      
kraj, datum in podpis izvajalec.
(4) Seznam možnih načinov pakiranja in
njihove šifre določi pooblaščena organizacija.
(5) Tehtni list je sestavljen iz
originala in kopije. Original prejme pridelovalec, kopijo obdrži center,
elektronsko obliko tehtnega lista dobi pooblaščena organizacija.
(6) Elektronski izpis tehtanja
pošiljke lahko nadomesti ročno izpolnjen izpis, če poteka certificiranje pri
pridelovalcu. V tem primeru izpis izpolni izvajalec. Center mora zagotoviti, da
se podatki iz ročno izpolnjenega izpisa isti dan prenesejo v elektronsko
obliko.
13. člen
(potrditev pridelka)
(1) Pooblaščena organizacija potrdi
pridelek za posamezno pošiljko, če:
-      
ima pridelovalec v registru kmetijskih gospodarstev na presečni datum
vpisana hmeljišča;
-      
ima na teh hmeljiščih na presečni datum vpisane sadike sorte hmelja, ki
sestavlja pošiljko, ki se certificira, in
-      
število sadik in površina, ki pripada tej sorti na presečni datum,
ustreza količini hmelja, ki jo je pridelovalec predložil v certificiranje.
(2) Če pooblaščena organizacija
ugotovi, da pridelovalec ne izpolnjuje pogojev iz prejšnjega odstavka,
pridelovalca pozove, da pisno pojasni neizpolnjevanje pogojev.
(3) Če pooblaščena organizacija
ugotovi, da so razlogi za odstopanje iz prejšnjega odstavka utemeljeni, potrdi
prijavo pridelka. Če pooblaščena organizacija ugotovi, da razlogi niso
utemeljeni, prijave pridelka ne potrdi in vloži prijavo na Inšpektorat
Republike Slovenije za kmetijstvo, gozdarstvo in hrano (v nadaljnjem besedilu:
inšpektorat).
(4) Pooblaščena organizacija
najpozneje deset dni po zaključku certificiranja posameznega letnika hmelja na
podlagi podatkov o certificiranju hmelja tega letnika, ki se vodijo v evidenci
centrov in evidenci pridelka, pripravi podatke o povprečnih hektarskih
pridelkih po sortah in posameznih pridelovalcih ter povprečnih hektarskih pridelkih
sort hmelja tega letnika. Če povprečni hektarski pridelek sorte hmelja
posameznega pridelovalca odstopa za več kot ± 25 odstotkov od povprečnega
hektarskega pridelka te sorte hmelja za letnik, ki se je certificiral,
pooblaščena organizacija pridelovalca pozove, da pisno pojasni odstopanje. Če
pooblaščena organizacija ugotovi, da razlogi niso utemeljeni, vloži prijavo na
inšpektoratu.
14. člen
(minimalne kakovostne zahteve)
(1) Hmelj v storžkih ne sme biti
mešanica različnih sort hmelja in hmelja različnih letnikov.
(2) Hmelj v storžkih mora biti suh,
brez primesi in brez semena. Primesi so listi in deli trte ter hmeljni odpad.
(3) Ne glede na določbe prejšnjega
odstavka lahko hmelj v storžkih vsebuje najvišje vrednosti vlage in primesi, ki
so določene v Prilogi 1 Uredbe 1850/06/ES.
(4) Ne glede na določbo drugega
odstavka tega člena lahko neosemenjen hmelj v storžkih vsebuje najvišjo
vrednost semena, ki je določena v Prilogi 1 Uredbe 1850/06/ES. Če je vrednost
višja od vrednosti, določene v Prilogi 1 Uredbe 1850/06/ES, se hmelj označi kot
osemenjen hmelj.
15. člen
(preskusne metode)
(1) Vsebnost vlage in primesi v hmelju
se določa z metodami, ki so določene v Prilogi 2 Uredbe 1850/06/ES.
(2) Vsebnost semena v hmelju se določa
z metodo, ki je določena v Prilogi 2 Uredbe 1850/06/ES oziroma z ustrezno
komercialno metodo Analytica EBC, 1998, 7.3.
(3) Preskusni laboratorij iz 16. člena
tega pravilnika pooblaščeni organizaciji pisno sporoči katero metodo uporablja
za določanje vlage v hmelju, primesi in semena.
(4) Strošek določanja minimalnih
kakovostnih zahtev nosi naročnik.
16. člen
(uradni laboratorij)
Za ugotavljanje minimalnih kakovostnih
zahtev minister v skladu s predpisom, ki določa tehnične in organizacijske
pogoje, ki jih morajo izpolnjevati uradni laboratoriji za ugotavljanje
skladnosti kmetijskih pridelkov oziroma živil, določi preskusni laboratorij (v
nadaljnjem besedilu: laboratorij) za opravljanje preskusov iz prejšnjega člena.
17. člen
(odvzem vzorcev in priprava
reprezentativnih vzorcev)
(1) Izvajalec v skladu z metodo za
odvzem vzorcev in pripravo reprezentativnih vzorcev, opisano v Uredbi
1850/06/ES, iz pošiljke odvzame vzorce hmelja za pripravo naslednjih
reprezentativnih vzorcev:
-      
vzorec za določitev kakovostnih parametrov iz 14. člena tega
pravilnika: vlaga, listi in deli trte, hmeljni odpad, seme (v nadaljnjem
besedilu: vzorec za preskus) in
-      
kontrolni vzorec.
(2) Izvajalec mora ob odvzemu
sestaviti zapisnik v treh izvodih, v katerem so navedeni najmanj naslednji
podatki:
-      
identifikacijska številka pošiljke;
-      
identifikacijske številke tovorkov, iz katerih so bili odvzeti vzorci za
pripravo reprezentativnih vzorcev;
-      
prostor za skladiščenje, v katerem se certificiran hmelj v storžkih
nahaja do prve prodaje hmelja;
-      
kraj, datum in podpis izvajalca, ki je odvzel vzorce in pripravil
reprezentativna vzorca.
(3) Izvajalec odvzete vzorce zmeša v
skladu z Uredbo 1850/06/ES, da dobi reprezentativen vzorec. Tako dobljeni
reprezentativen vzorec razdeli v skladu s prvim odstavkom tega člena, na dva
dela. Vzorec za preskus izvajalec skupaj z zapisnikom iz prejšnjega odstavka,
nepredušno zavari v plastično vrečko. Kontrolni vzorec skupaj z zapisnikom
shrani v vodotesno in nepredušno posodo iz kovine ali stekla ali plastike, ki
jo označi s podatki iz prejšnjega odstavka. En izvod zapisnika obdrži
pooblaščena organizacija.
(4) Center mora vzorec za preskus
najkasneje naslednji delovni dan dostaviti v laboratorij iz prejšnjega člena.
(5) Laboratorij iz prejšnjega člena po
opravljenih preskusnih metodah iz 15. člena tega pravilnika za vsako pošiljko
izda poročilo o preskusu (v nadaljnjem besedilu: poročilo), iz katerega morajo
biti razvidne vrednosti vlage, primesi in semena iz 14. člena tega pravilnika.
Poročilo vsebuje tudi najmanj naslednje podatke:
-      
vrednosti za parametre iz 14. člena tega pravilnika;
-      
identifikacijsko številko pošiljke;
-      
identifikacijsko številko centra;
-      
način pakiranja;
-      
opis proizvoda (nepripravljen ali pripravljen hmelj);
-      
sorto hmelja;
-      
letnik hmelja;
-      
skupno število tovorkov;
-      
identifikacijske številke tovorkov v pošiljki iz katerih so bili odvzeti
vzorci hmelja;
-      
skupno bruto težo in taro v pošiljki (v kilogramih, na eno decimalno
mesto natančno);
-      
prostor za skladiščenje, v katerem se certificiran hmelj v storžkih
nahaja do prve prodaje hmelja.
(6) Poročilo se izda v štirih izvodih.
En izvod obdrži laboratorij, po en izvod dobijo pooblaščena organizacija,
center in naročnik.
(7) Center hrani kontrolni vzorec eno
leto, v prostoru iz devete alinee prvega odstavka 32. člena tega pravilnika,
tako, da se njegova vsebina ne spreminja in ima samo izvajalec in pooblaščena
organizacija dostop do le-tega.
18. člen
(certifikat)
(1) Certifikat vsebuje najmanj
naslednje podatke:
-      
identifikacijsko številko centra;
-      
opis proizvoda (nepripravljen ali pripravljen hmelj ali v primeru iz 19.
člena tega pravilnika hmeljni proizvod z navedbo vrste proizvoda);
-      
osemenjenost hmelja (neosemenjen hmelj ali osemenjen hmelj);
-      
identifikacijsko številko pošiljke;
-      
število tovorkov v pošiljki;
-      
identifikacijsko številko posameznega tovorka;
-      
bruto težo posameznega tovorka v pošiljki;
-      
skupno bruto težo pošiljke;
-      
oznako pridelovalnega območja hmelja: »Republika Slovenija«;
-      
letnik hmelja;
-      
sorto hmelja ali sinonim sorte hmelja ali okrajšavo za sinonim;
-      
navedbo: »Certificiran pridelek Uredba (ES) št. 1850/2006«;
-      
uraden znak, žig in podpis pooblaščene organizacije.
(2) Ne glede na določbo prejšnjega
odstavka so podatki iz šeste in sedme alinee prejšnjega odstavka lahko priloga
k certifikatu. Priloga mora biti s strani pooblaščene organizacije potrjena z
žigom in podpisom.
(3) Obliko certifikata določi
pooblaščena organizacija.
(4) Certifikat se izda v treh izvodih.
En izvod obdrži pooblaščena organizacija, po enega dobita center in naročnik.
(5) Ne glede na določbo prejšnje točke
se v primeru, da se pošiljka hmelja istega naročnika vključi v postopek ponovnega
certificiranja, ki bo potekalo na istem centru kot prvo certificiranje in da
certificirana pošiljka hmelja ni zapustila centra, certifikat prvega
certificiranja izda v treh izvodih. En izvod elektronskega certifikata pripada
naročniku, če naročnik na deklaraciji podpiše, da se strinja z elektronsko
obliko certifikata. Drug izvod elektronskega certifikata pripada centru.
Certifikat v pisni obliki pa hrani pooblaščena organizacija.
1. Priprava hmelja, predelava hmelja,  prepakiranje
pošiljke
19. člen
(priprava hmelja, predelava hmelja,
prepakiranje pošiljke)
Če se certificirani hmelj v storžkih
oziroma hmeljni proizvodi pripravijo oziroma predelajo oziroma prepakirajo, jih
je treba ponovno certificirati (v nadaljnjem besedilu: ponovno certificiranje).
20. člen
(ponovno certificiranje)
(1) Pri ponovnem certificiranju se smiselno
uporabljajo določbe, ki veljajo za certificiranje po tem pravilniku, razen če
ni s tem pravilnikom drugače določeno.
(2) Če hmelj v storžkih ali hmeljni
proizvodi izpolnjujejo vse zahteve iz tega pravilnika in če je priprava ali
predelava hmelja izvedena v skladu z 21. in 22. členom tega pravilnika oziroma če je hmelj v storžkih ali hmeljni proizvod prepakiran v skladu s 23. členom
tega pravilnika, se za pošiljko hmelja v storžkih ali hmeljnega proizvoda na
podlagi vloge za ponovno certificiranje izvede ponovno certificiranje in izda
nov certifikat, prvotni pa se razveljavi. Certifikat naročnika ponovnega
certificiranja se razveljavi tako, da se ga z rdečim pisalom prečrta po obeh
diagonalah in s tiskanimi črkami dopiše: »RAZVELJAVLJENO« in »CANCELLED« ali
»ANNULLIERT« ali »ANNULÉ«.
(3) Ponovno certificiranje vključuje:
-      
vložitev vloge za ponovno certificiranje;
-      
razveljavitev starega certifikata naročnika ponovnega certificiranja;
-      
plombiranje in označevanje pošiljke;
-      
tehtanje pošiljke;
-      
izdajo certifikata.
(4) Vloga za ponovno certificiranje
mora vsebovati najmanj naslednje podatke:
-      
številko vloge za ponovno certificiranje;
-      
identifikacijsko številko centra;
-      
firmo ali ime in priimek ter sedež ali naslov s hišno številko centra;
-      
identifikacijsko številko pošiljk, ki vstopajo v pripravo ali predelavo
ali prepakiranje oziroma v primeru hmelja, uvoženega iz držav nečlanic Evropske
unije, identifikacijsko številko spričevala o enakovrednosti ali kontrolnega
spričevala;
-      
število tovorkov po posameznih pošiljkah, ki vstopajo v pripravo ali
predelavo ali prepakiranje;
-      
način pakiranja po posameznih pošiljkah, ki vstopajo v pripravo ali predelavo
ali prepakiranje;
-      
opis proizvoda po posameznih pošiljkah, ki vstopajo v pripravo ali
predelavo ali prepakiranje (nepripravljen ali pripravljen hmelj ali v primeru
iz prejšnjega člena hmeljni proizvod z navedbo vrste proizvoda);
-      
sorto hmelja;
-      
letnik hmelja;
-      
skupno število tovorkov po posameznih pošiljkah;
-      
skupno bruto težo oziroma neto težo po posamezni pošiljki (v kilogramih,
na eno decimalno mesto natančno);
-      
kraj, datum in podpis naročnika;
-      
kraj, datum in podpis izvajalca.
(5) Certifikat naročnika ponovnega
certificiranja je priloga vloge za ponovno certificiranje.
(6) Številka vloge za ponovno
certificiranje je enaka številki pošiljke v postopku ponovnega certificiranja.
(7) Vloga za ponovno certificiranje je
sestavljena iz originala in kopije.
(8) Obliko vloge za ponovno
certificiranje določi pooblaščena organizacija.
(9) Izvajalec za posamezen center
dvigne obrazce vlog za ponovno certificiranje pri pooblaščeni organizaciji.
Stroške nabave obrazcev vlog za ponovno certificiranje nosi center.
(10) V centru vlogo za ponovno
certificiranje vloži izvajalec. Po en izvod vloge za ponovno certificiranje
dobita naročnik ponovnega certificiranja in center, elektronski izvod vloge za
ponovno certificiranje dobi pooblaščena organizacija.
(11) Vloga za ponovno certificiranje
spremlja pošiljko v celotnem postopku ponovnega certificiranja.
(12) Vsa že izdana dokumentacija v
posameznih opravilih certificiranja ali ponovnega certificiranja, v papirni in
elektronski obliki, je del vsakega ponovnega certificiranja.
(13) Tehtni list, izdan v postopku
ponovnega certificiranja, poleg podatkov iz 12. člena tega pravilnika vsebuje
tudi naslednje podatke:
-      
številko vloge za ponovno certificiranje;
-      
identifikacijske številke pošiljk, ki vstopajo v pripravo ali predelavo
hmelja ali prepakiranje pošiljke oziroma v primeru hmelja, uvoženega iz držav
nečlanic Evropske unije, identifikacijske številke spričevala o enakovrednosti
ali kontrolnega spričevala;
-      
število tovorkov po posameznih pošiljkah, ki vstopajo v pripravo ali
predelavo ali prepakiranje;
-      
bruto oziroma neto težo posameznih pošiljk, ki vstopajo v pripravo ali
predelavo hmelja ali prepakiranje pošiljke (v kilogramih, na eno decimalno
mesto natančno);
-      
skupno bruto oziroma neto težo pošiljk, ki vstopajo v pripravo ali
predelavo ali prepakiranje (v kilogramih, na eno decimalno mesto natančno);
-      
območja, kjer je bil hmelj uporabljen v pripravi ali predelavi hmelja
ali hmelj iz prepakirane pošiljke pridelan in je to razvidno iz certifikata
države pridelovalke, po posameznih pošiljkah, ki vstopajo v pripravo ali
predelavo ali prepakiranje (v nadaljnjem besedilu: pridelovalna območja
hmelja);
-      
delež posamezne sorte hmelja glede na težo certificiranega hmelja v
storžkih, uporabljenega v pripravi ali predelavi hmelja oziroma uporabljenega
za pripravo ali predelavo tovorkov, ki vstopajo v predelavo hmelja (v
kilogramih, na eno decimalno mesto natančno), (v nadaljnjem besedilu: delež
posamezne sorte hmelja);
-      
kraj, datum in podpis naročnika;
-      
kraj, datum in podpis izvajalca.
(14) Tehtni list je sestavljen iz
originala in kopije. Original dobi naročnik ponovnega certificiranja, kopijo
dobi center, elektronski izvod tehtnega lista dobi pooblaščena organizacija.
(15) Certifikat, izdan v postopku
ponovnega certificiranja, poleg podatkov iz 18. člena tega pravilnika vsebuje
tudi naslednje podatke:
-      
datum priprave ali predelave hmelja oziroma prepakiranja pošiljke;
-      
identifikacijsko številko, firme ali ime in priimek ter sedež ali naslov
s hišno številko centra v katerem je bil hmelj pripravljen ali predelan oziroma
prepakiran;
-      
navedba pridelovalnih območij hmelja.
21. člen
(priprava in predelava hmelja)
(1) V pripravi oziroma predelavi
hmelja se lahko uporablja hmelj v storžkih oziroma hmeljni proizvodi,
certificirani v Republiki Sloveniji, hmelj v storžkih oziroma hmeljni proizvodi,
pridelani in certificirani v Evropski uniji, ter hmelj, uvožen v skladu z
Uredbo Komisije (EGS) št. 3076/78.
(2) V pripravi hmelja se lahko
uporablja le certificiran nepripravljen hmelj, iste sorte in istega letnika,
razen če ni s tem pravilnikom drugače določeno.
(3) V predelavi hmelja se lahko
uporablja certificiran hmelj v storžkih oziroma certificirani hmeljni proizvodi
različnih sort hmelja istega letnika.
22. člen
(zaprt delovni proces)
(1) Zaprt delovni proces izvajalec
prične z odpiranjem plombiranega tovorka, ki vsebuje hmelj v storžkih ali
hmeljni proizvod, namenjen pripravi ali predelavi hmelja, in konča s
plombiranjem in označevanjem tovorka.
(2) Pred pripravo ali predelavo hmelja
mora center zagotoviti popolno izpraznjenost sistema za pripravo ali predelavo
hmelja.
(3) Fizična povezava med sistemom za
proizvodnjo hmelja v prahu in sistemom za proizvodnjo hmelja v prahu z višjo vsebnostjo
lupulina med delovanjem enega ali drugega ni dovoljena.
(4) Ne glede na določbo 2. člena tega
pravilnika se v zaprtem delovnem procesu proizvodnje hmeljnega ekstrakta lahko
dodaja spojine iz Priloge 4 Uredbe 1850/06/ES, ki so dovoljene v
standardizaciji hmeljnih ekstraktov.
(5) Če je treba zaprt delovni proces
proizvodnje hmeljnega ekstrakta s CO2 zaradi tehničnih razlogov prekiniti,
izvajalec, ki to delo opravlja po pooblastilu pooblaščene organizacije ob
prekinitvi zaplombira embalažo, ki vsebuje vmesni proizvod. Plombe lahko
ponovno odstrani le izvajalec.
(6) Vsebnost alfa-kislin v hmeljnih
proizvodih v skladu z drugim odstavkom 117. člena Uredbe 1234/07/ES ne sme biti
nižja od vsebnosti alfa-kislin v hmelju v storžkih, iz katerega so bili
pripravljeni.
23. člen
(prepakiranje pošiljke)
(1) Prepakiranje pošiljke opravi
izvajalec.
(2) Ne glede na določbo tretjega
odstavka 20. člena tega pravilnika, če prepakiranje vključuje le spremembo pakiranja,
brez priprave oziroma predelave hmelja, ponovno certificiranje vključuje le:
-      
plombiranje in označevanje novega pakiranja;
-      
spremembe iz prejšnje alineje na prvotnem certifikatu.
2. Hranjenje dokumentacije, cenik
certificiranja in ponovnega certificiranja ter posredovanje podatkov
24. člen
(hranjenje dokumentacije)
(1) Vsa opravila v postopku
certificiranja in ponovnega certificiranja pooblaščena organizacija, centri in
laboratorij vodijo v papirni in elektronski obliki. Pooblaščena organizacija v
elektronski obliki vodi zbirno evidenco o certificiranju in ponovnem
certificiranju. Ministrstvo za kmetijstvo, gozdarstvo in prehrano (v nadaljnjem
besedilu: ministrstvo) ima vpogled v zbirno evidenco o certificiranju in
ponovnem certificiranju.
(2) Elektronske zapise in
dokumentacijo, izdano v posameznih opravilih v postopku certificiranja in
ponovnega certificiranja, hranijo pooblaščena organizacija in centri 5 let.
(3) Laboratorij hrani poročilo in
njegov elektronski zapis 5 let.
25. člen
(cenik certificiranja in ponovnega
certificiranja)
(1) Ceno certificiranja in ponovnega
certificiranja določi minister z pogodbo.
(2) Stroške certificiranja oziroma
ponovnega certificiranja hmelja v celoti plača naročnik pooblaščeni
organizaciji.
26. člen
(posredovanje podatkov)
Pooblaščena organizacija Inštitutu za
hmeljarstvo in pivovarstvo Slovenije (v nadaljnjem besedilu: IHPS) za namen
vodenja evidence pridelka iz 38. člena tega pravilnika najkasneje v 24 urah po
izdaji certifikata za posamezno pošiljko posreduje elektronske zapise:
-      
podatkov iz deklaracij iz 9. člena tega pravilnika,
-      
tehtne liste iz 12. člena tega pravilnika,
-      
poročila iz 17. člena tega pravilnika,
-      
certifikate iz 18. člena tega pravilnika,
-      
vloge za ponovno certificiranje iz 20. člena tega pravilnika,
-      
tehtne liste in certifikate iz 20. člena tega pravilnika.
III. POGLAVJE 
Kontrolni postopek
27. člen
(izjeme)
Ne glede na določbo drugega odstavka 40.
člena tega pravilnika ni treba certificirati oziroma ponovno certificirati:
-      
hmelja, ki ga pridela pridelovalec, ki opravlja dejavnost pivovarstva in
ki ta hmelj kot hmelj v storžkih ali hmeljni proizvod uporabi v lastni
proizvodnji piva;
-      
hmeljnih proizvodov, ki jih centri, v skladu s pogodbo, sklenjeno med
njimi in pivovarjem, proizvedejo za pivovarja, pod pogojem, da pivovar tako
proizvedene hmeljne proizvode uporabi v lastni proizvodnji piva;
-      
hmelja in hmeljnih proizvodov v majhni embalaži, namenjeni prodaji
fizičnim osebam za osebno uporabo;
-      
proizvodov iz izomeriziranih hmeljnih proizvodov.
28. člen
(kontrolni postopek)
(1) Hmelj v storžkih ali hmeljne
proizvode iz prve alineje prejšnjega člena je treba potrditi v kontrolnem
postopku, ki vključuje:
-      
vložitev izjave o dejanskem pridelku hmelja po posameznih sortah, ki je
hkrati vloga za kontrolni postopek (v nadaljnjem besedilu: izjava o pridelku
hmelja);
-      
preveritev, če so hmeljišča vpisana v RKG;
-      
označevanje;
-      
izdajo potrdila o kontrolnem postopku (v nadaljnjem besedilu: potrdilo),
iz katerega morajo biti razvidni naslednji podatki: številka potrdila, številka
pogodbe med centrom in pivovarjem o pripravi ali predelavi hmelja, firma, sedež
in matična številka pivovarne, identifikacijska številka, firma ali ime in
priimek ter sedež ali naslov s hišno številko centra v katerem je bil hmelj
pripravljen ali predelan, opis proizvoda, bruto oziroma neto teža predelanega
proizvoda (v kilogramih, na eno decimalno mesto natančno).
(2) Izjavo o pridelku iz prejšnjega odstavka
vloži pridelovalec, ko hmelj pripelje v center, v katerem bo potekala priprava
ali predelava hmelja.
(3) Pridelovalec mora izjavo o
pridelku vložiti pri centru najkasneje do 15. novembra leta pridelave
hmelja.
(4) Center mora izjavo o pridelku najkasneje
naslednji delovni dan, po pošti, osebno ali v elektronski obliki, posredovati
pooblaščeni organizaciji.
(5) Pooblaščena organizacija izda
potrdilo v treh izvodih, od katerih enega obdrži pooblaščena organizacija, po
enega prejmeta pridelovalec in center.
(6) Embalaža, v kateri je pakiran
hmelj v storžkih ali hmeljni proizvodi, mora biti označena s številko potrdila.
Embalaža, v kateri je pakiran hmelj v storžkih ali hmeljni proizvodi in
potrdilo, morata biti označena tudi z navedbo: »Mešanica hmelja za lastno
uporabo, označevanje ni potrebno«.
(7) Če se hmelj pripravi ali predela v
pivovarni sami, pridelovalec izjavo o pridelku vloži pri pooblaščeni
organizaciji, označevanje in izdaja potrdila nista potrebna.
(8) Hmeljne proizvode iz druge alineje
prejšnjega člena je treba potrditi v kontrolnem postopku, ki vključuje:
-      
vložitev vloge za kontrolni postopek;
-      
označevanje;
-      
izdajo potrdila o kontrolnem postopku, iz katerega morajo biti razvidni
naslednji podatki:
a)      
številka potrdila,
b)      
številka pogodbe med centrom in pivovarjem o predelavi hmelja,
c)      
firma, sedež in matična številka pivovarne,
d)      
identifikacijska številka centra, firma ter sedež ali naslov s hišno
številko centra, v katerem je bil hmelj predelan,
e)      
opis proizvoda;
f)       
identifikacijske številke certifikatov, ki spremljajo hmelj ali hmeljne
proizvode uvožene v skladu s 40. členom tega pravilnika in ki so bili
uporabljeni v proizvodnji hmeljnega proizvoda, bruto in neto teža predelanega
proizvoda (v kilogramih, na eno decimalno mesto natančno).
(9) Center mora vlogo za kontrolni
postopek iz prejšnjega odstavka najkasneje naslednji delovni dan, po pošti, osebno
ali v elektronski obliki, posredovati pooblaščeni organizaciji.
(10) Pooblaščena organizacija izda
potrdilo v treh izvodih, od katerih enega obdrži pooblaščena organizacija, po
enega prejmeta pivovar in center.
(11) Embalaža, v kateri so pakirani
hmeljni proizvodi, mora biti označena s številko potrdila. Embalaža, v kateri
so pakirani hmeljni proizvodi, mora biti označena tudi z navedbo: »Mešanica
hmelja za lastno uporabo, označevanje ni potrebno«.
(12) Teža enote pakiranja za hmelj v
storžkih ali hmeljne proizvode iz tretje alineje prejšnjega člena ne sme
preseči teže, določene v tretjem odstavku 20. člena Uredbe 1850/06/ES.
(13) Enota pakiranja iz prejšnjega
odstavka mora biti označena z opisom proizvoda ter bruto in neto težo
proizvoda.
(14) Vsebino in obliko vloge za
kontrolni postopek ter vsebino in obliko potrdila določi pooblaščena
organizacija.
29. člen
(hranjenje dokumentacije)
(1) Vsa opravila v kontrolnem postopku
centri vodijo v papirni in elektronski obliki. Pooblaščena organizacija v
papirni in elektronski obliki vodi zbirno evidenco o kontrolnem postopku.
Ministrstvo ima vpogled v zbirno evidenco o kontrolnem postopku.
(2) Vso dokumentacijo izdano v
kontrolnem postopku hranijo centri in pooblaščena organizacija 5 let.
(3) Pooblaščena organizacija IHPS-ju
za namen vodenja evidence pridelka iz 38. člena tega pravilnika najkasneje v 24
urah posreduje elektronski zapis podatkov iz dokumentacije, izdane v kontrolnem
postopku.
IV. POGLAVJE
 CENTRI IN PROSTORI ZA SKLADIŠČENJE CERTIFICIRANEGA HMELJA V
STORŽKIH IN HMELJNIH PROIZVODOV
1. Centri
30. člen
(center)
Center je samostojni podjetnik ali pravna
oseba, ki upravlja s prostori, opremo in kadri za certificiranje in je v
evidenco centrov in evidenco pridelka vpisana kot center. Center lahko opravlja
tudi dejavnost priprave oziroma predelave hmelja, če izpolnjuje pogoje,
določene v tem pravilniku, in ima v evidenci centrov vpisano dejavnost priprave
oziroma predelave hmelja.
31. člen
(priznavanje centrov)
(1) Prosilec za priznanje centra (v
nadaljnjem besedilu: prosilec) pošlje vlogo za priznanje centra (v nadaljnjem
besedilu: vloga za priznanje) na pooblaščeno organizacijo. Tričlanska komisija
(v nadaljnjem besedilu: komisija), ki jo imenuje pooblaščena organizacija, v
roku petnajst dni od prejema vloge za priznanje opravi pregled prostorov in
opreme prosilca. Pooblaščena organizacija prizna center, če prosilec izpolnjuje
s tem pravilnikom določene pogoje za priznanje. Komisija o pregledu prostorov
in opreme prosilca sestavi zapisnik v treh izvodih, ki ga podpišejo člani
komisije in prosilec. Po en izvod obdržita pooblaščena organizacija in
prosilec. En izvod pooblaščena organizacija posreduje na inšpektorat.
(2) Vsebino in obliko vloge za
priznanje določi pooblaščena organizacija, ki v skladu z zakonom, ki ureja
kmetijstvo, vodi evidenco centrov. Vloga za priznanje mora vsebovati vsaj
naslednje podatke:
-      
firmo ali ime in priimek ter sedež ali naslov s hišno številko centra,
ki deluje kot center;
-      
matično številko poslovnega subjekta;
-      
KMG-MID, če je center hkrati tudi pridelovalec;
-      
opremljenost centra (sušilnica, obiralni stroj, briketirnica, naprava za
ekstrakcijo, prostor za skladiščenje, hladilnica, atestirana elektronska
tehtnica povezana z računalnikom, atestirana prenosna tehtnica in drugo),
vključno s kapaciteto opreme;
-      
dejavnost centra (pridelava hmelja, priprava hmelja, predelava hmelja,
trgovina s hmeljem, pivovar) in
-      
osebno ime izvajalcev iz 6. člena tega pravilnika.
(3) Center je dolžan pooblaščeni
organizaciji najkasneje v petnajstih dneh po nastali spremembi sporočiti vse
spremembe podatkov iz prejšnjega odstavka.
(4) Pooblaščena organizacija za
center, ki izpolnjuje s tem pravilnikom določene pogoje za priznanje, podatke
iz vloge in zapisnika o priznanju ali podatke iz prejšnje točke najkasneje v
24. urah posreduje IHPS, ki v skladu z zakonom, ki ureja kmetijstvo, vodi
evidenco centrov za certificiranje. Po vpisu v evidenco centrov IHPS centru
dodeli identifikacijsko številko in jo posreduje pooblaščeni organizaciji, ki
prosilcu izda potrdilo o priznanju centra (v nadaljnjem besedilu: potrdilo o
priznanju).
(5) Stroške pregleda prostorov in
opreme prosilca nosi prosilec.
32. člen
(rok za oddajo vloge in skrajni rok za
priznanje)
(1) Skrajni rok za oddajo vloge za
priznanje centra je 1. junij tistega leta, v katerem želi prosilec začeti
z opravljanjem dejavnosti certificiranja.
(2) Skrajni rok za izdajo potrdila o
priznanju je 25. julij tistega leta, v katerem želi prosilec začeti z
opravljanjem dejavnosti certificiranja.
33. člen
(pogoji za priznanje)
(1) Center izpolnjuje pogoje za
priznanje, če:
-      
v skladu s prvim odstavkom 6. člena tega pravilnika pooblaščeni
organizaciji predlaga primernega izvajalca;
-      
ima v skladu s 35. členom tega pravilnika ustrezen prostor za
skladiščenje hmelja;
-      
imajo prostori za certificiranje ustrezno osvetlitev, ki omogoča delo
kot pri dnevni svetlobi;
-      
ima atestirano elektronsko tehtnico, povezano z računalnikom, na katerem
se bodo elektronsko vodila opravila v postopku certificiranja in ponovnega
certificiranja;
-      
ima dostop do interneta na računalniku iz prejšnje alineje, ki se nahaja
v prostorih za certificiranje;
-      
ima ustrezno zmogljiv računalnik in ustrezno programsko opremo za
elektronsko vodenje opravil v postopku certificiranja in ponovnega
certificiranja ter vodenje elektronskih evidenc iz 24. člena tega pravilnika;
-      
ima čitalce črtnih kod;
-      
ima ustrezno uporabniško dovoljenje;
-      
ima ustrezno dovoljenje za opravljanje dejavnosti;
-      
želi opravljati dejavnost priprava oziroma predelava hmelja in
izpolnjuje pogoje iz 22. člena tega pravilnika;
-      
ima poseben ločen, zatemnjen, hladen prostor za shranjevanje kontrolnih
vzorcev. Velikost prostora mora ustrezati količini vzorcev certificiranega
hmelja v storžkih;
-      
izpolnjuje pogoje iz 22. člena Uredbe 1850/06/ES.
(2) Ne glede na določbe prejšnjega
odstavka center, ki izvaja certificiranje izključno v skladu s četrtim in
sedmim odstavkom 4. člena tega pravilnika, izpolnjuje pogoje za priznanje, če:
-      
v skladu s prvim odstavkom 6. člena tega pravilnika pooblaščena
organizaciji predlaga primernega izvajalca;
-      
ima atestirano elektronsko tehtnico, povezano z računalnikom, na katerem
se bodo elektronsko vodila opravila v postopku certificiranja in ponovnega
certificiranja;
-      
ima dostop do interneta na računalniku iz prejšnje alineje;
-      
ima ustrezno zmogljiv računalnik in ustrezno programsko opremo za
elektronsko vodenje opravil v postopku certificiranja ter vodenje elektronskih
evidenc iz 24. člena tega pravilnika;
-      
ima čitalce črtnih kod;
-      
ima ustrezno dovoljenje za opravljanje dejavnosti;
-      
ima poseben ločen, zatemnjen, hladen prostor za shranjevanje kontrolnih
vzorcev. Velikost prostora mora ustrezati količini vzorcev certificiranega
hmelja v storžkih;
-      
izpolnjuje pogoje iz 22. člena Uredbe 1850/06/ES.
2. Prostori za skladiščenje
34. člen
(prostori za skladiščenje)
Prostori za skladiščenje so samo za hmelj
namenjeni ločeni, zaprti prostori, ki morajo:
-      
biti po velikosti usklajeni s količino hmelja v storžkih in hmeljnih
proizvodov, ki se skladiščijo;
-      
biti iz trdnega materiala;
-      
imeti morajo lesena tla ali tla iz drugih materialov, ki onemogočajo
prekomerno vlažnost;
-      
imeti urejeno zračenje, ki onemogoča dostop prekomerne vlage iz okolja;
-      
biti brez oken ali z okni, ki ne prepuščajo neposredne sončne svetlobe;
-      
zagotavljati stalno vlažnost zraka, ki ne sme presegati 70% relativne
zračne vlage.
V. POGLAVJE
EVIDENCA CENTROV IN EVIDENCA PRIDELKA
35. člen
(vzpostavitev evidence centrov)
(1) Evidenco centrov vzpostavi ministrstvo
in vodi IHPS na podlagi odobrenih vlog za priznanje, zapisnikov o pregledu
prostorov in opreme in potrdil o priznanju iz 30. člena tega pravilnika ter
potrdil o preklicu priznanja iz 34. člena tega pravilnika.
(2) Ob vpisu v evidenco centrov dodeli
IHPS centru identifikacijsko številko, ki jo najkasneje v 24 urah sporoči
pooblaščeni organizaciji.
(3) Evidenco se vodi na enoten način,
v papirni in računalniški obliki.
36. člen
(vsebina evidence centrov)
(1) V evidenci centrov se za posamezen
center vodijo podatki v skladu s 149. členom Zakona o kmetijstvu (Uradni list
RS, št. 45/08).
(2) Glede opremljenosti centra se
vodijo podatki o sušilnici, obiralnem stroju, briketirnici, napravi za
ekstrakcijo, prostoru za skladiščenje, hladilnici, atestirani elektronski
tehtnici povezani z računalnikom, atestirani prenosni tehtnici in drugo,
vključno s kapaciteto opreme.
(3) Glede dejavnosti centra se vodijo
podatki o pridelavi hmelja, pripravi hmelja, predelavi hmelja, trgovini s
hmeljem in pivovarju.
37. člen
(vzpostavitev evidence pridelka)
(1) Evidenco pridelka vzpostavi
ministrstvo in vodi IHPS na podlagi deklaracij iz 9. člena tega pravilnika,
tehtnih listov iz 12. člena tega pravilnika, poročil o preskusu iz 17. člena
tega pravilnika, certifikatov iz 18. člena tega pravilnika, vlog za ponovno
certificiranje, tehtnih listov in certifikatov iz 20. člena tega
pravilnika.
(2) Evidenco se vodi na enoten način,
v papirni in elektronski obliki.
38. člen
(vsebina evidence pridelka)
V evidenci pridelka se vodijo podatki v
skladu s 150. členom Zakona o kmetijstvu (Uradni list RS, št. 45/08).
VI. POGLAVJE
PROMET S HMELJEM
39. člen
(promet s hmeljem)
(1) Hmelj je lahko v prometu v
storžkih ali kot hmeljni proizvod.
(2) Hmelj, pridelan na pridelovalnem
območju Republike Slovenije, je lahko v prometu le, če je certificiran v skladu
s tem pravilnikom. Hmelj, pridelan izven pridelovalnega območja Republike
Slovenije, je lahko v prometu na območju Republike Slovenije le, če je v skladu
z Uredbo 3076/78/EGS, Uredbo 1234/07/ES in Uredbo 1850/06/ES.
(3) Ne glede na določbo prejšnjega
odstavka je lahko v prometu tudi hmelj, pridelan v Republiki Sloveniji, ki ga
pooblaščena organizacija ni certificirala, ker ni dosegel ustrezne minimalne
kakovosti. Za ta hmelj pooblaščena organizacija na izrecno željo kupca hmelja
lahko izda pisno potrdilo, da je bil hmelj pridelan v Republiki Sloveniji,
vendar ne izpolnjuje minimalnih kakovostnih zahtev.
(4) Mešanje hmelja, certificiranega v
skladu s tem pravilnikom, v skladu z Uredbo 1234/07/ES in Uredbo 1850/06/ES, s
hmeljem, ki ni certificiran, in mešanje hmelja, uvoženega v skladu z Uredbo
3076/78/EGS, s hmeljem, ki ni certificiran, ni dovoljeno.
40. člen
(skladiščenje certificiranega hmelja v
storžkih)
Do prve prodaje hmelja se certificirani
hmelj v storžkih lahko skladišči le v prostorih za skladiščenje hmelja, ki ustrezajo
zahtevam iz 35. člena tega pravilnika.
41. člen
(delitev pošiljke certificiranega hmelja)
V primeru prodaje dela pošiljke
certificiranega hmelja mora hmelj v prometu spremljati dokumentacija iz 8. in 15. člena Uredbe 1850/06/ES in kopija certifikata za to pošiljko.
VII. POGLAVJE
TEHNIČNI IN ORGANIZACIJSKI POGOJI TER POSTOPEK ZA DOLOČITEV
POOBLAŠČENE ORGANIZACIJE
42. člen
(tehnični in organizacijski pogoji ter
postopek za določitev pooblaščene organizacije)
(1) Pooblaščena organizacija mora
najpozneje do 1. junija tistega leta, v katerem želi začeti opravljati
dejavnost pooblaščene organizacije, vložiti vlogo na ministrstvo in dokazila o
izpolnjevanju pogojev, da:
-      
je javni zavod, ki opravlja dejavnosti s področja kmetijstva;
-      
opravlja raziskovalno in strokovno delo na področju hmeljarstva;
-      
pripravlja oceno letnika vsaj zadnja štiri leta na podlagi
reprezentativnih vzorcev;
-      
ima za namene certificiranja zaposleno osebo z najmanj univerzitetno
izobrazbo kmetijske smeri, ki ima vsaj deset let izkušenj s certificiranjem v
skladu z zakonodajo Evropske unije;
-      
ima ustrezno opremo za izdelavo plomb iz 11. člena tega pravilnika;
-      
ima ustrezno opremo za hranjenje dokumentacije iz 24. in 28. člena tega pravilnika;
-      
razpolaga s kadri za letno izobraževanje s preizkusom znanja in
potrjevanje izvajalcev certificiranja iz 6. člena tega pravilnika in ima
najmanj pet let izkušenj z izvajanjem teh nalog.
(2) Vloga iz prejšnjega odstavka
obsega:
-      
»Priročnik o izvajanju Pravilnika o certificiranju pridelka hmelja in
prometu s hmeljem, Uredbe 1234/07/ES, Uredbe 1850/06/ES in Uredbe 3076/78/EGS«,
v katerem pooblaščena organizacija iz prejšnjega odstavka podrobno predstavi
postopkovnike in listine za izvajanje certificiranja, ponovnega certificiranja
in kontrolnega postopka, postopkovnike, listine in pogoje za imenovanje
izvajalcev, postopkovnike za hranjenje dokumentacije ter postopkovnike in
listine za priznavanje centrov in opravljanje dodatne kontrole centrov ter
izpolnjevanja pogojev za priznanje centrov;
-      
podroben stroškovnik certificiranja, ponovnega certificiranja in
kontrolnega postopka, vključno s stroški, ki jih imajo naročniki in centri po
tem pravilniku.
(3) Če pooblaščena organizacija
izpolnjuje pogoje iz prvega odstavka tega člena in predloži ustrezen priročnik
in stroškovnik iz prejšnjega člena, ji minister z odločbo dodeli javno
pooblastilo.
(4) Če pooblaščena organizacija ne
izpolnjuje več predpisanih pogojev ali če ravna v nasprotju s tem pravilnikom,
Uredbo 1234/07/ES, Uredbo 1850/06/ES in Uredbo 3076/78/EGS, minister z odločbo
prekliče javno pooblastilo.

Priloga
1: Seznam sort hmelja, sinonimov sort hmelja ali okrajšav za sinonime

Pravilnik o certificiranju pridelka hmelja in
prometu s hmeljem (Uradni list RS, št. 98/08)
vsebuje naslednje prehodne in končno določbo:
»VIII. POGLAVJE
PREHODNE DOLOČBE IN KONČNA DOLOČBA
43. člen
(prehodne
določbe)
(1) Ne glede na določbe tega
pravilnika je do imenovanja pooblaščene organizacije s strani ministra
pooblaščena organizacija IHPS.
(2) Ne glede na določbe prvega
odstavka 43. člena tega pravilnika pooblaščena organizacija, ki želi opravljati
dejavnost pooblaščene organizacije za letnik hmelja 2008 mora najkasneje 30 dni
po objavi pravilnika vložiti vlogo na ministrstvo in dokazila o izpolnjevanju
pogojev.
(3) Centri, ki so priznani v skladu s
Pravilnikom o certificiranju pridelka hmelja in prometu s hmeljem (Uradni list
RS, št. 90/04, 57/05, 78/05, 97/06 in 79/07), morajo pogoje iz 32. člena tega
pravilnika izpolnjevati najpozneje v treh mesecih po uveljavitvi pravilnika.
(4) Z dnem uveljavitve tega pravilnika
preneha veljati Pravilnik o certificiranju pridelka hmelja in prometu s hmeljem
(Uradni list RS, št. 90/04, 57/05, 78/05, 97/06 in 79/07).
44. člen
(končna
določba)
Ta pravilnik začne
veljati naslednji dan po objavi v Uradnem listu Republike Slovenije.«.

Pravilnik o spremembah Pravilnika o
certificiranju pridelka hmelja in prometu s hmeljem (Uradni list RS, št. 63/10) vsebuje naslednjo končno določbo:
»5. člen
(začetek
veljavnosti)
Ta pravilnik začne veljati petnajsti dan po
objavi v Uradnem listu Republike Slovenije.«.