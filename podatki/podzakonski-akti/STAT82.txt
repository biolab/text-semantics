I. SPLOŠNA DOLOČILA
1. člen
Univerza na Primorskem (v nadaljnjem
besedilu: univerza) je pravna oseba v statusnopravni obliki javnega zavoda in je
avtonomni izobraževalni, znanstveno-raziskovalni in umetniški visokošolski
zavod s posebnim položajem.
Univerzo sestavljajo članice in pridružene
članice.
Ustanoviteljica univerze je Republika
Slovenija.
2. člen
Univerza na Primorskem uresničuje svoje
poslanstvo z izobraževalnim, znanstveno-raziskovalnim, strokovnim in umetniškim
delom in tako sprejema odgovornost za skladen razvoj Slovenije v regiji, v
Evropi in v svetu. Njeno delovanje usmerjajo nacionalni program visokega
šolstva, nacionalni raziskovalno-razvojni program, strateški dokumenti
Republike Slovenije ter smernice razvoja enotnega evropskega visokošolskega in
raziskovalnega prostora.
3. člen
Univerza je pri izvajanju svoje dejavnosti
avtonomna.
Univerza uresničuje svojo avtonomijo s tem,
da v skladu z načeli o svobodi raziskovanja, umetniškega ustvarjanja in
posredovanja znanja s svojim izobraževalnim, znanstveno-raziskovalnim ter umetniškim
delom in z zagotavljanjem avtonomije visokošolskega učitelja oziroma znanstvenega delavca samostojno:
-      
oblikuje poslanstvo, strategijo in vizijo
svojega razvoja,
-      
določa pravila svojega organiziranja in
delovanja,
-       oblikuje študijske in znanstveno-raziskovalne
programe in določa način njihovega izvajanja,
-      
odloča o zaposlovanju in izvolitvah v nazive
visokošolskih učiteljev in
sodelavcev ter raziskovalcev in o merilih za izvolitve v nazive,
-      
voli, imenuje in odpokliče organe v skladu s
statutom in drugimi akti,
-      
upravlja in razpolaga s premoženjem, ki ga
uporablja za opravljanje svoje dejavnosti, v skladu z namenom, za katerega je
bilo pridobljeno,
-      
podeljuje strokovne in znanstvene naslove
oziroma nazive v skladu z zakonom in podzakonskimi akti ter podeljuje častni
doktorat in naziv zaslužni profesor,
-      
spodbuja sodelovanje med študentsko skupnostjo
in univerzo,
-      
opravlja druge naloge v zvezi s svojim
poslanstvom.
4. člen
Na univerzi ni dovoljeno delovanje
političnih strank.
Pripadniki policije, varnostnih služb in
oboroženih sil ne smejo nepovabljeni vstopiti v prostore univerze.
5. člen
V statutu uporabljeni izrazi, zapisani v
moški slovnični obliki, so uporabljeni kot nevtralni za moške in ženske.
6. člen
Univerza ima žig okrogle oblike: v sredini
leži grb Republike Slovenije, po obodu pa je izpisano ime univerze v slovenskem
in italijanskem jeziku.
Univerza uporablja v slavnostne namene
tudi žig v slepem tisku (pečat).
Žigi članic so enake oblike in vsebine kot
žig univerze, le da vsebujejo še ime članice v slovenskem in italijanskem
jeziku.
7. člen
Univerza ima svoj znak, zastavo, simbol,
himno in celostno podobo univerze. Njihova uporaba je pravica in dolžnost
univerze in članic. Članice uporabljajo znak univerze na vseh listinah,
publikacijah in pri vseh tiskanih in elektronskih objavah, s soglasjem univerze
pa tudi druge pravne in fizične osebe.
Geometrijska, likovna in barvna pravila za
oblikovanje znaka, zastave, simbola in drugih sestavin celostne podobe univerze
in članic ter način, pravico in pogoje uporabe znaka, zastave, simbola in himne
ter drugih sestavin celostne podobe univerze in članic se uredi s pravilnikom,
ki ga sprejme senat univerze.
Znak je sestavljen iz prepletenih inicialk
»UP« in dvojezičnega polkrožnega napisa Univerza na Primorskem – Università del
Litorale.
Zastava je modro-sive barve in ima v
spodnjem delu znak UP z dvojezičnega polkrožnega napisa Univerza na Primorskem –
Università del Litorale.
Simbol ima obliko morskega konjička.
Univerza ima Dan univerze in Rektorjev dan.
Dan univerze je 17. marec, dan, ko je
bila leta 2003 univerza vpisana v sodni register. Na Dan univerze oziroma v okviru obeleževanja tega dne se praviloma izvede Slovesna
akademija s podelitvijo
priznanj Univerze na Primorskem.
Rektorjev dan je pedagoškega procesa prost
dan. Na Rektorjev dan se v sodelovanju z organizacijami študentov univerze
organizirajo športne, kulturne in druge prireditve. Določi
se ga s študijskim koledarjem.
II. STATUSNA DOLOČILA
1. Univerza, članice in pridružene članice
Univerza
8. člen
Ime univerze je: Univerza na Primorskem
Skrajšano ime: UP
Ime v italijanskem jeziku: Università
del Litorale
Prevod imena v angleški
jezik: University of Primorska
Sedež: Koper, Titov trg 4.
9. člen
V okviru univerze se ustanovijo fakultete,
umetniške akademije, visoke strokovne šole ter raziskovalni in drugi zavodi (v
nadaljnjem besedilu: članice univerze).
V univerzo se lahko kot pridružene članice
vključijo samostojni visokošolski in drugi zavodi.
Članice univerze imajo pravice in
obveznosti, določene z veljavno zakonodajo, aktom o ustanovitvi univerze in s
tem statutom.
Članice
10. člen
Univerza ima naslednje članice:
Fakultete:
Univerza na Primorskem
Fakulteta za humanistične
študije
Skrajšano ime: UP FHŠ
Ime v italijanskem jeziku:
Università del Litorale, Facoltà di Studi Umanistici
Sedež: Koper, Titov trg 5
Univerza na Primorskem
Fakulteta za management
Skrajšano ime: UP FM
Ime v italijanskem jeziku:
Università del Litorale, Facoltà di Management
Sedež: Koper, Izolska vrata 2
Univerza na Primorskem
Fakulteta za matematiko,
naravoslovje in informacijske tehnologije
Skrajšano ime: UP FAMNIT
Ime v italijanskem jeziku:
Università del Litorale, Facoltà di Scienze Matematiche, Naturali e Tecnologie
Informatiche
Sedež: Koper, Glagoljaška 8
Univerza na Primorskem
Fakulteta za turistične
študije – Turistica
Skrajšano ime: UP FTŠ
Turistica
Ime v italijanskem jeziku:
Università del Litorale, Facoltà di Studi per il Turismo – Turistica
Sedež: Portorož, Obala 11 a
Univerza na Primorskem
Fakulteta za vede o zdravju
Skrajšano ime: UP FVZ
Ime v italijanskem jeziku:
Università del Litorale, Facoltà di Scienze della Salute
Sedež: Izola, Polje 42
Univerza na Primorskem
Pedagoška fakulteta
Skrajšano ime: UP PEF
Ime v italijanskem jeziku:
Università del Litorale, Facoltà di Studi Educativi
Sedež: Koper, Cankarjeva 5
raziskovalni zavod:
Univerza na Primorskem
Inštitut Andrej Marušič
Skrajšano ime: UP IAM
Ime v italijanskem jeziku:
Università del Litorale, Istituto Andrej Marušič
Sedež: Koper, Muzejski trg
2
druga zavoda:
Univerza na Primorskem
Študentski domovi
Skrajšano ime: UP ŠD
Ime v italijanskem jeziku:
Università del Litorale, Case dello studente
Sedež: Koper, Ankaranska 7
Univerza na Primorskem
Univerzitetna knjižnica
Skrajšano ime: UP UK
Ime v italijanskem jeziku:
Università del Litorale, Biblioteca Universitaria
Sedež: Koper, Titov trg 5.
10.a člen
Študijska področja, razvrščena v skladu z
uredbo, ki ureja uvedbo in uporabo klasifikacijskega sistema izobraževanja in
usposabljanja, so na posameznih članicah:
-      
Fakulteta za humanistične študije: 01
Izobraževalne znanosti in izobraževanje učiteljev, 02 Umetnost in humanistika,
03 Družbene vede, novinarstvo in informacijska znanost;
-      
Fakulteta za management: 03 Družbene vede,
novinarstvo in informacijska znanost, 04 Poslovne in upravne vede, pravo;
-      
Fakulteta za matematiko, naravoslovje in
informacijske tehnologije: 03 Družbene vede, novinarstvo in informacijska
znanost, 05 Naravoslovje, matematika in statistika, 06 Informacijske in
komunikacijske tehnologije (IKT), 07 Tehnika, proizvodne tehnologije in
gradbeništvo, 08 Kmetijstvo, gozdarstvo, ribištvo in veterinarstvo, 10
Transport, varnost, gostinstvo in turizem, osebne storitve;
-      
Fakulteta za turistične študije – Turistica: 10
Transport, varnost, gostinstvo in turizem, osebne storitve;
-      
Fakulteta za vede o zdravju: 01 Izobraževalne
znanosti in izobraževanje učiteljev 05 Naravoslovje, matematika in statistika,
09 Zdravstvo in socialna varnost, 10 Transport, varnost, gostinstvo in turizem,
osebne storitve;
-      
Pedagoška fakulteta: 01 Izobraževalne znanosti
in izobraževanje učiteljev, 02 Umetnost in humanistika;
11. člen
(črtan)
2. Ustanavljanje in vključevanje članic in
pridruženih članic ter prenehanje članstva
12. člen
Ob izpolnjevanju pogojev, ki jih določata
zakon, ki ureja področje visokega šolstva, in ta statut, se lahko v okviru
univerze kot nove članice ustanovijo fakultete, umetniške akademije, visoke
strokovne šole in raziskovalni ter drugi zavodi. V univerzo se lahko kot
članice vključijo tudi obstoječe fakultete, umetniške akademije, raziskovalni
zavodi oziroma visoke strokovne šole.
13. člen
Izpolnjevanje pogojev za opravljanje
dejavnosti članice preverja posebna komisija senata univerze po postopkih
notranje evalvacije in samoevalvacije v skladu s pravilnikom, ki ga sprejme
senat univerze.
14. člen
O ustanovitvi nove članice, vključitvi nove
članice in vključitvi pridružene članice v univerzo odloča po predhodnem
soglasju upravnega odbora univerze senat univerze z dvotretjinsko večino glasov
vseh članov s sklepom. S sklepom se določi ime, sedež, statusna oblika in
organiziranost nove ali vključene članice.
Članica je vključena v univerzo oziroma
ustanovljena z dnem spremembe Odloka o ustanovitvi Univerze na Primorskem,
pridružena članica pa je vključena v univerzo z dnem sklenitve pogodbe o
pridruženem članstvu med univerzo in pridruženo članico.
15. člen
Članstvo v univerzi lahko preneha:
-      
če izobraževalna ali raziskovalna dejavnost
članice v celoti izpade iz nacionalnega programa visokega šolstva ali iz
nacionalnega raziskovalno-razvojnega programa,
-      
če članica ne izpolnjuje več pogojev za
izvajanje izobraževalne in raziskovalne dejavnosti,
-      
če njeno delo ne ustreza univerzitetnim
standardom kakovosti, kar ugotovi senat univerze s posebnim sklepom,
-      
z razdružitvijo ali spojitvijo članic,
pridružitvijo k drugi članici ali k več obstoječim članicam,
-      
če senat univerze potrdi prenehanje članstva na
predlog same članice.
O prenehanju članstva sklepa po predhodnem
soglasju upravnega odbora senat univerze z dvotretjinsko večino glasov vseh članov. Sklep z obrazložitvijo
univerza posreduje ustanovitelju.
16. člen
Visokošolski in drugi zavod, ki želi
postati pridružena članica univerze, mora biti finančno samostojen in
neodvisen, mora imeti prostore in opremo za izvajanje svojega programa, imeti
kader, ki ustreza zahtevam univerze, mora izvajati dejavnosti, ki jih ne izvaja
nobena od članic univerze, visokošolski zavod pa mora imeti akreditiran vsaj en
študijski program.
17. člen
Pridružena članica sme:
-      
uporabljati informacijski in knjižnični sistem
univerze,
-      
po posebnem dogovoru uporabljati raziskovalno
opremo univerze pri izvajanju skupnih raziskovalnih projektov s članico
univerze,
-      
sodelovati pri izvajanju izobraževalnega,
raziskovalnega in umetniškega programa članic,
-      
na univerzi izvoliti v naziv svoje visokošolske
učitelje in sodelavce ter
raziskovalce.
18. člen
Pravice in obveznosti med univerzo in
pridruženo članico se uredijo s posebno pogodbo. Pridružena članica uporablja
ime Univerza na Primorskem v primerih, določenih s pogodbo o pridruženem
članstvu.
19. člen
O prenehanju pridruženega članstva odloča,
senat univerze z dvotretjinsko večino glasov vseh članov senata, po predhodnem
soglasju upravnega odbora univerze. Sklep mora biti obrazložen.
3. Dejavnost univerze in članic ter skupne
naloge univerze
20. člen
Univerza zagotavlja razvoj znanosti,
strokovnosti in umetnosti ter prek svojih članic v izobraževalnem procesu
posreduje spoznanja z več znanstvenih oziroma umetniških področij ali
disciplin.
Dejavnosti univerze in članic so določene v
prilogi, ki je sestavni del tega statuta.
Univerza lahko neposredno organizira
izvajanje študijskih in znanstveno-raziskovalnih interdisciplinarnih programov.
Univerza ali članica, ki opravlja
dejavnost, za katero je potrebno javno pooblastilo, opravlja to dejavnost v
okviru tega pooblastila.
21. člen
Članice izvajajo nacionalni program
visokega šolstva in nacionalni raziskovalno-razvojni program ter opravljajo
druge dejavnosti, navedene v prilogi, ki je sestavni del statuta.
Za izvajanje nacionalnih programov iz
prvega odstavka tega člena, za katero zagotavlja sredstva Republika Slovenija,
zaposluje univerza izobraževalno, izobraževalno-raziskovalno, raziskovalno in
drugo osebje v skladu s sistemizacijo delovnih mest na univerzi.
22. člen
Članice izvajajo nacionalni program
visokega šolstva in nacionalni raziskovalno-razvojni program po načelu
avtonomije stroke v skladu z registriranimi dejavnostmi posameznih članic.
Študijske programe ter raziskovalne
programe in projekte lahko izvaja več članic skupaj. Način izvajanja in delitev
sredstev se uredi s sporazumom med članicami, ki ga s sklepom potrdi rektor.
22.a člen
Članica Univerza na Primorskem, Študentski
domovi (v nadaljnjem besedilu: Študentski domovi) opravlja dejavnost dijaških, študentskih
domov in internatov ter zagotavlja nastanitev ostalih udeležencev v
izobraževalno-raziskovalnem procesu Univerze na Primorskem.
23. člen
Za izvajanje nacionalnega programa visokega
šolstva in nacionalnega raziskovalno-razvojnega programa pridobivajo članice sredstva
prek računa univerze v skladu z veljavnimi predpisi in v okviru sprejetega
finančnega načrta.
V skladu z veljavnimi predpisi se za
izvajanje skupnih nalog univerze zagotavljajo namenska sredstva, s katerimi v
skladu s finančnim načrtom gospodari rektorat univerze. Delež sredstev, ki jih posamezna članica prispeva za izvajanje skupnih nalog, ki jih izvaja rektorat, se določi z merili, ki urejajo razporejanje
javnih in drugih sredstev za
financiranje dejavnosti univerze. Merila ob predhodnem soglasju kolegija dekanov in direktorjev sprejme upravni odbor univerze. Ta sredstva omogočajo uresničevanje skupnih nalog na naslednjih
področjih:
-      
izobraževanje,
-      
znanstveno-raziskovalno in umetniško delo,
-      
meduniverzitetno in mednarodno sodelovanje,
-      
knjižnična dejavnost,
-      
organiziranje in izvedba univerzitetnega športa,
-      
finance in računovodstvo,
-      
kadrovsko, splošno in pravno področje,
-      
izvajanje in vodenje investicij in
investicijskega vzdrževanja univerze ter upravljanje premoženja,
-      
razvoj in vzdrževanje računalniške infrastrukture
ter nadzor nad delovanjem informacijskega sistema,
-      
notranji nadzor nad izvajanjem vseh dejavnosti
univerze in članic,
-      
spremljanje in zagotavljanje kakovosti
delovanja univerze,
-      
izvajanje skrbniške funkcije organov univerze
in njihovih delovnih teles,
-      
protokol in promocija ter uresničevanje drugih
nalog, ki se opredelijo kot
skupne naloge na podlagi letnega programa dela.
4. Pravice, obveznosti in odgovornosti
univerze in njenih članic v pravnem prometu
24. člen
Univerza nastopa v pravnem prometu v svojem
imenu in za svoj račun.
Članice lahko v
skladu z Zakonom o visokem šolstvu in Odlokom o ustanovitvi Univerze na Primorskem samostojno v svojem imenu in za svoj račun na študijskih in
raziskovalnih področjih opravljajo izobraževalno, raziskovalno, strokovno,
razvojno, svetovalno in umetniško dejavnost ter druge s tem povezane
dejavnosti, kadar pri tem ne gre za izvajanje nacionalnega programa visokega šolstva
in nacionalnega raziskovalnega in razvojnega programa.
Članice opravljajo dejavnosti iz prejšnjega
odstavka tega člena tako, da ne ovirajo dejavnosti, ki je javna služba.
Članice zagotovijo nadomestilo stroškov,
nastalih pri izvajanju teh dejavnosti. Evidenca stroškov in sredstev ter
premoženja pridobljenega iz dejavnosti drugega odstavka tega člena se
izkazujejo v ločenih evidencah.
Pooblastilo za samostojno sklepanje pravnih
poslov v okviru dejavnosti iz drugega odstavka tega člena ne obsega sklepanja
pogodb o zaposlitvi ter pogodb, s katerimi se razpolaga z lastninsko in drugimi
stvarnimi pravicami na nepremičninah.
Razmerje med univerzo in članicami,
povezano z dejavnostmi iz drugega odstavka tega člena, se uredi s posebnim
aktom, ki ga sprejme upravni odbor univerze.
25. člen
Univerza odgovarja za obveznosti iz svoje
dejavnosti z vsem svojim premoženjem.
Za obveznosti članice, ki nastanejo z
opravljanjem dejavnosti iz 24. člena tega statuta in 7. člena Odloka o ustanovitvi Univerze na Primorskem, odgovarja članica z
vsem svojim premoženjem.
26. člen
Članice univerze imajo svoje podračune.
III. UPRAVLJANJE IN ORGANIZIRANOST UNIVERZE
1. Organi univerze
27. člen
Organi univerze so:
-      
rektor,
-      
senat,
-      
upravni odbor,
-      
študentski svet.
27.a člen
Delo organov univerze in članic je javno.
Javnost dela se zagotavlja z obveščanjem
javnosti o delu organov univerze in članic ter na druge načine, ki jih določajo
akti o poslovanju organov in članic univerze. Javnosti niso dostopni dokumenti
in gradivo organov univerze in članic, ki so skladno z zakonom ali s sklepom
pristojnega organa univerze in članic določeni kot akti zaupne narave.
O vseh odločitvah organi univerze in članic
odločajo javno, če ni z zakonom, statutom univerze oziroma pravili članice
določeno tajno glasovanje. Posamezni organ lahko sprejme sklep, da bo o
določenih zadevah odločal tajno.
1.1 Rektor
28. člen
Rektor vodi, zastopa in predstavlja
univerzo, s tem da:
-      
skrbi in odgovarja za zakonitost dela univerze
in za izvrševanje njenih obveznosti, določenih z zakonom in drugimi predpisi
ter splošnimi akti univerze,
-      
podpisuje listine univerze in pogodbe, ki jih
sklepa univerza,
-      
usklajuje izobraževalno,
znanstveno-raziskovalno oziroma umetniško in drugo delo članic univerze pri
izvajanju nacionalnega programa visokega šolstva in nacionalnega
raziskovalno-razvojnega programa,
-      
s soglasjem senata univerze sprejema merila o
kakovosti univerze, študijskih programov, znanstvenoraziskovalnega, umetniškega
ter strokovnega dela in je pristojen za spremljanje, ugotavljanje in
zagotavljanje kakovosti (samoevalvacija univerze),
-      
s soglasjem senata univerze imenuje in razrešuje
prorektorje,
-      
na predlog znanstvenega sveta članice imenuje
direktorja članice,
-      
na podlagi volitev imenuje dekana,
-      
na predlog dekana oziroma direktorja članice
odloča o sklenitvi in prenehanju delovnega razmerja, o delovnih pogojih
delavcev zaradi opravljanja javne službe in o soglasjih za njihovo delo pri
drugem delodajalcu,
-      
promovira doktorje znanosti,
-      
podeljuje nagrade in priznanja univerze, o
katerih odloči senat,
-      
poroča o delu univerze senatu, upravnemu odboru
in ustanovitelju,
-      
izda sklep o razpisu in izvedbi volitev članov
senata in upravnega odbora univerze,
-      
sprejema akt o organiziranosti univerze, ki
vključuje tudi sistemizacijo
delovnih mest,
-      
predstavlja, sklicuje in vodi seje senata ter
je član senata po položaju,
-      
podpiše in objavi splošne akte univerze, ki se
objavijo na spletnih straneh,
-      
predlaga senatu in upravnemu odboru v sprejem
splošne in druge akte iz njune pristojnosti,
-      
skrbi za izvajanje odločitev senata in
upravnega odbora,
-      
sprejema pravilnike in druge akte univerze, če
ni določeno, da jih sprejemata senat in upravni odbor,
-      
določa programe delovanja za posamezna področja
v skladu z zakoni in drugimi splošnimi akti,
-      
vodi in usklajuje delo rektorata univerze,
-      
skrbi za upravljanje z nepremičninami v lasti
univerze,
-      
skrbi za izvrševanje letnega programa dela
univerze,
-      
odloča o pridobitvi in odtujitvi premičnega
premoženja do višine zneska določenega z letnim programom dela univerze,
-      
imenuje in razrešuje glavnega tajnika univerze,
-      
imenuje in razrešuje pomočnike rektorja za določena področja,
-      
podpisuje zavodsko kolektivno pogodbo,
-      
sprejema pravilnik o povračilu stroškov v zvezi
z delom članov organov univerze in njihovih delovnih teles,
-      
imenuje in razrešuje pomočnike rektorja,
-      
zadrži uveljavitev ali izvajanje akta, ki ga je
sprejel drug organ, če je
sprejet v nasprotju z zakonom, statutom univerze ali drugim splošnim aktom oziroma drugim predpisom; če organ na zahtevo rektorja v določenem roku ne
odpravi protipravnosti v
aktu, ga rektor ne podpiše, ga razveljavi ali odpravi. V primerih, ko gre za splošne akte univerze, pa
rektor sproži postopek v
skladu z ustavo in zakoni,
-      
vodi in odloča o disciplinski odgovornosti ter
izvršuje disciplinske ukrepe zaradi kršitev pogodbenih in drugih obveznosti iz
delovnega razmerja; za vodenje disciplinskega postopka lahko imenuje
disciplinsko komisijo,
-      
opravlja druge naloge v skladu z zakonom, tem
statutom in drugimi splošnimi akti univerze.
Rektor lahko za opravljanje posameznih
opravil iz prvega odstavka
tega člena s pisnim pooblastilom pooblasti prorektorja ali glavnega tajnika univerze.
Rektor lahko za izvrševanje nalog iz svoje
pristojnosti, ki se nanašajo na izvajanje dejavnosti članic, pooblasti dekane
in direktorje članic univerze.
Rektor lahko v posameznih primerih za
zastopanje in predstavljanje
univerze pisno pooblasti tudi druge osebe.
29. člen
Odsotnega rektorja nadomešča eden od
prorektorjev, ki ga določi rektor s pisnim pooblastilom.
Prorektor, ki nadomešča rektorja, ima v
času rektorjeve odsotnosti pri vodenju tekočih zadev pravice in dolžnosti v
okviru obsega pooblastila.
V primeru njegove odsotnosti ali
zadržanosti ga nadomešča tisti prorektor, ki ga določi rektor, če ga ne določi,
pa najstarejši prorektor. V času nadomeščanja opravlja prorektor tekoče naloge
iz pristojnosti rektorja in tiste naloge, za katere ga rektor pooblasti.
Kadar nastopijo razlogi, da tako rektor kot
prorektorji ne morejo opravljati svoje funkcije, nadomešča rektorja član
senata, ki ga določi rektor, če ga ne določi, pa najstarejši član senata. V
času nadomeščanja opravlja član senata tekoče naloge iz pristojnosti rektorja.
29.a člen
Rektor lahko imenuje pomočnika rektorja za
vsebinske zadeve in mu s sklepom o imenovanju določi naloge. Hkrati je lahko imenovan zgolj en pomočnik
rektorja za vsebinske zadeve.
Za pomočnika rektorja za vsebinske zadeve
je lahko imenovan, kdor ima:
-      
naziv visokošolskega učitelja – rednega
profesorja,
-      
vodstvene in organizacijske sposobnosti,
-      
vsaj pet let delovnih izkušenj na primerljivih
delovnih mestih,
-      
aktivno znanje vsaj enega svetovnega jezika.
Rektor lahko imenuje pomočnike rektorja za
upravne zadeve in jim s sklepom o imenovanju določi naloge. Hkrati so lahko
imenovani pomočniki rektorja za upravne zadeve v skupnem obsegu največ 2 FTE.
Za pomočnika rektorja za upravne zadeve je
lahko imenovan, kdor ima:
-      
vsaj 7. raven izobrazbe,
-      
vodstvene in organizacijske sposobnosti,
-      
vsaj pet let delovnih izkušenj na primerljivih
delovnih mestih,
-      
aktivno znanje vsaj enega svetovnega jezika.
Mandat pomočnika rektorja je vezan na
mandat rektorja. Rektor lahko razreši pomočnika rektorja pred iztekom njegovega
mandata.
Pomočnik rektorja je vodilni delavec, s
katerim se sklene pogodba o zaposlitvi za določen čas.
30. člen
Za rektorja je lahko izvoljen redni
profesor, ki je zaposlen na univerzi s polnim delovnim časom in izkazuje:
-      
da je sposoben s svojim znanjem, razgledanostjo
in izkušnjami ustvarjalno prispevati k razvoju visokošolske izobraževalne in
znanstveno-raziskovalne dejavnosti,
-      
da je na podlagi svojega dosedanjega večletnega
odgovornega dela sposoben uspešno voditi univerzo,
-      
da je znanstveno-raziskovalno in izobraževalno
aktiven in odmeven.
Rektor je po izvolitvi za čas opravljanja
funkcije zaposlen na univerzi s polnim delovnim časom.
Rektor je izvoljen za dobo 4 let, največ
dvakrat zaporedoma. (črtan)
31. člen
Univerza ima največ štiri prorektorje.
Prorektorje imenuje rektor univerze s
soglasjem senata univerze.
Prorektor je lahko visokošolski učitelj
oziroma znanstveni delavec, ki izpolnjuje pogoje za izvolitev v senat univerze.
Za prorektorja ne more biti imenovani dekan
ali direktor članice univerze.
Prorektorju preneha funkcija s prenehanjem
mandata rektorja ali z razrešitvijo, razen v primeru iz 32. člena tega statuta.
32. člen
Če rektorju preneha funkcija pred potekom
dobe, za katero je bil izvoljen, določi senat univerze enega izmed
prorektorjev, da do izvolitve novega rektorja opravlja njegove naloge. Določenemu
prorektorju preneha funkcija z izvolitvijo novega rektorja.
32.a člen
Predčasne volitve rektorja se razpiše, če
rektorju preneha funkcija pred potekom dobe, za katero je bil izvoljen.
Predčasne volitve rektorja se izvede v skladu z določili pravilnika, ki ureja
volitve rektorja univerze.
33. člen
Posvetovalna telesa rektorja so kolegij
dekanov in direktorjev ter svet zaupnikov. Kolegij dekanov in direktorjev sestavljajo
rektor ter dekani in direktor raziskovalne članice univerze.
Rektor sklicuje kolegije po potrebi. Nanju praviloma vabi predstavnika študentskega sveta
univerze.
33.a člen
Svet zaupnikov je rektorjevo posvetovalno
telo, ki lahko oblikuje
mnenja k letnemu programu dela in letnemu poročilu ter strategijam razvoja univerze. Rektor v Svet zaupnikov imenuje vsakokratne zastopnike pravnih oseb s
področja gospodarstva, javnega
sektorja ter občin.
Svet zaupnikov lahko preko ekspertnih skupin za študijske programe in razvojno
raziskovalne dejavnosti oblikuje mnenja k predlogom za nove študijske programe,
predlogom za ciljne raziskovalne programe in razvojne raziskovalne grozde
oziroma skupne tehnološke podlage.
34. člen
Rektorja na splošnih in neposrednih volitvah
za dobo štirih let izvolijo tri skupine volivcev: 
-      
visokošolski učitelji, znanstveni delavci,
asistenti z raziskovalnim nazivom in visokošolski sodelavci, 
-      
študentje in 
-      
drugi delavci. 
Volilno pravico imajo delavci iz prve in
tretje alineje prejšnjega odstavka, ki imajo na univerzi sklenjeno pogodbo o
zaposlitvi vsaj za četrtinski delovni čas.
Skupine volivcev imajo različen odstotek
števila glasov v skupnem obsegu števila glasov: 
-      
delavci iz prve alineje prvega odstavka tega
člena 70 % vseh glasov, 
-      
študenti 20 % vseh glasov, 
-      
delavci iz tretje alineje prvega odstavka tega
člena 10 % vseh glasov, 
pri čemer je utež
posameznega glasu največ ena.
Volitve rektorja natančneje določa
pravilnik, ki ureja volitve rektorja univerze in ga sprejme senat univerze.
34.a člen
Senat univerze najkasneje šest mesecev pred
potekom mandata rektorja oziroma najkasneje en mesec po dnevu, ko je rektorju
funkcija prenehala pred potekom mandata, razpiše volitve za novega rektorja. 
Za rektorja univerze je izvoljen kandidat,
ki je v prvem krogu volitev prejel večino vseh veljavnih glasov. 
Če senat ugotovi, da nobeden izmed
kandidatov za rektorja ni prejel večine vseh veljavnih glasov, se v roku osmih
dni izvede drugi krog volitev, v katerem sodelujeta tista dva kandidata za rektorja,
ki sta v prvem krogu prejela največ glasov. 
V drugem krogu je za rektorja izvoljen
tisti kandidat, ki prejme večino vseh veljavnih glasov. V primeru enakega
števila glasov se volitve med kandidatoma ponovijo po enakem pravilu, kot je
določeno za drugi krog volitev.
1.2 Senat univerze
35. člen
Senat univerze je najvišji strokovni organ
univerze. Število članov senata zagotavlja enakopravno zastopanost vseh
znanstvenih in umetniških disciplin ter strokovnih področij članic.
Senat univerze ima najmanj 21 članov. Za
člane senata univerze so lahko izvoljeni visokošolski učitelji (docent, izredni
profesor, redni profesor) in znanstveni delavci (znanstveni sodelavec, višji
znanstveni sodelavec, znanstveni svetnik), ki so zaposleni na univerzi, ter
študentje, ki imajo v senatu najmanj eno petino vseh članov, a ne manj kot šest. Člani senata
univerze iz visokih strokovnih šol so lahko tudi drugi visokošolski učitelji. 
Rektor je član senata po položaju.
Člani upravnega odbora univerze ne morejo
biti člani senata univerze.
35.a člen
Člani senata univerze so izvoljeni v
senatih oziroma znanstvenih svetih članic tako, da vsak senat članice in
znanstveni svet članice izvoli po tri člane senata univerze. Vsaka fakulteta ima v senatu po enega predstavnika iz vrst študentov,
ki ga izvoli študentski svet fakultete in je hkrati tudi član študentskega
sveta univerze. Predstavnik iz vrst študentov mora ob izvolitvi v senat
univerze na študiju v preteklem študijskem letu izkazovati povprečno oceno vsaj
8. To določilo ne velja za tiste predstavnike študentov, ki imajo v študijskem
letu izvolitve v senat univerze prvič status študenta.
Pri izračunu števila študentov se v primeru
necelega števila število članov senata iz vrst študentov zaokroži navzgor.
36. člen
Mandatna doba članov senata iz vrst
učiteljev in znanstvenih delavcev traja štiri leta, iz vrst študentov pa dve
leti. Član senata je lahko ponovno izvoljen.
Članstvo v senatu preneha s potekom
mandata, s prenehanjem funkcije oziroma statusa, ki je bil podlaga za imenovanje
v senat, s prenehanjem delovnega razmerja ali z
odstopom.
37. člen
Najmanj šest mesecev pred iztekom mandata
članom senata univerze ali v primeru nadomestnih volitev rektor pozove senate
in znanstvene svete članic ter študentski svet univerze, da izvedejo volitve v
senat univerze, v skladu s tem statutom in pravilnikom, ki ureja volitve
organov univerze.
38. člen
Senat univerze:
-      
oblikuje strategijo razvoja univerze in
predlaga ustanovitelju sprejem ustreznih ukrepov za njeno uresničitev,
-      
sprejema letni program dela, letno poročilo in
program razvoja univerze v enakem besedilu kot upravni odbor in spremlja
njihovo uresničevanje,
-      
sprejema statut univerze ter njegove spremembe
in dopolnitve v enakem besedilu kot upravni odbor univerze,
-      
odloča o ustanovitvi oziroma sprejemu nove ali
pridružene članice v univerzo, o prenehanju članstva v univerzi ter drugih
statusnih spremembah članic,
-      
sprejema splošne akte univerze za področje
izobraževalnega, umetniškega in znanstveno-raziskovalnega dela univerze,
-      
sprejema pravilnik, ki ureja volitve organov
univerze,
-      
določa pogoje za oblikovanje programov v
visokošolskem izobraževanju,
-      
potrjuje enotni informacijski knjižnični načrt
univerze,
-      
sprejema študijske programe na predlog senata
članice oziroma senatov članic,
-      
sprejema vsebino razpisa za vpis in omejitev
vpisa v dodiplomske in podiplomske študijske programe ter sprejme poročilo o
vpisu,
-      
potrjuje teme doktorskih disertacij,
-      
sprejema pravilnik za preverjanje in
ocenjevanje znanja v visokošolskem izobraževanju,
-      
daje soglasje k vsebini dokumentacije, ki se
vodi v visokošolskem izobraževanju za študente,
-      
kot drugostopenjski organ odloča o ugovorih in
pritožbah študentov zoper sklepe, s katerimi senat članice odloči o pravicah,
obveznostih in odgovornostih študenta; za odločanje lahko senat pooblasti
komisijo pristojno za odločanje o študentskih zadevah,
-      
kot drugostopenjski organ odloča o ugovorih in
pritožbah zoper sklepe, s katerimi senat članice odloči o vpisu v študijski
program; za odločanje lahko senat pooblasti komisijo, pristojno za odločanje o
pritožbah kandidatov ob vpisu v študijske programe univerze,
-      
sprejema merila in postopke za volitve v nazive
visokošolskih učiteljev in sodelavcev ter raziskovalcev,
-      
s sklepom imenuje člane komisij in delovnih
teles senata univerze,
-      
sprejema merila za priznanje pomembnih
umetniških del pri volitvah učiteljev umetniških disciplin,
-      
povezuje in usklajuje raziskovalno delo članic
univerze,
-      
daje soglasje k merilom o kakovosti univerze,
študijskih programov, znanstvenoraziskovalnega, umetniškega ter strokovnega
dela (samoevalvacija univerze),
-      
pripravlja in sprejema merila, po katerih
študentje pripravljajo mnenje o izobraževalnem delu učiteljev,
-      
na predlog senata ali znanstvenega sveta
članice voli visokošolske učitelje in raziskovalce v nazive v skladu z določili
tega statuta,
-      
daje članicam univerze soglasje pred prvo
izvolitvijo v naziv ali izvolitvijo v višji naziv za visokošolske učitelje in
raziskovalce v skladu z določili tega statuta,
-      
odloča o podelitvi častnega doktorata, naslova »Zaslužni profesor« in naslova »Častni senator Univerze na Primorskem« in
drugih nagrad univerze,
-      
sprejema študijski koledar,
-      
daje soglasje h kandidatom za prorektorje,
-      
imenuje komisijo, ki
odloča o priznavanju tujega izobraževanja za nadaljevanje izobraževanja v
primeru interdisciplinarnih študijskih programov oziroma programov, ki jih ne
izvaja nobena članica univerze,
-      
razpravlja in odloča o mnenjih študentskega
sveta univerze s področja njegove pristojnosti,
-      
sprejema poslovnik za svoje delo,
-      
opravlja druge naloge, če je tako določeno z
zakonom, tem statutom ali drugim splošnim aktom univerze.
39. člen
Senat univerze obravnava vprašanja iz svoje
pristojnosti in sklepa na sejah.
Senat univerze je sklepčen, če je na seji
navzoča več kot polovica članov. Sklep je sprejet, če zanj glasuje večina
navzočih članov, če ni s tem statutom določeno drugače.
Za sprejem in spremembe statuta sta
potrebni dve tretjini glasov vseh članov senata.
Delovanje senata se ureja s poslovnikom, ki
ga sprejme senat univerze. Za sprejem poslovnika senata sta potrebni dve
tretjini glasov vseh članov senata.
40. člen
Pred sprejemom splošnega akta ali sklepa,
ki ima za posledico povečano porabo finančnih sredstev, mora senat pridobiti o
tem soglasje upravnega odbora univerze.
41. člen
Seje senata sklicuje in vodi rektor. V
odsotnosti ga nadomešča pooblaščeni oziroma najstarejši član senata.
Sejo senata rektor skliče po potrebi ali na
zahtevo članice. Sklic lahko predlagata tudi upravni odbor univerze ali
študentski svet univerze.
1.3 Komisije senata univerze
42. člen
Senat ima naslednje komisije:
-      
za študijske zadeve,
-      
za študentske zadeve,
-      
za znanstveno-raziskovalno in razvojno delo,
-      
za meduniverzitetno in mednarodno sodelovanje,
-      
za izvolitve v nazive,
-      
za kakovost,
-      
za univerzitetne nagrade,
-      
in statutarno komisijo.
Senat univerze lahko po potrebi ustanovi še
druge komisije.
Sestavo in število članov komisije, naloge
in pooblastila ter trajanje mandata članov določi senat s sklepom o
ustanovitvi, če ni s tem statutom določeno drugače. Za člane komisije so lahko
imenovani zaposleni na univerzi, le izjemoma pa lahko senat univerze imenuje za
člane komisije tudi zunanje strokovnjake z določenih področij, za katera se
komisija imenuje.
43. člen
Po funkciji so člani posameznih komisij
prorektorji s področij dela komisije. Delo posamezne komisije vodi predsednik,
ki ga izmed sebe izvolijo člani komisije.
Študenti imajo v komisijah, ki obravnavajo
pravice in obveznosti študentov, svoje predstavnike.
Komisije so sklepčne, če je na seji navzoča
večina članov. Sklep je sprejet, če zanj glasuje večina navzočih članov, če ni
s tem statutom ali drugimi akti določeno drugače.
Rektor univerze in dekani članic univerze
ne morejo biti člani komisij senata.
44. člen
(črtan)
45. člen
Komisija za izvolitve v nazive daje mnenja
senatu univerze v postopkih izvolitev v nazive visokošolskih učiteljev in
sodelavcev ter raziskovalcev v skladu z merili za izvolitve v nazive v vseh
disciplinah, ki so predmet študija, raziskovanja in umetniškega delovanja na
univerzi.
Merila za izvolitve v nazive visokošolskih
učiteljev in sodelavcev ter raziskovalcev so določena s posebnim aktom, ki ga sprejme senat univerze.
Kandidatu, ki je v skladu z merili za
izvolitev pravočasno vložil popolno vlogo za izvolitev, vendar postopek do izteka
veljavnosti dotedanjega naziva še ni končan, se veljavnost obstoječega naziva
podaljša do dokončne odločitve.
46. člen
V komisiji so po en predstavnik vsake
članice univerze, ki izvajajo izobraževalno ali raziskovalno dejavnost, tako da
so v komisiji enakovredno zastopana vsa študijska in raziskovalna področja.
Člane komisije za izvolitve v nazive
imenuje senat univerze za dobo štirih let izmed kandidatov, ki jih predlagajo
senati oziroma znanstveni sveti članic univerze.
Član komisije za izvolitve v nazive je
lahko redni profesor ali znanstveni svetnik. Člani
komisije za izvolitve v nazive na prvi seji izvolijo predsednika in namestnika
predsednika.
V primeru, da na članici univerze ne
opravlja dela visokošolski učitelj oziroma znanstveni delavec z nazivom redni
profesor ali znanstveni svetnik, ki bi lahko
predstavljal članico univerze v komisiji za izvolitve v nazive, lahko senat
oziroma znanstveni svet članice predlaga drugega kandidata z nazivom izrednega
profesorja oziroma višjega znanstvenega sodelavca. Član komisije, ki ima nižji
naziv od kandidata, pri izvolitvi ne more glasovati.
47. člen
Komisija za študentske zadeve univerze ima
devet članov, in sicer sedem iz vrst delavcev univerze in dva iz vrst
študentov.
Člane komisije iz vrst delavcev imenuje
senat univerze, člana komisije iz vrst študentov pa študentski svet univerze.
Komisija dela po poslovniku, ki ga sprejme
senat univerze.
V pritožbenem postopku se smiselno
uporabljajo določbe upravnega postopka.
47.a člen
Statutarna komisija je komisija senata in
upravnega odbora univerze, ki obravnava in predlaga v sprejem senatu in upravnemu odboru univerze predlog statuta
univerze ter njegovih sprememb
in dopolnitev ter podaja mnenje organom univerze o
usklajenosti splošnih aktov univerze ter članic s statutom univerze.
Statutarna komisija ima pet članov. En član
komisije je predstavnik študentov. Mandat članov traja štiri leta, razen
mandata predstavnika študentov, ki traja dve leti.
Člane na predlog rektorja in članic
univerze imenuje senat univerze.
47.b člen
Statutarna komisija se lahko o statutarnih
vsebinah v okviru univerze in izven nje pri svojem delu posvetuje s pravno
stroko in pridobiva njena mnenja.
Statutarna komisija dela v skladu s
poslovnikom, ki ga sprejme senat univerze in potrdi upravni odbor univerze.
1.4 Upravni odbor univerze
48. člen
Upravni odbor je organ upravljanja, ki
odloča zlasti o gospodarskih zadevah in skrbi za gospodarjenje univerze.
49. člen
Upravni odbor ima devet članov, in sicer:
-      
tri predstavnike ustanovitelja,
-      
štiri predstavnike univerze, od tega tri iz
vrst delavcev, ki opravljajo visokošolsko ali znanstveno–raziskovalno dejavnost
(visokošolski učitelji in sodelavci ter raziskovalci) in enega predstavnika
drugih delavcev,
-      
enega predstavnika študentov,
-      
enega predstavnika delodajalcev.
V upravni odbor univerze ne morejo biti
izvoljeni rektor, prorektorji ter člani senata univerze.
Upravni odbor je konstituiran, če je
imenovana oziroma izvoljena več kot polovica njegovih članov. Prvo sejo skliče
rektor.
50. člen
Upravni odbor:
-      
sprejema statut univerze ter njegove spremembe
in dopolnitve v enakem besedilu kot senat,
-      
sprejema splošne akte, ki urejajo upravljanje
in gospodarjenje univerze,
-      
sprejema letni program dela, letno poročilo in
program razvoja univerze v enakem besedilu kot senat in spremlja njihovo
uresničevanje,
-      
daje predhodno soglasje ob sprejemanju oziroma
ustanovitvi nove ali pridružene članice v univerzo,
-      
daje ustanovitelju in rektorju predloge in
mnenja o posameznih vprašanjih,
-      
sprejema izhodišča za sistemizacijo delovnih
mest,
-      
sprejema sklepe o šolninah ter prispevkih za študij
in cenik nastanitev ter drugih storitev v Študentskih domovih,
-      
sprejema odločitve o upravljanju premoženja in
o investicijah univerze,
-      
sprejema poslovnik o svojem delu,
-      
sprejema merila za razporejanje letnih sredstev
za študijsko dejavnost,
-      
sprejema druge odločitve v zvezi z upravljanjem
univerze.
51. člen
Mandat članov upravnega odbora traja štiri
leta, mandat predstavnika študentov pa dve leti. Člani upravnega odbora so lahko ponovno imenovani oziroma
izvoljeni.
Upravni odbor ima predsednika in njegovega
namestnika. Izvolita se izmed članov upravnega odbora tako, da je predsednik
izvoljen izmed predstavnikov delavcev, ki opravljajo visokošolsko ali
znanstveno-raziskovalno dejavnost, namestnik predsednika pa izmed predstavnikov
ustanovitelja, ali nasprotno.
Delovanje upravnega odbora se ureja s
poslovnikom.
52. člen
Na listi kandidatov za člana upravnega
odbora iz vrst delavcev, ki opravljajo visokošolsko ali znanstvenoraziskovalno
dejavnost, so izvoljeni trije kandidati, ki so prejeli največ glasov.
Predstavnika delodajalcev univerza določi
prek javnega poziva v soglasju z ustanoviteljem med kandidati, ki jih
predlagajo predstavniki delodajalcev v skladu z določbami akta o ustanovitvi
univerze. Predstavnike ustanovitelja imenuje Vlada Republike Slovenije.
Člana upravnega odbora iz vrst študentov
imenuje študentski svet univerze po postopku, ki ga določa pravilnik o volitvah
predstavnikov študentov v organe univerze. 
Postopek volitev upravnega odbora določa
pravilnik, ki ureja volitve organov univerze.
52.a člen
Članstvo v upravnem odboru preneha s
potekom mandata, prenehanjem funkcije oziroma statusa, ki je bil podlaga za
imenovanje, s prenehanjem delovnega razmerja ali z odstopom.
Pred potekom mandata upravni odbor sproži
postopek za izvolitev članov nove sestave upravnega odbora. Sklep o začetku
postopka za izvolitev članov upravnega odbora sprejme rektor najkasneje
devetdeset dni pred potekom mandata članom upravnega odbora.
Nadomestna izvolitev članov upravnega
odbora se opravi, če se spremeni razmerje članov glede na njihovo sestavo
določeno v tem statutu. Mandat nadomestnega člana traja do poteka mandata
člana, namesto katerega je izvoljen.
Volitve se opravijo s tajnim glasovanjem.
53. člen
Upravni odbor je sklepčen, če je navzoča
večina članov.
Sklep je sprejet, če zanj glasuje večina
navzočih članov.
Za sprejem statuta je potrebna
dvotretjinska večina vseh članov.
Na seje upravnega odbora so vabljeni brez
pravice glasovanja tudi predstavniki tistih članic univerze, ki v upravnem
odboru nimajo svojega izvoljenega člana.
54. člen
Upravni odbor lahko ustanovi komisije in
delovna telesa.
1.5 Študentski svet univerze
Študentski svet univerze
55. člen
Študentski svet je organ univerze, ki zastopa
interese študentov.
56. člen
Volitve in način organiziranja študentskega
sveta univerze so opredeljene v pravilih o delu študentskega sveta univerze, ki
jih sprejme študentski svet.
57. člen
Študentski svet univerze sestavljajo
predsedniki študentskih svetov članic univerze in po en predstavnik
študentskega sveta vsake članice, ki ga izvoli študentski svet posamezne
članice.
58. člen
(črtan)
59. člen
Študentski svet univerze obravnava statut
univerze in vse zadeve, ki se nanašajo na pravice in dolžnosti študentov, ter
daje pristojnim organom univerze mnenje o njih. Študentski svet univerze voli
člane organov univerze in njihovih delovnih teles iz vrst študentov v skladu z
veljavno zakonodajo in tem statutom.
Če mnenje iz prejšnjega odstavka ni
upoštevano, lahko študentski svet univerze zahteva, da pristojni organ na način
in po postopku, določenem s statutom, še enkrat obravnava in odloči o posamezni
zadevi.
60. člen
Študentski svet univerze sprejme splošni
akt univerze, s katerim uredi delovanje študentskega sveta univerze in študentskih
svetov članic univerze.
Študentski svet članice lahko svoje
delovanje podrobneje uredi tudi s samostojno sprejetimi pravili, ki pa morajo
biti v skladu s splošnim aktom univerze iz prejšnjega odstavka tega člena.
61. člen
Mandat članov študentskega sveta univerze
traja eno leto oziroma do prenehanja položaja predsednika oziroma članstva v študentskem
svetu članice.
Član študentskega sveta univerze lahko
ponovno opravlja mandat.
2. Organi članic univerze
2.1
Organi fakultet
62. člen
Organi članice, ki je fakulteta, so:
-      
dekan,
-      
senat,
-      
akademski zbor in
-      
študentski svet.
2.1.1 Dekan
63. člen
Dekan vodi, zastopa in predstavlja članico
ter odgovarja za zakonitost dela članice.
Dekan je strokovni vodja članice in
opravlja naloge na temelju zakona, odloka o ustanovitvi univerze, tega statuta
in pooblastil rektorja, ki jih le-ta prenese na dekana.
Dekan je hkrati poslovodni organ članice,
ko ta posluje v okviru dejavnosti iz drugega odstavka 24. člena tega statuta.
64. člen
Za dekana članice je lahko izvoljen
visokošolski učitelj, ki ima na univerzi sklenjeno pogodbo o zaposlitvi za
nedoločen čas, vsaj za polovični delovni čas na članici, na kateri kandidira.
Dekana na splošnih in neposrednih volitvah
za dobo štirih let izvolijo tri skupine volivcev: 
-      
visokošolski učitelji, znanstveni delavci in
visokošolski sodelavci, ki imajo na univerzi sklenjeno pogodbo o zaposlitvi
vsaj za četrtinski delovni čas, in pretežno opravljajo delo na članici, 
-      
študenti vpisani na študijske programe članice
in 
-      
ostali delavci, ki imajo na univerzi sklenjeno
pogodbo o zaposlitvi vsaj za četrtinski delovni čas, in pretežno opravljajo
delo na članici.
Skupine volivcev imajo različen odstotek
števila glasov v skupnem obsegu števila glasov: 
-      
delavci iz prve alineje drugega odstavka tega
člena 70 % vseh glasov, 
-      
študenti 20 % vseh glasov, 
-      
delavci iz tretje alineje drugega odstavka tega
člena 10 % vseh glasov, 
pri čemer je utež
posameznega glasu največ ena.
Za dekana je izvoljen kandidat, ki je v
prvem krogu volitev prejel večino vseh veljavnih glasov. 
Če senat članice ugotovi, da nobeden izmed
kandidatov za dekana ni prejel večine vseh veljavnih glasov, se v roku osmih
dni izvede drugi krog volitev, v katerem sodelujeta tista dva kandidata za
dekana, ki sta v prvem krogu prejela največ glasov. 
V drugem krogu je za dekana izvoljen tisti
kandidat, ki prejme večino veljavnih glasov. V primeru enakega števila glasov
se volitve med kandidatoma ponovijo po enakem pravilu, kot je določeno za drugi
krog volitev.
65. člen
Dekan:
-      
organizira, vodi in usklajuje izobraževalno,
znanstveno-raziskovalno, umetniško delo in strokovno delo ter poslovanje
članice,
-      
v skladu s svojimi pooblastili skrbi za
zakonitost dela članice,
-      
je pristojen za spremljanje, ugotavljanje in
zagotavljanje kakovosti članice univerze, študijskih programov,
znanstvenoraziskovalnega, umetniškega ter strokovnega dela in pripravo letnega
poročila o kakovosti (samoevalvacija članice),
-      
predlaga temeljne razvojne in poslovne
politike,
-      
predlaga ustanavljanje organizacijskih enot,
-      
senatu članice predlaga v sprejem letni program
dela članice in letno poročilo članice,
-      
sklicuje in vodi seje senata članice,
-      
izvršuje sklepe senata članice,
-      
najmanj enkrat na leto poroča o delu
akademskemu zboru, senatu članice in rektorju,
-      
s soglasjem senata članice imenuje prodekane
ter komisije in druga delovna telesa,
-      
senatu članice predlaga ustanovitev in ukinitev
upravnega sveta članice,
-      
opravlja druge naloge v skladu z zakonom, tem
statutom in splošnimi akti univerze.
66. člen
Članica ima enega ali več prodekanov.
Število in delovno področje prodekanov določi članica s pravili.
V primeru odsotnosti dekana ga nadomešča
prodekan, ki ga dekan za to pooblasti, sicer pa najstarejši prodekan.
Pooblastilo dekana za nadomeščanje se lahko nanaša le na pristojnosti dekana,
ki jih ima v skladu s tem statutom.
Dekan članice lahko rektorju predlaga, da
prodekana, ki ga nadomešča, pooblasti tudi za izvrševanje nalog iz pristojnosti
rektorja, ki se nanašajo na izvajanje dejavnosti članice, za katere je v skladu
s tretjim odstavkom 28. člena lahko pooblaščen dekan članice.
66.a člen
Dekan članice lahko, s predhodnim soglasjem
rektorja, imenuje pomočnike dekana in jim s sklepom o imenovanju določi naloge.
Dekan članice lahko imenuje le enega
pomočnika dekana. (črtan)
Za pomočnika dekana je lahko imenovan, kdor
ima:
-      
vsaj 7. raven izobrazbe,
-      
vodstvene in organizacijske sposobnosti,
-      
vsaj pet let delovnih izkušenj na primerljivih
delovnih mestih,
-      
aktivno znanje vsaj enega svetovnega jezika.
Mandat pomočnika dekana je vezan na mandat
dekana članice. Dekan lahko, s predhodnim soglasjem rektorja, razreši pomočnika
dekana pred iztekom njegovega mandata.
Pomočnik dekana je vodilni delavec, s
katerim se sklene pogodba o zaposlitvi za določen čas.
67. člen
Postopek za volitve dekana se začne najmanj
šest mesecev pred iztekom njegovega mandata.
Če članica do
izteka mandata dekana ne izvoli dekana, imenuje dekana rektor izmed učiteljev
članice, ki izpolnjujejo pogoje za izvolitev v senat univerze.
Volitve natančneje določa pravilnik, ki
ureja volitve dekanov in ga sprejme senat univerze.
Članica s svojimi pravili določi postopek
izvolitve dekana. (črtan)
2.1.2 Senat
68. člen
Senat je najvišji strokovni organ članice.
Senat sestavljajo visokošolski učitelji in
znanstveni delavci, ki so zaposleni na univerzi in delo opravljajo na članici,
ter študentje. Ima najmanj sedem članov.
Člane senata iz vrst visokošolskih učiteljev
in znanstvenih delavcev voli akademski zbor članice, člane
iz vrst študentov pa študentski svet članice.
Število članov senata in način izvolitve določi članica s pravili, tako da so v
njem enakopravno zastopane vse znanstvene in umetniške discipline ter strokovna
področja članice.
Po svoji funkciji so člani senata dekan in
predstavniki študentskega sveta članice.
Mandatna doba članov senata traja štiri
leta. Število in način izvolitve članov senata določi članica s pravili, s tem
da mora biti najmanj petina članov iz vrst študentskega sveta. Mandat
predstavnikov študentov v senatu traja dve leti. S prenehanjem statusa študenta
preneha tudi članstvo v senatu članice.
Članstvo v senatu preneha s potekom
mandata, s prenehanjem funkcije oziroma statusa, ki je bila podlaga za izvolitev
v senat, v primeru prenehanja delovnega razmerja ali z
odstopom.
69. člen
Način volitev članov senata iz vrst
študentov določi pravilnik, ki določa način izvolitve predstavnikov v organe
članic in ga sprejme študentski svet univerze.
70. člen
Seje senata sklicuje in vodi dekan. V
njegovi odsotnosti ga nadomešča pooblaščeni oziroma najstarejši član senata.
71. člen
Senat članice razpravlja in sklepa o
strokovnih vprašanjih s področja znanstveno-raziskovalnega, umetniškega in
izobraževalnega dela članice in predlaga senatu univerze sprejem sklepov.
Senat:
-      
sprejema pravila članice,
-      
oblikuje in predlaga v sprejem senatu univerze
študijske programe za pridobitev izobrazbe in za izpopolnjevanje,
-      
na podlagi volitev predlaga rektorju v
imenovanje dekana,
-      
v postopku izvolitve v naziv visokošolskega
učitelja in sodelavca ter raziskovalca imenuje strokovne poročevalce, zadolžene
za ocenitev usposobljenosti kandidata,
-      
voli visokošolske učitelje in sodelavce ter
raziskovalce v nazive oziroma predlaga senatu univerze kandidate za izvolitve v
nazive v skladu z merili za izvolitve v nazive,
-      
sprejema letni program dela in letno poročilo
članice,
-      
imenuje komisijo za oceno primernosti teme
doktorske disertacije in usposobljenosti kandidata za opravljanje doktorata
znanosti ter predlaga senatu univerze v potrditev temo doktorske disertacije,
-       imenuje poročevalce za oceno in komisijo
za zagovor predložene doktorske disertacije,
-      
določa način sprejemanja in ocenjevanja
zaključnih del na študijskih programih prve in druge stopnje,
-      
imenuje mentorja oziroma somentorja študentu
podiplomskih študijskih programov tretje stopnje, kadar za to ni pristojen drug
organ,
-      
imenuje komisijo, ki
odloča o priznavanju tujega izobraževanja za nadaljevanje izobraževanja v
primerih, ki jih določa zakon,
-      
imenuje komisije in delovna telesa senata
članice,
-      
kot prvostopenjski organ odloča o vlogah študentov
članice v študentskih zadevah; za odločanje lahko senat članice pooblasti
komisijo pristojno za odločanje o študentskih zadevah,
-      
kot prvostopenjski organ odloča o vlogah
kandidatov za vpis v študijske programe članice; za odločanje lahko senat
članice pooblasti komisijo, pristojno za odločanje o študentskih zadevah,
-      
oblikuje predloge za priznanja in nagrade
članice in univerze,
-      
razpravlja in odloča o mnenjih študentskega
sveta članice s področja njegove pristojnosti,
-      
skrbi za spremljanje kakovosti izobraževalnega,
znanstveno-raziskovalnega in umetniškega dela,
-      
predlaga imenovanja predstavnikov članice v
strokovne organizacije in organe zunaj članice,
-      
na predlog dekana lahko odloča o ustanovitvi in
ukinitvi upravnega sveta članice,
-      
opravlja druge naloge, če je tako določeno z
zakonom, tem statutom ali drugim splošnim aktom senata, ki ga sprejme senat z
dvotretjinsko večino vseh članov senata.
Način dela senata določi članica s
poslovnikom.
Delovna in posvetovalna telesa senata
72. člen
Senat članice ima komisije za študijske
zadeve, študentske zadeve, znanstveno-raziskovalno in razvojno delo in
komisijo, ki spremlja kakovost izobraževalnega, raziskovalnega in umetniškega
dela.
Po potrebi lahko članica s pravili ali
senat članice s sklepom oblikuje dodatne komisije in delovna telesa senata
članice.
Članica ima lahko upravni svet, ki je
posvetovalno telo senata in dekana članice.
2.1.3 Akademski zbor
73. člen
Akademski zbor sestavljajo vsi, ki so na
univerzi zaposleni kot visokošolski učitelji, znanstveni delavci, asistenti z
raziskovalnim nazivom in visokošolski sodelavci ne glede na naziv, ter delo po
pogodbi o zaposlitvi opravljajo na članici ter študenti, in sicer tako, da je
njihovo število najmanj ena petina članov akademskega zbora. 
Pri delu akademskega zbora sodelujejo tudi
drugi delavci. Način volitev predstavnikov drugih delavcev, ki sodelujejo v
akademskem zboru, določi pravilnik, ki določa način izvolitve predstavnikov v
organe članic in ga sprejme senat članice.
74. člen
Akademski zbor voli člane senata članice.
Način volitev članov senata določa članica s pravili. 
Ne glede na prvi odstavek tega člena lahko
študenti, ki so člani akademskega zbora, volijo le člane senata članice, ki so
predstavniki študentov. 
Akademski zbor obravnava poročila dekana o
delu članice ter daje predloge in pobude senatu. 
Akademski zbor se sestane vsaj enkrat na
leto. 
Akademski zbor je sklepčen, če je na seji
prisotna vsaj polovica vseh članov akademskega zbora. 
Akademski zbor sprejema odločitve z večino
glasov prisotnih članov.
2.1.4 Upravni odbor
(črtano)
75. člen
(črtan)
76. člen
(črtan)
2.1.5 Študentski svet
77. člen
Študentski svet članice je organ študentov
članice.
Študentski svet ima najmanj devet članov,
ki jih izmed sebe izvolijo študentje članice.
Način volitev članov in njihovo delovanje
določi poseben akt, ki ga sprejme študentski svet univerze.
Študentski svet članice lahko svoje
delovanje podrobneje uredi tudi s samostojno sprejetimi pravili, ki morajo biti
v skladu s splošnim aktom univerze iz 60. člena.
78. člen
Študentski svet članice:
-      
razpravlja o vseh zadevah, ki se nanašajo na
pravice in dolžnosti študentov,
-      
na podlagi študentske ankete daje mnenje o
izobraževalnem delu v postopkih izvolitve v naziv visokošolskih učiteljev in sodelavcev,
-      
oblikuje mnenja študentov članice za študentski
svet univerze in voli člane delovnih teles in organov članice iz vrst
študentov, kadar je tako določeno s pravili članice.
79. člen
Če mnenje, ki ga je dal študentski svet
članice v zadevah iz svoje pristojnosti, ni bilo upoštevano, lahko študentski
svet zahteva, da pristojni organ članice univerze na prvi naslednji seji zadevo
ponovno obravnava, o njej odloči in o svojih stališčih obvesti študentski svet.
80. člen
Mandat članov študentskega sveta članic
traja eno leto. S prenehanjem statusa študenta preneha tudi članstvo v
študentskem svetu članice.
Član študentskega sveta članice je lahko
ponovno izvoljen.
2.2 Organi raziskovalnih zavodov univerze
81. člen
Organi članice, ki je raziskovalni zavod, so:
-      
direktor,
-      
znanstveni svet in
-      
zbor raziskovalcev.
2.2.1 Direktor
82. člen
Direktor vodi, zastopa in predstavlja
članico ter odgovarja za zakonitost dela članice.
Direktor je strokovni vodja članice in
opravlja naloge na temelju zakona, odloka o ustanovitvi univerze, tega statuta
in pooblastil rektorja, ki jih le-ta prenese na direktorja.
Direktor je hkrati poslovodni organ
članice, ko ta posluje v okviru dejavnosti iz drugega odstavka 24. člena tega
statuta.
83. člen
Direktorja imenuje rektor za dobo štirih let na predlog znanstvenega sveta članice izmed znanstvenih
delavcev članice, ki izpolnjujejo pogoje za izvolitev v senat univerze, v 15 dneh po prejetem sklepu o izvolitvi
v znanstvenem svetu članice.
Rektor lahko imenovanje direktorja zadrži.
V tem primeru predlog z obrazložitvijo v 15 dneh po prejetem sklepu o izvolitvi
v znanstvenem svetu članice vrne znanstvenemu svetu članice v ponovno obravnavo
in odločanje. V primeru, da znanstveni svet članice ponovno predlaga istega
kandidata, ga rektor v 15 dneh imenuje za direktorja.
Direktor je lahko ponovno imenovan.
Direktor je lahko predčasno razrešen:
1.    
na lastno zahtevo,
2.    
če s svojim delom huje ali večkrat krši
zakonodajo Republike Slovenije ter predpise, statut ali druge splošne akte
univerze ali če neutemeljeno ne izvršuje zakonitih sklepov organov univerze ali
očitno ravna v nasprotju z njimi,
3.    
če s svojim nevestnim ali nepravilnim delom ali
s prekoračitvijo pooblastil prizadene univerzi ali njenim članicam večjo škodo
ali če bi zaradi takšnega njegovega dela taka škoda lahko nastala,
4.    
če so bile z izvajanjem njegovih sklepov kršene
zakonite pravice delavcev ali študentov ali je bila po njegovi krivdi
povzročena škoda univerzi ali članicam univerze,
5.    
če izgubi naziv ali mu je prenehalo delovno
razmerje na univerzi.
Rektor lahko razreši direktorja pred
potekom njegovega mandata tudi na predlog znanstvenega sveta članice,
izglasovanega z dvotretjinsko večino vseh članov znanstvenega sveta članice.
V primerih predčasne razrešitve direktorja
imenuje rektor izmed znanstvenih delavcev članice, ki izpolnjujejo pogoje za
izvolitev v senat univerze, na predlog znanstvenega sveta članice osebo, ki
izvaja in opravlja naloge in pristojnosti direktorja članice in izvede postopek
volitev novega direktorja, vendar najdlje za obdobje šestih mesecev.
84. člen
Direktor:
-      
organizira, vodi in usklajuje
znanstveno-raziskovalno, izobraževalno in strokovno delo ter poslovanje
članice,
-      
v skladu s svojimi pooblastili skrbi za
zakonitost dela članice,
-      
je pristojen za spremljanje, ugotavljanje in
zagotavljanje kakovosti članice univerze, znanstvenoraziskovalnega ter
strokovnega dela in pripravo letnega poročila o kakovosti (samoevalvacija
članice),
-      
predlaga temeljne razvojne in poslovne
politike,
-      
predlaga ustanavljanje organizacijskih enot,
-      
znanstvenemu svetu članice predlaga v sprejem
letni program dela članice in letno poročilo članice,
-      
sklicuje in vodi seje znanstvenega sveta
članice,
-      
izvršuje sklepe znanstvenega sveta članice,
-      
najmanj enkrat na leto poroča o delu zboru raziskovalcev članice, znanstvenemu
svetu članice in rektorju,
-      
s soglasjem znanstvenega sveta članice imenuje
komisije in druga delovna telesa,
-      
znanstvenemu svetu članice predlaga ustanovitev
in ukinitev upravnega sveta članice,
-      
opravlja druge naloge v skladu z zakonom, s tem
statutom in splošnimi akti univerze.
84.a člen
Članica ima lahko enega ali več pomočnikov
direktorja. Število in delovno področje pomočnikov direktorja določi članica s
pravili. 
V primeru odsotnosti direktorja ga
nadomešča pomočnik direktorja, ki ga direktor za to pooblasti, sicer pa
najstarejši pomočnik direktorja. Pooblastilo direktorja za nadomeščanje se
lahko nanaša le na pristojnosti direktorja, ki jih ima v skladu s tem statutom.
Direktor članice lahko rektorju predlaga,
da pomočnika direktorja, ki ga nadomešča, pooblasti tudi za izvrševanje nalog
iz pristojnosti rektorja, ki se nanašajo na izvajanje dejavnosti članice, za
katere je v skladu s tretjim odstavkom 28. člena lahko pooblaščen direktor
članice.
85. člen
Postopek za imenovanje direktorja se začne najmanj
šest mesecev pred iztekom njegovega mandata.
Če znanstveni svet članice do izteka
mandata direktorja ne predlaga kandidata za direktorja, imenuje direktorja
rektor izmed znanstvenih delavcev članice, ki izpolnjujejo pogoje za izvolitev
v senat univerze.
Članica s svojimi pravili določi postopek
izvolitve direktorja.
2.2.2 Znanstveni svet
86. člen
Znanstveni svet je najvišji strokovni organ
članice. 
Znanstveni svet sestavljajo znanstveni
delavci, ki so zaposleni na univerzi in delo opravljajo na članici ter
izpolnjujejo pogoje za izvolitev v senat univerze. Ima najmanj sedem članov. 
Člane znanstvenega sveta voli zbor
raziskovalcev članice. 
Število članov in način izvolitve
znanstvenega sveta določi članica s pravili. 
Direktor je član znanstvenega sveta po
funkciji in mu predseduje. 
Mandat članov znanstvenega sveta traja
štiri leta in so lahko ponovno izvoljeni. 
Znanstveni svet ima namestnika predsednika,
ki ga izmed sebe izvolijo njegovi člani. 
Članstvo v znanstvenem svetu preneha s potekom
mandata, s prenehanjem funkcije, ki je bila podlaga za izvolitev v znanstveni
svet, v primeru prenehanja delovnega razmerja ali z odstopom.
Članica ima lahko upravni svet, ki je
posvetovalno telo znanstvenega sveta in direktorja članice.
87. člen
Postopek volitev članov, mandat ter način
dela znanstvenega sveta določa pravilnik, ki ga sprejme znanstveni svet članice.
88. člen
Znanstveni svet:
-      
sprejema pravila članice,
-      
oblikuje strokovne podlage za pripravo
raziskovalnih programov članice,
-      
oblikuje strokovne podlage za študijske
programe na področjih, na katerih raziskuje,
-      
rektorju predlaga v imenovanje direktorja članice,
-      
vsebinsko usklajuje pripravo programa dela,
-      
v postopku izvolitve v naziv raziskovalca
imenuje strokovne poročevalce, zadolžene za ocenitev usposobljenosti kandidata,
-      
voli raziskovalce v nazive oziroma predlaga
senatu univerze kandidate za izvolitve v nazive v skladu z merili za izvolitve
v nazive,
-      
daje mnenja in pobude glede organizacije in
pogojev za razvoj dejavnosti,
-      
sprejema letni program dela in letno poročilo
članice,
-      
daje mnenje k izbiri delavcev s posebnimi
odgovornostmi,
-      
na zahtevo rektorja in senata univerze,
upravnega odbora in direktorja daje predloge in mnenja o vseh strokovnih
vprašanjih,
-      
predlaga in daje mnenje o nabavi pomembnejše
raziskovalne opreme,
-      
spodbuja inovacijsko dejavnost, evidentira,
obravnava in daje mnenja o prijavah patentov, inovacij in koristnih predlogov,
-      
predlaga imenovanja predstavnikov članice v
strokovne organizacije in organe zunaj članice,
-      
na predlog direktorja odloča o ustanovitvi in
ukinitvi upravnega sveta članice,
-      
opravlja druge strokovne zadeve, za katere ga
pooblastijo posamezni organi članice ali je tako določeno z zakonom, tem
statutom in drugimi splošnimi akti članice.
Znanstveni svet dela in sklepa na sejah
skladno s poslovnikom.
2.2.3 Zbor raziskovalcev
88.a člen
Zbor raziskovalcev članice sestavljajo vsi
na univerzi zaposleni, ki delo opravljajo na članici kot raziskovalci.
88.b člen
Zbor raziskovalcev voli člane znanstvenega
sveta članice in predlaga znanstvenemu svetu članice enega kandidata za
direktorja. Pravico do glasovanja za člane znanstvenega sveta in predloge za
direktorja imajo vsi člani zbora raziskovalcev. Način volitev članov
znanstvenega sveta določa članica s pravili. 
Zbor raziskovalcev obravnava poročila
direktorja o delu članice ter daje predloge in pobude znanstvenemu svetu. 
Zbor raziskovalcev se sestane vsaj enkrat
na leto. 
Zbor raziskovalcev je sklepčen, če je na
seji prisotna vsaj polovica vseh članov zbora raziskovalcev. Zbor raziskovalcev
sprejema odločitve z večino glasov prisotnih članov.
2.2.4 Upravni odbor
(črtano)
89. člen
(črtan)
90. člen
(črtan)
2.3 Organi drugega zavoda, članice univerze –
Študentski domovi
2.3.1 Direktor članice Študentski domovi
90.a člen
Direktor članice Študentski domovi je
strokovni vodja članice. Direktorja članice po izvedenem javnem razpisu in
predhodnem mnenju sveta Študentskih domov imenuje rektor za dobo štirih let in
je lahko po preteku tega časa ponovno imenovan.
90.b člen
Za direktorja članice Študentski domovi je
lahko imenovan, kdor ima:
-      
vsaj 7. raven izobrazbe,
-      
vodstvene in organizacijske sposobnosti,
-      
praviloma pet let delovnih izkušenj,
-      
aktivno znanje vsaj enega svetovnega jezika.
90.c člen
Direktor zastopa in predstavlja članico
Študentski domovi, vodi in usklajuje njen delovni proces in poslovanje ter
skrbi in odgovarja za zakonitost dela.
Enkrat letno poroča o delu članice svetu
Študentskih domov, senatu univerze in rektorju univerze.
Direktor je hkrati poslovodni organ članice,
ko ta posluje v okviru dejavnosti iz drugega odstavka 24. člena tega statuta.
Direktor opravlja tudi druge naloge v
skladu z zakonom, drugimi predpisi ter splošnimi akti univerze.
90.č člen
Direktorju članice Študentski domovi
preneha mandat, oziroma je lahko razrešen, pred potekom časa, za katerega je
imenovan:
-      
če direktor sam zahteva razrešitev,
-      
če nastane kateri od razlogov, ki je po
predpisih o delovnih razmerjih razlog za prenehanje pogodbe o zaposlitvi,
-      
če direktor pri svojem delu ne ravna po predpisih
in splošnih aktih članice ali univerze ali neutemeljeno ne izvršuje sklepov
upravnega odbora ali ravna v nasprotju z njimi,
-      
če direktor s svojim nevestnim ali nepravilnim
delom povzroči članici večjo škodo ali če zanemarja ali malomarno opravlja svoje
dolžnosti, tako da nastanejo ali bi lahko nastale hujše motnje pri opravljanju
dejavnosti članice,
-      
če mu na osnovi zakona preneha mandat iz drugih
razlogov.
Razrešitev direktorja se smiselno izvede po
postopku, kot je bil imenovan.
Svet Študentskih domov mora pred sprejetjem
sklepa o razrešitvi, razen če razrešitev zahteva sam direktor, seznaniti
direktorja z razlogi za razrešitev in mu dati možnost, da se v roku osmih dni o
njih izjavi.
2.3.2 Svet Študentskih domov
90.d člen
Svet Študentskih domov je najvišji organ
članice, ki ga sestavljajo: predstavnik delavcev članice, predstavnik študentov
stanovalcev študentskih domov, trije predstavniki univerze.
Mandat predstavnikov delavcev članice in
predstavnikov univerze traja štiri leta in so lahko ponovno imenovani oziroma
izvoljeni. Mandat predstavnika študentov stanovalcev študentskih domov traja
dve leti in je lahko ponovno izvoljen.
Predstavnika delavcev članice izmed sebe
izvolijo delavci na zboru delavcev, predstavnike univerze imenuje rektor,
predstavnika stanovalcev študentskih domov pa izmed sebe izvolijo stanovalci.
90.e člen
Svet Študentskih domov:
-      
sprejema pravila o delovanju članice; 
-      
sprejema letni program dela in letno poročilo
članice; 
-      
spremlja izvajanje letnega programa dela;
-      
direktorju članice Študentski domovi daje
mnenja in predloge glede organiziranosti dela in pogojev za razvoj dejavnosti;
-      
rektorju univerze daje mnenje o kandidatu za
direktorja;
-      
opravlja druge naloge, ki jih določa zakon ali
ta statut.
Svet Študentskih domov opravlja tudi
funkcijo upravnega odbora članice na način, da se smiselno uporabljajo določbe,
ki veljajo za upravne odbore drugih članic, s tem da se upoštevajo določbe
statuta, ki razmejujejo pristojnosti direktorja članice Študentskih domov. (črtan)
90.f člen
Člani Sveta Študentskih domov izmed sebe
izvolijo predsednika in njegovega namestnika, ki nadomešča predsednika v času
njegove zadržanosti ali če ga je predsednik za to pooblastil. Svet dela na
sejah, ki jih sklicuje in vodi predsednik.
Svet Študentskih domov sklepa veljavno, če
je na seji prisotna večina članov sveta, svoje odločitve pa sprejme z večino
navzočih članov, če s statutom ali zakonom ni določeno drugače.
2.3.3 Študentski svet stanovalcev
90.g člen
Študentski svet stanovalcev je organ
stanovalcev v Študentskih domovih univerze. Oblikuje se na način, da se
zagotovi ustrezna zastopanost študentov po posameznih študentskih domovih.
Študentski svet stanovalcev ima smiselno
enake pristojnosti in naloge, kot jih imajo študentski sveti članic univerze.
Delovanje, volitve in način organiziranja študentskega sveta stanovalcev se
natančneje opredeli v pravilih delovanja članice ter v poslovniku o delu
študentskega sveta stanovalcev.
Študentski svet stanovalcev z večino vseh
članov izvoli svojega predsednika, ki sklicuje seje in vodi delo organa. Seja
je sklepčna, če je navzoča večina članov. Sklepi se sprejemajo z večino glasov
navzočih članov.
2.4 Organi drugega zavoda, članice univerze
– Univerzitetna knjižnica
90.h člen
Organi članice Univerzitetna knjižnica so: 
-      
direktor, 
-      
strokovni svet in 
-      
svet uporabnikov.
2.4.1 Direktor članice Univerzitetna knjižnica
90.i člen
Direktor članice Univerzitetna knjižnica je
strokovni in poslovodni vodja članice. Direktorja članice po izvedenem javnem
razpisu in predhodnem mnenju strokovnega sveta imenuje rektor za dobo štirih
let in je lahko po preteku tega časa ponovno imenovan.
90.j člen
Za direktorja članice Univerzitetna
knjižnica je lahko imenovan, kdor ima: 
-      
vsaj 7. raven izobrazbe, 
-      
opravljen bibliotekarski izpit, 
-      
vodstvene in organizacijske sposobnosti, 
-      
vsaj pet let delovnih izkušenj na vodstvenih
delovnih mestih, od tega vsaj tri leta v knjižničarstvu ali drugi informacijski
dejavnosti, 
-      
znanje vsaj enega svetovnega jezika na višji
ravni.
90.k člen
Direktor zastopa in predstavlja članico
Univerzitetna knjižnica, vodi in usklajuje njen delovni proces in poslovanje
ter skrbi in odgovarja za zakonitost dela. 
Direktor organizira ter upravno in
strokovno vodi knjižnično-informacijsko dejavnost Univerzitetne knjižnice in je
odgovoren za njene razvojne in letne delovne načrte ter finančne in kadrovske
načrte. 
Enkrat letno poroča o delu članice
strokovnemu svetu, senatu univerze in rektorju univerze. 
Direktor opravlja tudi druge naloge v
skladu z zakonom, drugimi predpisi in splošnimi akti univerze ter pooblastili
rektorja.
90.l člen
Direktorju članice Univerzitetna knjižnica
preneha mandat, oziroma je lahko razrešen, pred potekom časa, za katerega je
imenovan: 
-      
če sam zahteva razrešitev, 
-      
če nastane kateri od razlogov, ki je po
predpisih o delovnih razmerjih razlog za prenehanje pogodbe o zaposlitvi, 
-      
če pri svojem delu ne ravna po predpisih in
splošnih aktih članice ali univerze ali neutemeljeno ne izvršuje sklepov
strokovnega sveta ali ravna v nasprotju z njimi, 
-      
če direktor s svojim nevestnim ali nepravilnim
delom povzroči članici večjo škodo ali če zanemarja ali malomarno opravlja
svoje dolžnosti, tako da nastanejo ali bi lahko nastale hujše motnje pri
opravljanju dejavnosti članice, 
-      
če mu na osnovi zakona preneha mandat iz drugih
razlogov. 
Razrešitev direktorja se smiselno izvede po
postopku, kot je bil imenovan. 
Strokovni svet Univerzitetne knjižnice mora
pred sprejetjem sklepa o razrešitvi, razen če razrešitev zahteva sam direktor,
seznaniti direktorja z razlogi za razrešitev in mu dati možnost, da se v roku
osmih dni o njih izjavi.
2.4.2 Strokovni svet Univerzitetne knjižnice
90.m člen
Strokovni svet Univerzitetne knjižnice je
najvišji organ članice, ki ga sestavlja sedem članov in sicer dva predstavnika
strokovnih delavcev, trije predstavniki univerze in en predstavnik študentov. 
Direktor Univerzitetne knjižnice je član
strokovnega sveta po položaju in mu predseduje. 
Mandat predstavnikov strokovnih delavcev
članice in predstavnikov univerze traja štiri leta in so lahko ponovno
imenovani oziroma izvoljeni. Mandat predstavnika študentov traja dve leti in je
lahko ponovno izvoljen. 
Predstavnike strokovnih delavcev članice
izmed sebe izvolijo strokovni delavci na zboru delavcev, predstavnike univerze imenuje rektor, predstavnika
študentov pa izvoli Študentski svet Univerze na Primorskem.
90.n člen
Strokovni svet Univerzitetne knjižnice: 
-      
sprejema pravila o delovanju članice; 
-      
sprejema letni program dela in letno poročilo
članice; 
-      
spremlja izvajanje letnega programa dela; 
-      
daje mnenja in predloge glede organiziranosti
dela in pogojev za razvoj dejavnosti; 
-      
rektorju univerze daje mnenje o kandidatu za
direktorja; 
-      
opravlja druge naloge, ki jih določa zakon ali
ta statut. 
Strokovni svet Univerzitetne knjižnice
odloča tudi v primerih, ko gre za dejavnosti iz drugega odstavka 24. člena in
skrbi za nemoteno poslovanje članice v primerih, ko le-ta nastopa v pravnem
prometu v svojem imenu in za svoj račun. 
V letnem poročilu, ki ga sprejme, odloča
tudi o razporejanju presežka prihodkov nad odhodki ter presežka odhodkov nad
prihodki, ustvarjenih iz lastne dejavnosti v primeru, ko gre za sredstva, ki
jih ni zagotovila Republika Slovenija, v skladu z določili, ki jih predvideva
zakon. 
Upravni odbor univerze lahko prenese na
strokovni svet članice določena pooblastila iz svoje pristojnosti, ki jih sicer
prenese na upravne odbore drugih članic. (črtan)
90.o člen
Člani Strokovnega sveta Univerzitetne
knjižnice izmed sebe izvolijo namestnika predsednika, ki nadomešča predsednika
v času njegove odsotnosti. Svet dela na sejah, ki jih sklicuje in vodi
direktor. 
Strokovni svet Univerzitetne knjižnice
sklepa veljavno, če je na seji prisotna večina članov sveta, svoje odločitve pa
sprejme z večino navzočih članov, če s statutom ali zakonom ni določeno
drugače.
2.4.3 Svet uporabnikov Univerzitetne knjižnice
90.p člen
Svet uporabnikov Univerzitetne knjižnice
sestavlja pet članov, in sicer štirje predstavniki uporabnikov in en študent. 
Predstavnike uporabnikov imenuje Strokovni
svet Univerzitetne knjižnice, na podlagi javnega poziva članicam univerze,
predstavnika študentov pa izvoli Študentski svet Univerze na Primorskem. 
Svet uporabnikov z večino vseh članov
izvoli svojega predsednika, ki sklicuje seje in vodi delo organa. Seja je
sklepčna, če je navzoča večina članov. Sklepi se sprejemajo z večino glasov
navzočih članov. 
Svet uporabnikov ima naslednje pristojnosti
in naloge: 
-      
obravnava vprašanja s področja strokovnega
dela, 
-      
strokovnemu svetu in direktorju daje mnenje in
predloge o programih dela in razvoja ter o organiziranosti dela in pogojih za
razvoj dejavnosti, 
-      
direktorju daje mnenje o razvojnih in letnih
delovnih načrtih ter finančnih in kadrovskih načrtih. 
Delovanje, imenovanje in način
organiziranja sveta uporabnikov se natančneje opredeli v pravilih delovanja
članice ter v poslovniku o delu sveta uporabnikov.
3. Organiziranost univerze in članic
91. člen
Univerza ima naslednjo organiziranost: 
-      
rektorat univerze in 
-      
članice univerze. 
Rektorat univerze je sestavljen iz: 
-      
tajništva univerze, 
-      
kabineta rektorja, 
-      
univerzitetnih centrov in 
-      
drugih služb. 
Rektorat vodi in njegovo delo usklajuje
rektor. 
Organizacijske enote članice so lahko: oddelki, katedre, raziskovalne
skupine, inštituti, centri in tajništvo. Način oblikovanja in prenehanja ter
vodenja organizacijskih enot članic uredijo članice s pravili. 
Notranjo organiziranost univerze in članic
določa akt o organiziranosti univerze.
91.a člen
(črtan)
3.1 Tajništvo univerze
92. člen
Tajništvo univerze izvaja upravno-administrativne in strokovno-tehnične naloge za univerzo
kot celoto in tiste naloge za članice, ki so skupne in jih ne opravljajo
tajništva članic na področjih iz 23. člena tega statuta.
Tajništvo univerze ima notranje
organizacijske enote: sektorje, službe in druge notranje organizacijske enote,
kot jih določa akt o organiziranosti univerze.
Tajništvo univerze vodi glavni tajnik
univerze.
92.a člen
(črtan)
93. člen
(črtan)
94. člen
Za glavnega tajnika je lahko imenovan, kdor
ima:
-      
vsaj 7. raven izobrazbe,
-      
vodstvene in organizacijske sposobnosti,
-      
vsaj pet let delovnih izkušenj na vodstvenih
delovnih mestih,
-      
aktivno znanje vsaj enega svetovnega jezika.
Mandat glavnega tajnika univerze je vezan
na mandat rektorja. 
Glavni tajnik je vodilni delavec, s katerim
se sklene pogodba o zaposlitvi za določen čas.
95. člen
Glavnega tajnika nadomešča v času daljše
odsotnosti pooblaščenec, ki ga izmed vodstvenih delavcev tajništva univerze za
to pisno pooblasti glavni tajnik oziroma v njegovi odsotnosti rektor.
V primeru, ko delovno mesto glavnega
tajnika ni zasedeno, lahko rektor imenuje pomočnika rektorja za vodenje
tajništva univerze, vendar najdlje za obdobje enega leta.
3.2 Tajništvo članic
96. člen
Tajništvo članice izvaja
upravno-administrativne in strokovno-tehnične naloge za članico, ki jih kot skupne naloge za članice na področjih iz 23.
člena tega statuta ne opravlja tajništvo univerze. Tajništvo članice opravlja
tudi upravno-administrativne in gospodarske naloge v zvezi z izvajanjem
dejavnosti članice iz drugega odstavka 24. člena tega statuta.
Tajništvo članice je lahko notranje
razdeljeno na službe in referate.
97. člen
Tajništvo članice vodi tajnik članice.
98. člen
Za zasedbo delovnega mesta tajnika članice
se zahteva izpolnjevanje naslednjih pogojev:
-      
vsaj 7. raven izobrazbe,
-      
vodstvene in organizacijske sposobnosti,
-      
praviloma pet let delovnih izkušenj,
-      
aktivno znanje vsaj enega svetovnega jezika.
4. Univerzitetni centri
99. člen
Univerza lahko za opravljanje posameznih
dejavnosti, ki so skupnega pomena, ustanovi univerzitetni center. 
Univerzitetni centri se lahko organizirajo
za naslednja področja skupnega pomena:
-      
podporne dejavnosti,
-      
raziskave, razvoj in umetniške dejavnosti ter
-      
doktorsko in podoktorsko izobraževanje. 
Center se ustanovi s sklepom senata
univerze. Organiziranost in način delovanja ter financiranja se določi s
pravilnikom, ki ga sprejme senat univerze.
100. člen
(črtan)
101. člen
(črtan)
102. člen
(črtan)
103. člen
(črtan)
104. člen
(črtan)
5. Notranja organiziranost članic
(črtano)
105. člen
(črtan)
IV. IZOBRAŽEVALNO, ZNANSTVENO-RAZISKOVALNO IN UMETNIŠKO DELO
UNIVERZE
1. Izobraževalno delo univerze
1.1 Študijski programi
106. člen
Izobraževalno delo na univerzi poteka po
študijskih programih za pridobitev izobrazbe.
Izobraževalno delo poteka tudi po
študijskih programih za izpopolnjevanje in z različnimi oblikami neformalnega
učenja (poletne šole, tečaji, programi usposabljanja, seminarji, delavnice
ipd.).
Izvajanje študijskih programov za
izpopolnjevanje in izvajanje oblik neformalnega učenja ne smeta ovirati izvajanja
študijskih programov za pridobitev izobrazbe.
107. člen
Študijski programi za pridobitev izobrazbe
se razvrščajo v tri stopnje, in sicer:
a) 
prva stopnja: visokošolski strokovni študijski
programi in univerzitetni študijski programi,
b) 
druga stopnja: magistrski študijski programi in
enoviti magistrski študijski programi,
c) 
tretja stopnja: doktorski študijski programi.
Študijski programi prve stopnje so
dodiplomski študijski programi, študijski programi druge in tretje stopnje pa
so podiplomski študijski programi.
107.a člen
Interdisciplinarni študijski programi so
študijski programi za pridobitev izobrazbe, ki vključujejo več znanstvenih
disciplin oziroma študijskih področij.
Skupni študijski programi so študijski
programi za pridobitev izobrazbe, ki jih skupno univerza ali članica univerze
izvaja skupaj z enim ali več visokošolskimi zavodi iz Republike Slovenije ali
iz tujine.
107.b člen
Študijski programi za izpopolnjevanje so
oblika vseživljenjskega učenja in so namenjeni predvsem izpopolnjevanju,
dopolnjevanju, poglabljanju in posodabljanju znanja.
Oblikovanje, sprejemanje in
spreminjanje študijskih programov
108. člen
Študijski programi za pridobitev izobrazbe
in študijski programi za izpopolnjevanje se oblikujejo in sprejemajo na
študijskih področjih, ki izhajajo iz ustanovitvenega akta univerze.
Študijske programe iz prvega odstavka
oblikujejo članice na področjih, na katerih opravljajo izobraževalno in
raziskovalno delo.
108.a člen
Študijske programe za pridobitev izobrazbe
in študijske programe za izpopolnjevanje na predlog senata članice sprejme
senat univerze.
Študijske programe, ki jih skupno
oblikujeta/oblikujejo dve ali več članic, sprejme senat univerze na predlog
senatov članic univerze, ki sodelujeta/sodelujejo pri snovanju in izvajanju teh
študijskih programov.
Skupne študijske programe, ki jih univerza
ali članica univerze oblikuje v sodelovanju z univerzami iz Republike Slovenije
ali tujine, sprejmejo senati vseh sodelujočih univerz.
108.b člen
Univerza mora študijske programe iz
prejšnjega člena tega statuta akreditirati oziroma priglasiti pri Nacionalni
agenciji Republike Slovenije za kakovost v visokem šolstvu v skladu z zakonom.
S podeljeno akreditacijo oziroma s strani Nacionalne agencije Republike
Slovenije za kakovost v visokem šolstvu ugotovljenim izpolnjevanjem določil
zakona postanejo študijski programi javnoveljavni. 
Študijske programe se javno objavi
najkasneje do razpisa za vpis.
108.c člen
Obvezne sestavine študijskih programov za
pridobitev izobrazbe in študijskih programov za izpopolnjevanje določa zakon.
Obvezne sestavine študijskih programov
spreminja univerza sama. O spremembah obveznih sestavih študijskih programov univerza seznani Nacionalno agencijo
Republike Slovenije za kakovost v visokem šolstvu v 30 dneh od njihovega sprejema.
Spremembe obveznih sestavin študijskih
programov začnejo veljati z naslednjim študijskim letom, če so sprejete in
poslane Nacionalni agenciji Republike Slovenije za kakovost v visokem šolstvu
pred pridobitvijo soglasja Vlade Republike Slovenije k razpisu za vpis v skladu
z zakonom.
Pogoji za vpis
109. člen
Pogoji za vpis v študijske programe za
pridobitev izobrazbe so določeni z zakonom in s študijskim programom.
Pogoji za vpis v študijske programe za
izpopolnjevanje so določeni s študijskim programom.
109.a člen
Pogoje za vpis v študijske programe za
pridobitev izobrazbe in v študijske programe za izpopolnjevanje izpolnjuje
tudi, kdor je končal enakovredno izobraževanje v tujini.
Postopek za vrednotenje in priznavanje tuje listine izobraževanja v
tujini za namen nadaljevanja izobraževanja v Sloveniji se izvede v skladu z
zakonom, ki ureja priznavanje in vrednotenje izobraževanja, in pravilnikom
univerze, ki ureja postopek za priznavanje tujega izobraževanja za namen
nadaljevanja izobraževanja. Pravilnik sprejme senat univerze.
Trajanje študija in kreditno
ovrednotenje študijskih programov
110. člen
Trajanje dodiplomskih in podiplomskih
študijskih programov je določeno z zakonom in s študijskim programom.
Trajanje študija po študijskih programih,
ki izobražujejo za poklice, urejene z direktivami Evropske unije, mora biti
usklajeno s temi direktivami.
Študij po študijskih programih prve in
druge stopnje se lahko izvaja tudi po delih, določenih s študijskim programom.
110.a člen
Študijski programi za pridobitev izobrazbe
in študijski programi za izpopolnjevanje se ovrednotijo s kreditnimi točkami po
Evropskem prenosnem kreditnem sistemu ECTS (European Credit Transfer System),
skladno z zakonom in merili, ki jih sprejme Nacionalna agencija Republike
Slovenije za kakovost v visokem šolstvu, in z merili univerze, ki urejajo
kreditno vrednotenje študijskih programov na univerzi.
Število kreditnih točk po posameznih
letnikih in stopnjah študija določa zakon.
Razpis za vpis
111. člen
Vpis v študijske programe z javno
veljavnostjo se opravi na podlagi javnega razpisa.
Razpis za vpis sprejme senat univerze na
predlog senata članice univerze. O vsebini razpisa si mora univerza pred objavo
pridobiti soglasje Vlade Republike Slovenije.
Razpis za vpis v dodiplomske študijske
programe in enovite magistrske študijske programe je skupen in se objavi najmanj šest mesecev pred začetkom novega
študijskega leta.
Razpis za vpis v podiplomske študijske
programe se objavi najmanj šest mesecev pred začetkom novega študijskega leta.
111.a člen
Sestavine razpisa določa zakon.
Postopki in roki za prijavo na razpis in
izvedbo vpisa ter način objave razpisa so določeni skladno z veljavno
zakonodajo.
Omejitev vpisa
111.b člen
Univerza lahko omeji vpis v študijske
programe, ki se izvajajo v okviru javne službe, če število prijav za vpis
bistveno presega število razpisanih mest oziroma njegove kadrovske, prostorske,
opremske ali druge zmogljivosti.
Univerza si mora za omejitev vpisa
pridobiti soglasje Vlade Republike Slovenije.
V primeru omejitve vpisa se kandidati
dodiplomskih in podiplomskih študijskih programov razvrščajo skladno z merili,
ki jih za omejitev vpisa predvidevata zakon in študijski program.
Učni jezik
112. člen
Učni jezik na univerzi je slovenski.
Univerza skrbi za razvoj slovenščine kot
strokovnega oziroma znanstvenega jezika na način, kot ga določa veljavna
zakonodaja. V ta namen lahko univerza ponudi študentom ustrezni del izbirnih
vsebin.
Tujcem in Slovencem brez slovenskega
državljanstva univerza omogoči učenje slovenščine na določeni ravni.
112.a člen
Študijski programi se lahko na podlagi
sklepa senata univerze na predlog senata članice izvajajo v tujem jeziku.
Če se dodiplomski in podiplomski študijski
programi izvajajo v okviru javne službe, se lahko v tujem jeziku izvajajo:
-      
študijski programi tujih jezikov;
-      
deli študijskih programov, če pri njihovem
izvajanju sodelujejo gostujoči visokošolski učitelji iz tujine ali je vanje
vpisano večje število tujih študentov;
-      
študijski programi, če se ti programi na članici
izvajajo tudi v slovenskem jeziku.
O izvajanju študijskih programov ali delov
programov v tujem jeziku sklepa senat univerze.
V posebnem splošnem aktu, ki ga sprejme
senat univerze, se opredeli pravila za izdelavo in zagovor zaključne naloge
(diplomsko ter magistrsko delo in naloga, doktorska disertacija) v tujem
jeziku.
112.b člen
Senat univerze natančneje opredeli način
skrbi za razvoj in učenje slovenščine na univerzi ter učenje in rabo tujih
jezikov, ki se uvajajo v izobraževalni proces, v skladu z zakonom in tem
statutom.
Prehodi med študijskimi programi
113. člen
Splošne pogoje za prehode določajo zakon in
merila, ki jih sprejme Nacionalna agencija Republike Slovenije za kakovost v
visokem šolstvu.
Prehajati je možno med študijskimi programi
iste stopnje in iz višješolskih študijskih programov v študijske programe prve
stopnje, skladno z zakonom, z merili iz prvega odstavka tega člena ter s
študijskim programom.
Prehajanje med študijskimi programi iste
stopnje je mogoče ob izpolnjevanju pogojev, ki jih določa študijski program.
Vloge kandidatov za prehod med študijskimi
programi obravnava pristojni organ članice.
Načini in oblike izvedbe študija
114. člen
Študijski programi za pridobitev izobrazbe
se izvajajo praviloma kot redni študij, lahko pa tudi kot izredni študij, če to
dopuščajo narava študija ter lastne kadrovske in prostorske možnosti članice
univerze, ki izvaja študijski program.
Izredni študij je po vsebini in zahtevnosti
enak rednemu.
Postopek in način prilagoditve izvedbe
študija na izrednem študiju natančneje določa pravilnik, ki ga sprejme senat
univerze.
114.a člen
Izobraževalno delo po študijskih programih
za pridobitev izobrazbe in po študijskih programih za izpopolnjevanje ter z
različnimi oblikami neformalnega učenja (poletne šole, tečaji, programi
usposabljanja, seminarji, delavnice ipd.) se lahko izvaja tudi prek spletnega
učnega okolja, kot e-študij. 
Postopek in način prilagoditve izvedbe
izobraževalnega dela prek spletnega učnega okolja določata študijski program in
pravilnik, ki ga sprejme senat univerze.
Izvajanje in organiziranje študijskih
programov
115. člen
Študijske programe za pridobitev izobrazbe
in študijske programe za izpopolnjevanje skladno z zakonom in ustanovitvenim
aktom univerze izvajajo in organizirajo univerza ali članice.
Kadar gre za skupne študijske programe, ki
jih univerza oziroma članice izvajajo s partnerskimi institucijami iz Republike
Slovenije ali tujine, se njihovo izvajanje uredi s sporazumom med univerzo in
partnerskimi institucijami. V primeru študijskih programov, ki jih skupaj
izvajata/izvajajo dve ali več članic univerze, se njihovo izvajanje uredi s
sporazumom med sodelujočima članicama oziroma sodelujočimi članicami.
115.a člen
(črtan)
Študijsko leto in študijski koledar
116. člen
Študijsko leto traja od 1. oktobra do
30. septembra.
Dodiplomski študijski programi obsegajo
najmanj 20 in največ 30 ur predavanj, seminarjev in vaj tedensko in 30 tednov
letno. Če študijski program vsebuje praktično usposabljanje, skupna obremenitev
študenta ne sme preseči 40 ur na teden in 42 tednov letno.
Če narava študija to omogoča, se, ne glede
na določbe iz prvega in drugega odstavka tega člena, v okviru izrednega študija
s študijskim programom lahko prilagodita organizacija in časovna razporeditev
organiziranega izobraževalnega dela možnostim študentov.
Preverjanje in ocenjevanje znanja
117. člen
Oblike preverjanja in ocenjevanja znanja so
določene s študijskim programom in z učnimi načrti posameznih učnih enot in so
naslednje: pisni izpit, ustni izpit, pisni in ustni izpit, kolokvij ali druge
oblike preizkusa znanja, nastop, aktivno sodelovanje na predavanjih in vajah,
poročilo s strokovne prakse, seminarska naloga, diplomsko delo in druga
zaključna dela oziroma naloge ter druge oblike preverjanja in ocenjevanja
znanja.
Preverjanje in ocenjevanje znanja je lahko ustno ali pisno oziroma ustno in
pisno ali s preverjanjem pisnih, grafičnih, tehničnih in drugih izdelkov
oziroma nalog in njihovega zagovora ali s preverjanjem posebnega nastopa.
Preverjanje in ocenjevanja znanja podrobneje
ureja pravilnik, ki ga sprejme senat univerze.
117.a člen
Uspešnost študenta pri preverjanju in
ocenjevanju znanja se ocenjuje z ocenami: odlično (10), prav dobro (9 in 8),
dobro (7), zadostno (6) in nezadostno (1 do 5), lahko pa tudi z opisno oceno
»opravil-a« oziroma »ni opravil-a« ter »priznan-a« oziroma »ni priznan-a«, če
je tako določeno s študijskim programom.
Kandidat uspešno opravi preverjanje in
ocenjevanje, če dobi oceno od zadostno (6) do odlično (10) oziroma »opravil«.
Študenti morajo biti seznanjeni z načinom
preverjanja in ocenjevanja znanja ter z načinom določanja končne ocene
predmeta.
Napredovanje po programu in hitrejše
napredovanje
118. člen
Študent se lahko vpiše v višji letnik, če
je do izteka študijskega leta opravil vse obveznosti, določene s študijskim
programom za vpis v višji letnik.
118.a člen
Študent se lahko izjemoma vpiše v višji
letnik, tudi če ni opravil vseh obveznosti, določenih s študijskim programom za
vpis v višji letnik, ko ima za to opravičene razloge ali dodeljen status v
skladu z veljavnimi pravili univerze in je to v skladu s pogoji za izjemni
vpis, ki jih določa študijski program.
118.b člen
Študentu, ki dosega nadpovprečne uspehe, se
omogoči, da izobraževanje konča v krajšem času, kot je določeno s študijskim
programom.
Sklep o tem sprejme senat članice na
podlagi prošnje kandidata in obrazloženega mnenja komisije za študijske zadeve
ali drugega organa, določenega s pravili članice.
S sklepom se določi način hitrejšega
napredovanja.
Ponavljanje letnika
118.c člen
Študent, ki ni opravil vseh obveznosti,
določenih s študijskim programom za vpis v višji letnik, če še ni izkoristil pravice do ponavljanja letnika ali zamenjave
študijskega programa, skladno z zakonom, lahko v času študija enkrat ponavlja
letnik.
Študent lahko ponavlja letnik pod pogoji,
določenimi s študijskim programom.
Vzporedni študij
119. člen
Uspešnim študentom, ki imajo po opravljenem
prvem letniku študija povprečno izpitno oceno najmanj prav dobro (8), lahko
pristojni organ članice univerze omogoči, da se hkrati izobražujejo po dveh ali
več študijskih programih, ki jih izvaja en ali več visokošolskih zavodov. Pri
tem hkrati odloči tudi o olajšavah pri takem študiju (oprostitve od obiskovanja
predavanj, vaj idr.).
1.2 Javne in druge listine o zaključenem
izobraževanju oziroma izpopolnjevanju
Diplome o pridobljeni izobrazbi
120. člen
Po opravljenih študijskih obveznostih po
javnoveljavnem študijskem programu za pridobitev izobrazbe izda univerza
študentu diplomo, ki je javna listina.
Sestavni del diplome je »Priloga k
diplomi«. Univerza jo, skladno z zakonom, izda v slovenščini in v še enem od
uradnih jezikov Evropske unije in je za študenta brezplačna.
120.a člen
Diplomo podpišeta rektor univerze in dekan
članice, ki je izvajalka študijskega programa, diplomo po študijskem programu,
ki ga je izoblikovalo več članic, pa rektor univerze in dekani članic, ki so
izvajalke študijskega programa.
Vsebino, obliko in postopek izdaje diplome
ter obliko, podpisnike in postopek izdaje priloge k diplomi natančneje določa
pravilnik, ki ureja izdajanje javnih in drugih listin univerze. Pravilnik
sprejeme senat univerze.
120.b člen
Kdor uspešno opravi obveznosti po vseh
študijskih programih vzporednega študija, dobi ločene diplome in priloge k
diplomi za vsakega od vzporednih študijskih programov.
120.c člen
Kdor uspešno zaključi skupni študijski
program, ki ga univerza ali članica univerze izvaja skupaj z enim ali več
visokošolskimi zavodi iz Republike Slovenije ali iz tujine, dobi skupno
diplomo, v kateri so navedeni vsi visokošolski zavodi, ki so nosilci skupnega
programa.
Vsebino, obliko in postopek izdaje skupne
diplome ter priloge k diplomi določijo sodelujoči visokošolski zavodi. Skupna
diploma je javna listina.
Potrdila o opravljenem
izpopolnjevanju
121. člen
Kdor opravi vse obveznosti po
javnoveljavnem študijskem programu za izpopolnjevanje ali po delu
javnoveljavnega študijskega programa za pridobitev izobrazbe, dobi potrdilo, ki
je javna listina.
Vsebino, obliko in postopek izdaje potrdila
natančneje ureja pravilnik, ki ureja izdajanje javnih in drugih listin univerze
in ga sprejme senat univerze.
121.a člen
Kdor opravi vse obveznosti po programu
oziroma po drugi obliki neformalnega izobraževanja, ki nima javne veljavnosti,
dobi potrdilo, ki ni javna listina.
Vsebino, obliko in postopek izdaje potrdila
natančneje ureja pravilnik, ki ureja izdajanje javnih in drugih listin
univerze, ki ga sprejme senat univerze.
Obvezne sestavine potrdila so: podatki o
udeležencu izobraževanja, naslov programa izobraževanja, zaporedna številka
potrdila, datum izdaje potrdila, žig članice univerze oziroma univerze ter
podpis odgovorne osebe izvajalca programa. (črtan)
Potrdilo ima lahko tudi druge sestavine, če
je tako določeno s pravilnikom članice univerze oziroma organizacijske enote
univerze. Če je izvajalec univerza, so morebitne druge sestavine potrdila
določene s pravilnikom, ki ureja izdajanje javnih in drugih listin univerze. (črtan)
1.3 Strokovni, znanstveni in umetniški naslovi
122. člen
Kdor opravi vse obveznosti po študijskem
programu prve in druge stopnje, pridobi javnoveljavno izobrazbo in strokovni
naslov v skladu z zakonom in študijskim programom.
Kdor opravi vse obveznosti po študijskem
programu tretje stopnje, pridobi javnoveljavno izobrazbo in znanstveni ali umetniški naslov v skladu z zakonom in študijskim
programom.
Postopek za odvzem strokovnega,
znanstvenega oziroma umetniškega naslova ureja pravilnik, ki ga sprejme senat
univerze.
Umetniško delo je temelj za kvalitetno
izvajanje izobraževalnega dela na umetniških programih univerze.
123. člen
Univerza podeljuje priznanje pomembnih
umetniških del v skladu s pravilnikom, ki ga sprejme senat univerze.
V postopku volitev v naziv visokošolskih učiteljev in sodelavcev na umetniških
področjih je priznanje pomembnih umetniških del enakovredno doktoratu znanosti.
2. Znanstveno-raziskovalno delo
124. člen
Univerza prek svojih članic izvaja
znanstveno-raziskovalno delo, ki je neposredno vezano na izobraževalni proces
in je sestavina nacionalnega programa visokega šolstva, ter temeljno,
aplikativno in razvojno raziskovalno delo, ki je sestavina nacionalnega
raziskovalno-razvojnega programa.
Raziskovalna dejavnost temelji na načelih
etičnosti in odgovornosti za uresničevanje ciljev, zapisanih v nacionalnem
raziskovalnem in razvojnem programu in v proračunskih memorandumih, ob
spoštovanju socialnega, okoljevarstvenega in trajnostnega vidika družbenega
razvoja, na načelu konkurenčnosti, kakovosti, učinkovitosti, odprtosti ter na
medsebojnem interesnem sodelovanju in povezovanju v državnem in mednarodnem
okolju v skladu s programom razvoja.
125. člen
Znanstveno-raziskovalno delo na univerzi
poteka v skladu z letnim programom dela in programom razvoja univerze.
126. člen
Univerza spodbuja in omogoča prenos
znanstvenih in strokovnih spoznanj in dosežkov v uporabo.
V posebnem pravilniku, ki ga sprejme
upravni odbor univerze, se uredijo materialne in nematerialne pravice na
znanstvenih in strokovnih spoznanjih in dosežkih, oblike spodbujanja in
nagrajevanja avtorjev ter razmerja med univerzo, članicami in avtorji.
127. člen
Visokošolski učitelji in sodelavci ter
raziskovalci svoje
znanstveno-raziskovalno delo opravljajo v okviru univerze.
128. člen
Visokošolski učitelji in sodelavci ter
raziskovalci posredujejo pristojnim službam tajništva univerze oziroma članic
podatke o svojem znanstveno-raziskovalnem delu, ki so potrebni za sprotno
vodenje kadrovskih in drugih evidenc.
3. Svetovalno delo
129. člen
Visokošolski učitelji in sodelavci ter
raziskovalci, ki redno in v celoti opravljajo svoje izobraževalne in
znanstveno-raziskovalne obveznosti, lahko opravljajo svetovalno delo.
Svetovalno delo iz prvega odstavka tega
člena je dajanje pisnih in ustnih strokovnih mnenj in nasvetov uporabnikom
zunaj univerze.
O prevzemu svetovalne naloge mora visokošolski
učitelj in sodelavec ter raziskovalec pisno obvestiti dekana oziroma direktorja članice.
4. Umetniško delo
130. člen
Umetniško delo je temelj za kvalitetno
izvajanje izobraževalnega dela na umetniških programih univerze in je z njim
neločljivo povezano.
Učitelj na umetniških programih lahko
opravlja tudi drugo umetniško delo, o katerem pisno obvesti dekana.
V. VISOKOŠOLSKI UČITELJI IN SODELAVCI TER RAZISKOVALCI
131. člen
Izobraževalni proces izvajajo visokošolski
učitelji, ki imajo ustrezen naziv.
V izobraževalnem procesu dodiplomskega in
magistrskega študija lahko sodelujejo tudi visokošolski sodelavci.
Pri obravnavi posameznih problemov ali tem
lahko ob prisotnosti nosilca predmeta v skladu s potrebami študijskega programa
sodelujejo priznani strokovnjaki, ki nimajo ustreznega naziva.
Če je sestavni del študijskega programa
praktično izobraževanje v delovnem okolju, lahko pri izvajanju sodelujejo tudi
strokovnjaki, ki nimajo ustreznega naziva, zaposleni v organizaciji, kjer se
praktično izobraževanje izvaja.
132. člen
(črtan)
1. Nazivi
133. člen
Visokošolski učitelji so:
-      
redni profesor,
-      
izredni profesor,
-      
docent in
-      
lektor.
Visokošolski učitelji na visokošolskih
strokovnih študijskih programih so tudi: 
-      
višji predavatelj in 
-      
predavatelj.
Visokošolski sodelavci so: 
-      
asistent, 
-      
bibliotekar, 
-      
strokovni svetnik, 
-      
višji strokovni sodelavec, 
-      
strokovni sodelavec in 
-      
učitelj veščin.
134. člen
Raziskovalci so znanstveni delavci in
raziskovalni sodelavci.
Znanstveni delavci so:
-      
znanstveni svetnik,
-      
višji znanstveni sodelavec,
-      
znanstveni sodelavec in
-      
drugi znanstveni delavci, opredeljeni z
veljavno zakonodajo.
Raziskovalni sodelavci so: 
-      
asistent, 
-      
asistent z magisterijem, 
-      
asistent z doktoratom in 
-      
drugi raziskovalni sodelavci, opredeljeni z
veljavno zakonodajo.
135. člen
(črtan)
2. Postopek za izvolitev v naziv
136. člen
Redne profesorje in znanstvene svetnike voli senat univerze za neomejeno dobo.
Izredne profesorje, docente, višje
predavatelje, predavatelje, znanstvene sodelavce, višje znanstvene sodelavce in
lektorje voli senat ali znanstveni svet članice za dobo petih let.
Asistente voli senat ali znanstveni svet
članice za dobo treh let.
Druge visokošolske sodelavce voli senat
članice za dobo petih let.
Organ, pristojen za izvolitve v nazive ter
dobo izvolitve v naziv za druge raziskovalce,
opredeljene z veljavno zakonodajo, določajo merila za izvolitve v nazive.
137. člen
Na podlagi pisne vloge kandidata se v dobo
izvolitve v naziv ne šteje obdobje več kot trimesečne neprekinjene odsotnosti
zaradi koriščenja materinskega, očetovskega in oziroma ali starševskega dopusta
oziroma obdobje več kot trimesečne neprekinjene bolniške odsotnosti.
138. člen
Postopek za izvolitev v naziv
visokošolskega učitelja in sodelavca ter raziskovalca se začne na pisno vlogo kandidata za izvolitev v naziv za določeno
znanstveno področje.
Kandidat mora vložiti vlogo v službi
univerze, ki je zadolžena za vodenje postopkov izvolitev v nazive. Vlogi mora
priložiti ustrezne dokumente v skladu z merili za izvolitve v nazive.
139. člen
Senat ali znanstveni svet članice na poziv
službe univerze, ki je zadolžena za vodenje postopkov izvolitev v nazive,
imenuje na svoji prvi naslednji seji tri strokovne poročevalce za oceno
kandidatove usposobljenosti in jim določi rok za izdelavo mnenj. Rok ne sme
biti daljši od treh mesecev. 
Strokovni poročevalec je lahko visokošolski
učitelj ali znanstveni delavec, ki ima enak ali višji naziv, kot je naziv, v
katerega se voli kandidat. 
Vsak strokovni poročevalec mora službi
univerze, ki je zadolžena za vodenje postopkov izvolitev v nazive, v roku
predložiti mnenje iz prvega odstavka tega člena. 
Vsebina mnenja je uradna skrivnost.
140. člen
Služba univerze, ki je zadolžena za vodenje
postopkov izvolitev v nazive, predloži celotno gradivo komisiji za izvolitve v nazive univerze,
skupaj z mnenji poročevalcev in mnenjem študentov o kandidatovem izobraževalnem
delu skladno z merili za izvolitve v nazive.
Komisija za izvolitve v nazive na podlagi
celotnega gradiva v roku dveh mesecev oblikuje mnenje o prošnji za izvolitev v
naziv in svojo odločitev predloži senatu univerze, ki odloči o izvolitvi ali
podaji soglasja k izvolitvi.
Če komisija za izvolitve v nazive ugotovi,
da so mnenja večine poročevalcev za ugotavljanje strokovne usposobljenosti
kandidata negativna, seznani senat, da niso izpolnjeni pogoji za izvolitev
kandidata v naziv.
141. člen
Senat ali znanstveni svet članice na svoji
prvi naslednji seji po prejemu soglasja senata univerze iz drugega odstavka
prejšnjega člena odloči o izvolitvi kandidata v naziv za ustrezno področje.
142. člen
Kandidat, ki v postopku za izvolitev v
naziv ni bil izvoljen, ne more ponovno zaprositi za izvolitev v ta naziv ali za
to področje pred potekom enega leta od negativne rešitve njegove vloge.
142.a člen
Podrobnejši postopek izvolitev v nazive je
določen z merili za izvolitve v nazive, ki jih sprejme senat univerze.
3. Pritožba v postopku za izvolitev v naziv
143. člen
Kandidat lahko v 15 dneh od dneva, ko mu je
bila vročena odločba, s katero je bila njegova vloga za izvolitev v naziv ali
področje zavrnjena, oziroma s katero je bilo odločeno o njegovi ponovni
izvolitvi v isti naziv ali področje, vloži pritožbo.
144. člen
Pritožba se lahko vloži iz naslednjih
razlogov:
-      
če so bile kršene določbe zakona ali tega
statuta o postopku za izvolitev v naziv,
-      
če so bila v postopku za izvolitev nepravilno
ali nepopolno ugotovljena dejstva, ki so pomembna za odločitev.
145. člen
Pritožba se vloži pri službi univerze, ki
je zadolžena za vodenje postopkov izvolitev v nazive.
Senat univerze na prvi seji po prejemu
pritožbe določi izmed svojih članov poročevalca.
Poročevalec izdela v roku 30 dni poročilo in ga predloži
senatu univerze.
146. člen
Senat univerze odloča o pritožbi na prvi
seji po prejemu poročevalčevega poročila.
Obravnavanje pritožbe se začne s poročilom
poročevalca, ki obrazloži zadevo in predlaga senatu ustrezen sklep.
Senat univerze lahko po opravljeni razpravi
pritožbo zavrne ali ji ugodi, s tem da odločbo razveljavi in zadevo vrne v
ponovno odločanje v fazo postopka, v kateri je prišlo do kršitve.
Odločitev senata univerze je dokončna.
4. Postopek za odvzem naziva
147. člen
Če visokošolski učitelj in sodelavec ali
raziskovalec ne izpolnjuje
predpisanih pogojev za izvolitev v naziv, začne organ, ki je pristojen za
izvolitev, postopek za odvzem naziva.
148. člen
Postopek za odvzem naziva zaradi
neizpolnjevanja pogojev, določenih za izvolitev v naziv, se začne tudi, če
obstaja utemeljen sum, da je kandidat v postopku za izvolitev v naziv navajal
netočne podatke, ki so bistveno vplivali na njegovo izvolitev v naziv.
149. člen
V postopku za odvzem naziva se smiselno
uporabljajo določbe tega statuta o postopku za izvolitev v naziv.
5. Posledice izgube naziva
150. člen
Zaposleni, ki ni obnovil postopka za
izvolitev v naziv, ki je pogoj za opravljanje del, na katere je razporejen, teh
del ne sme opravljati. Šteje se, da posebnega pogoja za delo po sklenjeni
pogodbi o zaposlitvi ne izpolnjuje več.
Podan je razlog za odpoved pogodbe o
zaposlitvi iz razloga nesposobnosti.
Pristojni organ je dolžan v tem primeru
odločiti o položaju delavca v skladu s predpisi in potrebami UP.
6. Gostujoči učitelj in gostujoči znanstveni
delavec
151. člen
Članica lahko za določen čas vključi v
svoje izobraževalno, znanstveno-raziskovalno ali umetniško delo priznane
učitelje, znanstvenike, strokovnjake in umetnike, ne glede na pogoje, ki so
določeni za izvolitev v naziv. Navedene osebe, ki so vključene v izobraževalno
delo, lahko izvedejo posamezen del predmeta oziroma predmetnega področja.
152. člen
Univerza povabi k sodelovanju gostujočega visokošolskega
učitelja oziroma znanstvenega delavca v primeru in za čas odsotnosti visokošolskega učitelja, ki je na sobotnem letu, in v
drugih primerih, ko to zahteva izobraževalni proces.
153. člen
Gostujoči učitelj oziroma raziskovalec
lahko sodeluje pri delu organov, komisij in delovnih teles članice brez pravice
glasovanja, razen če se sprejemajo odločitve o vprašanjih, ki neposredno
zadevajo predmet ali predmetno področje njegovega dela.
7. Sobotno leto
154. člen
Visokošolski učitelj in znanstveni delavec
imata v šestih letih opravljanja dela pravico do poglobljenega izpopolnjevanja
v skupnem trajanju največ dvanajst mesecev (sobotno leto). 
Način uresničevanja pravice iz prejšnjega
odstavka tega člena in dolžnosti iz tega naslova ureja pravilnik, ki ga sprejme
senat univerze.
155. člen
(črtan)
8. Pravice in dolžnosti visokošolskih
učiteljev in sodelavcev ter raziskovalcev v izobraževalnem in
znanstveno-raziskovalnem delu
156. člen
Univerza prek svojih članic v okviru
materialnih možnosti zagotavlja materialne temelje za nemoteno izobraževalno in
znanstveno-raziskovalno delo visokošolskih učiteljev in sodelavcev ter
raziskovalcev, s tem da skrbi za:
-      
smotrno vlaganje v vzdrževanje in širitev
obstoječih prostorskih zmogljivosti,
-      
vzdrževanje, nabavo in posodabljanje opreme za
raziskovalno in izobraževalno delo,
-      
nabavo strokovne literature in periodike ter
-      
razvoj informacijskih in knjižničnih sistemov
na univerzi.
157. člen
Visokošolski učitelj in sodelavec ter
raziskovalec je dolžan pri
svojem delu:
-      
izhajati iz načel humanizma in avtonomije
univerze, svobode znanstvenega in umetniškega ustvarjanja ter poučevanja,
-      
spoštovati sprejete akte univerze in iz njih
izhajajoče sklepe njenih organov,
-      
spoštovati načela stroke in znanstvene etike,
-      
utrjevati ugled univerze.
158. člen
Visokošolski učitelj in sodelavec ter
raziskovalec je dolžan pri
delu s študenti dosledno opravljati svoje izobraževalne obveznosti, zlasti s
tem da:
-      
pripravlja in izvaja predavanja, seminarje,
vaje in druge oblike izobraževalnega dela,
-      
pripravlja ustrezno študijsko gradivo za svoj
predmet,
-      
opravlja mentorstvo pri diplomskih in
seminarskih nalogah ter pri raziskovalnem delu študentov,
-      
ima vsaj eno uro na teden pogovorne ure za
študente, pri čemer ima na vsakih 250 vpisanih študentov pri svojih predmetih
še dodatne pogovorne ure ter
-      
zagotovi nemoten potek izpitov v razpisanih
izpitnih rokih.
159. člen
Visokošolski učitelj in sodelavec ter
raziskovalec, ki je član organa univerze ali članice oziroma je imenovan za
poročevalca ali člana komisije za izvedbo posamezne naloge, je dolžan prevzeti
naloge in jih vestno in v roku opraviti.
160. člen
Univerza spodbuja visokošolske učitelje in
sodelavce ter raziskovalce k mednarodnim in drugim oblikam znanstvenega in strokovnega
sodelovanja in povezovanja, ki koristijo njihovemu poklicnemu in strokovnemu
razvoju.
161. člen
Med trajanjem delovnega razmerja zaposleni
ne sme brez pisnega soglasja pristojnega organa univerze ali članice za svoj
ali tuj račun opravljati del ali sklepati poslov, ki sodijo v dejavnost, ki jo
dejansko opravlja zaposleni in pomenijo ali bi lahko pomenili za univerzo ali
članico konkurenco. 
Konkurenčno prepoved podrobneje ureja
pravilnik, ki ga sprejme senat univerze.
9. Varstvo pravic delavcev univerze
(črtano)
162. člen
(črtan)
163. člen
(črtan)
164. člen
(črtan)
165. člen
(črtan)
10. Disciplinska odgovornost delavcev
univerze
(črtano)
166. člen
(črtan)
VI. ŠTUDENTI
1. Status študenta
167. člen
Študent univerze je oseba, ki je vpisana na študijske programe za pridobitev
izobrazbe na Univerzi na Primorskem.
Status študenta pridobi, kdor se na podlagi
javnega razpisa vpiše na univerzo in se skladno z določili zakona in tega
statuta izobražuje po določenem dodiplomskem ali podiplomskem študijskem programu.
Status študenta se izkazuje z univerzitetno
študentsko izkaznico. Vsebino in obliko študentske izkaznice določa poseben
pravilnik.
168. člen
Študenti s posebnimi potrebami so slepi in
slabovidni študenti oziroma študenti z okvaro vidne funkcije, gluhi in naglušni
študenti, študenti z govorno jezikovnimi motnjami, gibalno ovirani študenti,
dolgotrajno bolni študenti, študenti z avtističnimi motnjami ter študenti s
čustvenimi in vedenjskimi motnjami. 
Študenti s posebnim statusom so študenti
vrhunski športniki, študenti priznani umetniki ter drugi študenti, ki se
udeležujejo (področnih) mednarodnih tekmovanj. Študenti s posebnim statusom so
tudi študenti, ki v času študija postanejo starši. 
Študenti s posebnimi potrebami in študenti
s posebnim statusom so upravičeni do: 
-      
ugodnejše obravnave v izbirnem postopku v
primeru omejitve vpisa, 
-      
prilagoditve izvajanja študijskih programov in
dodatne strokovne pomoči pri študiju, pri čemer lahko napredujejo in dokončajo
študij v daljšem času, kot je predvideno s študijskim programom, in pri tem
obdržijo druge pravice in ugodnosti študentov. 
Poseben status iz prvega in drugega
odstavka tega člena podeli komisija za študentske zadeve univerze na podlagi
ustreznih dokazil. Zoper sklep komisije za študentske zadeve univerze se lahko
študent pritoži v 15 dneh od njegove vročitve na senat univerze. Odločitev
senata je dokončna. 
Postopek pridobitve statusa iz prvega
oziroma drugega odstavka tega člena se uredi v pravilniku, ki ga sprejme senat
univerze.
169. člen
(črtan)
170. člen
(črtan)
171. člen
Status študenta preneha: 
-      
študentu, ki zaključi študijski program prve
stopnje, z iztekom študijskega leta, v katerem je zaključil študij, 
-      
študentu, ki zaključi študijski program druge
stopnje, z iztekom študijskega leta, v katerem je zaključil študij, 
-      
študentu, ki zaključi študijski program tretje
stopnje, 
-      
če študent ne zaključi študija na študijskem
programu prve ali druge stopnje v 12 mesecih po zaključku zadnjega semestra, 
-      
če študent ne zaključi študija druge stopnje po
enovitem magistrskem študijskem programu v 12 mesecih po zaključku zadnjega
semestra, 
-      
če študent ne zaključi podiplomskega študija
tretje stopnje v 12 mesecih po zaključku zadnjega semestra, 
-      
če se med študijem ne vpiše v naslednji letnik
oziroma semester, 
-      
če se izpiše, 
-      
če je bil izključen. 
Ne glede na četrto alineo prejšnjega
odstavka študentu status preneha ob zaključku zadnjega semestra, če je v času
študija ponavljal letnik ali spremenil študijski program ali smer. 
V primerih iz četrte, pete in sedme alinee
prvega odstavka ter drugega odstavka tega člena se študentu iz upravičenih
razlogov status študenta lahko tudi podaljša, vendar največ za eno leto. 
Študentke matere, ki v času študija rodijo,
in študenti, ki v času študija postanejo očetje, imajo pravico do podaljšanja
študentskega statusa za eno leto za vsakega živorojenega otroka. 
V primerih iz prve in druge alineje prvega
odstavka tega člena se lahko študent po zaključku študijskega programa odpove
statusu študenta.
172. člen
(črtan)
172.a člen
Študentom se prizna pridobljeno znanje in
spretnosti, ki po vsebini, obsegu in zahtevnosti v celoti ali delno ustrezajo
splošnim oziroma predmetno specifičnim kompetencam, ki so določene s študijskim
programom, v katerega je študent vpisan.
Področje je urejeno s pravilnikom, ki ureja
postopek priznavanja izobraževanja, ki ga sprejme senat univerze.
173. člen
Če študent prekine študij za manj kot dve
leti, ga lahko nadaljuje in dokonča po istem študijskem programu, ki je veljal
ob vpisu.
173.a člen
Če sta minili več kot dve leti, odkar je študent
prekinil študij, mora za nadaljevanje študija vložiti prošnjo na pristojni
organ članice univerze.
Če se je v času prekinitve študija
spremenil študijski program, določi organ iz prejšnjega odstavka študentu
dodatne obveznosti kot pogoj za nadaljevanje študija.
2. Pravice in dolžnosti študentov
174. člen
Študent ima pravice in dolžnosti, ki
izhajajo iz zakona in iz tega statuta.
175. člen
Študent, ki meni, da so bile kršene njegove
pravice, ima v skladu s tem statutom pravico do ugovora ali pritožbe.
176. člen
Študentje imajo pravico prek svojih
predstavnikov sodelovati pri delu organov univerze in članic, dajati pobude,
mnenja in sprejemati odločitve v skladu s tem statutom.
177. člen
Slovenci brez slovenskega državljanstva se
lahko izobražujejo po javno veljavnih dodiplomskih in podiplomskih študijskih
programih in po programih za izpopolnjevanje pod enakimi pogoji kot državljani
Republike Slovenije.
178. člen
Državljani članic Evropske unije imajo
pravico do izobraževanja po javno veljavnih dodiplomskih in podiplomskih
študijskih programih in po programih za izpopolnjevanje pod enakimi pogoji kot
državljani Republike Slovenije.
3. Varstvo pravic študentov
179. člen
Študent univerze ima pravico do ugovora
zoper sklepe, ki jih organi univerze ali članic sprejmejo o njegovih pravicah,
obveznostih in odgovornostih.
Če ni s tem statutom določeno drugače,
lahko študent vloži ugovor iz prvega odstavka tega člena v 15 dneh od dneva, ko
mu je bil sklep vročen.
Če ni s tem statutom določeno drugače, o
ugovoru študenta iz prejšnjega odstavka odloča komisija za študentske zadeve
univerze.
180. člen
(črtan)
181. člen
(črtan)
4. Disciplinska odgovornost študentov
182. člen
Disciplinsko odgovornost študentov univerze
ureja pravilnik, ki ga sprejme senat univerze. Pred sprejemom pravilnika o
disciplinski odgovornosti študentov mora senat pridobiti mnenje študentskega
sveta univerze.
VII. PRIZNANJA IN NAGRADE UNIVERZE
183. člen
Univerza podeljuje priznanja in nagrade.
S pravilnikom se določijo vrste, število,
pogoji, postopek ter oblika priznanj oziroma pravice in status, ki izvirajo iz
posameznih priznanj.
184. člen
Članica lahko s svojimi pravili določi
posebna priznanja članice.
VIII. FINANCIRANJE UNIVERZE
1. Viri financiranja
185. člen
Dejavnost univerze, ki se nanaša na
izvajanje nacionalnega programa visokega šolstva in nacionalnega
raziskovalno-razvojnega programa, se financira iz proračuna Republike
Slovenije.
Preostala dejavnost univerze se financira
iz drugih virov, in sicer:
-      
šolnin in drugih prispevkov za študij,
-      
plačil za opravljene storitve,
-      
donacij, dediščin, sponzorstev, daril in
-      
drugih virov.
186. člen
Upravni odbor univerze lahko določi šolnine
za izobraževanje na dodiplomskih in podiplomskih študijskih programih, ki niso
ali so samo deloma financirani v okviru nacionalnega programa visokega šolstva.
187. člen
Upravni odbor univerze lahko določi
prispevke za študij in druge storitve, če niso ali so samo deloma financirani v
okviru nacionalnega programa, zlasti za:
-      
stroške izbirnega in vpisnega postopka,
-      
storitve, ki so del potrjenega študijskega
programa (stroški terenskega dela, strokovnih ekskurzij, prakse itd.),
-      
izvolitve v nazive kandidatov, ki niso v
delovnem razmerju na univerzi,
-      
izdajo potrdil, dvojnikov, prepisov in izpisov
iz dokumentacije univerze,
-      
sprejemne, diferencialne in druge izpite,
-      
plačilo obveznega zavarovanja študentov v
skladu s predpisi,
-      
stroške varstva pri delu,
-      
druge storitve, predvidene s sklepom, ki ga
sprejme upravni odbor univerze.
188. člen
Višina šolnine in drugih prispevkov za
študij se določa v skladu z veljavnim pravilnikom, ki ureja šolnine in druge
prispevke v visokem šolstvu, in s sklepom upravnega odbora univerze.
Z aktom iz prejšnjega odstavka tega člena
se določi tudi način zaračunavanja šolnin in drugih prispevkov za študij.
189. člen
Šolnine in prispevki so prihodek
organizatorja študijskega programa, za katerega se plačuje šolnina, ali opravi
storitev, za katero se zaračunava prispevek.
190. člen
Dekan članice lahko študenta na njegovo
prošnjo in na predlog komisije za študentske zadeve članice iz utemeljenih
razlogov v celoti ali delno oprosti plačila šolnine in drugih prispevkov za
študij oziroma mu dovoli plačevanje v obrokih ter hkrati določi vir, iz
katerega se bo pokril izpad prihodka iz tega naslova.
2. Finančni načrti univerze in članic
191. člen
Finančni načrt univerze skupaj s programom
dela univerze sestavlja letni program dela univerze. Letni program dela v
enakem besedilu sprejmeta senat in upravni odbor univerze.
192. člen
Finančni načrt članice skupaj s programom
dela članice sestavlja letni program dela članice. Letni program dela sprejme
senat oziroma znanstveni svet članice univerze.
193. člen
Sredstva za izvajanje nacionalnega programa
visokega šolstva in nacionalnega raziskovalno-razvojnega programa se članicam
in rektoratu univerze določijo na temelju meril, v skladu z veljavno
zakonodajo, sprejme pa jih upravni odbor univerze.
194. člen
(črtan)
IX. PREMOŽENJE UNIVERZE IN ČLANIC
195. člen
Univerza pridobiva in ustvarja premoženje,
članica pa premično premoženje iz naslednjih virov:
-      
proračuna Republike Slovenije,
-      
šolnin in drugih prispevkov za študij,
-      
plačil za opravljene storitve,
-      
donacij, dediščin, daril in
drugih
virov.
196. člen
Univerza je lastnica premoženja, ki ga je
pridobila iz javnih in drugih virov.
Članice univerze so lastnice premičnega premoženja,
pridobljenega na osnovi drugih virov.
197. člen
Premoženje univerze upravlja upravni odbor
univerze s skrbnostjo dobrega gospodarja in v skladu z veljavnimi predpisi.
Upravni odbor odloča o dejanskem uporabniku
premoženja, ki ga je pridobila univerza ali članica.
198. člen
Univerza lahko odtuji ali obremeni
nepremičnino ali opremo večje vrednosti, pridobljeno iz javnih sredstev, le ob
predhodnem soglasju ustanovitelja. Za opremo večje vrednosti se šteje oprema,
katere vrednost presega znesek, določen za javni razpis.
Sredstva, pridobljena s prodajo premoženja
iz prvega odstavka, se lahko uporabijo za investicije, investicijsko
vzdrževanje in opremo.
199. člen
Članica samostojno razpolaga s premičnim premoženjem,
pridobljenim z dejavnostjo iz drugega odstavka 24. člena tega statuta, in s premičnim
premoženjem, pridobljenim z dediščinami, sponzorstvi, donacijami, raziskovalnim
temeljnim in aplikativnim ter svetovalnim delom, volili ali darili.
Premično premoženje članice iz prejšnjega
odstavka upravlja dekan članice v skladu z veljavnimi predpisi in s skrbnostjo
dobrega gospodarja.
200. člen
Univerza lahko s soglasjem ustanovitelja,
senata univerze in upravnega odbora univerze v okviru svoje dejavnosti ustanovi
zavod, gospodarsko družbo, ustanovo ali drugo pravno osebo.
200.a člen
Univerza lahko za upravljanje s sredstvi
ustanovi sklad. Na predlog rektorja upravni odbor univerze sprejme sklep o
ustanovitvi ali ukinitvi in pravila o delovanju sklada.
Upravni odbor sklada, ki ima najmanj 11
članov, po svoji funkciji sestavljajo dekani oziroma direktorji članic,
predsednik sveta zaupnikov, predsednik študentskega sveta univerze in glavni
tajnik. Po položaju je član rektor, ki mu tudi predseduje.
Program sklada sprejme upravni odbor sklada
z večino glasov vseh članov po predhodnem soglasju upravnega odbora univerze.
X. SPLOŠNI AKTI UNIVERZE
200.b člen
(črtan)
200.c člen
(črtan)
200.d člen
Statut in drugi splošni akti ter njihove
spremembe in dopolnitve se oblikujejo in sprejemajo po potrebi ali kadar to
zahteva zakon ali drug predpis. 
Predlog za začetek postopka sprejemanja
sprememb in dopolnitev statuta ali drugega splošnega akta poda rektor univerze
po lastni presoji ali na pobudo organov univerze, delovnih teles organov
univerze, članic univerze oziroma strokovnih služb univerze. 
Predlog statuta ali drugega splošnega akta
oziroma njihove spremembe in dopolnitve pripravijo strokovne službe univerze.
Obravnavajo jih delovna telesa organov univerze s področja, ki ga obravnava
splošni akt. Predlog statuta oziroma njegovih sprememb in dopolnitev obravnava
tudi statutarna komisija.
200.e člen
Predlog statuta oziroma njegovih sprememb
in dopolnitev se pred obravnavo na delovnih telesih organov posreduje v najmanj
petnajstdnevno obravnavo članicam univerze. 
Predlog drugih splošnih aktov univerze in
njihovih sprememb in dopolnitev se tudi posreduje v obravnavo članicam
univerze, pri čemer se določi primeren rok za obravnavo. 
Predlog statuta ali drugega splošnega akta
oziroma njihovih sprememb in dopolnitev ki jih sprejema senat ali upravni odbor
univerze, se pred sprejemom posreduje tudi v obravnavo kolegiju dekanov in
direktorjev. (črtan)
200.f člen
Splošni akti univerze se objavijo na
spletnih straneh univerze in začnejo veljati petnajsti dan po objavi, če ni v
njih drugače določeno.

Priloga
k statutu

Statut Univerze na Primorskem (Uradni list RS,
št. 73/03)
vsebuje naslednje prehodne in končne določbe:
»X. PREHODNE IN KONČNE DOLOČBE
201. člen
Dekani oziroma direktorji zavodov, ki to
funkcijo opravljajo na dan uveljavitve tega statuta, jo opravljajo do izteka
mandata oziroma do imenovanja novih dekanov in direktorjev po statutu univerze.
Mandat drugih organov zavodov traja do izteka oziroma do oblikovanja novih
organov po statutu univerze.
Visokošolski učitelji, znanstveni delavci
in visokošolski sodelavci ohranijo pridobljene nazive do izteka izvolitvene
dobe.
202. člen
Članice univerze izvajajo izobraževalne
programe, raziskovalne programe ter znanstvene, razvojne in druge projekte do
izteka programov oziroma projektov tudi po sprejetju tega statuta.
203. člen
Članice volijo člane senata univerze v
skladu s 35. in 36. členom tega statuta. V prvi senat univerze senati in
znanstvena sveta članic izvolijo:
-      
Fakulteta za humanistične študije Koper – tri
člane,
-      
Fakulteta za management Koper – tri člane,
-      
Pedagoška fakulteta Koper – tri člane,
-      
Turistica – Visoka šola za turizem Portorož –
tri člane,
-      
Visoka šola za zdravstvo Izola – tri člane,
-      
Znanstveno-raziskovalno središče Koper – tri
člane,
-      
Primorski inštitut za naravoslovne in tehnične
vede Koper – tri člane.
Študentski svet univerze imenuje v senat
univerze štiri člane.
204. člen
Delovanje senata ureja poslovnik, ki ga na
konstitutivni seji sprejme senat univerze v skladu z 39. členom tega statuta.
205. člen
Sklep o izvedbi volitev članov senata
univerze izda v. d. direktorice v roku 15 dni od uveljavitve tega statuta.
V.d. direktorice pozove senate in
znanstvene svete članic, da v 30 dneh izvolijo v senat univerze izmed svojih
učiteljev in znanstvenih delavcev svoje predstavnike v senat univerze v skladu
s 35. členom in 203. členom tega statuta.
206. člen
Sklep o izvedbi volitev in pravila za
volitev prvega rektorja izda senat univerze v roku 15 dni od konstituiranja.
207. člen
Univerza in članice morajo sprejeti splošne
akte, predvidene s tem statutom, oziroma jih uskladiti z njim ter konstituirati
organe najkasneje v šestih mesecih po njegovi uveljavitvi.
208. člen
Članice registrirajo začetno premoženje ob
vstopu v univerzo v otvoritveni bilanci stanja.
209. člen
Statut sprejmeta v enakem besedilu upravni
odbor in začasni senat univerze.
Statut začne veljati naslednji dan po
objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 50/05) vsebujejo naslednje prehodne in
končne določbe:
»Prehodne
in končne določbe
34. člen
Članice univerze prenovljene študijske
programe po določilih Zakona o spremembah in dopolnitvah Zakona o visokem
šolstvu (Uradni list RS, št. 63-2875/2004) in tega statuta uvajajo postopoma in
jih skladno z 48. členom taistega zakona uvedejo najpozneje v študijskem letu
2009/10.
Do vključno študijskega leta 2008/09 lahko
članice univerze razpisujejo in izvajajo tudi dodiplomske in podiplomske
študijske programe za pridobitev izobrazbe in študijske programe za
izpopolnjevanje, sprejete pred 11. 6. 2004.
Študenti, ki se vpišejo v študijske
programe pred uvedbo študijskih programov iz prvega odstavka tega člena, se
izobražujejo in končajo izobraževanje pod pogoji, ki so veljali pred
uveljavitvijo Zakona o spremembah in dopolnitvah Zakona o visokem šolstvu
(Uradni list RS, št. 63-2875/2004), vendar najdlje do izteka študijskega leta
2015/16.
Študenti iz prejšnjega odstavka, ki imajo
pravico do ponavljanja in zaradi postopnega uvajanja novih študijskih programov
ne morejo ponavljati letnika po študijskih programih, v katere so se vpisali,
nadaljujejo in končajo študij po novih študijskih programih.
35.  člen
Organi in delovna telesa univerze, ki to
funkcijo opravljajo na dan uveljavitve tega statuta, jo opravljajo do izteka
mandata.
Dopolnitve sestave organov in delovnih
teles univerze, določenih s tem statutom, se opravijo v šestih mesecih od
uveljavitve sprememb in dopolnitev statuta. Novoizvoljenim članom traja mandat
do izteka mandata posameznega organa oziroma delovnega telesa univerze.
36. člen
Pravilnike iz poglavja IV.1. Izobraževalno
delo univerze sprejme pristojni organ univerze v šestih mesecih od uveljavitve
tega statuta.
37. člen
Svoja pravila morajo članice uskladiti z
določili tega statuta v roku šestih mesecev po uveljavitvi sprememb in
dopolnitev statuta.
V roku devetih mesecev od uveljavitve
sprememb in dopolnitev statuta se morajo organi članic preoblikovati skladno z
določili statuta. Novoizvoljenim članom organov članic traja mandat do izteka
mandata posameznega organa.
38. člen
Člani študentskega sveta stanovalcev
Študentskega doma v Portorožu opravljajo to funkcijo do konstituiranja
Študentskega sveta stanovalcev v skladu s statutom.
39. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Sprememba Statuta Univerze na Primorskem
(Uradni list RS, št. 53/06) vsebuje naslednjo končno določbo:
»2. člen
Ta sprememba začne veljati naslednji dan po
objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 21/07) vsebujejo naslednjo končno
določbo:
»5. člen
Te spremembe in dopolnitve začnejo veljati
naslednji dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 106/08) vsebujejo naslednje prehodne in
končne določbe:
»PREHODNE IN KONČNE DOLOČBE
125. člen
Senat univerze v šestih mesecih od
uveljavitve teh sprememb in dopolnitev statuta sprejme oziroma spremeni in
dopolni akte iz 3., 11., 43., 70., 78., 86., 88., 92., 97., 98., 104., 106. in 121. člena.
Akt iz 49. člena sprejme študentski svet
univerze v šestih mesecih od uveljavitve tega statuta.
126. člen
Članice morajo svoja pravila uskladiti v
roku šestih mesecev po uveljavitvi teh sprememb in dopolnitev statuta.
127. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 96/11) vsebujejo naslednje prehodne in
končno določbo:
»PREHODNE IN KONČNA DOLOČBA
4. člen
V treh mesecih po uveljavitvi teh sprememb
in dopolnitev statuta se morajo oblikovati organi nove članice univerze,
Fakultete za grajeno okolje.
5. člen
V treh mesecih po uveljavitvi teh sprememb
in dopolnitev statuta se morajo oblikovati organi Fakultete za vede o zdravju. 
Do oblikovanja organov Fakultete za vede o
zdravju opravljajo vse naloge dosedanji organi Visoke šole za zdravstvo Izola,
razen sprejemanja študijskih programov.
6. člen
V treh mesecih po uveljavitvi teh sprememb
in dopolnitev statuta se morajo oblikovati organi nove članice univerze,
Univerzitetne knjižnice.
7. člen
Sredstva za delovanje Fakultete za grajeno
okolje in Univerzitetne knjižnice se določijo v skladu s predpisom, ki ureja
financiranje visokošolskih in drugih zavodov.
8. člen
Članice morajo svoja pravila uskladiti v
roku treh mesecev po uveljavitvi teh sprememb in dopolnitev statuta.
9. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 57/12) vsebujejo naslednji prehodni in
končno določbo:
»PREHODNI IN KONČNA DOLOČBA
9. člen
Spremenjena določba tretjega odstavka 108.c
člena tega statuta se začne uporabljati za razpis za vpis v študijsko leto
2013/2014.
10. člen
Spremenjena določba 171. člena tega statuta
se začne uporabljati s študijskim letom 2012/2013. 
Za študente, vpisane v študijske programe
prve ali druge stopnje v študijskem letu 2012/2013, ki so do zaključka
študijskega leta 2011/2012 v času študija že uveljavili pravico do enkratnega
ponavljanja letnika ali spremembe študijskega programa ali smeri zaradi
neizpolnitve obveznosti v prejšnji smeri ali študijskem programu, se drugi
odstavek 171. člena ne uporablja.
11. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 29/14) vsebujejo naslednjo končno
določbo:
»KONČNA DOLOČBA
3. člen
Te spremembe in dopolnitve statuta začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 32/15)
vsebujejo naslednje prehodne in končne določbe:
»PREHODNE IN KONČNE DOLOČBE
113. člen
Splošni akti univerze se uskladijo s temi
spremembami in dopolnitvami v roku šestih mesecev po uveljavitvi teh sprememb
in dopolnitev. 
Pravilnik iz 92. člena teh sprememb in
dopolnitev je potrebno sprejeti v roku šestih mesecev po uveljavitvi teh sprememb
in dopolnitev.
114. člen
Članice morajo svoja pravila uskladiti s
temi spremembami in dopolnitvami v roku šestih mesecev po uveljavitvi teh
sprememb in dopolnitev.
115. člen
Svetovalcem rektorja preneha funkcija v
roku 30 dni po uveljavitvi teh sprememb in dopolnitev.
116. člen
Določbe o štiriletnem mandatu direktorjev
raziskovalnih članic se začnejo uporabljati za novo izvoljene direktorje teh
članic oziroma z novim mandatom sedanjih direktorjev teh članic.
117. člen
Določbe 90.b člena, 90.j člena, 94. člena
in 98. člena se uporabijo za nove zasedbe teh delovnih mest oziroma za nova
imenovanja na te funkcije.
118. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Priloge k Statutu
Univerze na Primorskem (Uradni list RS, št. 88/15)
vsebujejo naslednjo končno določbo:
»III.
Te Spremembe in dopolnitve Priloge k
Statutu UP so sestavni del Statuta Univerze na Primorskem in pričnejo veljati
po pridobljenem soglasju Vlade Republike Slovenije in njeni objavi v Uradnem
listu Republike Slovenije.
Vlada Republike Slovenija je dala soglasje
k Prilogi Statuta Univerze na Primorskem s sklepom št. 01403-73/2015/4 z dne
27. 10. 2015.«.

Spremembe in dopolnitve Statuta Univerze na
Primorskem (Uradni list RS, št. 63/16) vsebujejo
naslednje prehodne in končne določbe:
»PREHODNE IN KONČNE DOLOČBE 
43. člen
Splošni akti univerze se uskladijo s temi
spremembami in dopolnitvami v roku šestih mesecev po uveljavitvi teh sprememb
in dopolnitev.
44. člen
Članice morajo svoja pravila uskladiti s
temi spremembami in dopolnitvami v roku šestih mesecev po uveljavitvi teh
sprememb in dopolnitev.
45. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.
46. člen
Organi članic, za izvolitev katerih so se
volilna opravila pričela pred uveljavitvijo teh Sprememb in dopolnitev Statuta
Univerze na Primorskem, se izpeljejo v skladu z določili Statuta Univerze na
Primorskem (Uradni list RS, št. 51/15 – UPB2).«.

Spremembe in dopolnitve Statuta Univerze na
Primorskem (Uradni list RS, št. 2/17)
vsebujejo naslednji prehodni in končno določbo:
»PREHODNI IN KONČNA DOLOČBA
3. člen
Splošni akti univerze se uskladijo s temi
spremembami in dopolnitvami v roku šestih mesecev po uveljavitvi teh sprememb
in dopolnitev 
4. člen
Članice morajo svoja pravila uskladiti s
temi spremembami in dopolnitvami v roku šestih mesecev po uveljavitvi teh
sprememb in dopolnitev.
5. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 31/17)
vsebujejo naslednje prehodne in končno določbo:
»40. člen
PREHODNE IN KONČNA DOLOČBA
41. člen
Splošni akti univerze se uskladijo s temi
spremembami in dopolnitvami v roku šestih mesecev po uveljavitvi teh sprememb
in dopolnitev. 
42. člen
Članice morajo svoja pravila uskladiti s
temi spremembami in dopolnitvami v roku šestih mesecev po uveljavitvi teh
sprememb in dopolnitev. 
43. člen
Že začeti postopki volitev in imenovanj v
organe univerze in članic se končajo po dosedanjem statutu. 
44. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Priloge k Statutu
Univerze na Primorskem (Uradni list RS, št. 31/17)
vsebujejo naslednjo končno določbo:
»II.
Te Spremembe in dopolnitve Priloge k
Statutu UP so sestavni del Statuta Univerze na Primorskem in pričnejo veljati
naslednji dan po njeni objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 77/18)
vsebujejo naslednje prehodne in končne določbe:
»PREHODNE IN KONČNE DOLOČBE
10. člen
Splošni akti se uskladijo s temi
spremembami in dopolnitvami v roku treh mesecev po uveljavitvi teh sprememb in
dopolnitev. 
Študenti s posebnimi potrebami in študenti
s posebnim statusom uveljavljajo pravice iz tretjega odstavka 168. člena tega
statuta od vpisa v študijsko leto 2019/2020. 
Študent se po zaključku študijskega leta na
podlagi petega odstavka 171. člena tega statuta lahko odpove statusu študenta
od 1. 10. 2018. 
11. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe in dopolnitve Statuta Univerze na
Primorskem (Uradni list RS, št. 75/19)
vsebujejo naslednje prehodne in končne določbe:
»PREHODNE IN KONČNE DOLOČBE
18. člen
Splošni akti univerze in članic se
uskladijo s temi spremembami in dopolnitvami v roku treh mesecev po uveljavitvi
teh sprememb in dopolnitev.
19. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.

Spremembe
in dopolnitve Statuta Univerze na Primorskem (Uradni list RS, št. 28/21)
vsebujejo naslednjo prehodno in končno določbo:
»PREHODNA IN KONČNA DOLOČBA
2. člen
Splošni akti univerze in članic se
uskladijo s temi spremembami in dopolnitvami v roku treh mesecev po uveljavitvi
teh sprememb in dopolnitev.
3. člen
Spremembe in dopolnitve statuta sprejmeta v
enakem besedilu upravni odbor in senat univerze, veljati pa začnejo naslednji
dan po objavi v Uradnem listu Republike Slovenije.«.