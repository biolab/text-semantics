1. člen
(vsebina uredbe)
(1) Ta uredba določa:
-      
vrste energetskih tehnologij v proizvodnih
napravah s soproizvodnjo toplote in električne energije z visokim izkoristkom,
ki po tej uredbi lahko prejemajo podpore,
-      
razvrstitev proizvodnih naprav s soproizvodnjo
toplote in električne energije z visokim izkoristkom (v nadaljnjem besedilu:
proizvodne naprave SPTE), ki lahko prejemajo podpore po tej uredbi, v
velikostne razrede in skupine glede na letne obratovalne ure proizvodnih
naprav,
-      
podrobnejšo opredelitev podpor,
-      
način določanja referenčnih stroškov za
proizvodnjo električne energije v soproizvodnji z visokim izkoristkom ter vpliv
referenčnih stroškov in referenčnih tržnih cen električne energije na višino
podpor,
-      
način določanja cen za zagotovljeni odkup
električne energije iz proizvodnih naprav SPTE,
-      
način določanja višine podpor, ki se izvajajo
kot finančna pomoč za tekoče poslovanje,
-      
pogoje za pridobitev podpore,
-      
način pridobitve podpore,
-      
način prejemanja podpor ter druga vprašanja,
povezana s podporami električni energiji, proizvedeni v soproizvodnji z visokim
izkoristkom.
(2) Na podlagi te uredbe se lahko
dodelijo podpore električni energiji, proizvedeni v proizvodni napravi SPTE na fosilno
gorivo ali lesno biomaso, pri katerih nazivna električna moč proizvodne naprave
ne presega 200 MW.
2. člen
(pomen izrazov)
Izrazi, uporabljeni v tej uredbi, imajo
enak pomen kot v Energetskem zakonu, poleg tega pa imajo še naslednji pomen:
-      
bruto proizvedena električna energija
proizvodne naprave je proizvodnja električne
energije v obdobju poročanja, merjena na sponkah generatorja ali sponkah drugih
sklopov za pretvarjanje drugih vrst energije v električno energijo. Električna
energija, porabljena za obratovanje same naprave, se ne odšteje od bruto
proizvedene električne energije;
-      
enočrtna shema
je shema proizvodne naprave, ki povezuje večfazne povezave z eno črto;
-      
fosilno gorivo
je gorivo, ki je pridobljeno iz rudninskih zalog, ne glede na to, ali se
uporabi v prvotni sestavi ali predelano;
-      
koristna izraba toplote je toplota, ki bi se, če je ne bi izkoriščali iz proizvodne naprave
SPTE za zadovoljitev ekonomsko opravičljivega povpraševanja po ogrevanju,
hlajenju ali tehnologiji, zagotavljala z drugimi viri. Ekonomsko opravičljivo
povpraševanje pa je povpraševanje, ki ne presega potreb po ogrevanju, hladu ali
tehnologiji;
-      
lastna raba proizvodne naprave je električna energija, porabljena za obratovanje same proizvodne
naprave, za pogon napajalnih črpalk, kompresorjev, mlinov, gorilnikov, čistilne
naprave in drugih podobnih naprav, ki so nujne za delovanje proizvodne naprave;
-      
lastni odjem je
neto proizvedena električna energija, ki se skupaj z energijo, dovedeno iz
omrežja, porabi na kraju samem za druge namene kakor za lastno rabo proizvodne
naprave;
-      
lesna biomasa
je les, uporabljen v energetske namene;
-      
nazivna električna moč naprave s soproizvodnjo električne energije in koristne toplote je
najvišja trajna neto električna moč naprave v proizvodnji, ko proizvodna
naprava ne izpušča v okolje neizrabljene odpadne toplote (toplota dimnih
plinov, sevalne izgube in druge toplotne izgube, povezane z normalnim
delovanjem proizvodne naprave, se ne štejejo kot neizrabljena odpadna toplota);
-      
nazivna moč proizvodne naprave je najvišja trajna neto električna, mehanska oziroma toplotna moč,
s katero lahko naprava brez časovnih omejitev normalno obratuje. Nazivno moč
določa proizvajalec naprave ali je določena s prevzemnimi meritvami naprave po
dokončani gradnji. Pri nazivni električni moči proizvodne naprave se upošteva
neto električna moč;
-      
neto proizvedena električna energija je proizvodnja električne energije v obdobju poročanja, merjena na
izstopu iz proizvodne naprave, ne glede na to, ali gre za lastni odjem ali za električno
energijo, oddano v javno omrežje. Pri neto proizvedeni električni energiji se
lastna raba proizvodne naprave odšteje od proizvedene električne energije na
sponkah generatorjev ali sponkah drugih sklopov za pretvarjanje drugih vrst
energije v električno energijo;
-      
nova proizvodna naprava je proizvodna naprava SPTE, ki še ni bila vključena v sistem
podpor po tej uredbi in od njene priključitve na omrežje do vložitve popolne vloge za dodelitev podpore ni preteklo več kot
eno leto;
-      
obdobje poročanja je obdobje obratovanja SPTE proizvodne naprave s soproizvodnjo, v
katerem se ugotavlja proizvedena količina električne energije v soproizvodnji
toplote in električne energije z visokim izkoristkom, za katero so prejeta
potrdila o izvoru. Obdobje poročanja za proizvodne naprave s soproizvodnjo, ki
prejemajo podpore po tej uredbi, je eno leto;
-      
osnovno gorivo
je gorivo proizvodne naprave SPTE, ki v celotni porabi goriva na letni ravni
dosega najmanj 90‑odstotni delež;
-      
obratovalne ure proizvodne naprave s soproizvodnjo je razmerje med proizvedeno neto električno energijo v
soproizvodnji toplote in električne energije z visokim izkoristkom v enem letu
oziroma obdobju poročanja in nazivno električno močjo proizvodne naprave SPTE;
-      
odločba o dodelitvi podpore je odločba, ki jo v upravnem postopku izda Agencija za energijo
proizvodnim napravam SPTE, ki izpolnjujejo pogoje za pridobitev podpor;
-      
prejemnik podpore je imetnik odločbe o dodelitvi podpore, ki na podlagi pogodbe o
zagotavljanju podpore prejema za proizvedeno električno energijo podporo po tej
uredbi;
-      
pretežno nova proizvodna naprava je proizvodna naprava SPTE, pri kateri od začetka proizvodnje
električne energije do vložitve vloge za pridobitev odločbe o dodelitvi podpore
ni minilo več kot 10 let;
-      
proizvedena električna energija, oddana v
javno omrežje, je neto proizvedena električna
energija, ki je oddana v javno omrežje na ustreznem prevzemno ‑ predajnem
mestu;
-      
proizvodna naprava je sklop opreme in napeljav, ki pretvarja druge vrste energije v
električno energijo in lahko samostojno obratuje. Če je proizvodna naprava
sestavljena iz več omenjenih sklopov in če je odjem proizvedene električne
energije skupen za vse sklope, se taki sklopi štejejo za eno proizvodno
napravo. O tem, kaj se šteje za proizvodno napravo, ob nejasnostih, upoštevajoč
tehnično dokumentacijo, zaporedje gradnje in obratovanje proizvodne naprave,
odloči Agencija za energijo pri izdaji deklaracije ali odločbe o dodelitvi
podpore;
-      
referenčna tržna cena energije je napoved cene električne energije in drugih energentov na
energetskem trgu, ki jo na podlagi dvanajstega odstavka 64.n člena Energetskega
zakona objavlja Agencija za energijo;
-      
subvencije po
tej uredbi so prejete državne pomoči, kot so opredeljene v 2. členu Zakona
o spremljanju državnih pomoči (ZSDrP) (Uradni list RS, št. 37/04);
-      
upravičenec do podpore je proizvajalec električne energije v proizvodni napravi SPTE, ki
izpolnjuje pogoje za dodelitev podpore.
3. člen
(energetske tehnologije proizvodnih naprav
SPTE)
(1) Določbe ta uredbe se nanašajo na
proizvodne naprave SPTE, ki temeljijo na teh energetskih tehnologijah:
a) 
kombiniranem ciklu s plinsko turbino z
rekuperacijo odpadne toplote,
b) 
protitlačni parni turbini,
c) 
odjemni kondenzacijski parni turbini,
d) 
plinski turbini z rekuperacijo odpadne toplote,
e) 
motorju z notranjim zgorevanjem z rekuperacijo
odpadne toplote,
f)  
mikroturbini z rekuperacijo odpadne toplote,
g) 
parnih motorjih.
(2) Med tehnologijami iz prejšnjega
odstavka se glede na zastopanost posameznih energetskih tehnologij v dejanski
oskrbi ali v nacionalnih zmogljivostih določijo reprezentativne tehnologije za
določitev referenčnih stroškov.
(3) (črtan)
(4) (črtan)
3.a
(energetske tehnologije SPTE, ki se
obravnavajo kot vsak primer posebej)
(1) Ne glede na prejšnji člen so do podpor
upravičene tudi proizvodne naprave SPTE, ki temeljijo na energetskih
tehnologijah, kot so:
a)  Stirlingovi motorji,
b) 
gorivne celice,
c) 
turbine z organskim Rankinovim procesom in
d) 
druge vrste tehnologij ali njihove kombinacije,
ki ustrezajo opredelitvi soproizvodnje, pri čemer se o dodelitvi podpore odloča
na podlagi podatkov iz vloge za vsak primer posebej.
(2) Agencija za energijo v skladu z
metodologijo iz 23. člena te uredbe objavi, kateri podatki so potrebni za vlogo
za pridobitev odločbe o dodelitvi podpore za primere, ki se obravnavajo posebej.
(3) Proizvodne naprave SPTE iz prvega
odstavka tega člena niso upravičene do podpor, če referenčni stroški
proizvodnje električne energije v proizvodni napravi presegajo:
a)   za proizvodno napravo SPTE, ki obratuje do 4.000 ur: 
-
 z nazivno električno močjo, manjšo od 1 MW: 385
EUR /MWh,
-
z nazivno električno močjo, večjo od 1MW in
manjšo od 5 MW: 300 EUR /MWh;
b) 
za proizvodno napravo SPTE, ki obratuje več kot
4.000 ur:
-
z nazivno električno močjo, manjšo od 1 MW: 260
EUR /MWh,
-
z nazivno električno močjo, večjo od 1MW in
manjšo od 5 MW: 205 EUR /MWh.
(4) Proizvodne naprave SPTE, ki se
obravnavajo kot vsak primer posebej, so upravičene do podpore, dokler ni
presežena skupna nazivna električna moč teh proizvodnih naprav 5 MW v
obravnavanem letu.
3.b člen
(določanje vrstnega reda za odločanje o
podporah v primeru letnih omejitev obsega podpor)
Če prejme Agencija za energijo več vlog za
odločbo o dodelitvi podpore za proizvodne naprave SPTE, izdaja odločbe o
dodelitvi podpore do izpolnitve letne omejitve nazivne električne moči za
proizvodne naprave SPTE po vrstnem redu, kot so bile vložene popolne vloge.
4. člen
(velikostni razredi proizvodnih naprav
SPTE)
Glede na nazivno električno moč proizvodne
naprave SPTE se proizvodne naprave po tej uredbi delijo na te velikostne
razrede:
1.    
mikro: nazivne električne moči manjše od
50 kW,
2.    
male: nazivne električne moči manjše od
1 MW,
3.    
srednje – nižje: nazivne električne moči od
1 MW do vključno 5 MW,
4.    
srednje – višje: nazivne električne moči nad 5
MW do vključno 25 MW,
5.    
velike – nižje: nazivne električne moči nad 25
MW do vključno 50 MW,
6.    
velike – višje: nazivne električne nad 50 MW do
200 MW,
7.    
proizvodne naprave nazivne električne moči 200
MW in več.
5. člen
(razvrstitev v skupine glede na število
obratovalnih ur proizvodnih naprav SPTE)
(1) Za določanje podpor se proizvodne
naprave SPTE glede na število obratovalnih ur v obdobju poročanja oziroma
koledarskem letu po tej uredbi razvrstijo v dve skupini:
-      
prva skupina: proizvodne naprave, ki v
soproizvodnji toplote in električne energije z visokim izkoristkom obratujejo
do 4000 ur,
-      
druga skupina: proizvodne naprave, ki v
soproizvodnji toplote in električne energije z visokim izkoristkom obratujejo
več kot 4000 ur.
(2) V prvo skupino se uvrščajo
proizvodne naprave SPTE, pri katerih je obratovanje sezonsko (kurilna sezona),
v drugo skupino pa proizvodne naprave SPTE, pri katerih obratovanje ni povezano
s kurilno sezono in presega obratovalne ure iz prve skupine.
(3) Razvrstitev v prvo ali drugo
skupino se določi v odločbi o dodelitvi podpore.
(4) Proizvodne naprave SPTE, ki so
razvrščene v prvo skupino iz prvega odstavka tega člena, lahko pridobijo
podpore po tej uredbi le za letno količino električne energije, proizvedeno v
soproizvodnji toplote in električne energije z visokim izkoristkom, za katero
so prejele potrdila o izvoru in ki ne presega zmnožka: nazivna električna moč
naprave s soproizvodnjo električne energije in koristne toplote
x 4000 ur.
6. člen
(energenti in izpusti toplogrednih plinov
pri soproizvodnji toplote in električne energije)
(1) Za tehnologije iz 3. člena te
uredbe se pri določitvi referenčnih stroškov proizvodnje električne energije iz
8. člena te uredbe kot referenčno gorivo upoštevata energenta, ki pri
soproizvodnji električne energije in toplote ustvarjata najnižje izpuste
toplogrednih plinov, in sicer:
-      
za tehnologije, ki uporabljajo fosilne
energente, se pri določanju referenčnih stroškov upoštevajo najpogostejše
energetske tehnologije, ki uporabljajo energent zemeljski plin,
-      
za energetske tehnologije, ki uporabljajo lesno
biomaso, se pri določanju referenčnih stroškov upoštevajo najpogostejše
energetske tehnologije in energent lesna biomasa.
(2) Dodeljevanje podpor električni
energiji, proizvedeni v proizvodnih napravah SPTE z uporabo drugih vrst
obnovljivih virov energije, se obravnava po uredbi, ki ureja zagotavljanje
podpor električni energiji, proizvedeni iz obnovljivih virov energije.
(3) Proizvodne naprave SPTE, ki pri
proizvodnji električne energije skladno z metodologijo iz 23. člena te
uredbe dosegajo specifične izpuste CO2 več kot 600 kg CO2/MWh, ne morejo prejeti podpor po tej uredbi.
7. člen
(opredelitev podpor)
(1) Podpore so finančna pomoč
proizvodnji električne energije v proizvodnih napravah SPTE, če stroški
proizvodnje te električne energije presegajo ceno, ki jo je zanjo mogoče doseči
na trgu z električno energijo.
(2) Podpore električni energiji iz
proizvodnih naprav s SPTE se izvajajo kot:
-      
zagotovljeni odkup električne energije (v
nadaljnjem besedilu: zagotovljeni odkup). Na podlagi te podpore center za
podpore ne glede na ceno električne energije na trgu odkupi vso prevzeto neto
električno energijo, proizvedeno v proizvodni napravi SPTE, za katero je
proizvodna naprava SPTE prejela potrdila o izvoru, po zagotovljenih cenah, določenih
s to uredbo;
-      
finančna pomoč za tekoče poslovanje (v
nadaljnjem besedilu: obratovalna podpora), ki se dodeli neto proizvedeni
električni energiji, ki jo proizvajalci v proizvodnih napravah SPTE prodajo
sami na trgu ali jo porabijo kot lastni odjem, pod pogojem, da so stroški
proizvodnje te električne energije v proizvodni napravi SPTE višji od cene, ki
jo je za to električno energijo mogoče doseči na trgu z električno energijo.
(3) Na način iz prve alinee prejšnjega
odstavka lahko prejemajo podpore le mikro in male proizvodne naprave SPTE. Za
te proizvodne naprave med trajanjem pogodbe o zagotovljenem odkupu center za
podpore uredi prijavo obratovalne napovedi ter izravnavo razlik med napovedano
in realizirano proizvodnjo, vključno z bilančno pripadnostjo.
(4) Mikro in male proizvodne naprave
SPTE se lahko odločijo, da namesto zagotovljenega odkupa samostojno prodajajo
električno energijo na trgu in obratovalno podporo po drugi alinei drugega
odstavka tega člena, pri čemer si morajo same urediti prijavo obratovalne
napovedi ter izravnavo razlik med napovedano in realizirano proizvodnjo,
vključno z bilančno pripadnostjo.
(5) Proizvodne naprave SPTE z nazivno
električno močjo 1 MW in več lahko prejemajo podpore le na način iz druge
alinee drugega odstavka tega člena.
(6) Trajanje zagotavljanja podpor se
določi v odločbi o dodelitvi podpore.
(7) Upravičenci do podpore, ki lahko
izbirajo način zagotavljanja podpore, sporočijo svojo odločitev o načinu
zagotavljanja podpore v vlogi za pridobitev odločbe o dodelitvi podpore poslani
Agenciji za energijo.
8. člen
(referenčni stroški proizvodnje električne
energije v proizvodnih napravah SPTE)
(1) Referenčni stroški proizvodnje
električne energije v proizvodnih napravah SPTE so indikativni skupni stroški
proizvodnje električne energije in toplote za posamezne skupine in velikosti
proizvodnih naprav SPTE, ki temeljijo na objavljenih strokovnih podatkih o
investicijskih in obratovalnih stroških za posamezne energetske reprezentativne
tehnologije proizvodnih naprav SPTE, ekonomskih in finančnih parametrih
vlaganja in obratovanja, cenah goriva ter drugih stroških, povezanih s
proizvodnjo električne energije in toplote v Republiki Sloveniji in zmanjšanih
za vse koristi, ki jih je proizvajalec lahko pridobil s sočasno proizvodnjo
toplote in električne energije z visokim izkoristkom.
(2) Referenčni stroški se določijo v
EUR/MWh neto proizvedene električne energije.
(3) Referenčni stroški se določijo za
velikostne razrede proizvodnih naprav SPTE za obe skupini iz 5. člena te uredbe
ter za oba energenta iz 6. člena te uredbe.
(4) Za proizvodne naprave SPTE na
fosilno gorivo se pri določitvi referenčnih stroškov upošteva zemeljski plin,
lesna biomasa pa pri proizvodnih napravah SPTE na lesno biomaso.
(5) Referenčni stroški proizvodnje
električne energije v proizvodnih napravah SPTE se izkazujejo kot
nespremenljivi del referenčnih stroškov in kot spremenljivi del referenčnih
stroškov. Nespremenljivi del referenčnih stroškov se ugotavlja na vsakih pet
(5) let oziroma tudi prej, če se bistveno spremenijo investicijski stroški in
drugi parametri vlaganja, ki so bili podlaga za določitev referenčnih stroškov.
(6) Spremenljivi del referenčnih
stroškov se ugotavlja letno oziroma tudi pogosteje na podlagi napovedi o
referenčnih tržnih cenah energije.
(7) Referenčni stroški so podlaga za
določanje cen v pogodbah za zagotovljeni odkup in za višino obratovalnih podpor
v pogodbah o zagotavljanju obratovalne podpore. Referenčne stroške za obdobje
od 2009 do 2013 z upoštevanjem višine spremenljivih stroškov za leto 2009
prikazuje priloga I, ki je sestavni del uredbe.
(8) Za
obnovljene proizvodne naprave SPTE v skladu s 15. členom te uredbe se v odločbi
o dodelitvi podpore, glede na delež obnove, določi tudi zmanjšanje
nespremenljivega dela referenčnih stroškov obnovljene proizvodne naprave SPTE
za naslednji znesek [EUR/MWh]:
(Stroški
obnove [EUR] x (1/R - 1) x A) / (nazivna električna moč [MW] x H [h])
kjer je:
R         delež
vloženih sredstev v obnovo glede na vrednost nove proizvodne naprave SPTE, določen
skladno s 15. členom te uredbe,
A          anuitetni
faktor pri 10-letni ekonomski dobi naložbe in 12 % diskontni stopnji,
H         letne
obratovalne ure: 3.500 za proizvodne enote z do 4.000 obratovalnih ur letno in
5.500 za proizvodne enote z več kot 4.000 obratovalnih ur letno.
(9) Za določanje cene za zagotovljeni
odkup oziroma višine obratovalne podpore v pogodbi se ves čas trajanja pogodbe
o zagotavljanju podpore uporablja nespremenljivi del referenčnih stroškov, ki
je veljal, ko je proizvodna naprava SPTE prejela prvo odločbo o dodelitvi
podpore in je sklenila pogodbo o zagotavljanju podpore.
(10) Če se med gradnjo proizvodne
naprave SPTE določijo nove vrednosti nespremenljivega dela referenčnih stroškov
iz priloge I, se v odločbi o dodelitvi podpore določi za proizvodno napravo
SPTE nespremenljivi del referenčnih stroškov, ki je veljal, ko je proizvodna
naprava SPTE prejela gradbeno dovoljenje, če je to zanjo ugodnejše. Med
prejetim gradbenim dovoljenjem in odločbo o dodelitvi podpore ne sme preteči
več kot tri (3) leta.
9. člen
(določanje cen električne energije za
zagotovljeni odkup)
(1) Za električno energijo, za katero
se prejemajo podpore kot zagotovljeni odkup, veljajo cene za zagotovljeni
odkup, navedene v prilogi II, ki je sestavni del te uredbe.
(2) Cene za zagotovljeni odkup so po
višini enake referenčnim stroškom električne energije po posameznih velikostnih
razredih in skupinah glede na obratovalne ure proizvodnih naprav SPTE za oba
energenta.
(3) Cena, določena v pogodbi za
zagotovljeni odkupu, je sestavljena iz nespremenljivega in spremenljivega dela
v enakem razmerju, kot sta nespremenljivi in spremenljivi del referenčnih
stroškov.
(4) Cena za zagotovljeni odkup iz
priloge II, ki velja za električno energijo iz posamezne proizvodne naprave
SPTE, se določi v pogodbi za zagotavljanje podpor na podlagi podatkov iz
odločbe o dodelitvi podpore.
10. člen
(določanje višine obratovalnih podpor)
(1) Obratovalne podpore so razlika med
referenčnimi stroški proizvodnje električne energije v posameznih velikostnih razredih
proizvodnih naprav SPTE, upoštevaje skupino obratovalnih ur in uporabljeni
energent iz priloge I te uredbe, ter referenčno tržno ceno električne energije.
(2) Če se na podlagi napovedi o
referenčnih tržnih cenah električne energije ugotovi, da je cena električne
energije na trgu, pri kateri se upoštevajo tudi značilnosti obratovanja
posameznih vrst proizvodnih naprav SPTE, višja od referenčnih stroškov
proizvodnje električne energije iz priloge I, ki veljajo za obravnavano časovno
obdobje, se obratovalna podpora za električno energijo za obravnavano časovno
obdobje ne izplačuje.
(3) Obratovalne podpore za posamezne
velikostne razrede proizvodnih naprav SPTE za obe skupini obratovalnih ur ter z
upoštevanjem obeh referenčnih energentov so določene v prilogi III, ki je
sestavni del te uredbe.
(4) Obratovalne podpore za naslednja
leta so razlika med referenčnimi stroški, ki veljajo v obravnavanem letu, ter
referenčno tržno ceno električne energije za obravnavano leto. Referenčni
stroški za obravnavano leto so sestavljeni iz nespremenljivega dela referenčnih
stroškov iz priloge I ter spremenljivega dela referenčnih stroškov, ki
veljajo za obravnavano leto.
(5) Obratovalna podpora iz priloge III
za električno energijo iz posamezne proizvodne naprave SPTE se določi v pogodbi
za zagotavljanje podpor na podlagi podatkov iz odločbe o dodelitvi podpore.
11. člen
(upravičenost do podpor)
(1) Do pridobitve podpor so upravičene
nove in pretežno nove proizvodne naprave SPTE, ki imajo veljavno deklaracijo za
proizvodno napravo in izpolnjujejo pogoje iz tretjega odstavka 14. člena te
uredbe.
(2) Podpore se zagotavljajo deset (10)
let oziroma pri pretežno novih proizvodnih napravah tudi krajši čas, ki pomeni
razliko med desetimi (10) leti in dejansko starostjo proizvodne naprave SPTE.
Trajanje zagotavljanja podpore se določi v odločbi o dodelitvi podpore.
(3) Za določitev starosti proizvodne
naprave SPTE se kot začetek proizvodnje električne energije v proizvodni
napravi šteje datum izdaje uporabnega dovoljenja za obratovanje proizvodne
naprave SPTE, oziroma če gre za proizvodno napravo SPTE, za katero se ne izda
uporabnega dovoljenja, datum opravljenega prvega priklopa na elektroenergetsko
omrežje sistemskega operaterja distribucijskega omrežja. Za proizvodne naprave
SPTE, ki so obratovale že pred izdajo uporabnega dovoljenja, in za proizvodne
naprave SPTE, za katere se ne izda uporabnega dovoljenja, pa so obratovale, še
preden so bile priključene na elektroenergetsko omrežje sistemskega operaterja
distribucijskega omrežja, rok začetka proizvodnje za ugotovitev starosti
proizvodne naprave določi Agencija za energijo.
(4) Podpore so vezane na količino
proizvedene električne energije in se podeljujejo le za neto proizvedeno
električno energijo, ki jo je proizvodna naprava SPTE predala centru za podpore
oziroma samostojno prodala na trgu ali jo porabila kot lastni odjem.
(5) Prosilcu, ki želi pridobiti eno
izmed podpor po tej uredbi, njegov tržni delež ter tržni delež z njim povezanih
oseb pri proizvodnji električne energije v Republiki Sloveniji pa sta večja od
25 % in Herfindhal-Hirschmanov indeks (HH-indeks) koncentracije na trgu
večji od 2000 oziroma bi z električno energijo iz proizvodnih naprav SPTE, za
katere prosi za podpore, to postal, lahko Agencija za energijo izda odločbo o
dodelitvi podpore le, če se s prejeto podporo ne povečujeta njegov tržni delež
in koncentracija na trgu.
(6) Pri izdaji odločbe Agencija za
energijo poleg tržnega deleža in HH‑indeksa upošteva tudi obseg električne
energije, za katero se zagotavlja podpora, vrsto energetske tehnologije, vpliv
zagotavljanja podpor na ceno električne energije na trgu ter negativne vplive
zagotavljanja podpor v odnosu do drugih udeležencev na trgu z električno
energijo.
(7) Pogoj iz šestega odstavka tega
člena se ne uporablja za prosilce, ki želijo pridobiti podpore za električno
energijo iz mikro in malih proizvodnih naprav SPTE oziroma iz proizvodnih
naprav SPTE, ki temeljijo na energetskih tehnologijah iz tretjega odstavka
3. člena te uredbe.
12. člen
(trajnostna in druga merila za določitev
podpor proizvodnim napravam SPTE na lesno biomaso)
(1) Za električno energijo,
proizvedeno iz lesne biomase, ki ima certifikat FSC (Forest Stewardship
Council) ali PEFC (Programme for the Endorsment of Forest Certification) o trajnostni
pridelavi biomase oziroma druge ustrezne certifikate o trajnostni pridelavi, se
uporabljajo za 10% višji spremenljivi referenčni stroški.
(2) Spremenljivi del referenčnih
stroškov proizvodnje električne energije iz lesne biomase je odvisen od klasifikacije
uporabljene lesne biomase iz priloge V, ki je sestavni del te uredbe.
(3) Vrste lesne biomase, ki jih bo
proizvodna naprava SPTE uporabljala, je treba navesti v vlogi za pridobitev
odločbe o dodelitvi podpore. Strukturo oziroma količine posameznih vrst lesne
biomase iz odločbe proizvajalci električne energije navedejo v dodatku k
pogodbam o zagotavljanju podpor, s katerim se določi načrtovana količina
električne energije, za katero bo prejeta podpora.
(4) Proizvajalci električne energije,
ki so prejeli višjo podporo na podlagi prvega odstavka tega člena, morajo
hraniti certifikate iz tega člena vsaj tri (3) leta od izplačila podpore.
13. člen
(usklajevanje podpor z drugimi vrstami
pomoči proizvodnim napravam SPTE)
(1) Če je proizvodna naprava SPTE prejela
ali bo prejela kakršno koli pomoč, ki bi se lahko štela za subvencijo, mora
prosilec to navesti v vlogi za pridobitev odločbe o dodelitvi podpore. Prosilec
mora vlogi priložiti kopije dokumentov o prejemu subvencije, iz katerih so
razvidni višina in drugi pogoji v zvezi s subvencijo.
(2) Če po sklenitvi pogodbe o
zagotavljanju podpor proizvodna naprava prejme kakršno koli pomoč, ki se lahko
šteje za subvencijo, mora imetnik odločbe to nemudoma sporočiti Agenciji za
energijo in predložiti dokumente iz prejšnjega odstavka.
(3) Nespremenljivi del referenčnih
stroškov, ki je podlaga za določanje višine podpore, se v odločbi o dodelitvi
podpore zaradi prejetih subvencij zmanjša za naslednji znesek (EUR/MWh):
-      
za enote z do 4000 obratovalnih ur letno:
(znesek
prejete pomoči [EUR] x A/(nazivna električna moč [MW] x 3500 h);
-      
za enote z več kot 4000 obratovalnih ur letno:
(znesek
prejete pomoči [EUR] x A)/(nazivna električna moč [MW] x 5500 h).
(4) Uporabljeni
koeficient A pomeni anuitetni faktor pri 10-letni ekonomski dobi naložbe in
diskontni stopnji, pri čemer se upošteva naslednje: 
-      
kot diskontna stopnja se uporabi splošna
diskontna stopnja, določena v uredbi, ki ureja enotno metodologijo za pripravo
in obravnavo investicijske dokumentacije na področju javnih financ; 
-      
če je diskontna stopnja iz prejšnje alinee
višja od diskontne stopnje iz izračuna referenčnih stroškov, se za določitev
anuitetnega faktorja A uporabi diskontna stopnja iz izračuna referenčnih
stroškov; 
-      
če je diskontna stopnja iz prve oziroma druge
alinee nižja od referenčne diskontne stopnje za izračune državne pomoči v
kreditih ali drugih finančnih instrumentih, ki se izplačujejo v obrokih, se za
določitev anuitetnega faktorja A uporabi referenčna diskontna stopnja, ki je za
Republiko Slovenijo objavljena v Uradnem listu EU.
(5) Zmanjšanje nespremenljivega dela
referenčnih stroškov za znesek [EUR/MWh] iz prejšnjega odstavka se upošteva v
celotnem obdobju upravičenosti do podpore.
14. člen
(vloga za pridobitev odločbe o dodelitvi
podpore)
(1) Lastnik ali s soglasjem lastnika
upravljavec proizvodne naprave SPTE vloži vlogo za pridobitev odločbe o
dodelitvi podpore električni energiji, proizvedeni v proizvodni napravi SPTE,
na Agencijo za energijo.
(2) Agencija za energijo odloči o
dodelitvi podpore z odločbo v upravnem postopku.
(3) Vlagatelj je upravičen do podpore,
če izpolnjuje naslednje pogoje:
-      
da je vloga popolna,
-      
da ima proizvodna naprava SPTE veljavno
deklaracijo za proizvodno napravo SPTE in je kot taka uvrščena v register
deklaracij,
-      
da gre za novo ali pretežno novo proizvodno
napravo SPTE,
-      
da je prosilec v vlogi navedel, da ni prejel
subvencij, oziroma če jih je, da je vlogi priložil kopije dokumentov s podatki
o subvenciji,
-      
da je iz vloge razvidno, da je vlagatelj na
proizvodni napravi SPTE vgradil merilne in registrirne naprave, ki jih
predpisuje uredba o pogojih za merilne in registrirne naprave, ki jih morajo
imeti proizvodne naprave, ki prejemajo potrdila o izvoru, ter meritvah, ki jih
morajo izvajati te naprave za merjenje neto proizvedene električne energije,
-      
da je prosilec v vlogi navedel vrsto podpore.
(4) Če imetnik odločbe o dodelitvi
podpore za proizvodno napravo SPTE v predpisanem roku pred potekom veljavnosti
deklaracije za proizvodno napravo deklaracije ne obnovi, odločba o dodelitvi
podpore preneha veljati z dnem poteka veljavnosti deklaracije za proizvodno
napravo. Če po prenehanju veljavnosti deklaracije proizvodna naprava pridobi
novo deklaracijo, mora upravičenec do podpore vložiti novo vlogo za pridobitev
odločbe o dodelitvi podpore.
(5) Za proizvodne naprave SPTE iz 3.a
člena te uredbe mora prosilec v vlogi za pridobitev odločbe o dodelitvi podpore
navesti tudi podatke o vrednosti in strukturi vlaganj v proizvodno napravo SPTE
ter druge predpisane tehnične in obratovalne podatke, na podlagi katerih
Agencija za energijo določi višino nespremenljivega dela referenčnih stroškov.
(6) Za mikroproizvodne naprave SPTE iz
prejšnjega odstavka se vrednosti in strukture vlaganj v proizvodno napravo
dokazujejo s kopijami računov v povezavi z gradnjo proizvodne naprave. Ob dvomu
o njihovi skladnosti z dejanskimi vlaganji v proizvodno napravo strokovno oceno
poda pooblaščeni ocenjevalec vrednosti strojev in opreme ter po potrebi tudi
pooblaščeni ocenjevalec vrednosti nepremičnin. Razmejitev postavk proizvodne
opreme SPTE od pripadajočih nepremičnin zagotovi Agencija za energijo.
(7) Za proizvodne naprave SPTE drugih
velikostnih razredov iz petega odstavka tega člena mora vlagatelj predložiti
kopije pogodb in računov, ki izkazujejo vrednost in strukturo vlaganj v
proizvodno napravo po opravljeni strokovni oceni pooblaščenega ocenjevalca
vrednosti strojev in opreme ter po potrebi tudi pooblaščenega ocenjevalca
vrednosti nepremičnin. Razmejitev postavk proizvodne opreme SPTE od
pripadajočih nepremičnin zagotovi Agencija za energijo.
(8) Ne glede na strokovno oceno
pooblaščenega ocenjevalca vrednosti strojev in opreme ter pooblaščenega
ocenjevalca vrednosti nepremičnin lahko Agencija za energijo zavrne izdajo
odločbe o dodelitvi podpore, če je investitor med vlaganja uvrstil tudi
vlaganja, ki niso potrebna za delovanje proizvodne naprave, oziroma če vrednost
investicije v proizvodno napravo presega javnoobjavljene vrednosti specifičnih
investicij pri tehnološko enakih ali podobnih proizvodnih napravah.
(9) Obrazec vloge za pridobitev
odločbe o dodelitvi podpore je določen v prilogi IV, ki je sestavni del te
uredbe.
15. člen
(obnovljene proizvodne naprave SPTE)
(1) Do
pridobitve odločbe o dodelitvi podpore so upravičene
tudi obnovljene oziroma rekonstruirane proizvodne naprave SPTE, če so jim z
rekonstrukcijami obnovili ali zamenjali vsaj enega od osnovnih sklopov
proizvodnih naprav in je bilo v obnovo vloženih vsaj 50% vrednosti nove
proizvodne naprave ter je z obnovo ali rekonstrukcijo doseženo povečanje nazivne
moči električne proizvodne naprave SPTE za najmanj 10% ali se je izboljšal
električni izkoristek soproizvodnje najmanj za eno odstotno točko.
(2) Med rekonstruirane osnovne sklope
proizvodnih naprav SPTE iz prvega odstavka spadajo kotli in kurilne naprave ter
pogonski stroji in elektroenergetske naprave oziroma drugi sklopi, namenjeni za
pretvarjanje vhodne energije v električno energijo in toploto.
(3) Vrednost nove proizvodne naprave
SPTE se določi na podlagi investicijskih stroškov iz metodologije iz
23. člena te uredbe glede na vrsto in velikostni razred, v katerega je
proizvodna naprava SPTE iz prvega odstavka tega člena uvrščena. Če gre za
proizvodne naprave SPTE iz 3.a člena te uredbe, je treba vlogi za
pridobitev odločbe o dodelitvi podpore priložiti strokovno oceno investicijske
vrednosti nove naprave, ki jo potrdi pooblaščeni ocenjevalec vrednosti strojev
in opreme oziroma pooblaščeni ocenjevalec vrednosti nepremičnin.
(4) Povečanje nazivne električne moči
ali izboljšanje električnega izkoristka proizvodne naprave SPTE iz prvega
odstavka tega člena se dokazuje z uporabnim dovoljenjem obnovljene ali
rekonstruirane proizvodne naprave SPTE. Za proizvodne naprave SPTE, za katere
ni potrebno uporabno dovoljenje, se navedeni podatki dokazujejo s podatki o
opravljenem priklopu na elektroenergetsko omrežje. Če na podlagi teh podatkov
ni mogoče ugotoviti povečanja nazivne električne moči ali izboljšanja
električnega izkoristka, je to treba dokazati s prevzemnimi meritvami, ki jih
opravi pooblaščena institucija, in merilnimi podatki o
proizvedeni električni energiji.
(5) Za mikroproizvodne naprave SPTE
zadoščajo za dokazovanje vrednosti in strukture vlaganj v obnovo proizvodne
naprave kopije računov glede obnove proizvodne naprave. V primeru dvoma
Agencije za energijo o skladnosti dokazil z dejanskimi vlaganji v obnovo
proizvodne naprave strokovno oceno poda pooblaščeni ocenjevalec vrednosti
strojev in opreme ter po potrebi tudi pooblaščeni ocenjevalec vrednosti
nepremičnin. Razmejitev postavk proizvodne opreme SPTE od pripadajočih
nepremičnin zagotovi Agencija za energijo.
(6) Za proizvodne naprave drugih
velikostnih razredov mora vlagatelj za dokazovanje vlaganj v obnovo proizvodne
naprave predložiti kopije pogodb in računov, ki izkazujejo vrednost in strukturo
vlaganj v obnovo proizvodne naprave po opravljeni strokovni oceni pooblaščenega
ocenjevalca vrednosti strojev in opreme ter po potrebi tudi pooblaščenega
ocenjevalca vrednosti nepremičnin. Razmejitev postavk proizvodne opreme SPTE od
pripadajočih nepremičnin zagotovi Agencija za energijo.
(7) Vlagatelji so upravičeni do podpor
za električno energijo, proizvedeno v obnovljenih proizvodnih napravah SPTE, do
izteka desetih let od začetka proizvodnje s povečano nazivno močjo ali
povečanim izkoristkom.
16. člen
(odločba o dodelitvi podpore)
(1) Če so izpolnjeni pogoji iz 14.
člena te uredbe, izda Agencija za energijo odločbo o dodelitvi podpore.
(2) V odločbi o dodelitvi podpore se
na podlagi vloge določijo:
-      
vrsta podpore;
-      
elementi, na podlagi katerih se bo v pogodbah o
zagotavljanju podpore določala cena za zagotovljeni odkup oziroma višina
obratovalne podpore:
-      
velikostni razred referenčnih stroškov,
vključno z dodatki iz prve točke priloge I,
-      
skupina obratovalnih ur,
-      
vrsta energenta, vključno z vrstami lesne
biomase, ter upravičenost do dodatkov;
-      
način spreminjanja zagotavljanja podpore;
-      
merilno mesto ali mesta za neto proizvedeno
električno energijo, ki bodo namenjena za obračun prevzete električne energije
ali električne energije, ki je upravičena do obratovalne podpore;
-      
trajanje zagotavljanja podpore.
(3) Na podlagi podatkov iz odločbe
center za podpore določi ceno za zagotovljeni odkup oziroma obratovalno podporo
v pogodbah o zagotavljanju podpore.
(4) V odločbi o dodelitvi podpore mora
biti naveden tudi pogoj, da odločba o dodelitvi podpore preneha veljati, če
imetniku odločbe preneha veljati deklaracija za proizvodno napravo.
(5) Kopijo dokončne odločbe o
dodelitvi podpore pošlje Agencija za energijo centru za podpore. Najpozneje v
15 dneh od datuma dokončnosti odločbe na podlagi podatkov iz odločbe imetnik
odločbe in center za podpore skleneta pogodbo o zagotavljanju podpore. Če
prejemnik podpore želi spremeniti način zagotavljanja podpore, mora z novo
vlogo zaprositi za izdajo nove odločbe pod pogojem, da ima upravičenec možnost
izbire načina prejemanja podpore.
(6) Prejemnik podpore lahko zahteva
spremembo odločbe v delu, ki določa način prejemanja podpor, najprej po dveh
(2) letih, nadaljnje spremembe pa vsaka tri (3) leta prejemanja podpore. Pri
spremembi načina podpore mora prejemnik podpore ravnati v skladu s pravili za
delovanje centra za podpore.
(7) Zoper odločbo Agencije za energijo
o dodelitvi podpore je mogoča pritožba na ministrstvo, pristojno za energijo.
17. člen
(veljavnost odločbe o dodelitvi podpore)
(1) Agencija za energijo po uradni
dolžnosti ves čas prejemanja podpore preverja, ali prejemnik podpore izpolnjuje
vse pogoje za pridobitev podpore.
(2) Agencija za energijo po uradni
dolžnosti ali na predlog centra za podpore spremeni ali razveljavi odločbo o
dodelitvi podpore v naslednjih primerih:
-      
če ugotovi, da prejemnik podpore ne izpolnjuje
več pogojev za pridobitev podpore v skladu s to uredbo,
-      
če pogodba o zagotavljanju podpore preneha
veljati z dnem prenehanja veljavnosti pogodbe,
-      
če tako določa zakon.
(3) Če sprememba zakonodaje Evropske
unije ali akti Evropske komisije povzročijo spremembo te uredbe tako, da to
vpliva na že izdano odločbo, Agencija za energijo spremeni oziroma razveljavi
odločbo o dodelitvi podpore in izda novo odločbo o dodelitvi podpore.
(4) Če prejemnik podpore s svojim
namernim ravnanjem, da bi si pridobil finančna sredstva, do katerih ni
upravičen, povzroči razdrtje pogodbe o zagotavljanju podpore, se razveljavi
tudi odločba o dodelitvi podpore. Tak upravičenec do podpore ne more več
pridobiti podpore v skladu s to uredbo.
18. člen
(pogodba o zagotavljanju podpore)
(1) Pogodba o zagotavljanju podpore
temelji na podatkih iz odločbe o dodelitvi podpore. Ob neskladnosti med odločbo
o dodelitvi podpore in pogodbo o zagotavljanju podpore velja odločba.
(2) Pogodba o zagotavljanju podpore se
razdre, če Agencija za energijo proizvodni napravi SPTE odvzame deklaracijo za
proizvodno napravo ali razveljavi odločbo o dodelitvi podpore. Agencija za
energijo mora o razlogu za razdrtje pogodbe nemudoma obvestiti center za
podpore.
(3) Če na podlagi napovedi Agencije za
energijo o referenčnih tržnih cenah energije nastopijo razlogi za spremembo
spremenljivega dela cen v pogodbah o zagotovljenem odkupu oziroma obratovalnih
podpor v pogodbah o zagotavljanju obratovalne podpore, center za podpore pozove
prejemnika podpore k sklenitvi dodatka k pogodbi o zagotavljanju podpore zaradi
uskladitve spremenljivega dela cene ali obratovalne podpore najpozneje v enem
mesecu. Če prejemnik podpore v enem mesecu ne sklene dodatka, ga center za
podpore še enkrat pisno pozove. Če prejemnik podpore kljub ponovnemu pisnemu
pozivu v petih (5) delovnih dneh ne sklene dodatka, se pogodba o zagotavljanju
podpor takoj razdre.
(4) O prenehanju veljavnosti pogodbe o
zagotavljanju podpor center za podpore nemudoma obvesti Agencijo za energijo.
(5) Upravičenec do podpore, ki po
razdrtju pogodbe zaradi razlogov iz tretjega odstavka tega člena želi še naprej
prejemati eno od podpor, mora z vlogo zahtevati izdajo nove odločbe o dodelitvi
podpore. Do pridobitve nove odločbe ni upravičen do prejemanja kakršnih koli
podpor po tej uredbi.
(6) Prejemnik podpore, ki se
zagotavlja s pogodbo o zagotovljenem odkup, mora vso neto proizvedeno
električno energijo prodati izključno centru za podpore.
(7) V pogodbi o zagotavljanju podpore
mora biti določeno, da mora center za podpore odkupiti oziroma zagotoviti
obratovalno podporo le za količino električne energije, ki je bila na začetku
leta načrtovana in določena z dodatkom k pogodbi. Dovoljena odstopanja pri
načrtovanju se določijo s pravili za delovanje centra za podpore.
(8) V pogodbah o zagotavljanju podpore
mora biti določeno, da lahko center za podpore za električno energijo s
potrdili o izvoru, ki presega načrtovano količino iz prejšnjega odstavka,
zagotovi obratovalno podporo le, če ima zadostna finančna sredstva.
(9) Če center za podpore nima
zadostnih finančnih sredstev za zagotavljanje podpore presežnim količinam
električne energije s potrdili o izvoru iz zagotovljenega odkupa, lahko za to
električno energijo plača le tržno ceno, po kateri prodaja vso električno
energijo iz svoje bilančne skupine na organiziranem trgu z električno energijo.
(10) Pogodba o zagotavljanju podpore
mora vsebovati določbo, da center za podpore in prejemnik podpore skleneta
dodatek k pogodbi na podlagi nove odločbe o dodelitvi podpore, ki se izda
zaradi sprememb zakonodaje Evropske unije ali aktov Evropske komisije.
(11) Pogodbe o zagotavljanju podpore
se določijo s pravili za delovanje centra za podpore.
19. člen
(potrdila o izvoru in zagotavljanje
podpor)
(1) Podpore po tej uredbi se lahko
zagotavljajo le za neto proizvedeno električno energijo, za katero so bila
izdana potrdila o izvoru (v nadaljnjem besedilu: PoI). Proizvodne naprave SPTE,
ki prejemajo podpore, morajo imeti vgrajene merilne in registrirne naprave za
merjenje in registriranje neto proizvedene električne energije.
(2) Proizvodne naprave SPTE, ki za
proizvedeno električno energijo prejemajo podporo po tej uredbi, prejemajo PoI
za enoletna obdobje poročanja.
(3) Pri zagotavljanju podpor se za
proizvodne naprave SPTE uporabljajo tudi enomesečna začasna obdobja poročanja.
(4) Prejemnik PoI za začasno obdobje
poročanja ne prejme PoI, temveč le obvestilo izdajatelja PoI o akontativni količini
potrdil o izvoru, ki mu na podlagi sporočenih podatkov pripada. Vsota vseh
mesečnih akontativnih količin v enem letu ne sme preseči količine PoI, ki
prejemniku pripada za obdobje poročanja.
20. člen
(prenos potrdil o izvoru na center za
podpore)
S sklenitvijo pogodbe o zagotavljanju
podpore električni energiji iz proizvodne naprave SPTE prejemnik podpore
pooblasti izdajatelja PoI, da vsa prejemnikova PoI, ki jih ta prejme za bruto
proizvedeno električno energijo, prenese na center za podpore.
21. člen
(način prejemanja podpor)
(1) Prejemnik podpore za vsako obdobje
začasnega poročanja na način, določen z akti izdajatelja PoI, pošlje
izdajatelju PoI podatke o meritvah z vseh merilnih mest, določenih v
deklaraciji za proizvodno napravo, ki so podlaga za izdajo PoI, in podatke o
meritvah neto proizvedene električne energije z merilnih mest, določenih v
odločbi o dodelitvi podpore. Izdajatelj PoI v rokih, določenih z akti
izdajatelja PoI, sporoči prejemniku podpore in centru za podpore podatke o
akontativni količini električne energije, ki je upravičena do PoI, ter
akontativni količini električne energije, ki je upravičena do podpore.
(2) Prejemnik podpore ob koncu obdobja
poročanja v rokih, določenih z akti izdajatelja PoI, pošlje izdajatelju PoI
podatke o meritvah z vseh merilnih mest, določenih v deklaraciji za proizvodno
napravo, ki so podlaga za izdajo PoI, in podatke z merilnih mest, določenih v
odločbi o dodelitvi podpore, ki so podlaga za prejemanje podpore. Izdajatelj
PoI v rokih, določenih z akti izdajatelja, izda količino PoI za proizvedeno
električno energijo, do katere je proizvodna naprava SPTE v obdobju poročanja
upravičena, ter določi količino neto proizvedene električne energije, ki je v
obdobju poročanja upravičena do podpore. Te podatke takoj sporoči prejemniku
podpore in centru za podpore ter hkrati prenese izdana PoI na center za
podpore.
(3) Količina električne energije, ki
je upravičena do podpore na podlagi akontativnih PoI, ne sme preseči količino
neto proizvedene električne energije, za katero se izda PoI ob koncu obdobja
poročanja.
(4) Obdobje poročanja za PoI je enako
končnemu obračunskemu obdobju za podpore, začasno obdobje poročanja pa se šteje
kot začasni obračun v pogodbah o zagotavljanju podpore.
(5) Prejemnik podpore, ki se izvaja
kot zagotovljeni odkup električne energije, izda račun za neto proizvedeno
električno energijo, ki je dobavljena centru za podpore na podlagi začasnih
obračunov in akontativnih količin PoI iz prvega odstavka tega člena, ter končni
obračun neto proizvedene električne energije, ki ustreza količini bruto
proizvedene električne energije, za katero se izdajo pripadajoči PoI iz obdobja
poročanja, oziroma je sorazmeren z njo.
(6) Prejemnik podpore, ki se izvaja
kot zagotavljanje obratovalne podpore, izda račun za obratovalno podporo za
neto proizvedeno električno energijo na podlagi začasnih obračunov in končni
obračun na enak način, kot je to določeno v prejšnjem odstavku.
(7) Če je prejemnik podpore na podlagi
akontativnih PoI in začasnih obračunov prejel več sredstev, kot mu pripadajo,
mora presežek poravnati s končnim obračunom oziroma ga mora v največ tridesetih
(30) dneh skupaj z zakonskimi zamudnimi obrestmi vrniti centru za podpore.
(8) Če je prejemnik podpore center za
podpore in Agencijo za energijo s sporočanjem napačnih ali pomanjkljivih
merilnih oziroma drugih podatkov, ki vplivajo na obseg prejete podpore,
neposredno ali posredno pripeljal v zmoto ter pri tem prejel finančna sredstva,
do katerih ni upravičen, jih mora skupaj z zakonskimi zamudnimi obrestmi
nemudoma vrniti centru za podpore. V tem primeru se pogodba o zagotavljanju
podpore takoj razdre.
(9) V primeru iz prejšnjega odstavka
Agencija za energijo razveljavi odločbo o dodelitvi podpore.
(10) Način prejemanja podpor in
izdajanja računov je podrobneje opredeljen s pravili za delovanje centra za
podpore.
(11) Sistemski operater
elektroenergetskega omrežja, na katero je priključena proizvodna naprava SPTE,
ki prejema podpore, mora na način in v rokih, ki jih določita izdajatelj PoI in
center za podpore, poslati izdajatelju PoI in centru za podpore podatke o
meritvah, ki jih opravlja sistemski operater.
(12) Prejemnik podpor mora hraniti vse
registracije meritev, na podlagi katerih je prejemal podpore, najmanj tri (3)
leta.
22. člen
(dostop do elektroenergetskega omrežja,
bilančna skupina in obratovanje)
(1) Prejemnik podpore mora spoštovati
pravila za delovanje centra za podpore in ga redno obveščati o morebitnih
spremembah pri proizvodnji električne energije, zlasti ob nenačrtovanih izpadih
in načrtovanih ustavitvah.
(2) Prejemnik podpore mora o kakršni
koli spremembi na merilnih mestih, določenih v deklaraciji za proizvodno
napravo in odločbi o dodelitvi podpore, takoj obvestiti izdajatelja PoI in
center za podpore.
(3) Prejemnik podpore mora sam storiti
vse potrebno za veljavno priključitev proizvodne naprave SPTE na
elektroenergetsko omrežje in za zagotovitev dostopa do njega.
(4) Center za podpore je za prejemnika
podpore, ki je uvrščen v bilančno skupino centra za podporo, odgovoren za izravnavo
razlik med napovedano in realizirano neto proizvodnjo električne energije.
22.a člen
(obveščanje Agencije za energijo o
predvidenih proizvodnih napravah SPTE)
(1) Sistemski operater distribucijskega
omrežja najkasneje do 15. dne v mesecu sporoči Agenciji za energijo podatke za
pretekli mesec:
-      
o številu in skupni nazivni električni moči
proizvodnih naprav SPTE iz prejetih vlog za izdajo soglasja za priključitev,
-      
o številu in skupni nazivni električni moči
proizvodnih naprav SPTE, ki jim je bilo izdano soglasje za priključitev.
(2) Agencija za energijo na svoji spletni
strani enkrat na mesec objavlja podatke:
-      
o skupni nazivni moči proizvodnih naprav SPTE,
ki jim je bilo v tekočem letu izdano soglasje za priključitev,
-      
o skupni nazivni moči proizvodnih naprav SPTE
po vrstah in velikostih, za katere je Agencija za energijo prejela popolne
vloge za izdajo odločb o dodelitvi podpor,
-      
o skupni nazivni moči proizvodnih naprav SPTE
po vrstah in velikostih proizvodnih naprav, ki so predmet omejitve in ki jim je
bila izdana odločba o dodelitvi podpore.

Priloga I: Referenčni stroški pri proizvodnji
električne energije v proizvodnih napravah s soproizvodnjo toplote in
električne energije z visokim izkoristkom
Priloga II: Določanje cen zagotovljenega odkupa
električne energije iz proizvodne naprave s soproizvodnjo toplote in električne
energije z visokim izkoristkom
Priloga III: Določanje višine obratovalnih podpor za
električno energijo iz proizvodne naprave SPTE
Priloga IV: Vloga za pridobitev odločbe o dodelitvi
podpore za električno energijo, proizvedeno v proizvodni napravi SPTE
Priloga V: Lesna biomasa, ki se lahko uporablja za
proizvodnjo električne energije, ki prejema podpore, razdeljena po virih

Uredba o podporah električni energiji,
proizvedeni v soproizvodnji toplote in električne energije z visokim
izkoristkom (Uradni list RS, št. 37/09) vsebuje naslednje prehodne in
končne določbe:
»PREHODNE IN KONČNE DOLOČBE
23. člen
(metodologija
za določanje referenčnih stroškov)
Metodologijo, ki je podlaga za določanje
referenčnih stroškov, in referenčne stroške za posamezne reprezentativne
skupine proizvodnih naprav SPTE objavi ministrstvo, pristojno za energijo, na
svojih spletnih straneh najpozneje v osmih (8) dneh od dneva uveljavitve te
uredbe.
24. člen
(začasna
omejitev prejemanja podpor za nekatere proizvodne naprave SPTE)
Proizvodne naprave SPTE – toplarne za
daljinsko ogrevanje, pri katerih nazivna električna moč presega 10 MW, in
industrijske toplarne, pri katerih nazivna električna moč presega 1 MW, do
12. julija 2009 niso upravičene do prejemanja podpor po tej uredbi.
25. člen
(izdajanje
začasnih odločb o dodelitvi podpor do 12. julija 2009)
(1) Do 12. julija 2009 izdaja
Agencija za energijo novim in pretežno novim proizvodnim napravam SPTE, če
pretežno nove naprave niso zajete z določbami 42. člena Zakona o spremembah in
dopolnitvah Energetskega zakona (Uradni list RS, št. 70/08), v skladu s to
uredbo začasne odločbe o dodelitvi podpore z veljavnostjo do 12. julija
2009.
(2) Novim proizvodnim napravam SPTE,
ki so začele obratovati po 12. juliju 2008 in do uveljavitve te uredbe niso pridobile statusa kvalificiranega proizvajalca, začne teči
10-letni čas trajanja podpore z dnem izdaje začasne odločbe o dodelitvi
podpore.
(3) Cene za zagotovljeni odkup in
obratovalne podpore v začasnih odločbah o dodelitvi podpore ne smejo presegati
enotnih letnih cen za zagotovljeni odkup električne energije in enotnih letnih
premij za toplarne za daljinsko ogrevanje in industrijske toplarne, določenih s
Sklepom o cenah in premijah za odkup električne energije od kvalificiranih
proizvajalcev električne energije (Uradni list RS, št. 65/08, 98/08 in 105/08).
(4) Po datumu iz prvega odstavka tega
člena izdaja Agencija za energijo odločbe o dodelitvi podpore skladno s to
uredbo. Imetnikom začasnih odločb Agencija za energijo razveljavi začasne
odločbe in jim izda nove odločbe na podlagi te uredbe.
26. člen
(prenehanje
veljavnosti)
Z uveljavitvijo te uredbe preneha veljati
Uredba o pravilih za določitev cen in za odkup električne energije od
kvalificiranih proizvajalcev električne energije (Uradni list RS, št. 25/02),
razen določb 9. do 14. člena, ki se uporabljajo za določanje cen za
zagotovljeni odkup in določanje obratovalnih podpor v odločbah o dodelitvi
podpore do 12. julija 2009.
27. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije razen določb 9., 10., 12., 13., 15.
ter druge in tretje alinee drugega odstavka 16. člena, ki se začnejo
uporabljati 12. julija 2009.«.

Uredba o spremembah Uredbe o podporah
električni energiji, proizvedeni v soproizvodnji toplote in električne energije
z visokim izkoristkom (Uradni list RS, št. 53/09) spreminja 24. člen uredbe tako, da
se glasi:
»24. člen
(začasna
omejitev prejemanja podpor za nekatere proizvodne naprave SPTE)
Proizvodne naprave SPTE – toplarne za
daljinsko ogrevanje, pri katerih nazivna električna moč presega 10 MW, in
industrijske toplarne, pri katerih nazivna električna moč presega 1 MW, do 1.
septembra 2009 niso upravičene do prejemanja podpor po tej uredbi.«;
spreminja 25. člen uredbe tako, da se glasi:
»25. člen
(izdajanje
začasnih odločb o dodelitvi podpor do 1. septembra 2009)
(1) Do 1. septembra 2009 izdaja Agencija
za energijo novim in pretežno novim proizvodnim napravam SPTE, če pretežno nove
naprave niso zajete z določbami 42. člena Zakona o spremembah in dopolnitvah
Energetskega zakona (Uradni list RS, št. 70/08), v skladu s to uredbo začasne
odločbe o dodelitvi podpore z veljavnostjo do 1. septembra 2009.
(2) Novim proizvodnim napravam SPTE,
ki so začele obratovati po 12. juliju 2008 in do uveljavitve te uredbe niso pridobile statusa kvalificiranega proizvajalca, začne teči
10-letni čas trajanja podpore z dnem izdaje začasne odločbe o dodelitvi
podpore.
(3) Cene za zagotovljeni odkup in
obratovalne podpore v začasnih odločbah o dodelitvi podpore ne smejo presegati
enotnih letnih cen za zagotovljeni odkup električne energije in enotnih letnih
premij za toplarne za daljinsko ogrevanje in industrijske toplarne, določenih s
Sklepom o cenah in premijah za odkup električne energije od kvalificiranih
proizvajalcev električne energije (Uradni list RS, št. 65/08, 98/08 in 105/08).
(4) Po datumu iz prvega odstavka tega
člena izdaja Agencija za energijo odločbe o dodelitvi podpore skladno s to
uredbo. Imetnikom začasnih odločb Agencija za energijo razveljavi začasne
odločbe in jim izda nove odločbe na podlagi te uredbe.«;
spreminja 26. člen uredbe tako, da se glasi:
»26. člen
(prenehanje
veljavnosti)
Z uveljavitvijo te uredbe preneha veljati
Uredba o pravilih za določitev cen in za odkup električne energije od
kvalificiranih proizvajalcev električne energije (Uradni list RS, št. 25/02),
razen določb 9. do 14. člena, ki se uporabljajo za določanje cen za
zagotovljeni odkup in določanje obratovalnih podpor v odločbah o dodelitvi
podpore do 1. septembra 2009.«;
spreminja 27. člen uredbe tako, da se glasi:
»27. člen
(začetek
veljavnosti)
Ta uredba začne veljati naslednji dan po objavi
v Uradnem listu Republike Slovenije razen določb 9., 10., 12., 13., 15. ter
druge in tretje alinee drugega odstavka 16. člena, ki se začnejo uporabljati 1.
septembra 2009.«;
ter vsebuje naslednjo končno določbo:
»2. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah
Uredbe o podporah električni energiji, proizvedeni v soproizvodnji toplote in
električne energije z visokim izkoristkom (Uradni list RS, št. 68/09)
spreminja 24. člen uredbe tako, da se glasijo:
»24. člen
(začasna
omejitev prejemanja podpor za nekatere proizvodne naprave SPTE)
Proizvodne naprave SPTE – toplarne za
daljinsko ogrevanje, pri katerih nazivna električna moč presega 10 MW, in
industrijske toplarne, pri katerih nazivna električna moč presega 1 MW, do 1.
oktobra 2009 niso upravičene do prejemanja podpor po tej uredbi.«;
spreminja 25. člen uredbe tako, da se glasi:
»25. člen
(izdajanje
začasnih odločb o dodelitvi podpor do 1. oktobra 2009)
(1) Do 1. oktobra 2009 izdaja Agencija
za energijo novim in pretežno novim proizvodnim napravam SPTE, če pretežno nove
naprave niso zajete z določbami 42. člena Zakona o spremembah in dopolnitvah
Energetskega zakona (Uradni list RS, št. 70/08), v skladu s to uredbo začasne
odločbe o dodelitvi podpore z veljavnostjo do 1. oktobra 2009.
(2) Novim proizvodnim napravam SPTE,
ki so začele obratovati po 12. juliju 2008 in do uveljavitve te uredbe niso pridobile statusa kvalificiranega proizvajalca, začne teči
10-letni čas trajanja podpore z dnem izdaje začasne odločbe o dodelitvi
podpore.
(3) Cene za zagotovljeni odkup in
obratovalne podpore v začasnih odločbah o dodelitvi podpore ne smejo presegati
enotnih letnih cen za zagotovljeni odkup električne energije in enotnih letnih
premij za toplarne za daljinsko ogrevanje in industrijske toplarne, določenih s
Sklepom o cenah in premijah za odkup električne energije od kvalificiranih
proizvajalcev električne energije (Uradni list RS, št. 65/08, 98/08 in 105/08).
(4) Po datumu iz prvega odstavka tega
člena izdaja Agencija za energijo odločbe o dodelitvi podpore skladno s to
uredbo. Imetnikom začasnih odločb Agencija za energijo razveljavi začasne
odločbe in jim izda nove odločbe na podlagi te uredbe.«;
spreminja 26. člen uredbe tako, da se glasi:
»26. člen
(prenehanje
veljavnosti)
Z uveljavitvijo te uredbe preneha veljati
Uredba o pravilih za določitev cen in za odkup električne energije od
kvalificiranih proizvajalcev električne energije (Uradni list RS, št. 25/02),
razen določb 9. do 14. člena, ki se uporabljajo za določanje cen za
zagotovljeni odkup in določanje obratovalnih podpor v odločbah o dodelitvi
podpore do 1. oktobra 2009.«;
spreminja 27. člen uredbe tako, da se glasi:
»27. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije razen določb 9., 10., 12., 13., 15.
ter druge in tretje alinee drugega odstavka 16. člena, ki se začnejo
uporabljati 1. oktobra 2009.«;
ter vsebuje naslednjo končno določbo:
»2. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
podporah električni energiji, proizvedeni v soproizvodnji toplote in električne
energije z visokim izkoristkom (Uradni list RS, št. 76/09) spreminja 24. člen uredbe tako, da
se glasijo:
»24. člen
(začasna
omejitev prejemanja podpor za nekatere proizvodne naprave SPTE)
Proizvodne naprave SPTE – toplarne za
daljinsko ogrevanje, pri katerih nazivna električna moč presega 10 MW, in
industrijske toplarne, pri katerih nazivna električna moč presega 1 MW, do 1.
novembra 2009 niso upravičene do prejemanja podpor po tej uredbi.«;
spreminja 25. člen uredbe tako, da se glasi:
»25. člen
(izdajanje
začasnih odločb o dodelitvi podpor do 1. novembra 2009)
(1) Do 1. novembra 2009 izdaja
Agencija za energijo novim in pretežno novim proizvodnim napravam SPTE, če pretežno
nove naprave niso zajete z določbami 42. člena Zakona o spremembah in
dopolnitvah Energetskega zakona (Uradni list RS, št. 70/08), v skladu s to
uredbo začasne odločbe o dodelitvi podpore z veljavnostjo do 1. novembra 2009.
(2) Novim proizvodnim napravam SPTE,
ki so začele obratovati po 12. juliju 2008 in do uveljavitve te uredbe niso pridobile statusa kvalificiranega proizvajalca, začne teči
10-letni čas trajanja podpore z dnem izdaje začasne odločbe o dodelitvi
podpore.
(3) Cene za zagotovljeni odkup in
obratovalne podpore v začasnih odločbah o dodelitvi podpore ne smejo presegati
enotnih letnih cen za zagotovljeni odkup električne energije in enotnih letnih
premij za toplarne za daljinsko ogrevanje in industrijske toplarne, določenih s
Sklepom o cenah in premijah za odkup električne energije od kvalificiranih
proizvajalcev električne energije (Uradni list RS, št. 65/08, 98/08 in 105/08).
(4) Po datumu iz prvega odstavka tega
člena izdaja Agencija za energijo odločbe o dodelitvi podpore skladno s to uredbo.
Imetnikom začasnih odločb Agencija za energijo razveljavi začasne odločbe in
jim izda nove odločbe na podlagi te uredbe.«;
spreminja 26. člen uredbe tako, da se glasi:
»26. člen
(prenehanje
veljavnosti)
Z uveljavitvijo te uredbe preneha veljati
Uredba o pravilih za določitev cen in za odkup električne energije od
kvalificiranih proizvajalcev električne energije (Uradni list RS, št. 25/02),
razen določb 9. do 14. člena, ki se uporabljajo za določanje cen za
zagotovljeni odkup in določanje obratovalnih podpor v odločbah o dodelitvi
podpore do 1. novembra 2009.«;
spreminja 27. člen uredbe tako, da se glasi:
»27. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije razen določb 9., 10., 12., 13., 15.
ter druge in tretje alinee drugega odstavka 16. člena, ki se začnejo
uporabljati 1. novembra 2009.«;
ter vsebuje naslednjo končno določbo:
»7. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o dopolnitvah Uredbe o podporah
električni energiji, proizvedeni v soproizvodnji toplote in električne energije
z visokim izkoristkom (Uradni list RS, št. 17/10) vsebuje naslednjo končno določbo:
»3. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
podporah električni energiji, proizvedeni v soproizvodnji toplote in električne
energije z visokim izkoristkom (Uradni list RS, št. 81/10) vsebuje naslednjo končno določbo:
»8. člen
Ta uredba začne veljati naslednji dan po
objavi v Uradnem listu Republike Slovenije.«.