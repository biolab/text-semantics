I. SPLOŠNE DOLOČBE
1. člen
(namen)
Ta uredba določa za varstvo narave pred
škodljivim delovanjem svetlobnega onesnaževanja, varstvo bivalnih prostorov
pred motečo osvetljenostjo zaradi razsvetljave nepokritih površin, varstvo
ljudi pred bleščanjem, varstvo astronomskih opazovanj pred sijem neba in za
zmanjšanje porabe električne energije virov svetlobe, ki povzročajo svetlobno
onesnaževanje:
-      
ciljne vrednosti letne porabe elektrike svetilk, vgrajenih v
razsvetljavo cest in drugih nepokritih javnih površin,
-      
mejne vrednosti električne priključne moči svetilk za razsvetljavo
nepokritih površin, kjer se izvajajo industrijske, poslovne in druge dejavnosti,
-      
mejne vrednosti za svetlost fasad in površin kulturnih spomenikov,
-      
pogoje in mejne vrednosti električne priključne moči svetilk za osvetljevanje
objektov za oglaševanje,
-      
pogoje usmerjene osvetlitve kulturnih spomenikov,
-      
mejne vrednosti za osvetljenost, ki jo povzročajo svetilke za
razsvetljavo nepokritih površin na varovanih prostorih stavb,
-      
način ugotavljanja izpolnjevanja zahtev te uredbe,
-      
prepoved uporabe, če svetloba seva v obliki svetlobnih snopov proti nebu
ali površinam, ki svetlobo odbijajo proti nebu,
-      
ukrepe za zmanjševanje emisije svetlobe v okolje.
2. člen
(uporaba)
(1) Mejne vrednosti in ukrepi,
določeni s to uredbo, se uporabljajo za emisijo svetlobe v okolje, stalno ali
občasno nastajajočo zaradi obratovanja virov svetlobe, ki povzročajo svetlobno
onesnaževanje.
(2) Določbe te uredbe se ne uporabljajo za
emisijo svetlobe v okolje, ki nastaja zaradi:
-      
osvetljevanja notranjih prostorov stavb ali prekritih prostorov
gradbenih inženirskih objektov,
-      
razsvetljave za varovanje, če njeno obratovanje urejajo predpisi, ki
urejajo tehnične sisteme za varovanje, ali standardi na področju tehničnih
sistemov za varovanje,
-      
vojaških, obrambnih ali zaščitnih dejavnosti na območjih za potrebe
obrambe ter varstva pred naravnimi in drugimi nesrečami, določenimi s predpisi,
ki urejajo prostor, če nastaja zaradi izvajanja nalog pri obrambi države
oziroma zaščiti, reševanju in pomoči ob naravnih in drugih nesrečah,
-      
reševanja in pomoči ob naravnih in drugih nesrečah ter pri izvajanju
medicinske, policijske in druge pomoči,
-      
varovanja oseb in objektov, ki se varujejo v skladu s predpisi, ki
urejajo varovanje določenih oseb, objektov in okolišev objektov, v katerih so
sedeži državnih organov in objektov policije,
-      
signalizacije v zračnem prometu v skladu s predpisi, ki urejajo
signalizacijo v zračnem prometu,
-      
signalizacije v ladijskem prometu v skladu s predpisi, ki urejajo
signalizacijo v pomorskem prometu in prometu po celinskih vodah,
-      
signalizacije v cestnem prometu v skladu s predpisi, ki urejajo
signalizacijo v cestnem prometu,
-      
signalizacije v železniškem prometu in vožnje vlakov v skladu s
predpisi, ki urejajo signalizacijo v železniškem prometu in pri vožnji vlakov,
in
-      
svetilk, katerih električna priključna moč je manjša od 25 W, če se ne
uporabljajo za razsvetljavo, ki je vir svetlobe iz 4. točke 3. člena te uredbe.
(3) Določbe te uredbe se ne
uporabljajo za svetilke, ki občasno svetijo na prostem:
-      
na javnih ali zasebnih prireditvah (npr. veselice, koncerti ipd.) in
-      
kot dekorativna razsvetljava stavb, gradbenih inženirskih objektov in
javnih površin v obdobju od 1. decembra do 15. januarja.
3. člen
(izrazi)
(1) Izrazi, uporabljeni v tej uredbi,
imajo naslednji pomen:
1.    
svetlobno onesnaženje okolja je emisija svetlobe iz umetnih virov
svetlobe. Svetlobno onesnaževanje okolja povzroča za človekov vid motečo
osvetljenost in občutek bleščanja pri ljudeh, ogroža varnost v prometu zaradi
bleščanja, zaradi neposrednega in posrednega sevanja proti nebu moti življenje
ali selitev ptic, netopirjev, žuželk in drugih živali, ogroža naravno
ravnotežje na varovanih območjih, moti profesionalno ali amatersko astronomsko
opazovanje, ali s sevanjem proti nebu po nepotrebnem porablja električno
energijo;
2.    
sij neba je razsvetljenost nočnega neba zaradi sipanja svetlobe iz
umetnih virov svetlobe na sestavinah atmosfere. Sij neba se meri v magnitudah
na kvadratno ločno sekundo;
3.    
bleščanje je fiziološko zmanjšanje sposobnosti človekovega vida zaradi
sipanja svetlobe v očesni steklovini ali neugoden, psihološko pogojen občutek
zaradi pogostega in nehotenega pogledovanja v vir svetlobe, ki ga povzroči razlika
med svetlostjo vira svetlobe in svetlostjo okolice;
4.    
umetni vir svetlobe, ki povzroča svetlobno onesnaževanje okolja (v
nadaljnjem besedilu: vir svetlobe), je:
a)      
razsvetljava nepokritih površin objektov javne cestne infrastrukture,
vključno z razsvetljavo nepokritih površin počivališč ob avtocesti, hitri cesti
ali regionalni cesti (v nadaljnjem besedilu: razsvetljava ceste);
b)      
razsvetljava nepokritih površin objektov javne železniške infrastrukture
in železniških postaj za potniški promet (v nadaljnjem besedilu: razsvetljava
železnice);
c)      
razsvetljava nepokritih površin objektov javne infrastrukture v
naseljih, namenjene pešcem in prometu počasnih vozil (kolesa, dostavna vozila
in vozila za javni potniški promet), nepokritih površin parkov in parkirišč ter
drugih podobnih nepokritih površin v javni rabi, vključno z razsvetljavo
prehodov za pešce na državnih cestah (v nadaljnjem besedilu: razsvetljava javne
površine);
d)      
razsvetljava nepokritih površin gradbenih inženirskih objektov in stavb
na letališču ter drugih letaliških naprav za potniški promet (v nadaljnjem
besedilu: razsvetljava letališča);
e)      
razsvetljava nepokritih površin pristanišča za potniški promet (v
nadaljnjem besedilu: razsvetljava pristanišča);
f)       
razsvetljava nepokritih površin proizvodnih gradbenih inženirskih
objektov in stavb, upravnega dela proizvodne dejavnosti, skladišč in drugih
nepokritih površin za izvajanje proizvodne dejavnosti ter nepokritih površin
parkirišč znotraj objektov, ki so namenjeni proizvodnemu procesu (v nadaljnjem
besedilu: razsvetljava proizvodnega objekta);
g)      
razsvetljava nepokritih površin parkirišč in drugih nepokritih površin
ob poslovnih stavbah, vključno z razsvetljavo zunanjih sten poslovnih stavb,
pri čemer se za poslovne stavbe štejejo gostinske, trgovske in druge stavbe za
izvajanje storitvenih dejavnosti, kakršne so stavbe za promet blaga, skladišča,
nestanovanjske kmetijske stavbe in bencinski servisi (v nadaljnjem besedilu:
razsvetljava poslovne stavbe);
h)      
razsvetljava nepokritih površin parkirišč in drugih nepokritih površin
ob upravnih stavbah, stavbah splošnega družbenega pomena in drugih
nestanovanjskih stavbah, kakršne so stavbe za opravljanje verskih obredov in
pokopališke stavbe, vključno z razsvetljavo zunanjih sten teh stavb ter
nepokritih površin parkirišč na območju proizvodnega objekta, ki niso namenjena
proizvodnemu procesu (v nadaljnjem besedilu: razsvetljava ustanove);
i)        
razsvetljava nepokritih površin objektov za športne, kulturne in zabavne
prireditve, šport, rekreacijo in prosti čas, vključno z razsvetljavo smučišč in
drsališč (v nadaljnjem besedilu: razsvetljava športnega igrišča);
j)        
razsvetljava zunanje stene stavbe, ki je namenjena poudarjanju likovnih
ali arhitekturnih elementov stavbe ali njeni dekoraciji in nima lastnosti
objekta za oglaševanje po tej uredbi (v nadaljnjem besedilu: razsvetljava
fasade);
k)      
razsvetljava objekta ali območja, ki je v skladu s predpisi, ki urejajo
varstvo kulturne dediščine, razglašen za kulturni spomenik, je v postopku
razglasitve ali je vpisan v register dediščine (v nadaljnjem besedilu: kulturni
spomenik);
l)        
razsvetljava nepokritih površin gradbišča (v nadaljnjem besedilu:
razsvetljava gradbišča);
m)     
razsvetljava tabel, slik, slikovnih zaslonov, napisov, grafičnih znakov
in reklamnih panojev, katerih površina je namenjena oglaševanju ali obveščanju
ali je del celostne grafične podobe (v nadaljnjem besedilu: razsvetljava
objekta za oglaševanje) in
n)      
razsvetljava ali del razsvetljave za varovanje, ki v skladu s predpisi,
ki urejajo varovanje ljudi in premoženja, osvetljuje nepokrite površine za
promet blaga in potnikov ali za proizvodnjo, skladiščenje, varovanje gradbenih
inženirskih objektov ali drugo dejavnost (v nadaljnjem besedilu: razsvetljava
za varovanje);
5.    
obstoječa razsvetljava je vir svetlobe, ki je obratoval ali se je
uporabljal na dan uveljavitve te uredbe ali za katerega je bilo v skladu s
predpisi, ki urejajo graditev, pred uveljavitvijo te uredbe pridobljeno
gradbeno dovoljenje;
6.    
osvetljenost je fotometrična veličina za merjenje osvetlitve površine
zaradi sevanja svetlobe enega ali več virov svetlobe, pri čemer se osvetljenost
površine ugotavlja v skladu s standardom SIST EN 12464. in izraža v luksih (v nadaljnjem besedilu: lx);
7.     svetlost osvetljene površine je razmerje med svetilnostjo
osvetljene površine in projekcijo te površine na smer sevanja, za katero se
svetlost ugotavlja, in se izraža v cd/m2;
8.    
obnova razsvetljave je vsak poseg v vir svetlobe, ki bistveno spremeni
njegove glavne tehnične značilnosti, kakršne so vrsta svetilk ali oblik
zaščitnega stekla svetilk ali način zaslanjanja svetlobe, ki povzroči spremembo
sevanja svetlobe v okolje. Obnova razsvetljave je tudi vsaka druga obnova vira
svetlobe, ki povzroči spremembo sevanja svetlobe v okolje;
9.    
svetilka je naprava, namenjena oddajanju, filtriranju ali pretvarjanju
svetlobe iz enega ali več svetil, vključno z vsemi deli, potrebnimi za podporo,
pritrditev in zaščito svetil in s pomožno opremo za povezavo z virom napajanja,
pri čemer je svetilo lahko sijalka, žarnica ali druga naprava, ki oddaja
svetlobo;
10.  priključna
električna moč svetilke (v nadaljnjem besedilu: električna moč svetilke) je
električna moč, ki jo porablja svetilka pri od proizvajalca določenem načinu
uporabe in se izraža v vatih (v nadaljnjem besedilu: W), pri čemer se upošteva
električna moč, ki jo svetilo pretvori v svetlobni tok, in vse vrste njenih
izgub (npr. električna moč, ki se porablja za gretje in izgubo v električnih
vodih od mesta, kjer se meri poraba elektrike zaradi obračuna le-te);
11.  delež
svetlobnega toka, ki seva navzgor, je razmerje med svetlobnim tokom, ki seva v
smeri nad vodoravnico, in svetlobnim tokom, ki seva iz svetila v tej svetilki,
izraženo v odstotkih. Delež svetlobnega toka se določi na podlagi podatkov
proizvajalca svetilk, pridobljenih s tipskim preskušanjem;
12.  standardna
osvetljenost delovnega mesta na prostem je osvetljenost delovnega mesta na
prostem, ki je za posamezno vrsto delovnega mesta na prostem in posamezno vrsto
dela, ki se izvaja na posameznem delovnem mestu na prostem, navedena v
standardu SIST EN 12464-2;
13.  varovani
prostori so prostori v stanovanjskih stavbah in stavbah, v katerih se
opravljajo vzgojno-varstvene, izobraževalne, zdravstvene, hotelirsko
namestitvene ali podobne dejavnosti, ki so namenjeni pretežno počitku ali
okrevanju in v katerih se ljudje zadržujejo pogosto ali daljši čas;
14.  upravljavec
razsvetljave je oseba, ki upravlja razsvetljavo, ki jo ima v lasti, ali
razsvetljavo v lasti druge osebe po pooblastilu njenega lastnika ali najemnika.
Če za upravljanje razsvetljave ni izdano pooblastilo, se za upravljavca razsvetljave
šteje lastnik gradbenega inženirskega objekta ali stavbe, ki jo osvetljuje
razsvetljava;
15.  zazidana
površina je v skladu s standardom SIST ISO 9836 površina zemljišča, ki ga
pokrivajo dokončane stavbe ali gradbeni inženirski objekti. Zazidano površino
določa navpična projekcija zunanjih dimenzij stavbe ali gradbenega inženirskega
objekta na zemljišče;
16.  poselitveno
območje je poselitveno območje kot je določeno s predpisom, ki ureja urejanje
prostora.
(2) Standardi, uporabljeni v prejšnjem
odstavku, so na voljo pri organu, pristojnem za standardizacijo.
II. PREDPISANI NAČINI OSVETLJEVANJA
4. člen
(osvetljevanje z okolju prijaznimi
svetilkami)
(1) Za razsvetljavo, ki je vir
svetlobe po tej uredbi, se uporabljajo svetilke, katerih delež svetlobnega
toka, ki seva navzgor, je enak 0%.
(2) Ne glede na določbe prejšnjega
odstavka se za razsvetljavo javnih površin ulic na območju kulturnega spomenika
lahko uporabljajo svetilke, katerih delež svetlobnega toka, ki seva navzgor, ne
presega 5%, če:
-      
je električna moč posamezne svetilke manjša od 20 W,
-      
povprečna osvetljenost javnih površin, ki jih osvetljuje razsvetljava s
takimi svetilkami, ne presega 2 lx, in
-      
je javna površina ulic, ki jo osvetljuje razsvetljava, namenjena pešcem,
kolesarjem ali počasnemu prometu vozil s hitrostjo, ki ne presega 30 km/h.
(3) Ne glede na določbe prvega odstavka
tega člena ni omejitev glede deleža svetlobnega toka, ki seva navzgor, za
svetilke, ki so sestavni del kulturnega spomenika, če je električna moč
posamezne svetilke manjša od 20 W.
5. člen
(ciljne vrednosti za razsvetljavo cest in
javnih površin)
(1) Letna poraba elektrike vseh
svetilk, ki so na območju posamezne občine vgrajene v razsvetljavo občinskih
cest in razsvetljavo javnih površin, ki jih občina upravlja, izračunana na
prebivalca s stalnim ali začasnim prebivališčem v tej občini, ne sme presegati
ciljne vrednosti 44,5 kWh.
(2) Ne glede na ciljno vrednost letne
porabe elektrike iz prejšnjega odstavka je lahko največja letna poraba
elektrike vseh svetilk, ki so na območju občine z manj kakor 1.000 prebivalcev
vgrajene v razsvetljavo občinskih cest in razsvetljavo javnih površin, enaka
44,5 MWh.
(3) Letna poraba elektrike vseh
svetilk, ki so na območju Republike Slovenije vgrajene v razsvetljavo državnih
cest, izračunana na prebivalca Republike Slovenije, ne sme presegati ciljne
vrednosti 5,5 kWh.
(4) Izpolnjevanje zahtev v zvezi z
doseganjem ciljne vrednosti letne porabe elektrike svetilk, vgrajenih v
razsvetljavo občinskih cest in javnih površin, ki jih upravlja občina, in
izpolnjevanje zahtev v zvezi z doseganjem ciljne vrednosti letne porabe
elektrike svetilk, vgrajenih v razsvetljavo državnih cest, se ugotavlja v
postopku celovite presoje vplivov na okolje programov in prostorskih načrtov,
ki posredno ali neposredno vplivajo na letno porabo elektrike pri obratovanju
razsvetljave cest ali razsvetljave javnih površin.
6. člen
(razsvetljava letališča, pristanišča in
železnice)
(1) Upravljavec razsvetljave
letališča, pristanišča in železnice mora zagotoviti, da povprečna osvetljenost
površin delovnih mest na prostem ne presega za več kot 10% standardne
osvetljenosti delovnega mesta na prostem.
(2) Ne glede na določbe prejšnjega
odstavka lahko osvetljenost delovnih mest na prostem na letališču, v
pristanišču ali na železnici presega standardne osvetljenosti delovnega mesta
na prostem za več kot 10%, če je taka osvetljenost določena s posebnimi
predpisi, ki urejajo osvetljenost zunanjih površin letališča, pristanišča ali
železnice, ali če upravljavec letališča, pristanišča ali železnice kot
delodajalec v skladu s predpisi, ki urejajo varnost in zdravje pri delu, na
podlagi ocene tveganja ugotovi, da je za izvajanje delovnega procesa na
delovnih mestih potrebna višja raven osvetljenosti.
7. člen
(razsvetljava proizvodnega objekta)
(1) Povprečna električna moč svetilk
razsvetljave proizvodnega objekta, vključno z razsvetljavo za varovanje, izračunana
na vsoto zazidane površine stavb proizvodnega objekta in osvetljene nepokrite
zazidane površine gradbenih inženirskih objektov, ki so namenjeni proizvodnemu
procesu na območju proizvodnega objekta, ne sme presegati naslednjih mejnih vrednosti:
-      
0,090 W/m² med izvajanjem proizvodnega procesa ter 30 minut pred
začetkom in po koncu obratovalnega časa ter
-      
0,015 W/m² zunaj časa za izvajanje proizvodnega procesa.
(2) Pri izračunu povprečne električne
moči svetlik razsvetljave proizvodnega objekta je treba upoštevati tudi električno
moč svetilk za osvetljevanje fasad in streh stavb, v katerih se izvaja
proizvodnja.
(3) Ne glede na izračun povprečne
električne moči svetilk iz prvega odstavka tega člena se lahko za razsvetljavo
proizvodnega objekta uporabi ena ali več svetilk, katerih celotna električna
moč ne presega 300 W.
(4) Če se izvajajo v proizvodnem
objektu dela na prostem, se med izvajanjem proizvodnega procesa električna moč
svetilk razsvetljave površin, na katerih se izvajajo dela na prostem, ne
upošteva v izračunu povprečne električne moči svetilk razsvetljave proizvodnega
objekta iz prvega odstavka tega člena.
(5) Upravljavec razsvetljave
proizvodnega objekta, v katerem se izvajajo dela na prostem, mora zagotoviti,
da povprečna osvetljenost površin delovnih mest na prostem ne presega
standardne osvetljenosti delovnega mesta na prostem za več kot 10%.
(6) Ne glede na določbe prejšnjega
odstavka lahko osvetljenost delovnih mest na prostem proizvodnega objekta presega
standardne osvetljenosti delovnega mesta na prostem za več kot 10%, če
upravljavec proizvodnega objekta kot delodajalec v skladu s predpisi, ki
urejajo varnost in zdravje pri delu, na podlagi ocene tveganja ugotovi, da je
za izvajanje delovnega procesa na delovnih mestih potrebna višja raven osvetljenosti.
8. člen
(razsvetljava poslovne stavbe)
(1) Povprečna električna moč svetilk
razsvetljave poslovne stavbe, vključno z razsvetljavo za varovanje, izračunana
na vsoto zazidane površine stavb za izvajanje poslovne dejavnosti in osvetljene
nepokrite zazidane površine gradbenih inženirskih objektov ob poslovni stavbi,
ki so namenjeni prometu blaga in ljudi ali izvajanju poslovne dejavnosti, ne
sme presegati naslednjih mejnih vrednosti:
-      
0,075 W/m² v obratovalnem času za izvajanje dejavnosti ter 30 minut pred
začetkom in po koncu obratovalnega časa ter
-      
0,015 W/m² zunaj obratovalnega časa za izvajanje dejavnosti.
(2) Pri izračunu povprečne električne
moči svetlik za razsvetljavo poslovne stavbe je treba upoštevati električno moč
vseh svetilk za osvetljevanje nepokritih površin ob poslovni stavbi, fasade in
strehe stavb.
(3) Ne glede na izračun iz prvega
odstavka tega člena se lahko za razsvetljavo poslovne stavbe uporabi ena ali
več svetilk, katerih celotna električna moč ne presega 180 W.
(4) Če se izvajajo ob poslovni stavbi
dela na prostem, se v obratovalnem času za izvajanje dejavnosti električna moč
svetilk razsvetljave površin, na katerih se izvajajo dela na prostem, ne
upošteva v izračunu povprečne električne moči svetilk razsvetljave proizvodnega
objekta iz prvega odstavka tega člena.
(5) Upravljavec razsvetljave poslovne
stavbe, ob kateri se izvajajo dela na prostem, mora zagotoviti, da povprečna
osvetljenost površin delovnih mest na prostem ne presega standardne
osvetljenosti delovnega mesta na prostem za več kot 10%.
(6) Ne glede na določbe prejšnjega
odstavka lahko osvetljenost delovnih mest na prostem poslovne stavbe presega
standardne osvetljenosti delovnega mesta na prostem za več kot 10%, če
upravljavec poslovne stavbe kot delodajalec v skladu s predpisi, ki urejajo
varnost in zdravje pri delu, na podlagi ocene tveganja ugotovi, da je za
izvajanje delovnega procesa na delovnih mestih potrebna višja raven osvetljenosti.
9. člen
(razsvetljava ustanove)
(1) Povprečna električna moč vseh
svetilk razsvetljave ustanove, vključno z razsvetljavo za varovanje, izračunana
na vsoto zazidane površine stavb ustanove in osvetljene nepokrite zazidane
površine gradbenih inženirskih objektov ob stavbah ustanove, ki so namenjeni
prometu blaga in ljudi ali izvajanju dejavnosti ustanove, ne sme presegati
naslednjih mejnih vrednosti:
-      
0,060 W/m² v obratovalnem času ustanove ter 30 minut pred začetkom in po
koncu obratovalnega časa ter
-      
0,015 W/m² zunaj obratovalnega časa ustanove.
(2) Pri izračunu povprečne električne
moči svetlik razsvetljave ustanove je treba upoštevati tudi električno moč
svetilk za osvetljevanje fasad in streh stavb ustanove.
(3) Ne glede na izračun iz prvega
odstavka tega člena se lahko za razsvetljavo ustanove uporabi eno ali več
svetilk, katerih celotna električna moč ne presega 180 W.
10. člen
(razsvetljava fasad)
(1) Upravljavec razsvetlave fasade
mora zagotoviti, da svetlost osvetljenega dela fasade, izračunana kot povprečna
vrednost celotne površine osvetljenega dela fasade, ne presega 1 cd/m2.
(2) Svetlost fasade se ugotavlja z
meritvami svetlosti najmanj desetih točk osvetljene fasade, enakomerno
porazdeljenih po celotni površini osvetljenega dela fasade. Meritve svetlosti
fasade se izvajajo v razdalji največ 50 m od osvetljene fasade ali iz mesta za svetilkami razsvetljave fasade, če je to izvedljivo, pri čemer pa sme biti
merilnik svetlosti največ 2 m nad tlemi.
(3) Fasada stavbe se lahko osvetljuje
na način iz prvega odstavka tega člena samo, če je stavba na območju naselja,
ki je opremljeno z javno razsvetljavo, osvetljena stena stavbe pa ne sme biti
oddaljena od zunanjega roba najbližje osvetljene javne površine več kakor 240 m, merjeno v vodoravni smeri, pri čemer se za osvetljeno javno površino šteje javna površina s povprečno
osvetljenostjo najmanj 3 lx.
11. člen
(razsvetljava kulturnega spomenika)
(1) Upravljavec razsvetlave kulturnega
spomenika mora zagotoviti, da svetlost osvetljenega dela kulturnega spomenika,
izračunana kot povprečna vrednost celotne površine osvetljenega dela kulturnega
spomenika, ne presega 1 cd/m2.
(2) Svetlost kulturnega spomenika se
ugotavlja z meritvami svetlosti najmanj desetih točk osvetljenega dela kulturnega
spomenika, enakomerno porazdeljenih po celotni osvetljeni površini. Meritve
svetlosti kulturnega spomenika se izvajajo v razdalji največ 50 m od kulturnega spomenika ali iz mesta za svetilkami razsvetljave kulturnega spomenika, če je to
izvedljivo, pri čemer pa sme biti merilnik svetlosti največ 2 m nad tlemi.
(3) Če kulturnega spomenika tehnično
ni mogoče osvetljevati s svetilkami, ki izpolnjujejo zahteve iz 4. člena te uredbe,
morajo biti svetlobni snopi svetilk usmerjeni tako, da je zunanji rob
osvetljene površine kulturnega spomenika najmanj 1 m pod strešnim napuščem, če je kulturni spomenik stavba, ali 1 m pod najvišjim robom spomenika, če je kulturni spomenik nepokrit objekt. Mimo fasade kulturnega spomenika gre
lahko največ 10% svetlobnega toka.
12. člen
(varstvo ogroženih vrst)
Če se v skladu s predpisi, ki urejajo
ohranjanje narave, v osvetljeni stavbi ali objektu iz 10. ali 11. člena te
uredbe varuje habitat ogroženih živalskih vrst, se površin take stavbe ali
objekta, na katerih so preletevalne odprtine teh živalskih vrst, ne sme
osvetljevati.
13. člen
(razsvetljava objektov za oglaševanje)
(1) Objekte za oglaševanje je
dovoljeno osvetljevati, če so nameščeni na območju naselja z javnimi
površinami, ki so osvetljene z razsvetljavo cest ali javnih površin, pri čemer
pa objekt za oglaševanje ne sme biti oddaljen od zunanjega roba najbližje
osvetljene javne površine več kakor 60 m, merjeno v vodoravni smeri.
(2) Za osvetljeno javno površino iz
prejšnjega odstavka se šteje:
-      
površina ceste s povprečno svetlostjo osvetljene javne površine najmanj
1 cd/m2, merjeno v smeri vožnje cestnega vozila, in
-      
površina območij za pešce s povprečno osvetljenostjo javne površine
najmanj 3 lx.
(3) Objekt za oglaševanje je dovoljeno
osvetljevati s svetilkami, ki so nameščene v njegovi notranjosti in
osvetljujejo sliko ali napis iz njegove notranjosti. Če
je površina takega objekta večja od 20 m², morajo biti svetilke njegove
razsvetljave izklopljene med 24:00 in 5:00.
(4) Električna moč vseh notranjih
svetilk za osvetljevanje objekta za oglaševanje ne sme presegati naslednjih
mejnih vrednosti, določenih glede na površino objekta za oglaševanje, ki je
namenjena prikazovanju slike ali napisa (v nadaljnjem besedilu: oglasna
površina):
-      
17 W/m² za oglasne površine, večje od 18,5 m²,
-      
27 W/m² za oglasne površine, večje od 12,5 m² in manjše od 18,5 m²,
-      
35 W/m² za oglasne površine, večje od 3,5 m² in manjše od 12,5 m²,
-      
60 W/m² za oglasne površine, večje od 2 m² in manjše od 3,5 m²,
-      
80 W za oglasne površine, manjše od 2 m².
(5) Ne glede na določbe prejšnjega
odstavka se lahko objekti za oglaševanje osvetljujejo tudi z zunanjimi
svetilkami, ki svetijo od zgoraj navzdol in katerih električna moč glede na
oglasno površino ne presega mejnih vrednosti iz prejšnjega odstavka, če je
zagotovljeno, da:
-      
je oglasna površina objekta za oglaševanje večja od 20 m² in so svetilke njegove razsvetljave izklopljene med 24:00 in 5:00 ali
-      
je objekt za oglaševanje izveden za zaporedno prikazovanje najmanj treh
slik oziroma napisov na oglasni površini.
(6) Ne glede na določbe prvega
odstavka tega člena se za objekt za oglaševanje, ki od zunanjega roba telesa
avtoceste ali hitre ceste ni oddaljen več kot 60 m, merjeno v vodoravni smeri, lahko uporablja razsvetljava za osvetljevanje oglasne površine, če:
-      
se oglasna površina objekta za oglaševanje osvetljuje z zunanjimi
svetilkami, ki svetijo od zgoraj navzdol in katerih električna moč izpolnjuje
pogoje iz četrtega odstavka tega člena,
-      
je oglasna površina objekta za oglaševanje večja od 20 m² in
-      
so svetilke njegove razsvetljave izklopljene med 24:00 in 5:00.
14. člen
(razsvetljava športnih igrišč)
(1) Površine športnih igrišč morajo
biti osvetljene s svetilkami, kot so asimetrični reflektorji, tako da so
izpolnjene zahteve iz 4. člena te uredbe.
(2) Ne glede na določbe prvega odstavka 4.
člena te uredbe in prejšnjega odstavka se lahko za razsvetljavo površine
športnega igrišča na poselitvenem območju uporabljajo svetilke, katerih delež
svetlobnega toka, ki seva navzgor ne presega 5%.
(3) Razsvetljavo športnih igrišč iz
prejšnjega odstavka je treba izklopiti najpozneje do 22:00 ali najpozneje eno uro
po koncu športne ali druge prireditve.
15. člen
(razsvetljava gradbišč)
(1) Nepokrite površine gradbišč in
druge nepokrite površine, na katerih se izvajajo vzdrževalna ali druga dela
obnove gradbenih inženirskih objektov ali stavb na prostem v skladu s
predpisom, ki ureja graditev objektov, so lahko osvetljene s svetilkami, ki ne
izpolnjujejo zahtev iz 4. člena te uredbe.
(2) Nepokrite površine gradbišč in
druge nepokrite površine iz prejšnjega odstavka morajo biti 30 minut po
prenehanju izvajanja gradbenih, vzdrževalnih ali drugih obnovitvenih del
osvetljene samo svetilkami, ki izpolnjujejo zahteve iz 4. člena te uredbe.
16. člen
(prepovedi)
(1) Upravljavec razsvetljave iz 5. do
15. člena te uredbe, razen razsvetljave letališča, mora zagotoviti, da je v
dnevnem času od sončnega vzhoda do sončnega zahoda razsvetljava ugasnjena.
(2) Ne glede na določbe prejšnjega
odstavka razsvetljave ni treba ugasniti v zelo slabih vremenskih razmerah (npr.
v gosti megli, močnem dežju ali sneženju).
(3) Prepovedana je uporaba svetlobnih
snopov kakršne koli vrste ali oblike, mirujočih ali premikajočih, če so
usmerjeni proti nebu ali površinam, ki bi jih lahko odbijale proti nebu.
(4) Z razsvetljavo fasade je prepovedano
osvetljevanje stavbe na steni, na kateri so okna varovanih prostorov stanovanj.
(5) Če svetilka razsvetljave za
osvetljevanje nepokritih površin ni del razsvetljave iz 10. do 15. člena te
uredbe in ne izpolnjuje zahteve 4. člena te uredbe, je vanjo prepovedano
nameščati svetila tako, da je celotna električna moč
svetilke večja od 25 W.
(6) Ne glede na določbe prvega odstavka
tega člena je dovoljena razsvetljava podnevi od sončnega vzhoda do sončnega
zahoda za notranjo razsvetljavo objektov za oglaševanje, ki so sestavljeni iz
enega ali več LED, LCD, SED, plazemskih ali po načinu delovanja podobnih
elektronskih prikazovalnikov, če notranja razsvetljava pogojuje prikaz
oglaševanja, obveščanja ali pa je del celostne grafične podobe in objekt za
oglaševanje brez notranje razsvetljave ne bi služil svojemu namenu.
17. člen
(omejitve osvetljevanja varovanih
prostorov)
(1) Razsvetljava iz 5. do 15. člena te
uredbe mora biti nameščena tako, da osvetljenost, ki jo povzroča na oknih
varovanih prostorov, ne presega mejnih vrednosti iz preglednice v prilogi, ki
je sestavni del te uredbe.
(2)  Mejne vrednosti za osvetljenost
na oknih varovanih prostorov so v preglednici iz priloge te uredbe določene
glede na položaj okna, ki je najbolj izpostavljeno zaradi razsvetljave iz 5. do
15. člena te uredbe.
(3) Osvetljenost na oknih varovanih
prostorov se ugotavlja na sredini svetle okenske odprtine in v smeri, ki je
pravokotna na zastekljeno površino okna.
III. NAČRTOVANJE, GRADNJA IN OBNOVA RAZSVETLJAVE
18. člen
(načrtovanje, gradnja in obnova
razsvetljave)
Pri načrtovanju, gradnji ali obnovi
razsvetljave je treba izbrati tehnične rešitve in upoštevati dognanja in
rešitve, ki zagotavljajo, da:
-      
svetilke, vgrajene v razsvetljavo, ne povzročajo preseganja mejnih
vrednosti, določenih s to uredbo, in
-      
svetilke razsvetljave izpolnjujejo zahteve iz 4. člena te uredbe, razen
če je za svetilke posamezne vrste razsvetljave s to uredbo določeno drugače.
19. člen
(obratovanje vira svetlobe)
(1) Za obratovanje vira svetlobe ni
treba pridobiti okoljevarstvenega dovoljenja.
(2) (črtan).
20. člen
(pridobitev gradbenega dovoljenja)
(1) Za pridobitev gradbenega
dovoljenja za gradbeni inženirski objekt ali stavbo po predpisih, ki urejajo
graditev objektov, ki vključuje tudi vir svetlobe po tej uredbi, je treba
izpolnjevati naslednje pogoje:
-      
električna moč svetilk ne sme presegati mejnih vrednosti, določenih za
vir svetlobe s to uredbo,
-      
pri uporabi in delovanju svetilk za osvetlitev fasad, kulturnih
spomenikov in objektov za oglaševanje morajo biti izpolnjene zahteve te uredbe
ter
-      
uporabljene svetilke morajo izpolnjevati zahteve, ki so določene v 4.
členu te uredbe, razen če s to uredbo za posamezno vrsto razsvetljave ni
določeno drugače.
(2) Če je vir svetlobe po tej uredbi
sestavni del posega v okolje, za katerega je treba pridobiti okoljevarstveno
soglasje, se skladnost s pogoji iz prejšnjega odstavka ugotavlja v postopku za
izdajo okoljevarstvenega soglasja.
(3) Za vir svetlobe iz prvega odstavka
tega člena, za katerega pridobitev okoljevarstvenega soglasja v postopku izdaje
gradbenega dovoljenja ni predpisana, je treba v projekt za pridobitev
gradbenega dovoljenja vključiti tudi osnovne podatke o namenu in zmogljivosti
vira svetlobe ter strokovno oceno o vplivih vira svetlobe na okolje, če celotna
električna moč svetilk razsvetljave presega 10 kW ali 1 kW, če gre za
razsvetljavo kulturnih spomenikov, fasad ali objektov za oglaševanje. Iz strokovne
ocene o vplivih vira svetlobe na okolje mora biti razvidno, da ta vir svetlobe
v zvezi s svetlobnim sevanjem izpolnjuje zahteve iz te uredbe.
(4) (črtan).
(5) (črtan).
IV. Načrt razsvetljave in izvajanje meritev 
21. člen
(načrt razsvetljave)
(1) Upravljavec vira svetlobe, pri
katerem vsota električne moči svetilk presega 10 kW, ali 1 kW, če gre za
razsvetljavo kulturnega spomenika, fasade ali objekta za oglaševanje, mora
imeti izdelan načrt razsvetljave, iz katerega so razvidni osnovni podatki o
viru svetlobe.
(2) Če upravljavec upravlja z več viri
svetlobe iz prejšnjega odstavka, ima lahko zanje izdelan skupni načrt razsvetljave.
(3) Upravljavec mora načrt
razsvetljave iz prejšnjih odstavkov preveriti vsako peto leto po začetku
obratovanja razsvetljave in ga po potrebi spremeniti ali dopolniti.
(4) Ne glede na določbo prejšnjega
odstavka mora upravljavec izdelati nov načrt razsvetljave, če razsvetljavo
obnovi tako, da se poveča električna moč svetilk za več kot 15% ali gre za
zamenjavo več kot 30% njenih svetilk.
(5) Načrt razsvetljave vsebuje podatke
o upravljavcu razsvetljave in viru svetlobe, ki je predmet načrta, in sicer
zlasti:
-      
ime in naslov oziroma firmo in sedež upravljavca,
-      
opredelitev vira svetlobe v skladu s 4. točko prvega odstavka 3. člena
te uredbe,
-      
kraj razsvetljave in podrobnejša lokacija vira svetlobe,
-      
letna poraba električne energije, skupna električna moč in število
nameščenih svetilk ter delež svetlobnega toka, ki ga sevajo navzgor,
-      
celotna dolžina in površina osvetljenih cest in drugih javnih površin,
če gre za razsvetljavo cest ali javnih površin,
-      
zazidana površina stavbe in nepokrite površine gradbenih inženirskih
objektov, če gre za razsvetljavo letališča, pristanišča, železnice,
proizvodnega objekta, poslovne stavbe, ustanove ali športnega igrišča,
-      
površina fasade ali kulturnega spomenika, če gre za razsvetljavo fasade
oziroma kulturnega spomenika, ali
-      
oglasna površina in električna moč vseh notranjih svetilk, če gre za
razsvetljavo oglasnega objekta.
(6) Kadar gre za razsvetljavo, katere
vsota električne moči svetilk presega 50 kW, ali 20 kW, če gre za razsvetljavo
kulturnega spomenika, fasade ali objekta za oglaševanje, mora načrt
razsvetljave iz prejšnjega odstavka vsebovati tudi podatke o svetlobnem
onesnaževanju, in sicer o:
-      
osvetljenosti na oknih varovanih prostorov, ki jo povzroča vir svetlobe,
in
-      
svetlost površin, ki jo povzroča razsvetljava kulturnega spomenika ali
fasade.
(7) Določba prejšnjega odstavka ne
velja za razsvetljavo cest in javnih površin.
(8) Upravljavec razsvetljave iz
šestega odstavka tega člena mora svoj načrt razsvetljave najpozneje tri mesece
po začetku obratovanja razsvetljave ali po njeni obnovi objaviti na svoji
spletni strani ali na drug primeren način, tako da je dostopen javnosti.
(9) Načrt razsvetljave občinskih cest
in javnih površin mora na način iz prejšnjega odstavka objaviti tudi občina.
(10) Upravljavec razsvetljave je
dolžan načrt razsvetljave na zahtevo posredovati ministrstvu, pristojnemu za
varstvo okolja, ali inšpektorju, pristojnemu za varstvo okolja.
22. člen
(izvajanje meritev)
(1) Za ugotavljanje osvetljenosti in
svetlosti se lahko uporabijo le podatki, ki jih v skladu s pravili stroke meri,
ocenjuje oziroma ugotavlja pravna oseba ali samostojni podjetnik posameznik, ki
izpolnjuje naslednje pogoje:
1.    
ima registrirano dejavnost za opravljanje analiz in preizkusov na
področju tehničnega preskušanja in analiziranja in
2.    
ima akreditacijo SIST EN ISO/IEC 17020 za kontrolo osvetljenosti in
svetlosti osvetljenih površin, ki jih osvetljuje razsvetljava.
(2) Standard, uporabljen v prejšnjem
odstavku, je na voljo pri organu, pristojnem za standardizacijo.
23. člen
(črtan)
24. člen
(črtan)
V. INŠPEKCIJSKO NADZORSTVO
25. člen
(nadzor)
Inšpekcijski nadzor nad izvajanjem določb
te uredbe opravljajo inšpektorji, pristojni za varstvo okolja.
VI. KAZENSKE DOLOČBE
26. člen
(prekrški)
(1) Z globo od 4.000 do 10.000 eurov se za prekršek kaznuje upravljavec razsvetljave, ki je
pravna oseba ali samostojni podjetnik posameznik, če kot upravljavec
razsvetljave:
-      
uporablja svetilke, ki ne izpolnjujejo zahtev iz 4. člena te uredbe,
razen če je za posamezno vrsto razsvetljave s to uredbo drugače določeno,
-      
letališča, pristanišča in železnice ne zagotovi, da povprečna
osvetljenost površin delovnih mest na prostem izpolnjuje zahteve iz 6. člena te
uredbe,
-      
proizvodnega objekta ne zagotovi, da razsvetljava proizvodnega objekta
ne presega mejnih vrednosti iz prvega odstavka 7. člena te uredbe,
-      
proizvodnega objekta ne zagotovi, da povprečna osvetljenost površin
delovnih mest na prostem izpolnjuje zahteve iz petega odstavka 7. člena te
uredbe,
-      
poslovne stavbe ne zagotovi, da razsvetljava poslovne stavbe ne presega
mejnih vrednosti iz prvega odstavka 8. člena te uredbe,
-      
poslovne stavbe ne zagotovi, da povprečna osvetljenost površin delovnih
mest na prostem izpolnjuje zahteve iz petega odstavka 8. člena te uredbe,
-      
ustanove ne zagotovi, da razsvetljava ustanove ne presega mejnih
vrednosti iz prvega odstavka 9. člena te uredbe,
-      
fasade ne zagotovi, da razsvetljava fasade ne presega mejnih vrednosti
iz prvega odstavka 10. člena te uredbe,
-      
fasade ne zagotovi, da razsvetljava fasade izpolnjuje zahteve v zvezi
osvetljevanjem iz tretjega ali četrtega odstavka 10. člena te uredbe,
-      
kulturnega spomenika ne zagotovi, da razsvetljava kulturnega spomenika
ne presega mejnih vrednosti iz prvega odstavka 11. člena te uredbe,
-      
kulturnega spomenika ne zagotovi, da razsvetljava kulturnega spomenika
izpolnjuje zahteve v zvezi osvetljevanjem iz tretjega odstavka 11. člena te
uredbe,
-      
objekta za oglaševanje ne zagotovi, da razsvetljava objekta za
oglaševanje ne presega mejnih vrednosti iz četrtega odstavka 13. člena te
uredbe ali izpolnjuje zahteve iz prvega, tretjega, petega in šestega odstavka
13. člena te uredbe,
-      
ne osvetljuje športnega igrišča in ne zagotovi izklop svetilk
razsvetljave športnega igrišča v skladu z zahtevami 14. člena te uredbe,
-      
gradbišča ne upravlja z razsvetljavo po prenehanju izvajanja gradbenih,
vzdrževalnih ali drugih obnovitvenih del v skladu z drugim odstavkom 15. člena
te uredbe,
-      
gradbišča ne ugaša svetilk razsvetljave v skladu s prvim in drugim
odstavkom 15. člena te uredbe,
-      
uporablja svetlobne snope v nasprotju s prepovedjo iz tretjega odstavka
16. člena te uredbe,
-      
osvetljuje stavbe na steni, na kateri so okna varovanih prostorov
stanovanj, v skladu s četrtim odstavkom 16. člena te uredbe,
-      
namešča svetila v nasprotju s prepovedjo iz petega odstavka 16. člena te
uredbe,
-      
namešča svetilke razsvetljave tako, da osvetljenost, ki jo povzroča
razsvetljava na oknih varovanih prostorov, presega mejne vrednosti iz prvega
odstavka 17. člena te uredbe,
-      
ne objavi načrta razsvetljave na svoji spletni strani ali na drug
primeren način v skladu z osmim odstavkom 21. člena te uredbe,
-      
ne posreduje načrta razsvetljave ministrstvu, pristojnemu za varstvo
okolja, ali inšpektorju, pristojnemu za varstvo okolja, na njegovo zahtevo v
skladu z desetim odstavkom 21. člena te uredbe,
-      
ne prilagodi obstoječe razsvetljave določbam te uredbe v rokih iz 28.
člena te uredbe.
(2) Z globo 300
eurov se za prekršek kaznuje upravljavec razsvetljave, ki je fizična oseba, če
kot upravljavec razsvetljave:
-      
uporablja svetilke, ki ne izpolnjujejo zahtev iz 4. člena te uredbe,
razen če je za posamezno vrsto razsvetljave s to uredbo drugače določeno,
-      
fasade ne zagotovi, da razsvetljava fasade ne presega mejnih vrednosti
iz prvega odstavka 10. člena te uredbe,
-      
fasade ne zagotovi, da razsvetljava fasade izpolnjuje zahteve v zvezi
osvetljevanjem iz tretjega odstavka 10. člena te uredbe,
-      
kulturnega spomenika ne zagotovi, da razsvetljava kulturnega spomenika
ne presega mejnih vrednosti iz prvega odstavka 11. člena te uredbe ali
izpolnjuje zahteve v zvezi s svetlostjo iz drugega odstavka 11. člena te
uredbe,
-      
objekta za oglaševanje ne zagotovi, da razsvetljava objekta za
oglaševanje ne presega mejnih vrednosti iz četrtega odstavka 13. člena te
uredbe ali izpolnjuje zahteve iz prvega, tretjega, petega in šestega odstavka
13. člena te uredbe,
-      
uporablja svetlobne snope v nasprotju s prepovedjo iz tretjega odstavka
16. člena te uredbe,
-      
osvetljuje stavbe na steni, na kateri so okna varovanih prostorov
stanovanj, v skladu s četrtim odstavkom 16. člena te uredbe,
-      
namešča sijalke v nasprotju s prepovedjo iz petega odstavka 16. člena te
uredbe, ali
-      
namešča svetilke razsvetljave tako, da osvetljenost, ki jo povzroča
razsvetljava na oknih varovanih prostorov, presega mejne vrednosti iz prvega
odstavka 17. člena te uredbe.
(3) Z globo od 800 do 2.000 eurov se za prekršek iz prvega odstavka tega člena kaznuje tudi
odgovorna oseba upravljavca razsvetljave.

Priloga:
Omejitve osvetljevanja varovanih prostorov

Uredba o mejnih vrednostih svetlobnega
onesnaževanja okolja (Uradni list RS, št. 81/07)
vsebuje naslednje prehodne in končne določbe:
»VII. PREHODNE IN KONČNE DOLOČBE
27. člen
(uporaba
standardov)
Do sprejema standarda SIST EN 12464-2 iz
16. točke 3. člena te uredbe se za standardno osvetljenost delovnega mesta na
prostem uporabljajo vrednosti za standardno osvetljenost delovnega mesta, ki so
navedene v standardu z referenčno številko OSIST prEN 12464-2:2004.
28. člen
(prilagoditev
obstoječih svetilk)
(1) Svetilke obstoječe razsvetljave,
ki so izdelane v skladu z zahtevami prvega odstavka 4. člena te uredbe, je
treba najpozneje do 31. decembra 2008 namestiti tako, da je delež
svetlobnega toka, ki seva navzgor, enak 0%.
(2) Obstoječo razsvetljavo objektov za
oglaševanje je treba prilagoditi določbam te uredbe najpozneje do
31. decembra 2008.
(3) Obstoječo razsvetljavo fasad je
treba prilagoditi določbam te uredbe najpozneje do 31. decembra 2010.
(4) Obstoječo razsvetljavo ustanov in
športnih igrišč je treba prilagoditi določbam te uredbe najpozneje do
31. decembra 2012.
(5) Obstoječo razsvetljavo poslovne
stavbe je treba prilagoditi določbam te uredbe najpozneje do 31. decembra
2012.
(6) Obstoječo razsvetljavo kulturnih
spomenikov je treba prilagoditi določbam te uredbe najpozneje do
31. decembra 2013.
(7) Obstoječo razsvetljavo cest in
javnih površin je treba prilagoditi določbam te uredbe najpozneje do 31. decembra
2016.
(8) Obstoječo razsvetljavo
proizvodnega objekta, letališča in pristanišča je treba prilagoditi določbam te
uredbe najpozneje do 31. decembra 2012.
(9) Obstoječo razsvetljavo železnice,
letališča in pristanišča je treba prilagoditi določbam te uredbe najpozneje do
31. decembra 2017.
(10) Prilagoditev obstoječe
razsvetljave iz petega in osmega odstavka tega člena mora potekati postopoma
tako, da je najmanj 50% svetilk obstoječe razsvetljave prilagojeno zahtevam te
uredbe 3 leta pred rokom popolne prilagoditve, ki je za posamezno vrsto
razsvetljave določen v petem oziroma osmem odstavku tega člena.
(11) Prilagoditev obstoječe
razsvetljave iz sedmega in devetega odstavka tega člena mora potekati postopoma
tako, da je najmanj 25% svetilk obstoječe razsvetljave prilagojeno zahtevam te
uredbe 5 let in najmanj 50% svetilk obstoječe razsvetljave 4 leta pred rokom
popolne prilagoditve, ki je za posamezno razsvetljavo določen v sedmem oziroma
devetem odstavku tega člena.
(12) Prilagajanje obstoječe razsvetljave
zahtevam te uredbe v rokih iz prvega do enajstega odstavka tega člena se ugotavlja
na podlagi poročil obratovalnega monitoringa ali na podlagi izrednih meritev
svetlobnega onesnaževanja, ki jih odredi pristojni inšpektor, izvede pa
pooblaščeni izvajalec obratovalnega monitoringa.
29. člen
(začetek
poročanja)
(1) Upravljavci obstoječe razsvetljave
morajo prvič poslati ministrstvu načrt razsvetljave najpozneje do
31. marca 2009.
(2) V načrtu razsvetljave iz
prejšnjega odstavka mora upravljavec obstoječe razsvetljave navesti poleg
podatkov iz 21. člena te uredbe tudi podatke o letu, v katerem namerava
prilagoditi posamezne svetilke določbam 4. člena te uredbe, in o letu, v
katerem namerava prilagoditi porabo elektrike določbam 5. člena te uredbe oziroma
električno moč svetilk razsvetljave določbam od 6. do 10. člena te uredbe, pri
čemer mora načrtovati prilagoditev obstoječih svetilk razsvetljave enakomerno v
celotnem obdobju prehodnega obdobja iz 28. člena te uredbe.
(3) Upravljavci obstoječe razsvetljave
morajo prvič poslati ministrstvu poročilo o obratovalnem monitoringu za leto
2009 najpozneje do 31. marca 2010.
30. člen
(prehodne
določbe za izdajo okoljevarstvenih dovoljenj in prostorsko načrtovanje)
(1) Določbe te uredbe se ne
uporabljajo v postopkih izdaje okoljevarstvenih dovoljenj za obratovanje
obstoječih naprav, ki povzročajo onesnaževanje okolja večjega obsega.
(2) Določbe te uredbe se začnejo
uporabljati v postopkih izdaje okoljevarstvenih dovoljenj za obratovanje novih
naprav, ki povzročajo onesnaževanje okolja večjega obsega, za katere je popolna
vloga poslana ministrstvu po 1. januarju 2008.
(3) Določbe te uredbe se začnejo
uporabljati v postopkih izdaje okoljevarstvenih soglasij, za katere je popolna
vloga poslana ministrstvu po 1. januarju 2008.
(4) Določbe 5. člena te uredbe se v
zvezi s celovito presojo vplivov na okolje začnejo uporabljati za programe in
prostorske načrte, za katere je izdana odločba o obvezni presoji vplivov na
okolje po 1. juliju 2008.
(5) Določbe te uredbe v zvezi s
strokovno oceno vplivov vira svetlobe se začnejo uporabljati v postopkih izdaje
gradbenega dovoljenja, za katere je popolna vloga upravnemu organu, pristojnemu
za njegovo izdajo, poslana po 1. septembru 2008.
31. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvi Uredbe o
mejnih vrednostih svetlobnega onesnaževanja okolja (Uradni list RS, št. 109/07) spreminja 28. člen uredbe tako,
da se glasi:
»28. člen
(prilagoditev
obstoječih svetilk)
(1) Svetilke obstoječe razsvetljave,
ki so izdelane v skladu z zahtevami prvega odstavka 4. člena te uredbe, je
treba najpozneje do 31. decembra 2008 namestiti tako, da je delež
svetlobnega toka, ki seva navzgor, enak 0%.
(2) Obstoječo razsvetljavo objektov za
oglaševanje je treba prilagoditi določbam te uredbe najpozneje do
31. decembra 2008.
(3) Obstoječo razsvetljavo fasad je
treba prilagoditi določbam te uredbe najpozneje do 31. decembra 2010.
(4) Obstoječo razsvetljavo ustanov in
športnih igrišč je treba prilagoditi določbam te uredbe najpozneje do
31. decembra 2012.
(5) Obstoječo razsvetljavo poslovne
stavbe je treba prilagoditi določbam te uredbe najpozneje do 31. decembra
2012.
(6) Obstoječo razsvetljavo kulturnih
spomenikov je treba prilagoditi določbam te uredbe najpozneje do
31. decembra 2013.
(7) Obstoječo razsvetljavo cest in
javnih površin je treba prilagoditi določbam te uredbe najpozneje do
31. decembra 2016.
(8) Obstoječo razsvetljavo
proizvodnega objekta je treba prilagoditi določbam te uredbe najpozneje do 31.
decembra 2012.
(9) Obstoječo
razsvetljavo železnice, letališča in pristanišča je treba prilagoditi določbam
te uredbe najpozneje do 31. decembra 2012.
(10) Prilagoditev obstoječe
razsvetljave iz petega in osmega odstavka tega člena mora potekati postopoma
tako, da je najmanj 50% svetilk obstoječe razsvetljave prilagojeno zahtevam te
uredbe 3 leta pred rokom popolne prilagoditve, ki je za posamezno vrsto
razsvetljave določen v petem oziroma osmem odstavku tega člena.
(11) Prilagoditev obstoječe
razsvetljave iz sedmega in devetega odstavka tega člena mora potekati postopoma
tako, da je najmanj 25% svetilk obstoječe razsvetljave prilagojeno zahtevam te
uredbe 5 let in najmanj 50% svetilk obstoječe razsvetljave 4 leta pred rokom
popolne prilagoditve, ki je za posamezno razsvetljavo določen v sedmem oziroma
devetem odstavku tega člena.
(12) Prilagajanje obstoječe
razsvetljave zahtevam te uredbe v rokih iz prvega do enajstega odstavka tega
člena se ugotavlja na podlagi poročil obratovalnega monitoringa ali na podlagi
izrednih meritev svetlobnega onesnaževanja, ki jih odredi pristojni inšpektor,
izvede pa pooblaščeni izvajalec obratovalnega monitoringa.«;
ter vsebuje naslednjo končno določbo:
»5. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvi Uredbe o
mejnih vrednostih svetlobnega onesnaževanja okolja (Uradni list RS, št. 62/10) spreminja 28. člen uredbe tako, da
se glasi:
»28. člen
(prilagoditev
obstoječih svetilk)
(1) Svetilke obstoječe razsvetljave,
ki so izdelane v skladu z zahtevami prvega odstavka 4. člena te uredbe, je
treba najpozneje do 31. decembra 2008 namestiti tako, da je delež
svetlobnega toka, ki seva navzgor, enak 0%.
(2) Obstoječo razsvetljavo objektov za
oglaševanje je treba prilagoditi določbam te uredbe najpozneje do
31. decembra 2008.
(3) Obstoječo razsvetljavo fasad je
treba prilagoditi določbam te uredbe najpozneje do 31. decembra 2010.
(4) Obstoječo razsvetljavo ustanov in
športnih igrišč je treba prilagoditi določbam te uredbe najpozneje do
31. decembra 2012.
(5) Obstoječo razsvetljavo poslovne
stavbe je treba prilagoditi določbam te uredbe najpozneje do 31. decembra
2015.
(6) Obstoječo razsvetljavo kulturnih
spomenikov je treba prilagoditi določbam te uredbe najpozneje do
31. decembra 2013.
(7) Obstoječo razsvetljavo cest in
javnih površin je treba prilagoditi določbam te uredbe najpozneje do
31. decembra 2016.
(8) Obstoječo razsvetljavo
proizvodnega objekta je treba prilagoditi določbam te uredbe najpozneje do 31.
decembra 2015.
(9) Obstoječo
razsvetljavo železnice, letališča in pristanišča je treba prilagoditi določbam
te uredbe najpozneje do 31. decembra 2016.
(10) Prilagoditev obstoječe
razsvetljave iz petega in osmega odstavka tega člena mora potekati postopoma
tako, da je najmanj 50% svetilk obstoječe razsvetljave prilagojeno zahtevam te
uredbe 3 leta pred rokom popolne prilagoditve, ki je za posamezno vrsto
razsvetljave določen v petem oziroma osmem odstavku tega člena.
(11) Prilagoditev obstoječe
razsvetljave iz sedmega in devetega odstavka tega člena mora potekati postopoma
tako, da je najmanj 25% svetilk obstoječe razsvetljave prilagojeno zahtevam te
uredbe 5 let in najmanj 50% svetilk obstoječe razsvetljave 4 leta pred rokom
popolne prilagoditve, ki je za posamezno razsvetljavo določen v sedmem oziroma
devetem odstavku tega člena.
(12) Prilagajanje obstoječe
razsvetljave zahtevam te uredbe v rokih iz tretjega do enajstega odstavka tega
člena se ugotavlja na podlagi podatkov iz načrtov razsvetljave ali na podlagi
izrednih meritev, ki jih odredi pristojni inšpektor, izvede pa oseba iz 22.
člena te uredbe.«;
spreminja 29. člen uredbe tako, da se glasi:
»29. člen
(začetek
poročanja)
(1) Upravljavci obstoječe razsvetljave
morajo prvič poslati ministrstvu načrt razsvetljave najpozneje do
31. marca 2009.
(2) V načrtu razsvetljave iz
prejšnjega odstavka mora upravljavec obstoječe razsvetljave navesti poleg
podatkov iz 21. člena te uredbe tudi podatke o letu, v katerem namerava
prilagoditi posamezne svetilke določbam 4. člena te uredbe, in o letu, v
katerem namerava prilagoditi porabo elektrike določbam 5. člena te uredbe
oziroma električno moč svetilk razsvetljave določbam od 6. do 10. člena te
uredbe, pri čemer mora načrtovati prilagoditev obstoječih svetilk razsvetljave
enakomerno v celotnem obdobju prehodnega obdobja iz 28. člena te uredbe.«;
ter vsebuje naslednji prehodni in končno
določbo:
»PREHODNI IN KONČNA DOLOČBA
14. člen
(1) Upravljavec obstoječe razsvetljave
iz novega osmega odstavka 21. člena uredbe in občina iz novega devetega
odstavka 21. člena uredbe morata načrt razsvetljave objaviti najkasneje šest
mesecev po uveljavitvi te uredbe.
(2) Načrt razsvetljave iz prejšnjega
odstavka mora poleg podatkov, določenih v 21. členu te uredbe, vsebovati tudi
podatke o načinu in rokih prilagoditve obstoječe razsvetljave zahtevam te
uredbe, če gre za razsvetljavo, ki zahtev te uredbe ne izpolnjuje.
15. člen
Ne glede na določbo spremenjenega prvega
odstavka 22. člena uredbe se lahko do 31. decembra 2013 za ugotavljanje
osvetljenosti in svetlosti uporabijo tudi podatki, ki jih v skladu s pravili
stroke meri, ocenjuje oziroma ugotavlja oseba, ki:
-      
je v skladu s predpisi, ki urejajo varstvo pri delu, pridobila
dovoljenje za opravljanje strokovnih nalog na področju varnosti in zdravja pri
delu za opravljanje periodičnih in drugih preiskav osvetljenosti v delovnem
okolju, in je vpisana v vpisnik, ki se vodi pri ministrstvu, pristojnem za
varstvo pri delu, ter
-      
razpolaga z merilnim instrumentom za merjenje svetlosti s prostorskim
kotom 1°.
16. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
mejnih vrednostih svetlobnega onesnaževanja okolja (Uradni list RS, št. 46/13) vsebuje naslednjo prehodno in
končno določbo:
»8. člen
V postopkih za izdajo okoljevarstvenih
dovoljenj za obratovanje naprav, ki povzročajo onesnaževanje okolja večjega
obsega, začeti pred uveljavitvijo te uredbe, se pogoji za vir svetlobe ne
določijo.
9. člen
Ta uredba začne veljati naslednji dan po
objavi v Uradnem listu Republike Slovenije.«.