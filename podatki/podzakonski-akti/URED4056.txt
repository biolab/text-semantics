I. SPLOŠNE DOLOČBE
1. člen
(namen)
Ta uredba v skladu z Direktivo 2010/75/EU
Evropskega parlamenta in Sveta z dne 24. novembra 2010 o industrijskih emisijah
(celovito preprečevanje in nadzorovanje onesnaževanja (prenovitev)) (UL L št.
334 z dne 17. 12. 2010, str. 17), zadnjič popravljeno s Popravkom (UL L št. 158
z dne 19. 6. 2012, str. 25), določa ukrepe in postopke za preprečevanje ali
zmanjševanje onesnaženosti zraka iz naprav, ukrepe v zvezi z varovanjem zdravja
ljudi v okolici naprav, ki kot nepremični viri onesnaževanja zaradi svojega
obratovanja povzročajo onesnaževanje zunanjega zraka, ter ukrepe v zvezi z
zagotavljanjem varstva ljudi in okolja pred škodljivim učinki onesnaževanja
zunanjega zraka zaradi emisije snovi v zrak iz teh naprav:
1.    
zahteve za obratovanje naprave;
2.    
pogoje za pridobitev okoljevarstvenega dovoljenja za obratovanje
naprave;
3.    
zahteve v zvezi s preprečevanjem in zmanjševanjem škodljivih vplivov na
zdravje ljudi, ki prebivajo ali se zadržujejo na območju vrednotenja
obremenitve zunanjega zraka;
4.    
ocenjevanje kakovosti zunanjega zraka na območju vrednotenja obremenitve
zunanjega zraka;
5.    
mejne vrednosti emisije snovi v zrak;
6.    
zahteve v zvezi z mejnimi vrednostmi emisije snovi v zrak in v zvezi z
uporabo najboljših razpoložljivih tehnik;
7.    
vrednotenje emisije snovi v zrak;
8.    
ukrepe za preprečevanje in zmanjševanje emisije snovi v zrak;
9.    
pogoje za prilagoditev obstoječih naprav, ki povzročajo emisijo snovi v
zrak, in
10.  prilagoditev
obstoječih naprav določbam te uredbe.
2. člen
(pojmi)
Izrazi, uporabljeni v tej uredbi, imajo
naslednji pomen:
1.    
onesnaževanje zunanjega zraka je vnos snovi ali energije posredno ali
neposredno v zrak, ki ga povzroči človek in katerega škodljivi učinki so take
narave, da ogrožajo zdravje ljudi, poškodujejo žive naravne vire in ekosisteme
in materialna sredstva in poslabšajo ali motijo druge rabe okolja;
2.    
nepremični vir onesnaževanja (v nadaljnjem besedilu: naprava) je
nepremična tehnološka enota, za katero je določeno, da lahko povzroča
onesnaževanje zunanjega zraka, ker v njej poteka eden ali več določenih
tehnoloških procesov in na istem kraju drugi z njimi neposredno tehnološko povezani
procesi, ki lahko povzročajo emisijo snovi v zrak.
Za napravo se štejejo tudi objekti za
vzrejo živali, ki so vključeni v proizvodno enoto posameznega kmetijskega
gospodarstva, in območja za:
-      
pridobivanje mineralnih surovin,
-      
obdelavo, predelavo, pretovarjanje ali skladiščenje mineralnih surovin
ali njim podobnih materialov,
-      
predelavo ali obdelavo pred odstranjevanjem trdnih odpadkov v skladu s
predpisom, ki ureja ravnanje z odpadki, vključno z vsemi stavbami, gradbenimi
inženirskimi objekti in stroji, ki so na območju namenjenimi izkopavanju,
obdelavi, predelavi, pretovarjanju ali skladiščenju, pri čemer se emisija snovi
v zrak iz motorjev z notranjim zgorevanjem, ki so namenjeni za pogon teh
strojev, ne šteje za emisijo snovi iz naprave, če se v njih uporablja gorivo,
ki je na trgu dosegljivo končnim uporabnikom.
V zvezi z vrednotenjem emisije snovi se za
eno napravo šteje tudi več naprav skupaj, kadar so priključene na skupno
napravo za čiščenje odpadnih plinov, pri čemer se vrednoti emisija snovi v zrak
na izpustu naprave za čiščenje odpadnih plinov;
3.    
obstoječa naprava je naprava, ki je bila zgrajena ali je obratovala na
dan uveljavitve te uredbe, in naprava, za katero je bilo pred uveljavitvijo te
uredbe pridobljeno okoljevarstveno soglasje ali gradbeno dovoljenje;
4.    
obstoječe območje za pridobivanje mineralnih surovin in obstoječe
območje za obdelavo, predelavo, pretovarjanje ali skladiščenje mineralnih
surovin, ki se šteje za napravo po tej uredbi, je območje, ki je v skladu s
predpisi, ki urejajo rudarjenje, obratovalo na dan uveljavitve te uredbe, in
območje, za katerega je bilo pred uveljavitvijo te uredbe pridobljeno okoljevarstveno
soglasje ali gradbeno dovoljenje ali izdano dovoljenje za obratovanje v skladu
s predpisi, ki urejajo rudarjenje;
5.    
večja sprememba naprave je vsak poseg v napravo, ki spremeni glavne
tehnične značilnosti ali zmogljivost naprave in ima za posledico spremembo
proizvodne zmogljivosti naprave za več kot 25 odstotkov vrednosti, za katero je
za naprave s to uredbo določen spodnji prag zmogljivosti, pri katerem je treba
za obratovanje naprave pridobiti okoljevarstveno dovoljenje, ali več kot 25
odstotkov zmogljivosti naprave pred spremembo, če s to uredbo za napravo ni
določen spodnji prag zmogljivosti, pri katerem je treba za obratovanje naprave
pridobiti okoljevarstveno dovoljenje.
Če se zaradi posegov v napravo uvajajo v
obratovanje naprave spremembe postopoma, se šteje za večjo spremembo naprave
sprememba, pri kateri dosežejo učinki vseh sprememb vrednosti iz prejšnjega
odstavka;
6.    
naprava za čiščenje odpadnih plinov je naprava za obdelavo odpadnih
plinov, ki zmanjšuje ali odpravlja njihovo onesnaženost;
7.    
odpadni plini so plini, ki se izpuščajo iz naprave in so onesnaženi s
snovmi v trdnem, tekočem ali plinastem stanju. Prostorninski pretok odpadnih
plinov je izražen v kubičnih metrih na uro (m3/h) pri normni
temperaturi 273 K in tlaku 101,3 kPa ter po korekciji zaradi vsebnosti vodnih
hlapov v dimnih plinih (v nadaljnjem besedilu: pri normnih pogojih);
8.    
upravljavec naprave je pravna oseba ali samostojni podjetnik posameznik,
ki ima v posesti napravo. Za upravljavca naprave se šteje tudi oseba, ki vloži
zahtevo za pridobitev okoljevarstvenega dovoljenja za obratovanje naprave pod
pogoji iz te uredbe;
9.    
proizvodna zmogljivost naprave je največja zmogljivost naprave, ki jo
opredeli proizvajalec naprave in jo zapiše v tehnično dokumentacijo, namenjeno
uporabnikom naprave. Proizvodna zmogljivost naprave se izraža v količini
proizvoda, ki nastane v 24 urah obratovanja naprave ali v 1 uri obratovanja, če
naprava ne more obratovati neprekinjeno 24 ur, ali kot drug parameter
zmogljivosti naprave, kakor je vhodna toplotna moč ali površina območja za
izkoriščanje mineralnih surovin, s katerim je določen s to uredbo spodnji prag
zmogljivosti naprav, pri katerem je treba pridobiti za gradnjo ali obratovanje
naprave okoljevarstveno dovoljenje;
10.  kakovost
zunanjega zraka je koncentracija snovi v zunanjem zraku, ki je nastala zaradi
emisije snovi v zrak in se izraža kot koncentracija snovi, ki je izračunana iz
mase snovi v prostornini zunanjega zraka pri 293,15 K in 101,3 kPa, ali kot
masna usedlina snovi, ki se v predpisanem času usede na enoto površine;
11.  ocenjevanje
kakovosti zunanjega zraka (v nadaljnjem besedilu: ocenjevanje kakovosti) je
ocenjevanje kakovosti zraka v skladu s predpisom, ki ureja ohranjanje in izboljšanje
kakovosti zunanjega zraka;
12.  obstoječa
obremenitev zunanjega zraka (v nadaljnjem besedilu: obstoječa obremenitev) je
onesnaženost zunanjega zraka na območju vrednotenja obremenitve zunanjega zraka
brez vpliva emisije snovi v zrak iz naprave;
13.  dodatna
obremenitev zunanjega zraka (v nadaljnjem besedilu: dodatna obremenitev) je
onesnaženost zunanjega zraka na območju vrednotenja obremenitve zunanjega
zraka, ki je posledica samo emisije snovi v zrak iz naprave;
14.  celotna
obremenitev zunanjega zraka (v nadaljnjem besedilu: celotna obremenitev) je
obremenitev zunanjega zraka, izračunana kot vsota obstoječe in dodatne obremenitve;
15.  območje
vrednotenja obremenitve zunanjega zraka (v nadaljnjem besedilu: območje
vrednotenja) je območje v okolici naprave, opredeljeno z zunanjo mejo in s
prostorsko opredeljenimi merilnimi mesti, na katerih se ugotavlja celotna
obremenitev. Na območju vrednotenja so določena tudi merilna mesta, na katerih
se ugotavljajo vrednosti dodatne obremenitve;
16.  urna
koncentracija je povprečna vrednost vseh koncentracij posamezne snovi v
zunanjem zraku, izmerjenih v časovnem intervalu ene ure od polne do polne ure;
17.  dnevna
koncentracija je povprečna vrednost vseh urnih koncentracij posamezne snovi v
zunanjem zraku, izmerjenih v enem dnevu, določena v skladu s predpisi, ki
urejajo onesnaževala v zunanjem zraku;
18.  24-urna
koncentracija je povprečna vrednost urnih koncentracij posamezne snovi v
zunanjem zraku v 24 urah, določena v skladu s predpisi, ki urejajo onesnaževala
v zunanjem zraku;
19.  letna
koncentracija je povprečna vrednost vseh urnih koncentracij posamezne snovi v
zunanjem zraku, določena v posameznem letu v skladu s predpisi, ki urejajo onesnaževala
v zunanjem zraku;
20.  mejna
letna koncentracija onesnaževala v zunanjem zraku je koncentracija, določena v
skladu s predpisom, ki ureja žveplove okside, dušikove okside, delce in svinec
v zunanjem zraku, in v skladu s predpisom, ki ureja benzen in ogljikov monoksid
v zunanjem zraku;
21.  ciljna
letna vrednost onesnaževala v zunanjem zraku je ciljna vrednost, določena v
skladu s predpisom, ki ureja arzen, kadmij, živo srebro, nikelj in policiklične
aromatske ogljikovodike v zunanjem zraku;
22.  emisija
snovi je izpuščanje ali oddajanje snovi iz posamezne naprave v zrak in se
izraža kot:
- 
koncentracija snovi v odpadnih plinih,
- 
masni pretok snovi v odpadnih plinih,
- 
količina vlaken v odpadnih plinih,
- 
emisijski delež,
- 
emisijski faktor ali
- 
število enot vonja zaradi emisije snovi, ki povzroča vonj;
23.  koncentracija
snovi v odpadnih plinih (v nadaljnjem besedilu: koncentracija snovi) je masa
izpuščenih snovi na enoto prostornine odpadnih plinov pri normnih pogojih, to
je pri 273,15 K in 101,3 kPa, ter po odbitku vlage, izražene kot vsebnost pare
v odpadnih plinih, razen če ni s to uredbo določeno, da gre za maso izpuščenih
snovi na enoto prostornine mokrih odpadnih plinov;
24.  masni
pretok snovi je masa posamezne snovi ali vsote skupine snovi, ki so izpuščene z
odpadnimi plini v eni uri iz vseh izpustov naprave ali iz posameznega izpusta
naprave, če je to posebej navedeno;
25.  največji
masni pretok iz naprave je masni pretok snovi, ki je kot vsota masnih pretokov
snovi iz vseh izpustov naprave in masnega pretoka snovi razpršene emisije izračunan
ali ocenjen iz podatkov o emisiji snovi za obdobje, v katerem naprava obratuje
pri proizvodni zmogljivosti in povzroča največje onesnaževanje zunanjega zraka;
26.  količina
vlaken v odpadnih plinih (v nadaljnjem besedilu: količina vlaken) je število
vlaken, izpuščenih z odpadnimi plini na časovno enoto pri polni zmogljivosti naprave,
pri čemer je število vlaken v odpadnih plinih izračunano pri normnih pogojih,
to je pri 273,15 K in 101,3 kPa, ter po odbitku vlage, izražene kot vsebnost
pare v odpadnih plinih;
27.  emisijski
faktor je razmerje med maso posamezne snovi ali skupino snovi, izpuščenih z
odpadnimi plini, in:
-  
maso ali energetsko vrednostjo posameznega goriva,
-  
maso surovine, ki se obdeluje v napravi,
-  
maso reducenta ali drugih dodatkov k zgorevalnemu procesu ali
-  
maso, prostornino, površino ali število narejenih ali obdelanih izdelkov
ali surovine, pri čemer se za maso izpuščenih snovi upošteva masa v vseh
odpadnih plinih, izpuščenih iz naprave v enem dnevu, pri obratovanju naprave,
ki je glede na onesnaževanje zraka najmanj ugodno;
28.  število enot vonja zaradi emisije snovi, ki povzroča
vonj (v nadaljnjem besedilu: koncentracija vonja), je število evropskih enot
vonja (ouE) v enem kubičnem metru pri standardnih pogojih, izmerjeno
z dinamično olfaktometrijo v skladu s standardom SIST EN 13725 ali drugim
enakovrednim evropskim ali mednarodno priznanim standardom;
29.  emisijski
delež je razmerje med maso snovi, izpuščene z odpadnimi plini, in maso te snovi
ali njenega predhodnika v porabljenem gorivu ali surovini, pri čemer je
emisijski delež izražen v odstotkih;
30.  stopnja
zmanjšanja emisije snovi je razmerje med maso snovi, izpuščene z odpadnimi
plini, in maso te snovi v neobdelanih odpadnih plinih, pri čemer je stopnja
zmanjšanja emisije snovi izražena v odstotkih. Učinek čiščenja odpadnih plinov
v napravi za čiščenje odpadnih plinov, kakor je na primer obdelava odpadnih
plinov v napravah za razžveplanje odpadnih plinov ali v napravah za zmanjšanje
emisije vonja, se šteje za stopnjo zmanjšanja emisije snovi;
31.  mejna
vrednost emisije snovi je vrednost, na podlagi katere se določa čezmerna
obremenitev pri oddajanju snovi v zrak iz naprave in se izraža kot:
-  
mejna koncentracija snovi, mejna količina vlaken ali mejna koncentracija
vonja, pri čemer se mejne vrednosti emisije snovi izražajo kot polurna
povprečna vrednost ali dnevna povprečna vrednost,
-  
mejni masni pretok snovi, pri čemer se mejna vrednost emisije snovi
izraža kot masni pretok snovi v eni uri obratovanja naprave,
-  
mejni emisijski faktor, pri čemer se mejna vrednost emisije snovi izraža
kot dnevna povprečna vrednost emisijskega faktorja,
-  
mejni emisijski delež, pri čemer se mejna vrednost emisije snovi izraža
kot dnevna povprečna vrednost emisijskega deleža,
-  
mejna stopnja zmanjšanja emisije snovi, pri čemer se mejna vrednost
emisije snovi izraža kot dnevna povprečna vrednost stopnje zmanjšanja emisije
snovi;
32.  celotni
prah so vsi delci v odpadnih plinih ne glede na njihovo kemično sestavo in
velikost;
33.  prve
meritve so meritve emisije snovi, ki se izvedejo pri prvem zagonu nove naprave
ali pri zagonu naprave po rekonstrukciji ali pri prvem zagonu nove ali
rekonstruirane čistilne naprave;
34.  trajne
meritve so meritve emisije snovi, ki se opravljajo s kontinuirnimi merilniki
ali z merjenjem trenutnih koncentracij v določenih časovnih presledkih;
35.  občasne
meritve so meritve emisije snovi v okviru obratovalnega monitoringa emisije
snovi, ki se izvajajo med uporabo ali obratovanjem naprave v predpisanih
časovnih presledkih;
36.  obratovalni
monitoring emisije snovi je v skladu s predpisom, ki ureja prve meritve in
obratovalni monitoring emisije snovi v zrak iz nepremičnih virov onesnaževanja,
vzorčenje odpadnih plinov po vnaprej določenem programu, merjenje in
vrednotenje parametrov odpadnih plinov med uporabo ali obratovanjem naprave ter
ocenjevanje dodatne in z njo povezane celotne obremenitve na območju
vrednotenja, če je za napravo tako ocenjevanje določeno v okoljevarstvenem
dovoljenju;
37.  gorivo, ki je na trgu dosegljivo končnim uporabnikom,
je:
-  
tekoče gorivo v skladu s predpisom, ki ureja kakovost tekočih goriv,
-  
utekočinjeni naftni plin in zemeljski plin ter drugo plinasto gorivo, če
je dosegljivo na trgu končnim uporabnikom v skladu s predpisi, ki urejajo
dajanje na trg plinastih goriv, in
-  
trdno gorivo iz naravnega lesa in trdno gorivo, izdelano iz biomase,
premoga ali gorljivih odpadkov, če je dosegljivo na trgu uporabnikom v skladu s
predpisom, ki ureja kakovost trdnih goriv;
38.  poselitveno
območje je območje mestne občine z več kakor 100.000 prebivalci;
39.  dnevno
povprečje pretoka motornih vozil je pretok vozil, ki se izračuna iz letnih
podatkov o prometu cestnih motornih vozil in se izraža v enotah osebnih vozil
na dan (v nadaljnjem besedilu: EOV/dan);
40.  odvodnik
je del naprave, namenjen nadzorovanemu izpuščanju odpadnih plinov iz naprave v
zrak;
41.  razpršena
emisija snovi v zrak je emisija snovi, ki ne nastane zaradi izpuščanja odpadnih
plinov iz naprave skozi odvodnik;
42.  varovana
območja v skladu s predpisi s področja ohranjanja narave so zavarovana območja,
območja Natura 2000 in potencialna območja Natura 2000, naravne vrednote in
ekološko pomembna območja v skladu s predpisi, ki urejajo ohranjanje narave;
43.  ekosistem
so habitatni tipi in habitati rastlinskih in živalskih vrst na varovanih
območjih v skladu s predpisi s področja ohranjanja narave;
44.  razpoložljiva
tehnika je tista tehnika, katere stopnja razvoja ob upoštevanju stroškov in
prednosti omogoča njeno uporabo v posamezni industrijski panogi pod ekonomsko
in tehnično izvedljivimi pogoji;
45.  rekonstruirani
del naprave je tehnološko posodobljeni ali novozgrajeni del naprave, ki
spremeni tehnične značilnosti ali zmogljivost naprave in povzroči spremembo
količine ali vrste emisije snovi v zrak;
46.  največji
prostorninski pretok je pretok odpadnih plinov, ki ga opredeli proizvajalec
naprave v tehnični dokumentaciji oziroma ga oceni upravljavec, če dokumentacija
ni na voljo in se ga preverja pri izvedbi prvih, občasnih ali trajnih meritev;
47.  kompostiranje
(odprto ali zaprto) je kompostiranje v skladu s predpisom, ki ureja predelavo
biološko razgradljivih odpadkov;
48.  površina,
kjer se dejansko izkoriščajo mineralne surovine, je odprta površina izkopa brez
površin, na katerih se je že opustilo izkoriščanje mineralnih surovin ali so se
izvedla sanacijska rudarska dela;
49.  odpadki
so odpadki v skladu s predpisi, ki urejajo odpadke.
3. člen
(opredelitev naprave in uporaba določb te
uredbe)
(1) Določbe te uredbe se
uporabljajo za emisijo snovi iz naprav, določenih v prilogi 4, ki je sestavni
del te uredbe, če zaradi njihovega obratovanja nastaja onesnaženost zunanjega
zraka zaradi emisije snovi iz priloge 2, ki je sestavni del te uredbe.
(2) Podrobneje so naprave iz
prejšnjega odstavka opredeljene v preglednici iz priloge 4 te uredbe, pri čemer
se za emisijo snovi iz naprave šteje emisija snovi zaradi poteka tehnoloških
procesov, ki so značilni za posamezno skupino naprav, v katero se razvršča
naprava, in emisija snovi iz drugih procesov, ki potekajo na območju naprave in
so s procesom naprave tehnološko neposredno povezani.
(3) V zvezi z emisijo snovi se v
skladu s to uredbo šteje za eno napravo več naprav, ki se razvrščajo v isto
skupino naprav iz preglednice priloge 4 te uredbe, če:
-      
naprave upravlja isti upravljavec naprave,
-      
naprave obratujejo zaradi istega namena,
-      
so naprave na istem funkcionalno zaokroženem območju in uporabljajo isto
infrastrukturo za prevoz blaga, dobavo elektrike in drugih energentov ali
oskrbo z vodo,
-      
je za to skupino naprav v preglednici iz priloge 4 te uredbe določen
spodnji prag zmogljivosti, pri katerem je treba za obratovanje naprave
pridobiti okoljevarstveno dovoljenje.
(4) Če na istem funkcionalno
zaokroženem območju obratuje več naprav, ki se v skladu z določbami prejšnjega
odstavka ne štejejo za eno napravo, je treba k emisiji snovi iz posamezne
naprave prišteti emisijo snovi iz vseh drugih procesov, ki potekajo na tem
območju, če so s procesom posamezne naprave tehnološko neposredno povezani.
(5) Če za posamezno skupino naprav iz
preglednice priloge 4 te uredbe poseben predpis ureja mejne vrednosti emisije
snovi, vrednotenje emisije snovi, prepovedi, omejitve ali ukrepe preprečevanja
in zmanjševanja emisije snovi ali zadeve v zvezi z okoljevarstvenim dovoljenjem
ter prilagoditvijo obstoječih naprav, se v zvezi s temi zadevami določbe te
uredbe ne uporabljajo.
(6) Za emisijo snovi iz posamezne
vrste naprav iz preglednice priloge 4 te uredbe, za katero poseben predpis iz
prejšnjega odstavka ne določa mejnih vrednosti emisije snovi, velja mejna
vrednost emisije snovi, določena s to uredbo, za posamezne zadeve v zvezi z
vrednotenjem emisije snovi, prepovedmi, omejitvami in ukrepi preprečevanja in
zmanjševanja emisije snovi ali zadeve v zvezi z okoljevarstvenim dovoljenjem
ter prilagoditvijo obstoječih naprav, ki niso urejena v predpisu iz prejšnjega
odstavka, pa določbe te uredbe.
(7) Ne glede na določbo 25. točke 2. člena
te uredbe se največji masni pretok za naprave iz prvega odstavka 45. člena te
uredbe določi kot vsoto masnega pretoka razpršene emisije, ki ga oceni
pooblaščeni izvajalec obratovalnega monitoringa in produkta mejne
koncentracije, ki se določi v okoljevarstvenem dovoljenju, in največjega prostorninskega pretoka
odpadnih plinov.
(8) Ne glede
na prvi in drugi odstavek tega člena se ukrepi za preprečevanje in zmanjševanje
emisije snovi iz prvega do petega odstavka 33. člena te uredbe uporabljajo
tudi za naprave, določene v prilogi 4 te uredbe, ki ne dosegajo spodnjega praga
zmogljivosti iz drugega stolpca priloge 4 te uredbe.
4. člen
(izjeme)
(1) Določbe te uredbe se ne
uporabljajo za emisijo snovi, ki nastaja pri:
1.    
uporabi malih kurilnih naprav, opredeljenih v predpisu, ki ureja emisijo
snovi v zrak iz malih kurilnih naprav;
2.    
uporabi goriv v motorjih z notranjim zgorevanjem, če gre za tekoča ali
plinasta goriva, ki so na trgu dosegljiva končnim uporabnikom, in ne gre za
motorje iz predpisa, ki ureja emisijo snovi v zrak iz srednjih kurilnih naprav,
plinskih turbin in nepremičnih motorjev;
3.    
gorenju biomase na prostem;
4.    
aerobni razgradnji biološko razgradljivih snovi na prostem razen v
napravah za proizvodnjo komposta ali v drugih napravah za biološko obdelavo
odpadkov;
5.    
anaerobni razgradnji biološko razgradljivih snovi na prostem in na
odlagališčih odpadkov v skladu s predpisom, ki ureja odlaganje odpadkov;
6.    
gradbenih delih na prostem razen, če gre za emisijo snovi, ki nastaja na
območju za pridobivanje mineralnih surovin, območju za obdelavo, predelavo ali
skladiščenje mineralnih surovin ali območju za predelavo ali odstranjevanje
odpadkov v skladu s predpisom, ki ureja ravnanje z odpadki, in
7.    
obratovanju naprav, ki so namenjene obrambi države.
(2) Ta uredba
se ne uporablja za izpuščanje radioaktivnih snovi v zrak, ki nastaja pri
emisiji snovi v zrak iz naprav.
II. OBRATOVANJE NAPRAVE
5. člen
(izpolnjevanje zahtev pri obratovanju
naprave)
(1) Upravljavec naprave mora
zagotoviti, da naprava obratuje v skladu z zahtevami te uredbe.
(2) Naprava obratuje v skladu z
zahtevami te uredbe, če so pri njenem obratovanju izpolnjeni naslednji pogoji:
1.    
obratovanje naprave povzroča dodatno obremenitev, ki omogoča doseganje
ciljev iz načrta za kakovost zraka, sprejetega v skladu s predpisom, ki ureja
kakovost zunanjega zraka (v nadaljnjem besedilu: načrt za kakovost zraka),
oziroma obratovanje naprave zagotavlja, da mejne letne koncentracije ali ciljne
letne vrednosti v zunanjem zraku na območju vrednotenja, določenem za to
napravo, niso presežene. Obratovanje naprave mora v zvezi z zahtevami za
kakovost zunanjega zraka izpolnjevati tudi zahtevo, da je višina odvodnika
odpadnih plinov v skladu z zahtevami iz priloge 3, ki je sestavni del te
uredbe;
2.    
obratovanje naprave zagotavlja varstvo ljudi in okolja pred škodljivim
učinki onesnaževanja zraka zaradi emisije snovi, pri čemer se šteje, da naprava
izpolnjuje te zahteve, če ne povzroča čezmerne obremenitve okolja zaradi
preseganja mejnih vrednosti emisije snovi, določenih s to uredbo ali s
posebnimi predpisi iz petega odstavka 3. člena te uredbe;
3.    
obratovanje naprave je v zvezi s prepovedmi, omejitvami in ukrepi
preprečevanja in zmanjševanja emisije snovi v skladu z zahtevami te uredbe in
zahtevami posebnih predpisov iz petega odstavka 3. člena te uredbe, če se ti
predpisi nanašajo na napravo;
4.    
za obratovanje naprave je pridobljeno okoljevarstveno dovoljenje, če je
njegova pridobitev za obratovanje naprave s to uredbo predpisana;
5.    
zagotovljeno je izvajanje obratovalnega monitoringa emisije snovi v
skladu s predpisom, ki ureja prve meritve in obratovalni monitoring emisije
snovi v zrak iz nepremičnih virov onesnaževanja, ali v skladu s programom
obratovalnega monitoringa emisije snovi, ki je določen z okoljevarstvenim
dovoljenjem, če je pridobitev okoljevarstvenega dovoljenja za obratovanje
naprave s to uredbo predpisana;
6.    
v skladu z razpoložljivo tehniko je
zagotovljeno tesnjenje delov naprave, zajemanje odpadnih plinov na izvoru in
njihovo odvajanje skozi odvodnik z višino, določeno v skladu z zahtevami iz
priloge 3, ki je sestavni del te uredbe. Višina odvodnika se ne ugotavlja, če
je odvodnik biofilter.
III. PRIDOBITEV OKOLJEVARSTVENEGA DOVOLJENJA
6. člen
(okoljevarstveno dovoljenje)
(1) Za obratovanje naprave, za
katero je iz projektne ali tehnične dokumentacije razvidno, da bo na istem
kraju obratovala vključno s poskusnim obratovanjem več kakor 12 mesecev, je
treba pridobiti okoljevarstveno dovoljenje, če se naprava uvršča med naprave
iz:
-      
1. stolpca preglednice priloge 4 te uredbe,
-      
1. in 2. stolpca preglednice priloge 4 te uredbe ali
-      
2. stolpca preglednice priloge 4 te uredbe, če je za njo treba pridobiti
okoljevarstveno soglasje v skladu s predpisom, ki ureja vrste posegov v okolje,
za katere je potrebna presoja vplivov na okolje.
(2) Okoljevarstveno dovoljenje je
treba pridobiti tudi za obratovanje vseh naprav, ki se uvrščajo med naprave iz
skupine 8 iz preglednice priloge 4 te uredbe, razen če na istem kraju
obratujejo manj kakor 12 mesecev po njihovem prvem zagonu. Za naprave, ki se
uvrščajo med naprave iz skupin 2.10 v stolpcu 2, 7.4, 7.5, 7.21, 7.24, 9.1, od
9.3 do 9.8 in od 9.11 do 9.33 iz preglednice v prilogi 4, je treba pridobiti
okoljevarstveno dovoljenje, če te naprave obratujejo zaradi izvajanja
gospodarske dejavnosti ali jih upravlja oseba, ki opravlja s temi napravami
gospodarsko dejavnost, ali če te naprave obratujejo v okviru obratovanja drugih
naprav, v katerih se izvajajo gospodarske dejavnosti.
(3) Če je v preglednici priloge 4 te
uredbe za posamezno skupino naprav določen spodnji prag zmogljivosti naprave,
pri katerem je treba pridobiti okoljevarstveno dovoljenje, se za zmogljivost
naprave upošteva proizvodna zmogljivost naprave.
(4) Okoljevarstveno dovoljenje je
treba pridobiti tudi za obratovanje več istovrstnih naprav, ki jih upravlja
isti upravljavec naprave in so glede na kraj in glede na obratovanje med seboj
povezane, na primer z uporabo istih objektov prometne ali energetske
infrastrukture, če vsota njihovih proizvodnih zmogljivosti dosega ali presega
spodnji prag zmogljivost naprave, določen v preglednici priloge 4 te uredbe, in
so izpolnjeni naslednji pogoji:
-      
naprave so na istem kraju,
-      
naprave so priključene na skupno prometno, energetsko ali drugo
infrastrukturo in
-      
naprave so tehnološko med seboj primerljive.
(5) Pod pogoji iz prvega odstavka tega
člena je treba pridobiti okoljevarstveno dovoljenje tudi za vsako večjo spremembo
naprave iz prvega, drugega in četrtega odstavka tega člena.
(6) Pod pogoji iz prvega odstavka tega
člena je treba pridobiti okoljevarstveno dovoljenje tudi za obstoječo napravo,
kadar je njena rekonstrukcija vzrok, da se uvrsti med naprave, ki morajo v
skladu s prvim odstavkom tega člena pridobiti okoljevarstveno dovoljenje.
(7) V okoljevarstveno dovoljenje je
treba vključiti:
1.    
vse dele naprave ali stopnje procesa, ki so potrebni za obratovanje ali
potekajo med obratovanjem naprave;
2.    
vse pomožne naprave, ki so povezane z deli naprave, ali s procesom, ki
poteka v napravi, če so glede na kraj umestitve ali svoje obratovanje pomembne
za
- 
nastanek škodljivih vplivov na okolje,
- 
varstvo pred škodljivim vplivom na okolje ali
- 
nastanek drugih tveganj ali pomembnih motenj v obratovanju naprave.
(8) Za napravo, s katero so povezane
pomožne naprave ali jo sestavlja več delov, za katere je treba pridobiti okoljevarstveno
dovoljenje po merilih iz preglednice priloge 4 te uredbe, je treba pridobiti
eno okoljevarstveno dovoljenje.
(9) Okoljevarstvenega dovoljenja ni
treba pridobiti za obratovanje naprave, katere namen je raziskava, razvoj ali
preskušanje novih surovin, goriv, proizvodov ali procesov v obsegu, ki je
značilen za laboratorijsko ali poskusno obratovanje naprave, pri čemer se za
tako obratovanje šteje obratovanje naprave, ki traja največ tri leta in
zagotavlja zadostno količino proizvodov, da jih preskusijo tretje osebe pred
sprejemom odločitve o dajanju proizvodov v promet ali njihovo nadaljnje
preskušanje ali razvoj.
7. člen
(vsebina okoljevarstvenega dovoljenja)
(1) Okoljevarstveno dovoljenje iz
prejšnjega člena izda ministrstvo, pristojno za okolje, (v nadaljnjem besedilu:
ministrstvo) upravljavcu naprave, če je iz vloge in dokumentacije, priložene k
vlogi za pridobitev okoljevarstvenega dovoljenja, razvidno, da bodo pri
obratovanju naprave izpolnjene zahteve iz 5. člena te uredbe.
(2) V okoljevarstvenem dovoljenju
ministrstvo določi:
1.    
vrsto naprave, za katero velja dovoljenje;
2.    
lokacijo naprave, lokacije odvodnikov odpadnih plinov in njihove višine
ter z odvodniki povezana merilna mesta;
3.    
proizvodno zmogljivost naprave in vrsto tehnološkega procesa, zaradi
katerega naprava povzroča emisijo snovi;
4.    
vrsto goriva in parametre njegove kakovosti, če gre za napravo, v kateri
se pridobiva toplota ali soproizvajata elektrika in toplota;
5.    
vrsto mineralnih surovin, polizdelkov ali izdelkov, ki se v napravi
predelujejo ali obdelujejo;
6.    
mejni masni pretok ali mejno koncentracijo, če največji masni pretok
presega mejni masni pretok, razen, če je za posamezno napravo s posebnim
predpisom, ki ureja emisijo snovi iz teh naprav, določeno, da je treba določiti
mejni masni pretok in mejno koncentracijo;
7.    
največje masne pretoke snovi iz naprave iz priloge 5, ki je sestavni del
te uredbe;
8.    
snovi, ki so vključene v seznam meritev prvih meritev in obratovalnega
monitoringa emisije snovi;
9.    
program prvih meritev in program obratovalnega monitoringa emisije
snovi;
10.  pogoje
za obratovanje naprav za čiščenje odpadnih plinov in druge pogoje obratovanja
naprave, povezane s preprečevanjem in zmanjševanjem emisije snovi;
11.  pogoje
v zvezi s poslovnikom in vodenjem obratovalnega dnevnika naprave za čiščenje
odpadnih plinov;
12.  ukrepe
v zvezi s preprečevanjem in zmanjševanjem emisije snovi, zlasti razpršene
emisije snovi iz naprave;
13.  druge
pogoje v zvezi z obratovanjem naprave, ki imajo vpliv na okolje zaradi emisije
snovi.
(3) V zvezi z onesnaževanjem zunanjega
zraka zaradi emisije snovi iz naprave se v okoljevarstvenem dovoljenju določijo
za vsak odvodnik naprave posebej največji prostorninski pretoki odpadnih plinov
in največji masni pretoki snovi iz preglednice priloge 5 te uredbe, če gre za
napravo, za katero je treba zagotoviti ocenjevanje kakovosti zunanjega zraka,
pri čemer se upošteva, da:
-      
pri trajnih meritvah nobena povprečna dnevna vrednost izmerjenega
prostorninskega pretoka na posameznem odvodniku ne sme presegati največjega
prostorninskega pretoka odpadnih plinov in nobena povprečna dnevna vrednost
izmerjenega masnega pretoka na posameznem odvodniku ne sme presegati največjega
masnega pretoka odpadnih plinov; 
-      
pri občasnih meritvah povprečje izmerjenega prostorninskega pretoka na
posameznem odvodniku ne sme presegati največjega prostorninskega pretoka
odpadnih plinov in povprečje izmerjenega masnega pretoka na posameznem
odvodniku ne sme presegati največjega masnega pretoka odpadnih plinov.
(4) Če pri zagonu ali zaustavitvi
naprave ni mogoče preprečiti prekoračitve 2-kratnika mejne vrednosti emisije
snovi, je treba v okoljevarstvenem dovoljenju določiti postopke, pri katerih:
-      
je treba napravo za čiščenje odpadnih plinov iz varnostnih razlogov
zaobiti (nevarnost vžiga, zamašitve ali korozije),
-      
naprava za čiščenje odpadnih plinov lahko obratuje, čeprav zaradi
premajhnega pretoka odpadnih plinov ni popolnoma učinkovita, ali
-      
zajemanje in čiščenje odpadnih plinov med polnjenjem ali praznjenjem
vhodnih surovin pri nekontinuiranih proizvodnih procesih ni izvedljivo ali pa
ne dovolj učinkovito.
(5) Če se v napravi iz točke 3.15,
4.1j, 4.1k, 4.10, 5.1, 5.2, 10.8 in 10.9 iz preglednice priloge 4 te uredbe uporabljajo
hlapna organska topila ali halogenirana hlapna organska topila in je treba za
obratovanje take naprave pridobiti okoljevarstveno dovoljenje v skladu s to
uredbo ali v skladu s predpisom, ki ureja mejne vrednosti emisije hlapnih
organskih spojin v zrak iz naprav, v katerih se uporabljajo organska topila,
ali v skladu s predpisom, ki ureja mejne vrednosti emisije hlapnih organskih
spojin v zrak iz naprav, v katerih se uporabljajo halogenirana organska topila,
se v okoljevarstvenem dovoljenju poleg vsebin iz drugega in tretjega odstavka
tega člena določijo za hlapne organske spojine ali halogenirane hlapne organske
spojine tudi:
-      
ukrepi za preprečevanje in zmanjševanje emisije in čiščenje odpadnih
plinov in rok nadomestitve nevarnih snovi z manj škodljivimi snovmi,
-      
največja letna količina nezajete in
celotne emisije snovi,
-      
največji masni pretok iz naprave in največje masne pretoke iz posameznih
izpustov naprave,
-      
največji urni prostorninski pretok odpadnih plinov pri posameznih
izpustih,
-      
največja letna količina nevarnih snovi v odpadnih plinih, izračunana na
podlagi največjih letnih količin nezajete in celotne emisije hlapnih organskih
spojin in halogeniranh hlapnih organskih spojin in predpisanih mejnih
vrednosti,
-      
pogoji za obratovanje naprav za čiščenje odpadnih plinov in drugi pogoji
obratovanja naprave,
-      
izjeme v zvezi z izvajanjem meritev organskih topil v odpadnih plinih in
-      
rok nadomestitve nevarnih snovi z manj škodljivimi snovmi in varnostni
ukrepi v zvezi z ravnanjem z nevarnimi snovmi v skladu s predpisom, ki ureja
mejne vrednosti emisije hlapnih organskih spojin v zrak iz naprav, v katerih se
uporabljajo organska topila, in s predpisom, ki ureja mejne vrednosti emisije
hlapnih organskih spojin v zrak iz naprav, v katerih se uporabljajo halogenirana
organska topila.
(6) Pri ugotavljanju izpolnjevanja
pogojev naprav iz prejšnjega odstavka ministrstvo upošteva tudi navodila
Evropske komisije o priporočenih tehnologijah uporabe hlapnih organskih spojin,
ki povzročajo najmanjšo emisijo snovi, in o možnostih nadomeščanja hlapnih
organskih spojin z drugimi snovmi.
(7) V dokumentaciji, ki je priložena k
vlogi za izdajo okoljevarstvenega dovoljenja, morajo biti navedeni podatki in
izračuni za določitev vsebin iz drugega in tretjega odstavka tega člena, in
priložena morajo biti tudi strokovna izhodišča izvajalcev obratovalnega monitoringa
emisije snovi za določitev vsebin iz 7. in 8. točke drugega odstavka tega člena in vsebin iz prejšnjega odstavka.
(8) Vloga za izdajo okoljevarstvenega
dovoljenja se zavrne, če je iz dokumentacije, priložene k vlogi, razvidno, da
upravljavec naprave ne more zagotoviti izpolnjevanja zahtev iz 1., 2. in 3. točke drugega odstavka 5. člena te uredbe.
(9) Obliko in vsebino vloge za izdajo
okoljevarstvenega dovoljenja objavi ministrstvo v elektronski obliki na svojih
spletnih straneh.
(10) Ne glede na določbe posebnega predpisa iz petega
odstavka 3. člena te uredbe ali 21. do 25. in 28. člena te uredbe ter priloge
10 te uredbe lahko ministrstvo v okoljevarstvenem dovoljenju na predlog
upravljavca določi tudi strožje mejne vrednosti emisij, kot so določene v 21.
do 25. in 28. členu te uredbe in prilogi 10 te uredbe, če so strožje mejne
vrednosti emisij navedene v programu obratovalnega monitoringa iz petega
odstavka 19. člena te uredbe.
8. člen
(naprave, ki povzročajo onesnaževanje
okolja  večjega obsega)
Če se naprava uvršča med naprave, ki
povzročajo onesnaževanje okolja večjega obsega, se za njeno obratovanje izda
okoljevarstveno dovoljenje v skladu s predpisom, ki ureja vrste dejavnosti in
naprav, ki lahko povzročajo onesnaževanje okolja večjega obsega, če obratovanje
naprave izpolnjuje zahteve te uredbe.
III.a Zahteve v zvezi s kakovostjo zunanjega zraka
9. člen
(kakovost ocenjena na podlagi koncentracije snovi)
(1) Vloga za izdajo okoljevarstvenega
dovoljenja se zavrne, če ocenjena obstoječa obremenitev ali vsota obstoječe in
dodatne obremenitve razvidno kaže, da je na katerem koli merilnem mestu na
območju vrednotenja presežena mejna letna koncentracija ali ciljna letna
vrednost snovi v zunanjem zraku iz predpisa, ki ureja koncentracijo te snovi v
zunanjem zraku.
(2) Ne glede na določbe prejšnjega odstavka
se vloga za izdajo okoljevarstvenega dovoljenja ne zavrne pri obstoječih
napravah, na katerih se namerava izvesti sprememba, zaradi katere bi se emisije
iz celotne naprave po spremembi zmanjšale, če se sprememba izvede za zmanjšanje
emisij.
(3) Ne glede na določbe prvega odstavka
tega člena se okoljevarstveno dovoljenje na območjih vrednotenja, na katerih je
presežena mejna letna koncentracija ali ciljna letna vrednost v zunanjem zraku
in za to območje ni sprejet načrt za kakovost zraka, ki upravljavcem posameznih
naprav nalaga obveznosti za zmanjševanje emisij iz teh naprav v celotni
obremenitvi na območju vrednotenja, izda, če njena dodatna obremenitev na
območju vrednotenja zaradi emisije teh snovi ne presega treh odstotkov
predpisane mejne letne koncentracije ali ciljne letne vrednosti v zunanjem
zraku.
(4) Okoljevarstveno dovoljenje se pod
pogoji iz prejšnjega odstavka izda tudi za obstoječe naprave, na katerih se
namerava izvesti sprememba, zaradi katere bi se emisije iz celotne naprave po
spremembi povečale, tako da bi obstoječa naprava postala naprava, za katero je
treba zagotoviti ocenjevanje kakovosti zunanjega zraka. 
(5) Ne glede na določbe tretjega odstavka
tega člena se okoljevarstveno dovoljenje na območjih vrednotenja, na katerih je
presežena mejna letna koncentracija ali ciljna letna vrednost v zunanjem zraku
in za to območje ni sprejet načrt za kakovost zraka, ki upravljavcem posameznih
naprav nalaga obveznosti za zmanjševanje emisij iz teh naprav v celotni
obremenitvi na območju vrednotenja, izda za obstoječe naprave, za katere je
treba zagotoviti ocenjevanje kakovosti zunanjega zraka, katerih dodatna
obremenitev na katerem koli merilnem mestu na območju vrednotenja presega tri
odstotke predpisane mejne letne koncentracije ali ciljne letne vrednosti v
zunanjem zraku, in sicer za:
-      
obstoječe naprave, za katere je treba zagotoviti ocenjevanje kakovosti
zunanjega zraka, se v okoljevarstveno dovoljenje dodajo zahteve v skladu s
tretjim odstavkom 7. člena te uredbe;
-      
obstoječe naprave, za katere je treba zagotoviti ocenjevanje kakovosti
zunanjega zraka in se namerava izvesti sprememba, ki bo vplivala na povečanje
emisij iz celotne naprave po spremembi, se okoljevarstveno dovoljenje izda, če
se masni pretok iz naprave po spremembi ne poveča, pri čemer se v
okoljevarstveno dovoljenje doda zahteve v skladu s tretjim odstavkom 7. člena
te uredbe.
(6) Ne glede na določbe prvega odstavka
tega člena se okoljevarstveno dovoljenje za naprave, za katere je treba
zagotoviti ocenjevanje kakovosti zunanjega zraka, na območjih vrednotenja, na
katerih je presežena mejna letna koncentracija ali ciljna letna vrednost v
zunanjem zraku in je za to območje sprejet načrt za kakovost zraka, ki
upravljavcem posameznih naprav nalaga obveznosti za zmanjševanje emisij iz teh
naprav v celotni obremenitvi na območju vrednotenja, izda v skladu s temi
obveznostmi. 
(7) Zmanjševanje emisij iz naprav iz
prejšnjega odstavka zajema zlasti:
-      
dodatne ukrepe za preprečevanje in zmanjševanje emisij v skladu s 33. do
36.a členom te uredbe;
-      
omejitve uporabe ali proizvodnje surovin, goriv ali proizvodov, ki
povzročajo večje emisije snovi in njihovo zamenjavo s takimi, ki povzročajo
manjše emisije snovi; 
-      
dodatne omejitve masnih pretokov in emisij snovi iz naprave z
obratovanjem pri manjši zmogljivosti od proizvodne zmogljivosti naprave;
-      
uvedbo razpoložljivih tehnik, z uporabo katerih se dosežejo nižje mejne
vrednosti emisije od predpisanih;
-      
drugi organizacijski ukrepi, ki vplivajo na zmanjševanje emisij iz
naprave.
10. člen
(kakovost, ocenjena na podlagi meril za
varstvo ekosistemov)
(1) Vloga za izdajo okoljevarstvenega
dovoljenja se zavrne, če je na katerem koli merilnem mestu na območju
vrednotenja, določenega za to napravo, iz ocenjene vrednosti obstoječe
obremenitve ali vsote obstoječe in dodatne obremenitve razvidno, da je zunanji
zrak na tem območju v skladu s predpisom, ki ureja žveplove okside, dušikove
okside, delce in svinec v zunanjem zraku, čezmerno onesnažen zaradi preseganja:
1.    
mejne letne koncentracije za žveplove okside, določene za varstvo
ekosistemov, če je območje vrednotenja ali njegov del na varovanem območju v
skladu s predpisi, ki urejajo ohranjanje narave, ali
2.    
mejne letne koncentracije za dušikove okside ali mejne zimske koncentracije
dušikovih oksidov za obdobje od 1. oktobra do 31. marca, ki sta
določeni za varstvo ekosistemov, če je območje vrednotenja ali njegov del na
varovanem območju v skladu s predpisi, ki urejajo ohranjanje narave.
(2) Ne glede
na prejšnji odstavek se okoljevarstveno dovoljenje izda, če je iz dokumentacije,
ki je priložena k vlogi za izdajo okoljevarstvenega dovoljenja, razvidno, da:
-      
letna koncentracija, ocenjena kot dodatna obremenitev, na nobenem
merilnem mestu na območju vrednotenja ne presega 2 mg/m3 za žveplove okside in 3 mg/m3 za dušikove okside, ali
-      
je v skladu s predpisom, ki ureja ukrepe za ohranjanje in izboljšanje
kakovosti zunanjega zraka, sprejet program ukrepov preprečevanja in
zmanjševanja emisije snovi iz drugih naprav in drugih virov onesnaževanja
zunanjega zraka, ki niso naprave po tej uredbi in vplivajo na celotno
obremenitev na območju vrednotenja, pri čemer je iz tega programa ukrepov
izhaja, da zunanji zrak na tem območju ne bo več čezmerno onesnažen:
-      
za žveplove okside najpozneje 12 mesecev po začetku obratovanja naprave
ali po podaljšanju okoljevarstvenega dovoljenja,
-      
za dušikove okside najpozneje 36 mesecev po začetku obratovanja naprave
ali po podaljšanju okoljevarstvenega dovoljenja.
10.a člen
(postopki v zvezi s kakovostjo zunanjega
zraka)
(1) Ministrstvo po uradni dolžnosti pozove
upravljavca naprave, da predloži predlog zmanjševanja emisij iz naprav iz
sedmega odstavka 9. člena te uredbe, s katerimi bo dosegel izpolnitev
obveznosti iz načrta za kakovost zraka za območje vrednotenja glede dodatne
obremenitve iz naprave v enem mesecu od veljavnosti načrta za kakovost zraka.
Predlog zmanjševanja emisij iz naprav mora vsebovati tudi rezultate ocenjevanja
dodatne obremenitve.
(2) Upravljavec mora predlog zmanjševanja
emisij iz naprav iz prejšnjega odstavka posredovati v šestih mesecih.
Ministrstvo lahko ta rok na predlog upravljavca naprave tudi podaljša. Če
upravljavec predloga zmanjševanja emisij iz naprav tudi po podaljšanju ne
predloži ali če ministrstvo oceni, da po predlogu ne bo mogoče doseči
zmanjšanja, kot ga zahteva načrt za kakovost zraka, ministrstvo samo določi
obveznosti. 
(3) Ministrstvo v okoljevarstvenem
dovoljenju določi obveznosti za zmanjševanje emisij iz prvega in drugega
odstavka tega člena ter dodatne zahteve za obratovalni monitoring ali druge
enakovredne načine nadzora obratovanja naprave in njenih emisij.
(4) Upravljavec naprave mora najpozneje dve
leti po izvršljivosti okoljevarstvenega dovoljenja iz prejšnjega odstavka
ministrstvu predložiti poročilo, v katero vključi podatke obratovalnega
monitoringa ali druge enakovredne podatke nadzora obratovanja naprave in njenih
emisij, s čimer izkaže izpolnjevanje obveznosti iz prvega odstavka tega člena.
III.b Ocenjevanje kakovosti zunanjega zraka
11. člen
(ocenjevanje kakovosti zunanjega zraka)
(1) Za pridobitev
okoljevarstvenega dovoljenja mora upravljavec naprave zagotoviti ocenjevanje
obstoječe in dodatne obremenitve in na podlagi analize obremenitve na območju
vrednotenja dokazati izpolnjevanje pogojev za izdajo okoljevarstvenega
dovoljenja v zvezi s kakovostjo zunanjega zraka na območju vrednotenja iz 9. in 10. člena te uredbe.
(2) Ne glede
na prejšnji odstavek upravljavcu naprave ni treba dokazovati izpolnjevanja
pogojev v zvezi s kakovostjo zunanjega zraka na območju vrednotenja v skladu z
določbami 9. in 10. člena te uredbe, če:
1.    
največji masni pretok posamezne snovi iz naprave ne presega najmanjše
vrednosti, določene za masni pretok te snovi v odpadnih plinih v prilogi 5 te
uredbe, in
2.    
ocenjena vrednost masnega pretoka razpršene emisije snovi iz naprave za
posamezno snov ne presega 10 odstotkov najmanjše vrednosti masnega pretoka te
snovi v odpadnih plinih iz prejšnje alinee.
(3) Če gre za
večjo spremembo naprave, je treba za pridobitev okoljevarstvenega dovoljenja
zagotoviti ocenjevanje obstoječe in dodatne obremenitve in dokazati
izpolnjevanje pogojev za izdajo okoljevarstvenega dovoljenja v zvezi s
kakovostjo zunanjega zraka na območju vrednotenja v skladu z določbami 9. in 10. člena te uredbe, če vsota celotne emisije snovi, vključno z razpršeno emisijo snovi iz
naprave iz spremenjenega dela naprave in iz drugih nespremenjenih delov
naprave, presega vrednosti iz 1. ali 2. točke prejšnjega odstavka.
12. člen
(ocenjevanje obstoječe obremenitve
zunanjega zraka)
(1) Upravljavec naprave mora
zagotoviti ocenjevanje obstoječe obremenitve za snov, ki obremenjuje zunanji
zrak zaradi emisije iz naprave in za katero je s to uredbo določena mejna
vrednost emisije, če je:
1.    
za to snov predpisana mejna letna koncentracija in je najmanj na enem
merilnem mestu na območju vrednotenja obstoječa obremenitev zaradi obratovanja
druge naprave ali drugega vira onesnaževanja, ki ni naprava po tej uredbi,
zaradi te snovi večja od spodnjega ocenjevalnega praga, določenega v skladu s
predpisom, ki ureja koncentracijo te snovi v zunanjem zraku, ali
2.    
ta snov arzen, svinec, kadmij, nikelj ali živo srebro in na območju,
katerega radij je dvakrat večji od radija območja vrednotenja, obratuje najmanj
ena naprava, pri kateri urni povprečni masni pretok te snovi na katerem koli
odvodniku, izračunan za 8.760 ur obratovanja naprave, presega vrednosti urnega
masnega pretoka snovi, ki so za to snov glede na višino odvodnika, določene na
diagramu v prilogi 5 k tej uredbi.
(2) Pri izvedbi meritev v okviru ocenjevanja
obstoječe obremenitve je treba zagotoviti, da določitev glavnih smeri vetrov in
izbira merilnih mest na območju vrednotenja zagotavlja verodostojno ocenjevanje
deleža, ki ga k obstoječi obremenitvi prispevajo druge naprave, ki vplivajo na
kakovost zraka na tem območju.
(3) Ne glede na določbe prvega
odstavka tega člena upravljavcu naprave ni treba zagotoviti ocenjevanja
obstoječe obremenitve za snov, za katero je določena mejna letna koncentracija
ali ciljna letna vrednost v zunanjem zraku, če je na podlagi podatkov
predhodnih ocenjevanj kakovosti zunanjega zraka za največjo obstoječo
obremenitev zaradi te snovi na območju vrednotenja ugotovljeno, da:
1.    
je letna vrednost v zunanjem zraku manjša od 85 odstotkov ciljne letne
vrednosti v zunanjem zraku, določene za to snov v skladu s predpisom, ki ureja
koncentracijo arzena, kadmija, živega srebra, niklja in policikličnih
aromatskih ogljikovodikov v zunanjem zraku;
2.    
je letna koncentracije manjša od 85 odstotkov mejne letne koncentracije
snovi v zunanjem zraku, določene za to snov v skladu s predpisom, ki ureja
koncentracijo žveplovih oksidov, dušikovih oksidov, delcev, svinca in benzena v
zunanjem zraku;
3.    
je največja 24-urna koncentracija snovi iz prejšnje točke manjša od 95
odstotkov mejne dnevne koncentracije snovi v zunanjem zraku, razen za delce PM10;
4.    
je največja urna koncentracija snovi iz 2. točke tega odstavka manjša od
95 odstotkov mejne urne koncentracije snovi v zunanjem zraku in
5.    
24-urna koncentracija v zadnjih treh letih ni presegla mejne 24 urne koncentracije
več kakor 15 krat letno, če gre za delce PM10.
(4) Določbe prejšnjega odstavka se ne
uporabljajo, če gre za pridobitev okoljevarstvenega dovoljenja za napravo, pri
kateri ocenjeni masni pretok razpršene emisije snovi presega 10 odstotkov
najmanjše vrednosti masnega pretoka snovi v odpadnih plinih iz priloge 5 k tej
uredbi.
(5) Za predhodna ocenjevanja kakovosti
zunanjega zraka iz tretjega odstavka tega člena se štejejo ocenjevanja, ki so
opravljena v skladu z določbami te uredbe v preteklih treh letih ali
ocenjevanja, katerih izvedbo je zagotovilo ministrstvo v okviru monitoringa
stanja okolja v preteklih treh letih.
13. člen
(izvedba ocenjevanja obstoječe
obremenitve)
(1) Ocenjevanje obstoječe obremenitve
je treba na območju vrednotenja izvajati z meritvami po merilnih metodah in na
način iz predpisa, ki ureja monitoring kakovosti zunanjega zraka.
(2) Ocenjevanje obstoječe obremenitve
je treba izvajati po programu ocenjevanja obstoječe obremenitve, ki ga pripravi
upravljavec naprave, njegovo skladnost z določbami te uredbe pa potrdi
ministrstvo z odločbo.
(3) Upravljavec naprave mora
predložiti predlog programa ocenjevanja obstoječe obremenitve ministrstvu v
potrditev. Program ocenjevanja obstoječe obremenitve mora upravljavec naprave
vložiti skupaj z vlogo za pridobitev okoljevarstvenega dovoljenja.
(4) S programom ocenjevanja obstoječe
obremenitve se določi:
1.    
območje vrednotenja,
2.    
merilna mesta na območju vrednotenja, na katerih je treba vrednotiti
obstoječo obremenitev,
3.    
druge naprave, ki vplivajo na kakovost zraka na območju vrednotenja,
4.    
druge vire onesnaževanja, ki niso naprave po tej uredbi, vendar vplivajo
na kakovost zraka na območju vrednotenja,
5.    
obdobje izvajanja meritev,
6.    
pogostost izvajanja meritev,
7.    
čas trajanja posameznih meritev glede na vrsto naprav, ki vplivajo na
kakovost zraka na območju vrednotenja, in glede na višino njihovega odvodnika
odpadnih plinov,
8.    
upoštevanje meteoroloških razmer pri izvajanju meritev.
(5) Obdobje izvajanja meritev
kakovosti zunanjega zraka v okviru programa ocenjevanja obstoječe obremenitve
praviloma ne sme biti krajše od 1 leta, razen če gre za napravo, ki obratuje
sezonsko, vendar zanjo obdobje izvajanja meritev ni krajše od 6 mesecev.
(6) Izvajanje meritev v okviru
programa ocenjevanja obstoječe obremenitve se za posamezno snov lahko ne prej
kakor po 6 mesecih prekine in nadaljnje merjenje obstoječe obremenitve opusti,
če se na podlagi rezultatov meritev izkaže, da so na kraju največje obstoječe
obremenitve na območju vrednotenja izpolnjeni pogoji iz tretjega odstavka
prejšnjega člena.
(7) Rezultati meritev se za vsako od
snovi, za katere je določena mejna koncentracija v zunanjem zraku, vrednotijo
na podlagi povprečne izmerjene vrednosti v najmanjšem časovnem intervalu, za
katerega je določena mejna vrednost, za vsakega od merilnih mest, določenega za
vrednotenje obstoječe obremenitve posebej, ne glede na to, ali gre za trajno
ali občasno merjenje kakovosti zunanjega zraka.
(8) Iz rezultatov meritev je treba za
vsakega od merilnih mest, določenega za vrednotenje obstoječe obremenitve, ter
za vsako snov, za katero se izvaja program ocenjevanja obstoječe obremenitve,
izračunati:
1.    
letno vrednost obstoječe obremenitve, izraženo kot letno koncentracijo,
izračunano iz urnih koncentracij;
2.    
dnevno vrednost obstoječe obremenitve, izraženo kot število dni, v
katerih je 24-urna koncentracija presegla mejno dnevno koncentracijo v zunanjem
zraku;
3.    
urno vrednost obstoječe obremenitve, izraženo kot število ur, v katerih
je urna koncentracija večja od mejne urne koncentracije v zunanjem zraku, in
4.    
največjo dnevno koncentracijo in
5.    
največjo urno koncentracijo.
(9) Če je za posamezno snov treba v
skladu z določbami 9. in 10. člena te uredbe ovrednotiti samo letno in dnevno
ali 24-urno vrednost koncentracije snovi v zunanjem zraku, se ne glede na
določbe prejšnjega odstavka za to snov na podlagi rezultatov meritev ne
izračunava največje urne koncentracije pri vrednotenju obstoječe obremenitve.
14. člen
(določitev območja vrednotenja)
(1) Območje vrednotenja je
površina kroga s središčem na kraju izpusta na odvodniku odpadnih plinov in
radijem, ki je 50-krat večji od višine odvodnika odpadnih plinov.
(2) Če se na podlagi rezultatov
ocenjevanja dodatne obremenitve izkaže, da je na zunanjem robu kroga iz prejšnjega
odstavka dodatna obremenitev za snov, za katero je predpisana mejna
koncentracija v zunanjem zraku, večja od 3 odstotkov te mejne vrednosti, je
treba radij kroga povečati toliko, da na njegovem zunanjem robu dodatna
obremenitev ni večja od 3 odstotkov te mejne vrednosti. Če je za posamezno snov
predpisanih več mejnih koncentracij, določbe prejšnjega stavka veljajo za vsako
od teh mejnih koncentracij.
(3) Ne glede na določbe prvega
odstavka tega člena je za odvodnike odpadnih plinov z višino, manjšo od 20 m, območje vrednotenja površina kroga z radijem 1.000 m.
15. člen
(določitev merilnih mest za vrednotenje
obremenitve)
(1) Na območju vrednotenja se
ocenjuje dodatno in obstoječo obremenitev na merilnih mestih, kjer se domneva,
da je zaradi obratovanja naprave in drugih naprav, ki vplivajo na kakovost
zraka na območju vrednotenja, ter emisijo snovi iz drugih virov onesnaževanja,
ki niso naprave po tej uredbi, celotna obremenitev, izražena kot letna ali
dnevna vrednost obremenitve, največja.
(2) Meritve kakovosti zunanjega zraka
zaradi ocenjevanja obstoječe obremenitve je treba izvajati na merilnih mestih,
ki so reprezentativna za ocenjevanje kakovosti zunanjega zraka na območju
vrednotenja iz prejšnjega odstavka.
(3) Reprezentativna merilna mesta za
vrednotenje celotne obremenitve na območju vrednotenja, se določijo na podlagi
rezultatov naslednjih izračunov:
1.    
po metodi izračuna disperzije snovi z odpadnimi plini se določijo
merilna mesta, kjer je izračunana dodatna obremenitev največja. Če je za
posamezno snov treba v skladu z določbami 9. in 10. člena te uredbe ovrednotiti samo letno in dnevno ali 24-urno vrednost koncentracije snovi v zunanjem zraku,
se za to snov na podlagi metode izračuna disperzije snovi z odpadnimi plini ne
izračunava največje urne koncentracije zaradi dodatne obremenitve;
2.    
na podlagi meritev kakovosti zunanjega zraka, ki jo povzročajo druge
naprave, ki vplivajo na kakovost zraka na območju vrednotenja, ter drugi viri
onesnaževanja, ki niso naprave po tej uredbi, kakor je promet ali male kurilne
naprave, se oceni obstoječa obremenitev na vseh merilnih mestih, kjer na
podlagi izračuna iz prejšnje točke dodatna obremenitev pomembno vpliva na
vrednost celotne obremenitve;
3.    
na podlagi podatkov o vsoti dodatne in obstoječe obremenitve iz prve in
druge točke tega odstavka, se določi merilna mesta, kjer je vrednost te vsote v
posameznih obdobjih dneva ali letne sezone največja, in med merilnimi mesti
izbere dve, za katera se domneva, da je na njih celotna obremenitev največja v
daljšem obdobju izpostavljenosti onesnaženemu zunanjemu zraku. Če je za
posamezno snov treba v skladu z določbami 9. in 10. člena te uredbe oceniti samo letno vrednost koncentracije snovi v zunanjem zraku, se za določanje obremenitve
zaradi te snovi izbere samo eno merilno mesto, za katerega se domneva, da je na
njej celotna obremenitev zaradi te snovi največja.
(4) Ministrstvo lahko v
okoljevarstvenem dovoljenju določi več kakor dve merilni mesti za ocenjevanje
celotne obremenitve, če iz rezultatov meritev obstoječe obremenitve, ki so
izvedene v skladu s programom ocenjevanja obstoječe obremenitve iz 13. člena te
uredbe, ugotovi, da je treba zaradi nehomogene površine območja vrednotenja,
posebnih meteoroloških razmer, časovnih konic onesnaževanja zunanjega zraka ali
vpliva večjega števila, naprav, ki so manjši viri onesnaževanja, na obstoječo
obremenitev, določiti več merilnih mest, ki so na območju vrednotenja
reprezentativna za celotno obremenitev.
(5) Ocenjevanje dodatne, obstoječe in
celotne obremenitve na varovanem območju v skladu s predpisi s področja
ohranjanja narave na podlagi določb 10. člena te uredbe se mora izvajati na
merilnih mestih, ki so več kakor 20 km oddaljena od zunanje meje poselitvenega
območja in najmanj 5 km od drugih poseljenih območij ali cest z dnevnim
povprečnim pretokom vozil večjim od 12.000 EOV/dan.
(6) Upravljavec naprave mora
zagotoviti izdelavo predloga merilnih mest za ocenjevanje obstoječe, dodatne in
celotne obremenitve na območju vrednotenja vključno z obrazložitvijo izbire teh
merilnih mest in s podatki o največji obstoječi in dodatni obremenitvi ter o
vrednosti domnevno največje celotne obremenitve na teh merilnih mestih. Predlog
merilnih mest za ocenjevanje dodatne in celotne obremenitve na območju
vrednotenja mora upravljavec naprave predložiti ministrstvu skupaj z drugo
dokumentacijo, ki je priložena k vlogi za pridobitev okoljevarstvenega
dovoljenja.
16. člen
(ocenjevanje dodatne obremenitve)
(1) Ocenjevanje dodatne obremenitve se
izvede z metodo izračuna disperzije snovi z odpadnimi plini na podlagi
reprezentativne letne časovne vrste za smer in hitrost vetra ter podatkov o
stabilnosti ozračja in geografskih značilnostih terena, kakor sta relief in
raba tal, pri čemer je treba za izračun disperzije uporabiti metodo, ki je
glede na računske rezultate enakovredna priporočeni metodi izračuna disperzije
snovi z odpadnimi plini, navedeni v prilogi 6, ki je sestavni del te uredbe.
(2) Z metodo izračuna disperzije snovi
z odpadnimi plini je treba za vsakega od merilnih mest, določenih za vrednotenje
celotne obremenitve, in za vse snovi, za katere je določena mejna koncentracije
v zunanjem zraku, izračunati:
1.    
letno vrednost dodatne obremenitve, ki je enaka izračunani letni
povprečni koncentraciji;
2.    
dnevno vrednost dodatne obremenitve, ki je enaka največji povprečni
dnevni vrednosti, če je metoda izračuna disperzije snovi z odpadnimi plini
izvedena na podlagi reprezentativne letne časovne vrste meteoroloških
parametrov, in
3.    
urno vrednost dodatne obremenitve, ki je enaka največji izračunani urni
povprečni koncentraciji.
17. člen
(analiza obremenitve na območju
vrednotenja)
(1) Pri analizi obremenitve na območju
vrednotenja je treba uporabiti vrednosti modelskega ocenjevanja dodatne
obremenitve in vrednosti obstoječe obremenitve, izračunane na podlagi meritev,
izvedenih za isto časovno obdobje.
(2) Mejna letna koncentracija
posamezne snovi v zunanjem zraku na območju vrednotenja ni presežena, če je na
vseh merilnih mestih večja od vsote letne vrednosti obstoječe obremenitve in
letne vrednosti dodatne obremenitve.
(3) Mejna dnevna koncentracija
posamezne snovi v zunanjem zraku na območju vrednotenja ni presežena, če na
vseh merilnih mestih:
1.    
letna vrednost obstoječe obremenitve ne presega 90 odstotkov mejne letne
koncentracije v zunanjem zraku,
2.    
dnevna vrednost obstoječe obremenitve ne presega 80 odstotkov dovoljenih
preseganj mejne dnevne koncentracije v zunanjem zraku in
3.    
nobena dnevna vrednost dodatne obremenitve ni večja od razlike med mejno
dnevno koncentracijo in mejno letno koncentracijo v zunanjem zraku.
(4) Ne glede na določbe prejšnjega
odstavka mejna dnevna koncentracija posamezne snovi v zunanjem zraku na območju
vrednotenja ni presežena, če je na vsakem merilnem mestu vsota letne vrednosti
dodatne obremenitve in dnevne koncentracije obstoječe obremenitve manjša od
mejne 24-urne koncentracije v zunanjem zraku, pri čemer pa dnevna vrednost
obstoječe obremenitve ne sme presegati mejne dnevne koncentracije večkrat od
števila dovoljenih preseganj mejne dnevne koncentracije v zunanjem zraku.
(5) Mejna urna koncentracija posamezne
snovi v zunanjem zraku na območju vrednotenja ni presežena, če na vseh merilnih
mestih:
1.    
letna vrednost obstoječe obremenitve ne presega 90 odstotkov mejne letne
koncentracije v zunanjem zraku,
2.    
urna vrednost obstoječe obremenitve ne presega mejne urne koncentracije
večkrat, kakor je 80 odstotkov števila dovoljenih preseganj mejne urne
koncentracije v zunanjem zraku, in
3.    
nobena urna vrednost dodatne obremenitve ni večja od razlike med mejno
urno koncentracijo in mejno letno koncentracijo v zunanjem zraku.
(6) Ne glede na določbe prejšnjega
odstavka mejna urna koncentracija posamezne snovi v zunanjem zraku na območju
vrednotenja ni presežena, če je na vseh merilnih mestih vsota letne vrednosti
dodatne obremenitve in urne koncentracije obstoječe obremenitve manjša od mejne
urne koncentracije v zunanjem zraku, pri čemer urna vrednost obstoječe
obremenitve ne sme presegati mejne urne koncentracije večkrat, kot je število
dovoljenih preseganj mejne urne koncentracije v zunanjem zraku.
18. člen
(ocenjevanje celotne obremenitve)
Ocenjevanje celotne obremenitve se izvaja
na način ocenjevanja obstoječe obremenitve.
III.c Zahteve v zvezi z emisijo snovi
19. člen
(izpolnjevanje zahtev v zvezi z emisijo
snovi)
(1) Vloga za izdajo okoljevarstvenega
dovoljenja se zavrne, če iz dokumentacije, ki je priložena k vlogi za pridobitev
okoljevarstvenega dovoljenja, ni razvidno, da:
1.    
obratovanje naprave ne povzroča čezmerne obremenitve okolja zaradi
preseganja mejnih vrednosti emisije snovi in
2.    
so v napravi uporabljene razpoložljive tehnike za preprečevanje in
zmanjševanje emisije snovi.
(2) Izdelavo dokumentacije, ki
dokazuje izpolnjevanje zahtev iz prejšnjega odstavka, mora zagotoviti
upravljavec naprave. Izpolnjevanje zahteve iz prejšnjega odstavka je treba
dokazovati za vsako snov ali vsako skupino snovi, ki onesnažuje zrak, če je ta
snov ali skupina snovi v neočiščenem plinu v koncentracijah, za katere ni
mogoče izključiti preseganja mejnih vrednosti emisije snovi.
(3) Obseg in vsebina dokumentacije, ki
dokazuje izpolnjevanje zahtev iz prvega odstavka tega člena, je določena v
prilogi 9, ki je sestavni del te uredbe.
(4) Predlog programa prvih meritev in
predlog programa obratovalnega monitoringa emisije snovi in predlog morebitnih
sprememb tega programa mora izdelati oseba, ki izpolnjuje pogoje, določene za
izvajanje monitoringa v predpisu, ki ureja prve meritve in obratovalni
monitoring emisije snovi v zrak iz nepremičnih virov onesnaževanja.
(5) Program obratovalnega monitoringa
mora vsebovati podatke o:
1.    
načinu obratovanja in značilnostih naprave, pomembnimi za emisijo snovi
v zrak,
2.    
tehnikah čiščenja odpadnih plinov na posameznem izpustu,
3.    
lastnostih goriv in surovin, pomembnimi za emisijo snovi v zrak,
4.    
snoveh v zgorevalnih plinih in obratovalnih parametrih, ki se trajno in
občasno merijo,
5.    
merilnih mestih,
6.    
metodah vzorčenja in merjenja,
7.    
načinu določanja povprečne vrednosti koncentracij iz 20. člena te
uredbe,
8.    
pogostosti občasnih meritev in številu posameznih meritev v okviru
občasnih meritev,
9.    
času vzorčenja in načinu vzorčenja med izvajanjem posamezne meritve v
okviru občasne meritve,
10.  programu
umerjanja merilnih naprav za trajne meritve in rednih letnih testiranj merilne
opreme in
11.  mejnih
vrednostih emisije snovi na posameznih izpustih.
(6) Program umerjanja merilnih naprav
za trajne meritve iz prejšnjega odstavka mora predvideti umerjanje najmanj
enkrat na tri leta.
IV. ČEZMERNA OBREMENITEV OKOLJA ZARADI EMISIJE SNOVI
20. člen
(čezmerna obremenitev okolja)
(1) Čezmerna obremenitev okolja zaradi
emisije snovi iz naprave se ugotavlja za vsako snov posebej in za vsoto
različnih snovi, če je to določeno s to uredbo ali s predpisi iz petega
odstavka 3. člena te uredbe, med obratovanjem naprave praviloma pri polni
obremenitvi in na kraju vsakega od izpustov odpadnih plinov iz naprave na
podlagi izmerjenih vrednosti emisije snovi.
(2) Pri prvih in občasnih meritvah se
šteje, da obratovanje naprave čezmerno obremenjuje okolje, če za posamezno snov
ali vsoto različnih snovi pri katerikoli meritvi:
1.    
povprečje treh polurnih povprečnih vrednosti koncentracije presega mejno
koncentracijo in povprečje treh urnih povprečnih vrednosti masnega pretoka presega
mejni masni pretok,
2.    
ena od polurnih povprečnih vrednosti koncentracije presega mejno
koncentracijo več kakor dvakrat in ena od urnih povprečnih vrednosti masnega
pretoka presega mejni masni pretok več kakor dvakrat ali
3.    
olfaktometrično izmerjena koncentracija vonja presega mejno
koncentracijo vonja.
(3) Če je v skladu s predpisom, ki
ureja prve meritve in obratovalni monitoring emisije snovi v zrak iz nepremičnih
virov onesnaževanja, treba izmeriti več kot tri meritve polurnih povprečnih
vrednosti koncentracije, se povprečje iz 1. točke prejšnjega odstavka nanaša na
vse izmerjene polurne povprečne vrednosti, če pa je v skladu s tem predpisom
določen za posamezno snov ali za posamezno vrsto naprav čas vzorčenja, ki je
krajši od pol ure ali daljši od pol ure, vendar krajši od dveh ur, veljajo
določbe prejšnjega odstavka za povprečne vrednosti, ki so izračunane za ta čas
vzorčenja.
(4) Če je v skladu s predpisom, ki
ureja prve meritve in obratovalni monitoring emisije snovi v zrak iz
nepremičnih virov onesnaževanja, ali v skladu s posebnim predpisom iz petega
odstavka 3. člena te uredbe določen za posamezno snov ali za posamezno vrsto
naprav čas vzorčenja enak ali daljši od dveh ur, se pri prvih in občasnih
meritvah šteje, da obratovanje naprave čezmerno obremenjuje okolje, če za
posamezno snov ali vsoto različnih snovi pri katerikoli meritvi povprečna
vrednost koncentracije, izračunana za ta čas vzorčenja, presega mejno
koncentracijo in povprečna vrednost masnega pretoka, izračunana za ta čas
vzorčenja, presega mejni masni pretok.
(5) Pri prvih in občasnih meritvah se
šteje, da obratovanje naprave čezmerno obremenjuje okolje, če za posamezno snov
ali vsoto različnih snovi pri katerikoli meritvi polurna povprečna vrednost
količine vlaken v odpadnih plinih presega mejno vrednost, določeno s to uredbo.
(6) Pri trajnih meritvah se šteje, da
obratovanje naprave čezmerno obremenjuje okolje, če zaradi emisije snovi za
posamezno snov ali vsoto različnih snovi:
1.    
katera koli dnevna povprečna vrednost koncentracije presega mejno
koncentracijo ali
2.    
katera koli polurna povprečna vrednost koncentracije več kakor dvakrat
presega mejno koncentracijo ali
3.    
kateri koli urni povprečni masni pretok presega največji masni pretok iz
naprave, če je ta za obratovanje naprave določen v okoljevarstvenem dovoljenju.
(7) Če je za posamezno vrsto naprave s
to uredbo ali s predpisi iz petega odstavka 3. člena te uredbe določen mejni
emisijski delež, mejni emisijski faktor ali mejna stopnja zmanjševanja emisije
snovi, se šteje, da obratovanje naprave čezmerno obremenjuje okolje, če zaradi
emisije snovi:
1.    
kateri koli izračunani emisijski delež presega mejni emisijski delež ali
2.    
kateri koli izračunani emisijski faktor presega mejni emisijski faktor
ali
3.    
katera koli izračunana stopnja zmanjševanja emisije snovi ne dosega
mejne stopnje zmanjševanja emisije snovi.
(8) Če sta mejna koncentracija, mejna
količina vlaken in mejni masni pretok določena za vsoto različnih snovi, se
ugotavlja čezmerno obremenjevanje okolja zaradi emisije snovi iz naprave za
vsoto teh snovi na način, ki je določen v drugem, tretjem, četrtem, petem in
šestem odstavku tega člena za posamezno snov.
(9) Če povprečje izmerjenih vrednosti
presega mejno vrednost manj, kakor je merilna negotovost meritve, se ne glede
na določbe drugega, tretjega in četrtega odstavka tega člena šteje, da mejna
vrednost pri občasnih meritvah ni presežena, če se pri ponovni občasni meritvi,
izvedeni najpozneje po treh mesecih, ugotovi, da mejna vrednost ni presežena v
skladu z merili iz drugega, tretjega in četrtega odstavka tega člena.
V. MEJNE VREDNOSTI EMISIJE SNOVI
21. člen
(mejne vrednosti celotnega prahu)
(1) Mejna koncentracija celotnega
prahu je 20 mg/m3 pri masnem pretoku celotnega prahu, ki presega
mejno vrednost masnega pretoka celotnega prahu 0,2 kg/h.
(2) Če je masni pretok celotnega prahu
enak ali manjši od mejnega masnega pretoka celotnega prahu iz prejšnjega
odstavka, je mejna koncentracija celotnega prahu enaka 150 mg/m3.
22. člen
(mejne vrednosti anorganskih delcev)
(1) Za I. nevarnostno skupino
anorganskih delcev iz:
-      
živega srebra in njegovih spojin, izraženih kot Hg, in
-      
talija in njegovih spojin, izraženih kot Tl, 
je mejni masni pretok za vsako vrsto delcev
posebej 0,25 g/h in mejna koncentracija 0,05 mg/m3.
(2) Za II. nevarnostno skupino
anorganskih delcev iz:
-      
svinca in njegovih spojin, izraženih kot Pb,
-      
kobalta in njegovih spojin, izraženih kot Co,
-      
niklja in njegovih spojin, izraženih kot Ni,
-      
selena in njegovih spojin, izraženih kot Se, in
-      
telurja in njegovih spojin, izraženih kot Te,
je mejni masni pretok vsote teh delcev 2,5
g/h in mejna koncentracija vsote teh delcev 0,5 mg/m3.
(3) Za III. nevarnostno skupino
anorganskih delcev iz:
-      
antimona in njegovih spojin, izraženih kot Sb,
-      
kroma in njegovih spojin, izraženih kot Cr,
-      
cianidov (Na CN), izraženih kot CN,
-      
fluoridov (NaF), izraženih kot F,
-      
bakra in njegovih spojin, izraženih kot Cu,
-      
mangana in njegovih spojin, izraženih kot Mn,
-      
vanadija in njegovih spojin, izraženih kot V, in
-      
kositra in njegovih spojin, izraženih kot Sn,
je mejni masni pretok vsote teh delcev 5 g/h
in mejna koncentracija vsote teh delcev 1 mg/m3.
(4) Če so v odpadnih plinih skupaj
delci iz I. in II. nevarnostne skupine anorganskih delcev, sta za vsoto teh
delcev mejni masni pretok in mejna koncentracija enaka mejnemu masnemu pretoku
in mejni koncentraciji delcev iz II. nevarnostne skupine anorganskih delcev.
(5) Če so v odpadnih plinih skupaj
delci iz I. in III. ali iz II. in III. nevarnostne skupine anorganskih delcev
ali iz I., II. in III. nevarnostne skupine anorganskih delcev, sta za vsoto teh
delcev mejni masni pretok in mejna koncentracija enaka mejnemu masnemu pretoku
in mejni koncentraciji delcev iz III. nevarnostne skupine anorganskih delcev.
(6) Če se anorganski delci, ki niso
delci iz I., II. ali III. nevarnostne skupine anorganskih delcev, v skladu s
predpisi, ki urejajo kemikalije, uvrščajo med snovi s stavki o nevarnosti:
H351, H361f, H361d ali H341, se za njihov mejni masni pretok in mejno
koncentracijo uporabljajo vrednosti za mejni masni pretok in mejno
koncentracijo delcev iz III. nevarnostne skupine anorganskih delcev.
(7) Če se snovi iz I., II. in III.
nevarnostne skupine anorganskih delcev zaradi temperature ali tlaka nahajajo v
odpadnih plinih v plinastem ali tekočem stanju, veljajo vrednosti mejnega
masnega pretoka in mejne koncentracije, določene za I., II. in III. nevarnostno
skupino anorganskih delcev, za celotno maso teh snovi v odpadnih plinih.
23. člen
(mejne vrednosti anorganskih snovi v
plinastem stanju)
(1) Za I. nevarnostno skupino
anorganskih snovi v plinastem stanju:
-      
arzin,
-      
klorcian,
-      
karbonilklorid in
-      
fosfin,
je mejni masni pretok za vsako snov posebej
2,5 g/h in mejna koncentracija za vsako snov posebej 0,5 mg/m3.
(2) Za II. nevarnostno skupino
anorganskih snovi v plinastem stanju:
-      
brom in njegove plinaste spojine, izražene kot HBr,
-      
klor,
-      
vodikov cianid,
-      
fluor in njegove spojine, izražene kot HF, in
-      
vodikov sulfid,
je mejni masni pretok za vsako snov posebej
15 g/h in mejna koncentracija za vsako snov posebej 3 mg/m3.
(3) Za III. nevarnostno skupino
anorganskih snovi v plinastem stanju, ki niso vključene v snovi iz prvega
odstavka tega člena:
-      
amoniak in
-      
anorganske spojine klora, ki niso vključene v I. in II. nevarnostno
skupino anorganskih snovi v plinastem stanju,
je mejni masni pretok za vsako snov posebej
150 g/h in mejna koncentracija za vsako snov posebej 30 mg/m3.
(4) Za IV. nevarnostno skupino
anorganskih snovi v plinastem stanju:
-      
žveplov dioksidi in žveplov trioksid, izražena kot SO2, in
-      
dušikov monoksid in dušikov dioksid, izražena kot NO2,
je mejni masni pretok za vsako snov posebej
1.800 g/h in mejna koncentracija za vsako snov posebej 350 mg/m3.
(5) Ne glede na določbe prejšnjega odstavka
je pri napravah za termično ali katalitično naknadno zgorevanje mejna koncentracija
za dušikov monoksid in dušikov dioksid, izražena kot NO2, ter
ogljikov monoksid 100 mg/m3. Če vstopni plini naprave za naknadno
zgorevanje vsebujejo dušikove okside ali druge dušikove spojine, lahko
ministrstvo v okoljevarstvenem dovoljenju določi dopustno preseganje mejne
koncentracije za dušikov monoksid in dušikov dioksid, izražen kot NO2,
pri čemer pa mora upoštevati, da masni pretok teh dušikovih oksidov ne sme biti
večji od 1.800 g/h, koncentracija pa ne večja od 350 mg/m3.
24. člen
(mejne vrednosti organskih snovi)
(1) Mejni masni pretok celotnih
organskih snovi razen organskih delcev, izražen kot celotni ogljik, je 500 g/h
in mejna koncentracija celotnih organskih snovi, izražena kot celotni ogljik,
50 mg/m3.
(2) Za vsoto organskih snovi iz I.
nevarnostne skupine organskih snovi, navedenih v prilogi 7, ki je sestavni del
te uredbe, je ne glede na to, da so te snovi vključene v celotne organske snovi
iz prejšnjega odstavka, mejni masni pretok 0,10 kg/h in mejna koncentracija 20
mg/m3.
(3) Za vsoto organskih snovi iz II.
nevarnostne skupine organskih snovi:
-      
1-brom-3-kloropropan,
-      
1,1-dikloroetan,
-      
1,2-dikloroetilen, cis in trans,
-      
ocetna kislina,
-      
metilformiat,
-      
nitroetan,
-      
nitrometan,
-      
oktametilciklotetrasiloksan,
-      
1,1,1-trikloroetan in
-      
1,3,5-trioksan
je ne glede na to, da so te snovi vključene v
celotne organske snovi iz prvega odstavka tega člena, mejni masni pretok enak
500 g/h in mejna koncentracija 100 mg/m3.
(4) Če so v odpadnih plinih skupaj
organske snovi iz  I. in II. nevarnostne skupine organskih snovi, sta za vsoto
teh organskih snovi mejni masni pretok in mejna koncentracija enaka mejnemu
masnemu pretoku in mejni koncentraciji snovi iz II. nevarnostne skupine
organskih snovi.
(5) Če se organske spojine, ki niso
snovi iz I. ali II. nevarnostne skupine organskih snovi, v skladu s predpisi,
ki urejajo kemikalije, uvrščajo med snovi s stavki o nevarnosti: H351, H361f,
H361d, H341, H331, H330, H311, H301, H310, H300 ali snovi močnega vonja ali
počasi razgradljive snovi in snovi, ki se kopičijo, se za njihov mejni masni
pretok in mejno koncentracijo uporabljajo vrednosti za mejni masni pretok in
mejno koncentracijo snovi iz I. nevarnostne skupine organskih snovi.
25. člen
(mejne vrednosti rakotvornih snovi)
(1) Za vsoto snovi iz I. nevarnostne
skupine rakotvornih snovi:
-      
arzen in njegove spojine razen arzina, izražene kot As,
-      
benzo(a)piren,
-      
kadmij in njegove spojine, izražene kot Cd,
-      
v vodi topni kobalt, izražen kot Co, in
-      
spojine šestvalentnega kroma razen barijevega in svinčevega kromata,
izražene kot Cr,
je mejni masni pretok 0,15 g/h in mejna
koncentracija  0,05 mg/m3.
(2) Za vsoto snovi iz II. nevarnostne skupine
rakotvornih snovi:
-      
akrilamid,
-      
akrilonitril,
-      
dinitrotoluen,
-      
nikelj in njegove spojine razen v kovinskem stanju ali zlitinah,
nikljevega karbonata, nikljevega hidroksida in nikljevega tetrakarbonila,
izražene kot Ni, in
-      
4-vinil-1,2-cikloheksan-diepoksid,
je mejni masni pretok 1,5 g/h in mejna
koncentracija 0,5 mg/m3.
(3) Za vsoto snovi iz III. nevarnostne
skupine rakotvornih snovi:
-      
benzen,
-      
bromoetan,
-      
1,3-butadien,
-      
1,2-dikloroetan,
-      
2,2-propilenoksid (1,2-epoksipropan),
-      
stirenoksid,
-      
o-toluidin,
-      
trikloroeten in
-      
vinilklorid,
je mejni masni pretok 2,5 g/h in mejna
koncentracija 1 mg/m3.
(4) Če so v odpadnih plinih skupaj
rakotvorne snovi iz  I. in II nevarnostne skupine rakotvornih snovi, sta za
vsoto teh rakotvornih snovi mejni masni pretok in mejna koncentracija enaka
mejnemu masnemu pretoku in mejni koncentraciji snovi iz II. nevarnostne skupine
rakotvornih snovi.
(5) Če so v odpadnih plinih skupaj
rakotvorne snovi iz I. in III. nevarnostne skupine ali iz II. in III.
nevarnostne skupine ali iz I., II. in III. nevarnostne skupine rakotvornih
snovi sta za vsoto teh rakotvornih snovi mejni masni pretok in mejna
koncentracija enaka mejnemu masnemu pretoku in mejni koncentraciji snovi iz
III. nevarnostne skupine rakotvornih snovi.
(6) Če se spojine, ki niso snovi iz I., II.
ali III. nevarnostne skupine rakotvornih snovi, v skladu s predpisi, ki urejajo
kemikalije, uvrščajo med snovi s stavki o nevarnosti: H350, H350i, H360F,
H360D, H360FD, H360Fd, H360Df ali H340, se za njihov mejni masni pretok in
mejno koncentracijo uporabljajo vrednosti za mejni masni pretok in mejno
koncentracijo snovi iz I., II. ali III. nevarnostne skupine rakotvornih snovi,
pri čemer se nevarnostna skupina rakotvornih snovi določi glede na podobnost
učinkov teh spojin snovem iz I., II. ali III. nevarnostne skupine rakotvornih
snovi.
26. člen
(mejne vrednosti vlaken)
Mejna količina vlaken v odpadnih plinih je:
-      
za azbestna vlakna 1x104 vlaken/m3,
-      
za biološko nerazgradljiva keramična vlakna, ki vsebujejo aluminijev
silikat, aluminijev oksid, silicijev karbid ali kalijev titanat 1,5x104
vlaken/m3 in
-      
za biološko nerazgradljiva mineralna vlakna 5x104 vlaken/m3.
27. člen
(mejne vrednosti mutagenih snovi)
Mejni masni pretok mutagenih snovi, ki niso
uvrščene med rakotvorne snovi, je 0,15 g/h in mejna koncentracija je 0,05 mg/m3.
28. člen
(mejne vrednosti obstojnih snovi, ki se
biološko akumulirajo)
(1) Za poliklorirane
dibenzodioksine (PCDD) in poliklorirane dibenzofurane (PCDF) (v nadaljnjem
besedilu: dioksini in furani), ki se izražajo v masi, pomnoženi s faktorjem
toksične ekvivalence, je mejni masni pretok enak 0,25 mg/h in mejna koncentracija
enaka 0,1 ng/m3.
(2) Za posamezne dioksine in furane iz
prejšnjega odstavka so faktorji tosične ekvivalence določeni v prilogi 8, ki je
sestavni del te uredbe.
(3) Za določitev mase vseh dioksinov
in furanov v odpadnih plinih je treba izmerjeno maso posameznih dioksinov in
furanov pomnožiti z ustreznim faktorjem toksične ekvivalence iz priloge 8 te
uredbe, tako izračunane zmnožke pa sešteti.
(4) Pri merjenju dioksinov in furanov
mora biti čas vzorčenja najmanj 6 ur in ne sme biti daljši od 8 ur.
29. člen
(mejne vrednosti pri skupnem odvodniku
odpadnih plinov)
(1) Če se
izpuščajo odpadni plini iz več raznovrstnih naprav skozi skupni odvodnik ali
skozi odvodnik skupne naprave za čiščenje odpadnih plinov in če so v skladu s
predpisi iz petega odstavka 3. člena te uredbe za posamezno snov v odpadnih
plinih iz teh naprav določene različne mejne koncentracije ali mejni masni
pretoki za to snov, se mejna koncentracija in mejni masni pretok te snovi v odpadnih
plinih na izpustu odvodnika ali naprave za čiščenje odpadnih plinov in skupna
računska vsebnost kisika v odpadnih plinih določi na naslednji način:
pri čemer je:
Eskupna                 mejna koncentracija, mejni masni
pretok snovi ali skupna računska vsebnost kisika v odpadnih plinih na izpustu
odvodnika ali odvodnika skupne naprave za čiščenje odpadnih plinov,
Ei                     mejna koncentracija snovi, mejni
masni pretok snovi ali računska vsebnost kisika v odpadnih plinih, ki so
določeni za posamezno vrsto naprav, pri čemer se upošteva, da je vrednost za Ei
enaka nič, če za posamezno vrsto naprav za to snov ni določena mejna
koncentracija ali mejni masni pretok Ei, in
Vi                     prostorninski pretok odpadnih
plinov posamezne naprave.
(2) V izračunu računske vsebnosti
kisika iz prejšnjega odstavka se za računsko vsebnost kisika za posamezno
napravo upošteva vsebnost kisika, ki jo ta naprava običajno dosega ali je za
napravo določena v okoljevarstvenem dovoljenju, če s predpisom iz petega
odstavka 3. člena te uredbe za to vrsto naprav računska vsebnost kisika ni
določena.
(3) Če gre za skupni odvodnik odpadnih
plinov dveh ali več kurilnih naprav ali turbin, se v izračunu mejne koncentracije
snovi upoštevajo deleži vhodne toplotne moči posameznih naprav, pri mešani
kurjavi pa deleži vhodne toplotne moči goriv, ki zgorevajo v napravi z mešano
kurjavo.
(4) Mejna
koncentracija snovi v zmesi odpadnih plinov in skupna računska vsebnost kisika
iz dveh ali več naprav iz prejšnjega odstavka ali za odpadne pline kurilne
naprave z mešano kurjavo se izračunata na naslednji način:
pri čemer je:
Eskupna           mejna koncentracija v odpadnih plinih
ali skupna računska vsebnost kisika v odpadnih plinih na izpustu odvodnika ali
odvodnika skupne naprave za čiščenje odpadnih plinov,
Ei                     mejna koncentracija snovi ali
računska vsebnost kisika, določena za posamezno napravo in za posamezno gorivo,
ki zgoreva v kurilni napravi z mešano kurjavo,
Q e,i                vhodna toplotna moč posamezne
naprave in delež vhodne toplotne moči, ki ga prispeva posamezno gorivo k skupni
vhodni toplotni moči kurilne naprave z mešano kurjavo,
Qe                   skupna vhodna toplotna moč naprav
in skupna vhodna toplotna moč goriv, ki zgorevajo v kurilni napravi z mešano
kurjavo.
30. člen
(izjeme za mejne vrednosti emisije snovi)
Ne glede na določbe 21., 22., 23., 24., 25. in 28. člena te uredbe veljajo za posamezno napravo mejne vrednosti in računske vsebnosti kisika
v odpadnih plinih, ki so kot izjeme določene v prilogi 10, ki je sestavni del
te uredbe.
30.a člen
(izjeme za določanje mejne vrednosti
emisije snovi zaradi kakovosti zunanjega zraka)
Ne glede na določbe 21. do 25. in 28. člena ter priloge 10 te
uredbe lahko ministrstvo v okoljevarstvenem dovoljenju za naprave, za katere je
treba izdelati analizo obremenitev in ocenjevanje
kakovosti zunanjega zraka na območju vrednotenja, določi tudi strožje mejne
vrednosti emisij, kot so določene v teh členih in prilogi 10, če je to potrebno
zaradi doseganja kakovosti zunanjega zraka iz šestega in sedmega odstavka 9.
člena te uredbe.
VI. VREDNOTENJE EMISIJE SNOVI
31. člen
(merjenje emisije snovi)
(1) Koncentracija snovi in masni
pretok snovi se ugotavljata na izpustu odpadnih plinov iz naprave v zajetih
odpadnih plinih, ki so razredčeni toliko, kakor je to tehnično in obratovalno
nujno.
(2) Količine zraka, ki se dovajajo v
napravo zaradi redčenja ali hlajenja odpadnih plinov, se ne upoštevajo pri
določanju koncentracije snovi in masnega pretoka snovi v odpadnem plinu.
(3) Koncentracija snovi in masni
pretok snovi se ugotavljata na vsakem izpustu odpadnih plinov iz naprave.
(4) Meritve emisije snovi se izvajajo
na urejenih in stalnih merilnih mestih, katerih vzdrževanje zagotavlja upravljavec
naprave.
(5) Razpršeno emisijo snovi iz
naprave, katere oprema in instalacije so v pokritem prostoru stavbe, je treba
oceniti na podlagi mednarodno priznanih metodologij, ki temeljijo na izračunih
ali ocenah z uporabo emisijskih faktorjev ali masnih bilanc, kot so metode iz
predpisov, ki urejajo nacionalne zgornje meje emisij onesnaževal zunanjega
zraka ali druge enakovredne in mednarodno priznane metode, kadar zagotavljajo
natančnejše ocene.
(6) Razpršeno emisijo snovi iz
naprave, ki je območje za pridobivanje mineralnih surovin, območje za obdelavo,
predelavo, pretovarjanje ali skladiščenje mineralnih surovin ali njim podobnih
materialov ali območje za predelavo ali obdelavo odpadkov pred odstranjevanjem,
je treba oceniti z uporabo mednarodno priznanih metodologij, ki temeljijo na
izračunih ali ocenah z uporabo emisijskih faktorjev ali masnih bilanc, kot so
metode iz predpisov, ki urejajo nacionalne zgornje meje emisij onesnaževal
zunanjega zraka ali druge enakovredne in mednarodno priznane metode, kadar zagotavljajo
natančnejše ocene.
(7) (črtan)
32. člen
(vrednotenje emisije snovi)
(1) Iz izmerjenih vrednosti
koncentracij v odpadnih plinih vsake snovi posebej ali vsote različnih snovi,
če je to tako predpisano, ter iz izmerjenih prostorninskih pretokov odpadnih
plinov se izračunajo glede na predpisane mejne vrednosti emisije snovi iz
posamezne naprave naslednje povprečne vrednosti:
1.    
polurna povprečna vrednost in dnevna povprečna vrednost koncentracije
snovi, količine vlaken ali koncentracije vonja,
2.    
urna povprečna vrednost masnega pretoka snovi,
3.    
dnevna povprečna vrednost emisijskega faktorja,
4.    
dnevna povprečna vrednost emisijskega deleža in
5.    
dnevna povprečna vrednost stopnje zmanjšanja emisije snovi.
(2) Če je za izvajanje občasnih
meritev v skladu s predpisom, ki ureja prve meritve in obratovalni monitoring
emisije snovi v zrak iz nepremičnih virov onesnaževanja, za posamezno vrsto
naprave določen čas vzorčenja, ki je krajši od pol ure, je treba povprečno
vrednost koncentracije snovi in povprečno vrednost masnega pretoka snovi
izračunati za čas vzorčenja ali za čas trajanja meritve.
(3) Če je
poleg mejne koncentracije snovi v odpadnih plinih za posamezno napravo določena
tudi računska vsebnost kisika v odpadnih plinih, se izmerjene koncentracije
snovi preračunajo po enačbi:
pri čemer je:
EN                    koncentracija snovi pri predpisani
vsebnosti kisika,
EM                   izmerjena koncentracija snovi,
O2N                 računska vsebnost kisika v odpadnih
plinih, izražena v prostorninskih odstotkih,
O2M                 izmerjena vsebnost kisika v odpadnih
plinih, izražena v prostorninskih odstotkih.
(4) Če se za zmanjševanje emisije
snovi uporablja naprava za čiščenje odpadnih plinov, potem je treba za snovi,
za katere je naprava za čiščenje namenjena, upoštevati preračun iz prejšnjega
odstavka samo za čas, ko je bila izmerjena vsebnost kisika v odpadnih plinih
nad računsko vsebnostjo kisika.
(5) Pri napravah, ki uporabljajo pri
zgorevanju čisti kisik ali zrak, ki je obogaten s kisikom, se izmerjene
koncentracije snovi ne preračuna na način iz tretjega odstavka tega člena.
VII. UKREPI ZA PREPREČEVANJE IN ZMANJŠEVANJE EMISIJE SNOVI
33. člen
(preprečevanje in zmanjševanje emisije
snovi)
(1) Pri napravah, ki brez naprav za
čiščenje odpadnih plinov čezmerno obremenjujejo okolje, mora upravljavec
naprave zagotoviti njihovo vgradnjo in obratovanje, če čezmernega
obremenjevanja okolja ni mogoče preprečiti z drugimi ukrepi.
(2) Pri načrtovanju naprave ali večje
spremembe naprave mora upravljavec naprave izbrati razpoložljivo tehniko za
preprečevanje in zmanjševanje emisije snovi, ki zagotavlja, da predpisane mejne
vrednosti emisije snovi niso presežene.
(3) Pri načrtovanju in obratovanju
naprav mora upravljavec naprave zagotoviti izvajanje naslednjih ukrepov za preprečevanje
in zmanjševanje emisije snovi:
1.    
tesnjenje delov naprav, zajemanje odpadnih plinov na izvoru, zapiranje
krožnih tokov, recikliranje snovi in rekuperacijo toplote, recirkulacijo
odpadnega zraka in druge ukrepe za zmanjšanje količine odpadnih plinov,
2.    
popolnejšo izrabo surovin in energije in druge ukrepe za izboljšanje
proizvodnih procesov,
3.    
izboljšanje obratovalnih stanj zagona, spremembe zmogljivosti in
zaustavljanja ter drugih izjemnih pogonskih stanj,
4.    
preprečevanje povečanja emisije snovi zaradi kopičenja izpuščenih snovi
v krožnem procesu, če gre za delce iz I. in II. nevarnostne skupine anorganskih
delcev ali rakotvorne snovi ali snovi, ki vsebujejo svinec,
5.    
redno vzdrževanje dobrega tehničnega
stanja naprave.
(4) Pri stanjih in pojavih, pri
katerih se morajo naprave za čiščenje odpadnih plinov izklopiti ali obiti ali
kadar gre za zagon, spremembo moči ali obsega proizvodnje, ustavljanje,
zalaganje in podobne prehodne pojave v tehnološkem procesu, mora upravljavec
naprave zagotoviti stalen nadzor in njihovo vodenje, tako ni presežena najnižja
dosegljiva raven emisije snovi pod takimi pogoji.
(5) Če se v napravi uporabljajo ali
obstaja možnost nastajanja emisije snovi iz I. ali II. nevarnostne skupine
anorganskih delcev, I. ali II. nevarnostne skupine anorganskih snovi v
plinastem stanju, I. nevarnostne skupine organskih snovi ali rakotvornih snovi,
je treba vhodne surovine in vhodne pomožne snovi izbrati tako, da pri njihovi
uporabi nastaja čim manj emisije snovi.
(6) Upravljavec naprave mora
zagotoviti, da je sestavni del dokumentacije, priložene k vlogi za pridobitev
okoljevarstvenega dovoljenja, program ukrepov preprečevanja in zmanjševanja
emisije snovi, v katerega so vključeni opisi ukrepov iz drugega, tretjega,
četrtega in petega odstavka tega člena.
34. člen
(preprečevanje in zmanjševanje emisije
celotnega prahu)
(1) Pri načrtovanju in gradnji ter
obratovanju naprave, kjer se trdne snovi pretovarjajo, prekladajo ali
prevažajo, uporabljajo, predelujejo, obdelujejo ali skladiščijo in zaradi
gostote, zrnatosti, velikosti zrn, površinskih lastnosti, abrazijski
neodpornosti, drobljivosti, sestave ali nizke vsebnosti vlage teh snovi nastaja
emisija, mora upravljavec naprave zagotoviti izvajanje ukrepov preprečevanja in
zmanjševanja emisije celotnega prahu v skladu s programom ukrepov preprečevanja
in zmanjševanja emisije snovi zlasti razpršene emisije snovi iz naprave.
(2) Upravljavec naprave mora v
programu ukrepov preprečevanja in zmanjševanja razpršene emisije snovi iz naprave
opisati:
1.    
vrsto in lastnosti trdnih snovi in njihovo sestavo, zlasti če gre za
snovi, za katere so določene mejne vrednosti emisije snovi,
2.    
opremo in način natovarjanja in raztovarjanja trdnih snovi,
3.    
oceno masnega pretoka snovi in čas, v katerem nastaja emisija snovi,
4.    
meteorološke pogoje na lokaciji naprave,
5.    
lokacijo naprave v zvezi z njeno oddaljenostjo stavb, kjer ljudje
prebivajo ali se dalj časa zadržujejo.
(3) Pri obratovanju naprav, kjer se
trdne snovi pretovarjajo, mora upravljavec naprave v program ukrepov preprečevanja
in zmanjševanja razpršene emisije snovi iz naprave vključiti predvsem naslednje
ukrepe:
1.    
pri pretovarjanju trdnih snovi:
- 
zmanjševanje poti padanja pri iztresanju,
- 
samodejno prilagajanje višine iztresa spreminjajojoči višini nasutja,
- 
prilagajanje obratovanja naprave
lastnostim trdnih snovi,
- 
mehak premik polnega grabeža,
- 
vračanju praznih grabežev v izhodiščni položaj v zaprtem stanju,
- 
zmanjševanje nastavitvenih del in čiščenja,
- 
avtomatiziranje pretovora;
2.    
v zvezi z opremo naprave za pretovor trdnih snovi;
-  
redno vzdrževanje naprav,
-  
uporaba popolnoma ali v pretežni meri zaprtih grabežev,
-  
uporaba stresalne cevi z glavo za natovarjanje in z odsesavanjem,
-  
uporaba navpičnih nakladalnikov s conami in z odsesavanjem,
-  
zmanjševanje izstopne hitrosti snovi z vgradnjo zadrževalnikov ali
kaskadnih žlebov,
-  
zmanjševanje uporabe izmetnih transporterjev izven zaprtih prostorov,
-  
po možnosti uporaba nakladalnikov le za vlažne materiale ali materiale,
ki se ne prašijo;
3.    
v zvezi z lokacijo pretovora:
- 
popolno ali v pretežni meri zaprtje prostorov, ki se uporabljajo za
pretovor materiala,
- 
odsesovanje lijakov, predajnih mest in drč,
- 
izboljšanje učinkovitosti odsesovanja,
- 
uporaba lijakov,
- 
pršenje z vodo na izstopnih odprtinah in zbirnih lijakih,
- 
uporaba vetrobranov v času pretovora na odprtem,
- 
podajšanje zadrževanja grabeža po iztresu materiala na prostoru iztresa,
- 
omejitve pretovarjanja pri visokih hitrostih vetra;
4.    
v zvezi z lastnostmi trdnih snovi:
-  
zvišanje vlažnosti materiala v primerih, ko vlaženje ne vpliva na
kvaliteto materiala, proizvoda ali zmožnosti njegovega skladiščenja, po potrebi
z dodajanjem sredstev za zmanjševanje površinske napetosti,
-  
uporaba sredstev, ki vežejo prah,
-  
peletiranje,
-  
poenotenje velikosti zrn,
- 
zmanjševanje števila mest za pretovarjanje.
(4) Pri obratovanju strojev in opreme
na območju naprave, kjer se trdne snovi prevažajo, mora upravljavec naprave v
program ukrepov preprečevanja in zmanjševanja razpršene emisije snovi iz
naprave vključiti predvsem naslednje ukrepe:
-      
uporaba zaprtih prevoznih sredstev in zaprtih sistemov za natovarjanje
in raztovarjanja trdnih snovi kot so vozila z zaprtimi vsebniki in v notranjem
transportu zaprti transportni trakovi in elevatorji ter polžasti vijačni ali
pnevmatski transporterji,
-      
čiščenje transportnega zraka, uporabljenega za pnevmatski transport, na
napravi za odpraševanje, ali njegovo zadrževanje v zaprtem krogotoku,
-      
zapiranje brezkončnih transportnih trakov, če je to tehnično izvedljivo,
-      
zajemanje in odvajanje v napravo za odpraševanje zraka, ki je
izpodrinjen iz zaprtih vsebnikov pri njihovem polnjenju s trdnimi snovmi,
-      
preprečevanje in zmanjševanje emisije na mestih, kjer se trdne snovi
pretovarjajo na prostem z vlaženjem zraka, če vlaženje ne ovira kasnejše
obdelave, možnosti skladiščenja ali kakovosti pretovarjanih snovi, ali z
zaprtjem predajnih mest, odpadne pline pa je potrebno očistiti na odpraševalni
napravi,
-      
pranje in vzdrževanje površin cest, po katerih vozijo vozila za prevoz
trdnih snovi, razen za ceste na območju odkopa mineralnih surovin na prostem,
-      
zapiranje vhodnih vrat v prostore stavb, v katera se dovažajo,
uporabljajo ali odvažajo trdne snovi,
-      
obdelava celotnega prahu v zajetih odpadnih plinih.
(5) Pri obratovanju naprav, kjer se
trdne snovi uporabljajo, predelujejo ali obdelujejo mora upravljavec naprave v
program ukrepov preprečevanja in zmanjševanja razpršene emisije snovi iz
naprave vključiti predvsem naslednje ukrepe:
-      
zapiranje strojev in druge opreme za obdelavo trdnih snovi, kot so
oprema za lomljenje, mletje, sejanje, mešanje, peletiranje, briketiranje,
ogrevanje, sušenje ali za drugo obdelavo trdnih snovi, ali uporaba drugih
tehnik za preprečevanje in zmanjševanje razpršene emisije, s katerimi se
dosegajo primerljivi učinki,
-      
zapiranje ali tesnjenje mest za pretovarjanje trdnih snovi ali uporaba
tehnike vlaženja trdne snovi,
-      
zajemanje in odpraševanje odpadnih plinov iz strojev in druge opreme za
obdelavo trdnih snovi.
(6) Pri obratovanju naprav, kjer se
trdne snovi skladiščijo v zaprtih ali prekritih prostorih, mora upravljavec
naprave v program ukrepov preprečevanja in zmanjševanja razpršene emisije snovi
iz naprave vključiti predvsem naslednje ukrepe:
-      
prednostna uporaba zaprtih načinov skladiščenja, kot je skladiščenje v
silosih, zalogovnikih, zabojnikih, skladiščnih halah ali kontejnerjih,
-      
upoštevanje geometrije skladiščnih prostorov z namenom, da je emisija
prahu čim manjša, če skladiščenje ni izvedeno popolnoma zaprto,
-      
uporaba zaprtih sistemov za natovarjanje in raztovarjanja trdnih snovi,
pri čemer je treba zajeti odpadne pline in izpodrinjeni zrak iz posod, kamor se
snov pretovarja, ter jih očistiti na odpraševalni napravi,
-      
uporaba opreme polnilnih naprav z varovalnim sistemom pred
prenapolnitvijo,
-      
praznjenje silosov, zabojnikov skozi odprtino za odvzem z urejenim
odsesovanjem in uporaba stožčaste ali rotacijske zapore v povezavi s
transportnimi trakovi ali pnevmatskim transporterji.
(7) Pri obratovanju skladišč na
prostem mora upravljavec naprave v program ukrepov preprečevanja in zmanjševanja
razpršene emisije snovi iz skladišča na prostem vključiti naslednje ukrepe:
-      
prekritje površine na primer z blazinami,
-      
ozelenitev površine,
-      
pršenje s sredstvi, ki vežejo prah, med postavljanjem skladišča,
-      
utrjevanje površine,
-      
izdatno vlaženje jalovišč in mest natovarjanja in raztovarjanja, po
potrebi ob uporabi sredstev za zmanjšanje površinske napetosti, če vlaženje ne
ovira poznejše obdelave ali predelave, zmožnosti skladiščenja ali kakovosti
proizvoda pretovarjanih snovi,
-      
sipanje ali odvzemanje za nasipi,
-      
uporaba višinsko nastavljivih transportnih trakov,
-      
zasaditev rastlinja kot zaščite pred vetrom,
-      
usmeritev vzdolžne osi jalovišča v glavni smeri vetra,
-      
omejitev višine jalovišča,
-      
čim večjo opustitev dovažanja in odvzemanja pri vremenskih razmerah, ki
so še zlasti naklonjena nastajanju emisije snovi, kakor je dolgotrajna suša,
obdobja zmrzali ali velike hitrosti vetra, in
-      
postavitev strehe, bočne zaščite ali kombinacija obeh ukrepov tako, da
se odprto skladiščenje, vključno s pomožnimi napravami, spremeni v deloma ali
popolnoma zaprt način skladiščenja trdnih snovi.
35. člen
(preprečevanje in zmanjševanje emisije
snovi  pri uporabi organskih snovi)
(1) Pri obratovanju naprave, kjer se
uporabljajo, predelujejo, obdelujejo pretakajo ali skladiščijo organske snovi:
1.    
katerih parni tlak je pri temperaturi 293,15 K je enak ali večji od 1,3
kPa,
2.    
ki vsebujejo več kakor 1 odstotek mase snovi iz I. nevarnostne skupine
organskih snovi, snovi iz II. in III. nevarnostne skupine rakotvornih snovi ali
za reprodukcijo nevarnih snovi, ali
3.    
ki vsebujejo na 1 kg mase več kakor 10 mg snovi iz I. nevarnostne
skupine rakotvornih snovi ali mutagenih snovi, ali
4.    
ki vsebujejo obstojne snovi, ki se
biološko akumulirajo,
mora upravljavec naprave zagotoviti, da se
pri črpanju, prečrpavanju, transportu snovi po cevnih povezavah, nalivanju in
skladiščenju uporabljajo črpalke, kompresorji in druga oprema, pri kateri so v
zvezi s tesnjenjem in nadzorom tehnološkega procesa uporabljene naslednje
razpoložljive tehnike:
-      
uporaba tesnih črpalk, kot so črpalke z motorjem s prekatno pušo,
črpalke z magnetno sklopko, črpalke z večkratnim drsilnim tesnilom in
predložnim ali zapornim medijem, črpalke z večkratnim drsnim tesnilom in suhim
tesnilom na strani zunanje atmosfere, membranske črpalke ali črpalke z mehastim
tesnenjem,
-      
uporaba sistemov z večkratnim tesnjenjem pri komprimiranju plinov ali
hlapov, ki ustrezajo eni od značilnosti iz 2. in 4. točke tega odstavka. Pri uporabi mokrih tesnilnih sistemov se zaporna tekočina kompresorjev
ne sme razplinjati v okolico. Pri uporabi suhih tesnilnih sistemov, npr. z inertnimi
plini ali odsesavanjem puščanj transportnega medija, je treba uhajajoče odpadne
pline zajeti in jih odvesti v zbirni plinski sistem,
-      
izogibanje uporabi prirobničnih spojev razen, če so potrebni zaradi
procesno tehničnih ali varnostno tehničnih razlogov ali zaradi omogočanja
vzdrževalnih del,
-      
uporaba kakovostno zatesnjenih kovinskih tesnilnih mehov s prigrajeno
varnostno tesnilko ali njim enakovredne tesnilne sisteme za zaporne elemente,
namenjene zatesnjevanju prehodov vreten zapornih ali regulacijskih priprav, kot
so ventili ali drsniki.
(2) Mesta vzorčenja morajo biti
izvedena in opremljena tako, da razen v času izvajanja vzorčenja ne prihaja do
emisije snovi v zrak, postopek vzorčenja pa se izvede na način, ki je v skladu
z razpoložljivimi tehnikami.
(3) Upravljavec naprave mora
zagotoviti, da je sestavni del dokumentacije, priložene k vlogi za pridobitev
okoljevarstvenega dovoljenja za naprave iz prejšnjega odstavka, predlog
programa ukrepov preprečevanja in zmanjševanja emisije snovi, v katerega so
vključeni opisi uporabe razpoložljivih tehnik iz prejšnjega odstavka.
(4) Upravljavec naprave mora
zagotoviti izvajanje ukrepov preprečevanja in zmanjševanja emisije pri
pretakanju organskih snovi, kakor je vračanje plinov v povezavi s polnjenjem od
spodaj ali polnjenjem pod gladino tekočine. Odsesavanje in odvod odpadnih
plinov v napravo za čiščenje odpadnih plinov je dovoljeno, če vračanje plinov
ni tehnično izvedljivo ali ekonomsko upravičeno. Sistemi za vračanje plinov
morajo obratovati tako, da je pretok organskih snovi možen samo, če je
priključen sistem za vračanje plinov, in da sistem za zbiranje plinov in
priključene naprave med vračanjem plina ne spuščajo v zrak nobenih plinov,
razen tistih, ki se morajo izpuščati zaradi izpolnjevanja varnostno-tehničnih
pogojev.
(5) Upravljavec naprave mora
zagotoviti, da se za skladiščenje tekočih organskih snovi uporabljajo
rezervoarji s fiksnimi pokrovi s priključitvijo na zbirni plinski vod ali s priključkom
na napravo za čiščenje odpadnih plinov.
(6) Ne glede na prejšnji odstavek je
mogoče surovo nafto, ki se skladišči v skladiščne rezervoarje prostornine več
kakor 20.000 m³, skladiščiti tudi v rezervoarje s plavajočim pokrovom z
učinkovitim robnim tesnilom ali v rezervoarje s fiksnim pokrovom z notranjim
plavajočim pokrovom, če se s tem doseže zmanjšanje emisije za najmanj 97
odstotkov v primerjavi z rezervoarji s fiksnim pokrovom brez notranjega
plavajočega pokrova.
(7) Ne glede na določbe četrtega
odstavka tega člena je za tekoče organske snovi, ki imajo lastnosti iz 1. točke
prvega odstavka tega člena in niso tekoče organske snovi z lastnostmi iz 2. do
4. točke prvega odstavka tega člena, je dovoljeno skladiščenje v rezervoarjih s
fiksnim pokrovom celotne prostornine manj kakor 300 m³ brez priključitve rezervoarja na zbirni plinski vod ali na napravo za čiščene odpadnih plinov.
(8) Če so skladiščni rezervoarji
postavljeni in obratujejo nadzemno, mora upravljavec naprave zagotoviti, da:
-      
je zunanja stena in streha premazana z barvnim premazom, ki trajno
odbija vsaj 70 odstotkov toplotnega sevanja,
-      
se plini in hlapi, ki iz izstopajo iz tlačno-razbremenilnih armatur in
naprav za praznjenje, odvajajo v zbirni plinski vod ali v napravo za čiščenje
odpadnih plinov, če je to varnostno-tehnično izvedljivo,
-      
se odpadni plini, do katerih prihaja pri pregledih ali čiščenju
skladiščnih rezervoarjev, odvajajo v napravo za naknadno zgorevanje ali pa so
potrebni enakovredni ukrepi za preprečevanje in zmanjševanje emisije snovi.
36. člen
(preprečevanje in zmanjševanje emisije
obstojnih snovi)
Če so v odpadnih plinih obstojne snovi, ki
se biološko akumulirajo, kot so dioksini in furani ali druge podobne organske
spojine, ki so zelo težko biološko razgradljive ali so strupene ali za okolje
kako drugače posebej škodljive, pa v tej uredbi niso navedene v zvezi z mejnimi
vrednostmi emisije snovi, mora upravljavec naprave ob upoštevanju in uporabi
razpoložljivih tehnik zagotoviti čim manjšo emisijo teh spojin ali njihovo
nadomestitev v surovinah in izdelkih z manj škodljivimi.
36.a člen
(preprečevanje in zmanjševanje
koncentracije vonja)
Pri napravah, ki lahko pri običajnih pogojih obratovanja ali
zaradi okvar ali drugih prekinitev obratovanja naprave emitirajo koncentracije
vonja, je treba skladno s prilogo 10 te uredbe izvajati ukrepe za zmanjšanje
emisije.
VIII. OBRATOVALNI MONITORING EMISIJE SNOVI
37. člen
(obratovalni monitoring emisije snovi)
(1) Upravljavec naprave mora
zagotoviti izvajanje obratovalnega monitoringa emisije snovi in v njegovem
okviru zagotoviti izvajanje:
1.    
prvih meritev,
2.    
občasnih ali trajnih meritev emisije snovi in
3.    
ocenjevanje dodatne in celotne obremenitve na območju vrednotenja, če je
ocenjevanje kakovosti zunanjega zraka za napravo določeno v okoljevarstvenem
dovoljenju.
(2) Za izvajanje obratovalnega
monitoringa emisije snovi mora upravljavec naprave zagotoviti merilna mesta
emisije snovi, ki so dovolj prostorna in dostopna za namestitev merilne opreme
ter načrtovana in izbrana tako, da so rezultati meritev reprezentativni za
emisijo snovi iz naprave in v skladu s standardi, ki urejajo preskusne metode
na področju merjenja snovi v odpadnih plinih in njihovih pretokov.
(3) Upravljavec naprave mora
zagotoviti, da se izvaja obratovalni monitoring emisije snovi v skladu s
programom obratovalnega monitoringa emisije snovi, ki ga je ministrstvo
določilo v okoljevarstvenem dovoljenju.
(4) Za naprave, za katere ni treba
pridobiti okoljevarstvenega dovoljenja, mora upravljavec naprave zagotoviti, da
se izvaja obratovalni monitoring emisije snovi v skladu s s programom
obratovalnega monitoringa emisije snovi iz predpisa, ki ureja prve meritve in
obratovalni monitoring emisije snovi v zrak iz nepremičnih virov onesnaževanja.
(5) Upravljavec naprave mora
posredovati poročilo o izvedbi obratovalnega monitoringa emisije snovi
ministrstvu v rokih in na način, ki sta določena v predpisu, ki ureja prve
meritve in obratovalni monitoring emisije snovi v zrak iz nepremičnih virov
onesnaževanja.
38. člen
(prve meritve)
(1) Upravljavec naprave mora
zagotoviti izvedbo prvih meritev ne prej kakor 3 mesece in najpozneje po 9
mesecih po začetku obratovanja naprave ali najpozneje 3 mesece po zagonu
rekonstruiranega dela naprave ali po izvedbi večje spremembe naprave.
(2) Prvih meritev ni treba izvajati na
izpustih ali za snovi, za katere je predpisano ali zagotovljeno merjenje
emisije snovi na podlagi trajnih meritev.
(3) Ne glede na določbe prvega
odstavka tega člena lahko ministrstvo v okoljevarstvenem dovoljenju določi, da
prvih meritev ni treba izvajati, če je iz predloga programa obratovalnega
monitoringa emisije snovi, ki ga je upravljavec naprave priložil k vlogi za
pridobitev okoljevarstvenega dovoljenja, razvidno, da se emisija snovi lahko
oceni iz sestave surovin ali goriv, ki se uporabljajo v napravi, ter iz listin
o izvedenem postopku ugotavljanja skladnosti in gre za napravo, ki se tipsko
preskuša v proizvodnem procesu.
(4) Prvih meritev ni potrebno izvajati na napravi, ki
obratuje brez čistilnih naprav in iz pogojev, pri katerih poteka proces v
napravi, nedvoumno izhaja, da masni pretok iz naprave, ko je naprava v
obratovalnem stanju največjega obremenjevanja okolja, ne more povzročati
prekoračitev mejnega masnega pretoka.
39. člen
(občasne meritve)
(1) Upravljavec naprave mora
zagotoviti izvajanje občasnih meritev za emisijo snovi iz naprave vsako tretje
leto, razen če za posamezno napravo poseben predpis, ki ureja emisijo snovi iz
te naprave, ne določa drugače.
(2) Ne glede na določbo prejšnjega
odstavka se izvajajo občasne meritve za posamezno snov:
-      
dvakrat letno s presledki, ki ne smejo biti krajši od petih mesecev, za
snov, za katero se morajo v skladu s to uredbo izvajati trajne meritve, če
izvajanje trajnih meritev ni mogoče zagotoviti zaradi tehničnih razlogov,
-      
enkrat na leto s presledki, ki ne smejo biti krajši od šestih mesecev za
snov, katere največji masni pretok iz naprave je večji od petkratne vrednosti
mejnega masnega pretoka, pri čemer se občasne meritve izvajajo na izpustih, na
katerih največji masni pretok tega izpusta presega mejni masni pretok te snovi,
-      
vsako peto leto za snov, če je največji masni pretok iz naprave enak ali
manjši od mejnega masnega pretoka, razen za naprave iz 1. stolpca preglednice
iz priloge 4 te uredbe.
(3) Ne glede na določbe prvega in
drugega odstavka je treba zagotoviti izvajanje občasnih meritev vsako peto leto
za naprave, ki obratujejo samostojno ali so del druge naprave in so namenjene
proizvodnji toplote ali elektrike ali oskrbi tekočih ali plinastih goriv,
stisnjenega zraka ali vode, če obratovalni čas ne presega 300 ur letno in se za
napravo vodi obratovalni dnevnik, iz katerega je razviden čas obratovanja naprave.
(4) Ne glede na določbe prvega in
drugega odstavka tega člena občasnih meritev ni treba izvajati za snovi, za
katere zagotovljeno merjenje emisije snovi na podlagi trajnih meritev.
(5) Ne glede na določbe prvega in
drugega odstavka tega člena občasnih meritev ni treba izvajati na napravi,
katere največji masni pretok iz naprave je enak ali manjši od mejnega masnega
pretoka in je na podlagi sestave neočiščenega odpadnega plina možno izključiti
prekoračitev mejnega masnega pretoka.
(6) Upravljavec naprave mora
zagotoviti, da se občasne meritve prvič opravijo najpozneje 3 leta po začetku
obratovanja naprave ali najpozneje 2 leti po zaključku prvih meritev, kar je
prej.
40. člen
(trajne meritve)
(1) Če je zaradi emisije snovi
največji masni pretok celotnega prahu iz naprave večji od 1.000 g/h in manjši
ali enak 3.000 g/h, mora upravljavec naprave zagotoviti, da je naprava na vseh
njenih pomembnih izpustih opremljena s kvalitativnimi merilniki za spremljanje
emisije celotnega prahu in nadzor nad prepustnostjo vrečastega filtra v skladu
s standardom SIST EN 15859 ali drugim enakovrednim evropskim ali mednarodno
priznanim standardom.
(2) Če je zaradi emisije snovi
največji masni pretok celotnega prahu iz naprave večji od 3.000 g/h, mora
upravljavec naprave zagotoviti, da je naprava na vseh njenih pomembnih izpustih
opremljena z merilnimi napravami za trajno merjenje in prikazovanje
koncentracije celotnega prahu.
(3) Upravljavec naprave mora
zagotoviti, da je naprava na vseh njenih pomembnih izpustih opremljena z
merilnimi napravami za trajno merjenje in prikazovanje koncentracije celotnega
prahu, če je največji masni pretok prašnih snovi iz I., II. ali III.
nevarnostne skupine anorganskih delcev, prašnih snovi iz I. nevarnostne skupine
organskih snovi, prašnih rakotvornih snovi, prašnih snovi v obliki vlaken,
prašnih mutagenih ali obstojnih snovi, ki se biološko akumulirajo, več kot
petkrat večji od mejnega masnega pretoka, ki je določen za posamezno skupino
navedenih snovi.
(4) Upravljavec naprave mora
zagotoviti, da je naprava na vseh njenih pomembnih izpustih opremljena z
merilnimi napravami za trajno merjenje in prikazovanje koncentracije posamezne
anorganske snovi v plinastem stanju, če največji masni pretok iz naprave te
anorganske snovi v plinastem stanju presega naslednje vrednosti:
-      
30.000 g/h za žveplov dioksid,
-      
30.000 g/h za dušikov monoksid in dušikov dioksid, izražen kot dušikov
dioksid,
-      
5.000 g/h za ogljikov monoksid, če gre za zgorevanje goriv,
-      
100.000 g/h za ogljikov monoksid, če ne gre za zgorevanje goriv,
-      
300 g/h za fluor in njegove plinaste anorganske spojine, izražene kot
fluorovodik (HF),
-      
1.500 g/h za plinaste anorganske spojine klora, izražene kot klorovodik
(HCl),
-      
300 g/h za klor,
-      
300 g/h za vodikov sulfid.
(5) Če se v odpadnih plinih trajno
meri koncentracija žveplovega dioksida, mora upravljavec naprave zagotoviti, da
se ugotovi koncentracija žveplovega trioksida med kalibracijo merilnika, njeno
vrednost pa se vključi v izračune rezultatov meritev.
(6) Če je iz rezultatov meritev
koncentracij dušikovega dioksida razvidno, da je njegov delež v emisiji
dušikovega monoksida manj kakor 10 odstotkov, se trajno merjenje dušikovega
dioksida lahko opusti, njegov delež pa se samo izračunava.
(7) Upravljavec naprave mora
zagotoviti, da je naprava na vseh njenih pomembnih izpustih opremljena z
merilnimi napravami za trajno merjenje in prikazovanje koncentracije celotnega
organskega ogljika, če največji masni pretok organskih snovi iz naprave presega
naslednje vrednosti, izražene kot celotni organski ogljik:
-      
1.000 g/h za snovi iz 24. člena te uredbe, I. nevarnostna
skupina in
-      
2.500 g/h za vse snovi iz 24. člena te uredbe, razen če je s
posebnim predpisom, ki ureja emisijo snovi iz naprave, določeno drugače.
(8) Upravljavec naprave mora
zagotoviti, da je naprava na vseh njenih pomembnih izpustih opremljena z merilnimi
napravami za trajno merjenje in prikazovanje koncentracije živega srebra in
njegovih spojin, izraženih kot Hg, če največji masni pretok živega srebra in
njegovih spojin iz naprave presega  2,5 g/h, razen če je koncentracija živega
srebra in njegovih spojin v odpadnih plinih manjša od 20 odstotkov mejne koncentracije,
določene za te anorganske delce.
(9) Upravljavec naprave mora
zagotoviti, da je naprava na vseh njenih pomembnih izpustih opremljena z
merilnimi napravami za trajno merjenje in prikazovanje koncentracije snovi iz
I. in II. nevarnostne skupine organskih snovi ali rakotvornih snovi, vlaken,
mutagenih ali obstojnih snovi, ki se biološko akumulirajo, če je največji masni
pretok posamezne skupine navedenih snovi iz naprave več kakor petkrat večji od
mejnega masnega pretoka, določenega za posamezno skupino navedenih snovi, in če
je za tako merjenje merilna oprema na trgu upravljavcu naprave dosegljiva.
(10) Pomembni izpusti naprave iz
prvega do četrtega in iz sedmega do devetega odstavka tega člena so vsi izpusti
naprave, katerih največji masni pretok je večji od 20 % največjega masnega
pretoka naprave, s tem da se pri izračunu največjega masnega pretoka naprave ne
upoštevajo izpusti, ki se uporabljajo letno manj kakor 500 ur, in izpusti, na
katerih za nobeno snov masni pretok ne presega mejnega masnega pretoka.
(11) Če obratovanje naprave ne
zagotavlja predvidljivega masnega pretoka snovi iz naprave ali če je pri
obratovanju naprav za čiščenje odpadnih plinov možno predvideti motnje, lahko
ministrstvo v okoljevarstvenem dovoljenju določi izvajanje trajnih meritev,
čeprav največji masni pretok snovi iz naprave ne dosega vrednosti, pri katerih
je treba na podlagi določb iz prejšnjih odstavkov tega člena zagotoviti
izvajanje trajnih meritev.
(12) Naprave, pri katerih je treba
zagotavljati trajno merjenje koncentracije snovi, morajo biti opremljene s
pripravami za merjenje in vrednotenje, ki trajno merijo in beležijo obratovalne
parametre, ki so potrebni za vrednotenje trajnih meritev, kot so temperatura
odpadnih plinov, prostorninski pretok odpadnih plinov, vsebnost vlage, tlak ali
vsebnost kisika.
41. člen
(odstopanje od programa obratovalnega
monitoringa)
(1) Ministrstvo lahko na
podlagi vloge upravljavca naprave za okoljevarstveno dovoljenje ali njegovo
spremembo odobri opustitev ali spremembo načina izvajanja meritev za posamezno
snov v odpadnih plinih, če se spremenijo pogoji, ki so s to uredbo določeni za
njihovo izvajanje.
(2) Vloga iz prejšnjega odstavka mora
vsebovati poročilo o meritvah emisije snovi in mnenje izvajalca monitoringa, iz
katerega je razvidno, da je zahtevana sprememba programa obratovalnega
monitoringa upravičena.
(3) Ministrstvo lahko upravljavcu
naprave v okoljevarstvenem dovoljenju določi za napravo spremembo programa
obratovalnega monitoringa, če na podlagi poročil o obratovalnem monitoringu ali
podatkov o tehnološkem procesu ugotovi, da so se spremenili pogoji za izvajanje
občasnih ali trajnih meritev.
(4) Za spremembo načina izvajanja
meritev iz prvega odstavka tega člena se šteje tudi:
-      
omejitev trajnih meritev na eno samo vodilno snov v odpadnih plinih, če
so onesnaževala zraka v odpadnem plinu v nespremenljivem medsebojnem razmerju,
-      
opustitev trajnih meritev za posamezne snovi v odpadnih plinih, če je
mogoče z drugimi preizkusi, npr. s trajnim preverjanjem učinkovitosti naprav za
preprečevanje in zmanjševanje emisije, kot je merjenje temperature kurišča pri
termičnem naknadnem zgorevanju namesto meritev koncentracije organskih snovi,
ali merjenje tlačne razlike pri filtrskih izločevalnikih namesto meritve
koncentracije delcev v odpadnih plinih, preverjanjem sestave goriv ali vhodnih
surovin ali procesnih pogojev, z zadostno zanesljivostjo ugotoviti doseganje
mejnih vrednosti emisije snovi,
-      
opustitev trajnih meritev obratovalnih parametrov, če ti parametri v
skladu z izkušnjami le malo nihajo, so za oceno emisije snovi nepomembni ali če
jih je mogoče z zadostno zanesljivostjo določiti na kak drug način,
-      
opustitev občasnih meritev za posamezno snov v odpadnih plinih, če za
posamezne izpuste naprave iz rezultatov drugih preskusov, kot je ugotavljanje
učinkovitosti naprav za preprečevanje in zmanjševanje emisije snovi, merjenje
sestave goriv ali vhodnih surovin ali pogojev, pri katerih poteka proces v
napravi, izhaja, da mejne vrednosti emisije snovi niso presežene,
-      
opustitev občasnih meritev za posamezno snov v odpadnih plinih, če se
merjenje te snovi v odpadnih plinih izvaja kot trajna meritev.
IX. NAPRAVA ZA ČIŠČENJE ODPADNIH PLINOV
42. člen
(poslovnik za naprave za čiščenje odpadnih
plinov)
(1) Če se odpadni plini iz naprave
obdelujejo v napravi za čiščenje odpadnih plinov, mora upravljavec naprave zagotoviti,
da naprava za čiščenje odpadnih plinov obratuje v skladu s poslovnikom.
(2) Poslovnik iz prejšnjega odstavka
mora obsegati:
1.    
podatke o upravljavcu naprave,
2.    
podatke o izvoru odpadnih plinov, ki se na napravi čistijo,
3.    
podatke pri ravnanju z odpadki, ki nastajajo pri čiščenju odpadnih
plinov,
4.    
podatke o delovanju naprave za čiščenje odpadnih plinov:
- 
opis tehnike čiščenja z navedbo kemikalij, ki se uporabljajo pri
čiščenju,
- 
opis vrste in lastnosti posameznih delov naprave in njihovega delovanja
ter
- 
učinek čiščenja, predviden po projektu,
5.    
navodila za obratovanje in vzdrževanje naprave za čiščenje odpadnih
plinov,
6.    
navodila za nadzor nad delovanjem naprave za čiščenje odpadnih plinov
ter merjenje in vrednotenje pravilnega delovanja naprave za čiščenje odpadnih
plinov,
7.    
navodila za ukrepe, s katerimi se ob nepravilnem delovanju vzpostavijo
pravilni tehnološki pogoji čiščenja,
8.    
navodila za vodenje in shranjevanje obratovalnega dnevnika,
9.    
podatke o delovnih mestih, potrebnih za obratovanje naprave in vodenje
obratovalnega dnevnika,
10.  ime
in naslov osebe, odgovorne za obratovanje in vzdrževanje naprave za čiščenje
odpadnih plinov.
(3) Poslovnik iz prvega odstavka tega
člena mora imeti naslednje priloge:
1.    
projekt izvedenih del naprave za čiščenje odpadnih plinov, na podlagi
katerega je izdano uporabno dovoljenje,
2.    
projekt za obratovanje in vzdrževanje naprave za čiščenje odpadnih
plinov,
3.    
pregledno stanje sistema čiščenja odpadnih plinov z označbo merilnih
mest, kjer je treba zagotavljati meritve v okviru obratovalnega monitoringa
emisije snovi,
4.    
kalibracijske certifikate za merilne naprave za izvajanje trajnih
meritev,
5.    
kopijo okoljevarstvenega dovoljenja.
43. člen
(obratovalni dnevnik naprave za čiščenje
odpadnih plinov)
(1) Upravljavec naprave za čiščenje
odpadnih plinov mora ne glede na velikost naprave zagotoviti vodenje obratovalnega
dnevnika.
(2) V obratovalni dnevnik iz
prejšnjega odstavka se dnevno vpisujejo vsa opravljena dela pri obratovanju in
vzdrževanju naprave za čiščenje odpadnih plinov, rezultati merjenja delovanja
tehnologije čiščenja in vsi izredni dogodki, ki nastanejo med obratovanjem
zaradi drugačne sestave odpadnih plinov, okvar ali drugih prekinitev
obratovanja naprave in njihov čas trajanja.
(3) Za vodenje obratovalnega dnevnika
skrbi oseba, odgovorna za obratovanje in vzdrževanje naprave za čiščenje
odpadnih plinov.
(4) Obratovalni dnevnik je treba
voditi v obliki vezane knjige z oštevilčenimi stranmi.
(5) Obratovalni dnevnik iz prejšnjega
odstavka lahko nadomesti računalniško vodena evidenca opravljenih del pri
obratovanju in vzdrževanju naprave za čiščenje odpadnih plinov, če je način
vodenja in oblika te računalniško vodene evidence določena v okoljevarstvenem
dovoljenju.
X. IZMENJAVA INFORMACIJ
44. člen
(izmenjava informacij)
(1) V skladu s predpisi, ki urejajo
poslovno tajnost, si ministrstvo z upravnimi organi drugih držav članic
Evropske unije (v nadaljnjem besedilu: EU), pristojnim za kakovost zunanjega
zraka, in Komisijo EU izmenjuje informacije o izkušnjah in znanju, povezanih z
ukrepi za preprečevanje in zmanjševanje onesnaževanja zunanjega zraka, kakor
tudi o tehničnih postopkih in opremi ter o mejnih koncentracij snovi v zunanjem
zraku in mejnih vrednostih emisije snovi.
(2) Pri izmenjavi informacij iz
prejšnjega odstavka ministrstvo zagotovi upravnim organom drugih držav članic
EU, pristojnim za kakovost zunanjega zraka, enak obseg in kakovost informacij,
kakor so na voljo državljanom Republike Slovenije.
XI. POSEGI V PROSTOR
45. člen
(pridobitev gradbenega dovoljenja za novo
napravo  ali spremembo naprave)
(1) Če je treba zaradi obratovanja
naprave ali večje spremembe v njenem obratovanju zgraditi gradbeni inženirski
objekt ali stavbo, ki je naprava po tej uredbi, in je v skladu s to uredbo za
njeno obratovanje ali za njeno spremembo treba pridobiti okoljevarstveno
dovoljenje, ga je treba pridobiti pred pridobitvijo gradbenega dovoljenja.
(2) Če je treba zaradi obratovanja naprave
ali večje spremembe v njenem obratovanju zgraditi gradbeni inženirski objekt
ali stavbo, ki je naprava po tej uredbi, in je za njeno obratovanje ali za
njeno spremembo potrebna presoja vplivov na okolje v skladu s predpisom, ki
ureja vrste posegov v okolje, za katere je treba izvesti presojo vplivov na
okolje, je treba pridobiti okoljevarstveno soglasje pred pridobitvijo
gradbenega dovoljenja.
(3) Če za obratovanje naprave ali za
njeno spremembo po tej uredbi ni treba pridobiti okoljevarstvenega dovoljenja
in zaradi posega v okolje zaradi gradnje naprave ali njene spremembe ni treba
pridobiti okoljevarstvenega soglasja, je treba pred pridobitvijo gradbenega
dovoljenja pridobiti strokovno oceno vplivov emisije snovi v zrak iz naprave.
(4) Iz strokovne ocene vplivov emisije
snovi v zrak iz naprave morajo biti razvidni:
-      
firma in sedež upravljavca naprave,
-      
kraj naprave,
-      
vrsta naprave,
-      
uvrstitev naprave v eno od skupin iz seznama naprav iz priloge 4 k tej
uredbi,
-      
opis tehnološkega procesa v napravi, ki vpliva na emisijo snovi,
-      
opis spremembe naprave, če gre za gradnjo zaradi spremembe naprave,
-      
mejne vrednosti za emisijo snovi, ki jih je treba upoštevati pri
obratovanju naprave,
-      
obseg prvih meritev emisije v zrak, če so za napravo predpisane,
-      
poudarki, ki jih je treba v zvezi z emisijo snovi upoštevati pri
poročilu o izvedenih prvih meritvah,
-      
obseg obratovalnega monitoringa emisije snovi,
-      
program ukrepov preprečevanja in zmanjševanja razpršene emisije snovi iz
naprave, če se v napravi trdne snovi pretovarjajo, prekladajo, prevažajo,
uporabljajo, predelujejo, obdelujejo ali skladiščijo.
(5) Strokovno oceno vplivov emisije
snovi v zrak iz naprave lahko izdela samo pravna ali fizična oseba, ki je v
skladu s predpisom, ki ureja prve meritve in obratovalni monitoring emisije
snovi v zrak iz nepremičnih virov onesnaževanja, pridobila pooblastilo za
izvajanje prvih meritev in obratovalnega monitoringa.
(6) Strokovno oceno vplivov emisije
snovi v zrak iz naprave je treba izdelati na obrazcu, ki ga objavi ministrstvo
na svojih spletnih straneh.
(7) Izdelovalec strokovne ocene
vplivov emisije snovi v zrak iz naprave mora strokovno oceno, ki jo je predal
investitorju zaradi namena pridobitve gradbenega dovoljenja, poslati
ministrstvu v elektronski obliki.
(8) O strokovnih ocenah vplivov
emisije snovi v zrak iz prejšnjega odstavka ministrstvo vodi evidenco.
XII. NADZOR
46. člen
(inšpekcijski nadzor)
Nadzor nad izvajanjem te uredbe opravlja
inšpekcija, pristojna za varstvo okolja.
47. člen
(prekrški)
(1) Z globo od 4.000 eurov do 40.000
eurov se za prekršek kaznuje upravljavec naprave, ki je pravna oseba ali
samostojni podjetnik posameznik, če ravna v nasprotju z določbami 5., 6., 33.,
34., 35., 36., 37., 38., 39., 40., 42., 43. in 49. člena te uredbe.
(2) Z globo od 40 eurov do 1.200 eurov
se za prekršek kaznuje upravljavec naprave, ki je fizična oseba, če upravlja
objekte za vzrejo živali v nasprotju z določbami 5. in 6. člena te uredbe.
(3) Z globo od 1.200 eurov do 4.100
eurov se za prekršek iz prvega odstavka tega člena kaznuje tudi odgovorna oseba
upravljavca naprave.

Priloga 1: (črtana)
Priloga
2: Pomembne snovi, ki onesnažujejo zunanji zrak
Priloga
3: Izračun višine odvodnika
Priloga
4: Uvrščanje naprav v skupine naprav, za katere je treba pridobiti
okoljevarstveno dovoljenje
Priloga
5: Najmanjša vrednost urnega masnega pretoka snovi v odpadnih plinih
Priloga
6: Izračun disperzije snovi in celotnega prahu
Priloga
7: Nevarnostna skupina organskih snovi
Priloga
8: Faktorji toksične ekvivalence za dioksine in furane
Priloga
9: Obseg in vsebina dokumentacije v zvezi z emisijo snovi iz prvega odstavka
19. člena te uredbe
Priloga
10: Ukrepi za zmanjšanje emisij snovi v zrak ter izjeme za mejne vrednosti in
obratovalni monitoring emisije snovi v zrak

Uredba o emisiji snovi v zrak iz nepremičnih
virov onesnaževanja (Uradni list RS, št. 31/07)
vsebuje naslednje prehodne in končne določbe:
»XIII. PREHODNE IN KONČNE DOLOČBE
48. člen
(začetek
uporabe nekaterih določb te uredbe)
(1) Določbe 20. člena te uredbe v
zvezi z ugotavljanjem čezmerne obremenitve okolja zaradi emisije snovi se
začnejo uporabljati 1. januarja 2008.
(2) Določbe 39. člena te uredbe v
zvezi z izvajanjem občasnih meritev se začnejo uporabljati 1. januarja
2008, pri čemer je treba za obstoječe naprave izvesti prvič meritve v letu
2008, če se izvajajo vsako leto, v letu 2009, če se izvajajo vsako tretje leto,
in v letu 2010, če se izvajajo vsako peto leto. Do 1. januarja 2008 se v
zvezi z izvajanjem občasnih meritev uporabljajo določbe Uredbe o emisiji snovi
v zrak iz nepremičnih virov onesnaževanja (Uradni list RS, št. 73/94, 68/96,
109/01 in 41/04 – ZVO-1).
(3) Določbe 40. člena te uredbe v
zvezi z izvajanjem trajnih meritev se začnejo uporabljati 1. januarja
2008.
(4) Do izdaje predpisa, ki ureja
emisije snovi, ki povzročajo vonjave, se določbe te uredbe v zvezi z emisijo
snovi, ki povzročajo vonjave, in v zvezi s kakovostjo zunanjega zraka ne
uporabljajo za naprave, ki se uvrščajo v eno od skupin naprav, ki so v preglednici
iz priloge 4 te uredbe označene s številkami od 7.1 do 7.29, od 8.5 do 8.7 in 8.13.
(5) Do izdaje predpisa, ki ureja
emisije snovi iz območja za pridobivanje mineralnih surovin, se določbe te
uredbe v zvezi s pridobitvijo okoljevarstvenega dovoljenja in v zvezi s
kakovostjo zunanjega zraka ne uporabljajo za naprave, ki se uvrščajo v skupini
naprav, ki sta v preglednici iz priloge 4 te uredbe označeni s številkami 2.1 in 2.2.
(6) Do rokov iz prvega, drugega in
tretjega odstavka tega člena se za ugotavljanje čezmerne obremenitve okolja
zaradi emisije snovi uporabljajo določbe 9. člena in za izvajanje trajnih
meritev določbe 14. člena Uredbe o emisiji snovi v zrak iz nepremičnih virov
onesnaževanja (Uradni list RS, št. 73/94, 68/96, 109/01 in 41/04 – ZVO-1).
49. člen
(prilagoditev
obstoječih naprav)
(1) Upravljavec obstoječe naprave, za
katero pogoje v zvezi z emisijo snovi določa predpis, ki ureja mejne vrednosti
emisije hlapnih organskih spojin v zrak iz naprav, v katerih se uporabljajo
organska topila, ali predpis, ki ureja mejne vrednosti emisije halogeniranih
hlapnih organskih spojin v zrak iz naprav, v katerih se uporabljajo organska
topila, mora najpozneje do 31. oktobra 2007 pridobiti za obratovanje
naprave okoljevarstveno dovoljenje, pri čemer se za pridobitev okoljevarstvenega
dovoljenja za obstoječo napravo upoštevajo zahteve iz teh dveh predpisov.
(2) Upravljavec obstoječe naprave mora
za napravo, za katero je treba v skladu s to uredbo pridobiti okoljevarstveno
dovoljenje:
1.    
najpozneje do 31. decembra 2008 predložiti ministrstvu:
- 
predlog območja vrednotenja in
- 
predlog merilnih mest za ocenjevanje obremenitve;
2.    
najpozneje do 31. julija 2009 predložiti ministrstvu predlog
programa ocenjevanja celotne obremenitve, katerega skladnost z določbami te
uredbe potrdi ministrstvo z upravno odločbo;
3.    
najpozneje do 31. decembra 2009 zagotoviti izvajanje ukrepov za
preprečevanje in zmanjševanje emisije snovi iz 33., 34., 35. in 36. člena te uredbe;
4.    
najpozneje do 31. decembra 2010 prilagoditi obratovanje naprave v zvezi
z mejnimi vrednostmi zahtevam, določenim s to uredbo za nove naprave;
5.    
najpozneje do 31. julija 2011 predložiti ministrstvu:
-  
oceno celotne obremenitve vključno z obrazložitvijo izračuna rezultatov
ocene celotne obremenitve,
-  
oceno dodatne obremenitve vključno z obrazložitvijo izračuna rezultatov
ocene obremenitve;
6.    
najpozneje do 31. decembra 2011 pridobiti za obratovanje naprave
okoljevarstveno dovoljenje, pri čemer se za pridobitev okoljevarstvenega
dovoljenja za obstoječo napravo uporabljajo določbe te uredbe, ki se nanašajo
na podaljšanje okoljevarstvenega dovoljenja.
(3) Ne glede na določbe prejšnjega
odstavka mora upravljavec obstoječe naprave zagotoviti prilagoditev obratovanja
obstoječe naprave v zvezi z mejnimi vrednostmi emisije snovi določbam te uredbe
in za obratovanje celotne obstoječe naprave pridobiti okoljevarstveno
dovoljenje, če nastane zaradi posegov v napravo po uveljavitvi te uredbe na
napravi večja sprememba.
(4) Upravljavec obstoječe naprave iz
35. člena te uredbe mora najpozneje do 31. decembra 2007 vzpostaviti
evidenco vseh črpalk, sistemov za komprimiranje, tesnil, prirobničnih spojev in
zapornih elementov ter v tej evidenci beležiti redna vzdrževalna dela do
zamenjave teh sklopov obstoječe naprave z najboljšimi referenčnimi razpoložljivimi
tehnikami.
(5) Ne glede na določbe drugega in
tretjega odstavka tega člena pri obstoječih napravah ni treba zagotoviti
izpolnjevanja določb te uredbe o višini odvodnika, če so izpolnjene zahteve te
uredbe glede kakovosti zunanjega zraka.
(6) Do prilagoditve obstoječih naprav
v skladu s 4. točko drugega odstavka tega člena se za mejne vrednosti emisije
snovi za obstoječe naprave uporabljajo določbe 3., 4., 5., 6., 7., 17., 18.,
19., 20., 21. in 22. člena in priloge Uredbe o emisiji snovi v zrak iz nepremičnih
virov onesnaževanja (Uradni list RS, št. 73/94, 68/96, 109/01 in 41/04 –
ZVO-1).
50. člen
(prilagoditev v
zvezi z izvajanjem drugih  upravnih postopkov)
(1) V postopku za izdajo
okoljevarstvenega dovoljenja, ki ga morajo upravljavci obstoječih naprav
pridobiti v skladu s predpisom, ki ureja obratovanje naprav, ki se uvrščajo med
naprave, ki lahko povzročajo onesnaževanje okolja večjega obsega, se morajo v
zvezi z emisijo snovi upoštevati zahteve in pogoji te uredbe, pri čemer se do
roka iz 5. točke drugega odstavka prejšnjega člena v postopku izdaje tega
okoljevarstvenega dovoljenja zahteve te uredbe v zvezi s kakovostjo zunanjega
zraka zaradi emisije snovi iz naprave ne upoštevajo.
(2) V postopkih izdaje
okoljevarstvenih dovoljenj za nove naprave in v postopkih izdaje
okoljevarstvenih dovoljenj pri večjih spremembah obstoječih naprav, začetih do
31. decembra 2007, se zahteve te uredbe v zvezi s kakovostjo zunanjega
zraka zaradi emisije snovi iz naprave ne upoštevajo.
51. člen
(prenehanje
veljavnosti)
Z dnem uveljavitve te uredbe prenehata
veljati Uredba o emisiji snovi v zrak iz nepremičnih virov onesnaževanja (Uradni
list RS, št. 73/94, 68/96, 109/01 in 41/04 – ZVO-1) in Uredba o emisiji snovi v
zrak iz lakirnic (Uradni list RS, št. 73/94 in 41/04 – ZVO-1).
52. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
emisiji snovi v zrak iz nepremičnih virov onesnaževanja (Uradni list RS, št. 70/08) spreminja 49. člen uredbe tako, da
se glasi:
»49. člen
(prilagoditev
obstoječih naprav)
(1) Upravljavec obstoječe naprave, za
katero pogoje v zvezi z emisijo snovi določa predpis, ki ureja mejne vrednosti
emisije hlapnih organskih spojin v zrak iz naprav, v katerih se uporabljajo
organska topila, ali predpis, ki ureja mejne vrednosti emisije halogeniranih
hlapnih organskih spojin v zrak iz naprav, v katerih se uporabljajo organska
topila, mora najpozneje do 31. oktobra 2007 pridobiti za obratovanje
naprave okoljevarstveno dovoljenje, pri čemer se za pridobitev okoljevarstvenega
dovoljenja za obstoječo napravo upoštevajo zahteve iz teh dveh predpisov.
(2) Upravljavec obstoječe naprave mora
za napravo, za katero je treba v skladu s to uredbo pridobiti okoljevarstveno
dovoljenje:
1.    
najpozneje do 31. decembra 2008 predložiti ministrstvu:
- 
predlog območja vrednotenja in
- 
predlog merilnih mest za ocenjevanje obremenitve;
2.    
najpozneje do 31. julija 2009 predložiti ministrstvu predlog
programa ocenjevanja celotne obremenitve, katerega skladnost z določbami te
uredbe potrdi ministrstvo z upravno odločbo;
3.    
najpozneje do 31. decembra 2009 zagotoviti izvajanje ukrepov za
preprečevanje in zmanjševanje emisije snovi iz 34., 35. in 36. člena te uredbe;
4.    
najpozneje do 31. decembra 2010 prilagoditi obratovanje naprave v
zvezi z mejnimi vrednostmi zahtevam, določenim s to uredbo za nove naprave;
5.    
najpozneje do 31. julija 2011 predložiti ministrstvu:
-  
oceno celotne obremenitve vključno z obrazložitvijo izračuna rezultatov
ocene celotne obremenitve,
-  
oceno dodatne obremenitve vključno z obrazložitvijo izračuna rezultatov
ocene obremenitve;
6.    
najpozneje do 31. decembra 2011 pridobiti za obratovanje naprave
okoljevarstveno dovoljenje, pri čemer se za pridobitev okoljevarstvenega
dovoljenja za obstoječo napravo uporabljajo določbe te uredbe, ki se nanašajo
na podaljšanje okoljevarstvenega dovoljenja.
(3) Ne glede na določbe prejšnjega
odstavka mora upravljavec obstoječe naprave zagotoviti prilagoditev obratovanja
obstoječe naprave v zvezi z mejnimi vrednostmi emisije snovi določbam te uredbe
in za obratovanje celotne obstoječe naprave pridobiti okoljevarstveno
dovoljenje, če nastane zaradi posegov v napravo po uveljavitvi te uredbe na
napravi večja sprememba.
(4) Upravljavec obstoječe naprave iz
35. člena te uredbe mora najpozneje do 31. decembra 2007 vzpostaviti
evidenco vseh črpalk, sistemov za komprimiranje, tesnil, prirobničnih spojev in
zapornih elementov ter v tej evidenci beležiti redna vzdrževalna dela do
zamenjave teh sklopov obstoječe naprave z najboljšimi referenčnimi
razpoložljivimi tehnikami.
(5) Ne glede na določbe drugega in
tretjega odstavka tega člena pri obstoječih napravah ni treba zagotoviti
izpolnjevanja določb te uredbe o višini odvodnika, če so izpolnjene zahteve te
uredbe glede kakovosti zunanjega zraka.
(6) Do prilagoditve obstoječih naprav
v skladu s 4. točko drugega odstavka tega člena se za mejne vrednosti emisije
snovi za obstoječe naprave uporabljajo določbe 3., 4., 5., 6., 7., 17., 18.,
19., 20., 21. in 22. člena in priloge Uredbe o emisiji snovi v zrak iz
nepremičnih virov onesnaževanja (Uradni list RS, št. 73/94, 68/96, 109/01 in
41/04 – ZVO-1).
(7) Upravljavec istovrstnih obstoječih
naprav mora zagotoviti, da se pri vrednotenju emisije snovi šteje več
istovrstnih naprav za eno napravo, razen za naprave iz skupine z zaporedno
številko 2 iz priloge 4 te uredbe, za katere se lahko emisija celotnega prahu
vrednoti do 31. decembra 2009 za vsako obstoječo napravo posebej.
(8) Upravljavec obstoječe naprave, za
katero v skladu s to uredbo ni treba pridobiti okoljevarstvenega dovoljenja,
mora najpozneje do 31. decembra 2009 prilagoditi obratovanje naprave v zvezi z
mejnimi vrednostmi zahtevam te uredbe in zagotoviti izvajanje ukrepov za
preprečevanje in zmanjšanje emisije snovi iz 34., 35. in 36. člena te uredbe.«;
ter vsebuje naslednjo končno določbo:
»14. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembi Uredbe o emisiji snovi v
zrak iz nepremičnih virov onesnaževanja (Uradni list RS, št. 61/09) vsebuje naslednjo končno določbo:
»2. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
emisiji snovi v zrak iz nepremičnih virov onesnaževanja (Uradni list RS, št. 50/13) vsebuje naslednje prehodne in
končno določbo:
»PREHODNE IN KONČNA DOLOČBA
15. člen
(1) Upravljavci naprav iz spremenjene
priloge 4 uredbe, ki so obratovale na dan uveljavitve te uredbe, morajo za
obratovanje naprav pridobiti okoljevarstvena dovoljenja do 1. januarja 2018.
(2) Že začeti postopki izdaje
okoljevarstvenih dovoljenj za naprave iz spremenjene priloge 4 uredbe, ki ne
potrebujejo okoljevarstvenega dovoljenja, se ustavijo.
(3) Upravljavci naprav, ki so pridobile
okoljevarstveno dovoljenje do uveljavitve te uredbe, morajo obratovanje svojih
naprav prilagoditi zahtevam iz spremenjene priloge 10 uredbe do 1. januarja
2018.
(4) Upravljavci obstoječih naprav, ki bodo
zaradi spremembe na napravi postale naprave, za katere je potrebno zagotoviti
ocenjevanje kakovosti zunanjega zraka, morajo predložiti oceno in analizo
dodatne in celotne obremenitve kot del dokumentacije vloge za spremembo
okoljevarstvenega dovoljenja.
16. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
emisiji snovi v zrak iz nepremičnih virov onesnaževanja (Uradni list RS, št. 48/22)
vsebuje naslednji prehodni in končni določbi:
»PREHODNI IN KONČNI DOLOČBI
32. člen
(začeti postopki)
Postopki za pridobitev okoljevarstvenega
dovoljenja, ki so se začeli pred uveljavitvijo te uredbe, se končajo v skladu z
dosedanjimi predpisi.
33. člen
(uporaba določb uredbe za posamezne vrste naprav)
(1) Upravljavci naprav, ki se uvrščajo v
eno od skupin naprav, ki so v preglednici iz nove priloge 4 uredbe označene s
številkami 7.1 do 7.29, 8.5 do 8.7 in 8.13, morajo te naprave prilagoditi
spremenjenim določbam uredbe, ki se nanašajo na koncentracijo vonja ali na
kakovost zunanjega zraka, v 24 mesecih od uveljavitve te uredbe.
(2) Ne glede na rok iz prejšnjega odstavka
se morajo naprave iz prejšnjega odstavka prilagoditi v 36 mesecih od
uveljavitve te uredbe, če potrebujejo gradbeno dovoljenje v skladu s predpisi,
ki urejajo graditev.
(3) Upravljavci naprav, ki se uvrščajo v
eno od skupin naprav, ki so v preglednici iz nove priloge 4 uredbe označene s
številkama 2.1 in 2.2, morajo te naprave prilagoditi 6. do 18. členu uredbe v
24 mesecih od uveljavitve te uredbe.
(4) Ne glede na rok iz prejšnjega odstavka
se morajo naprave iz prejšnjega odstavka prilagoditi 6. do 18. členu uredbe v
36 mesecih od uveljavitve te uredbe, če potrebujejo gradbeno dovoljenje v
skladu s predpisi, ki urejajo graditev.
(5) Upravljavci naprav, ki se uvrščajo v
skupino naprav, ki so v preglednici iz nove priloge 4 uredbe označene s
številko 2.1, morajo vložiti vlogo za pridobitev okoljevarstvenega dovoljenja v
24 mesecih od uveljavitve te uredbe, če takšna obveznost izhaja iz spremenjenega
prvega odstavka 6. člena uredbe.
(6) Upravljavec naprave iz spremenjenega
prvega odstavka 34. člena uredbe, ki za obratovanje naprave ne potrebuje
okoljevarstvenega dovoljenja, mora v 24 mesecih od uveljavitve te uredbe
izdelati program ukrepov preprečevanja in zmanjševanja emisije snovi v skladu s
spremenjenim 34. členom uredbe.
34. člen
(začetek uporabe)
Nova priloga 10 uredbe se začne uporabljati
24 mesecev po uveljavitvi te uredbe.
35. člen
(začetek veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.