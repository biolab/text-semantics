I. SPLOŠNE DOLOČBE
1. člen
(vsebina)
(1) Ta pravilnik ureja uporabo in vzdrževanje padal, s
katerimi se skače iz zrakoplova, mesta za izvajanje padalskih skokov, tehnične
zahteve za izvajanje padalskih skokov, izvajanje padalskih skokov v
kontroliranem zračnem prostoru, usposabljanje za dovoljenja in pooblastila
padalcev, pridobivanje dovoljenj in pooblastil padalcev ter pridobivanje
dovoljenja in pogojev za izvajanje tandemskih skokov za plačilo.
(2) Določbe tega pravilnika se ne uporabljajo za
reševalna padala, razen določb 2. poglavja tega pravilnika.
2. člen
(pomen izrazov in kratic)
(1) Pojmi, uporabljeni v tem pravilniku, imajo naslednji
pomen:
1.     
Agencija je Javna agencija za civilno letalstvo Republike Slovenije.
2.     
Aktiviranje padala je postopek, s katerim se začne proces odpiranja
padala (npr. izvlečenje ročice za aktiviranje ali pilot padalčka).
3.     
Dnevni skok je skok s padalom, izveden v obdobju do pol ure pred sončnim
vzhodom in do pol ure po sončnem zahodu.
4.     
Glavno padalo je osnovno padalo, ki se uporablja za skoke.
5.     
Izvenletališki skok je skok s padalom, kjer se namenoma in organizirano
skače oziroma pristaja na površino izven letališča ali vzletišča.
6.     
Kandidat je oseba, ki se usposablja za pridobitev dovoljenja padalca ali
ustreznega pooblastila.
7.     
Knjižica skokov je osebna evidenca skokov padalca.
8.     
Načrt izvajanja padalskih skokov je dokument, ki ga pripravi vodja
skokov ali druga odgovorna oseba za izvajanje padalskih skokov in katerega
vsebina je opredeljena s tem pravilnikom.
9.     
Nočni skok je skok s padalom, ki je izveden v obdobju pol ure po sončnem
zahodu in do pol ure pred sončnim vzhodom.
10.  
Organizirano skakanje je skakanje s padalom, katerega namen je športno
tekmovanje ali prireditev, rekreativno skakanje ali praktično usposabljanje
padalcev.
11.  
Padalec je oseba, ki skače s padalom iz zrakoplova in ima veljavno padalsko
dovoljenje.
12.  
Padalo je naprava brez motornega pogona, ki se uporablja za zmanjšanje
hitrosti prostega pada do hitrosti varnega pristanka.
13.  
Padalski avtomat je tehnična naprava, ki se uporablja za aktiviranje
rezervnega padala brez posredovanja osebe oziroma uporabnika padala (npr. AAD).
14.  
Padalski start je prostor, predviden za zlaganje padal ter pregled
padalca in opreme pred vstopom v zrakoplov.
15.  
Pooblastilo je dokazilo o dodatni usposobljenosti padalca, ki se vpisuje
v padalsko dovoljenje.
16.  
Potnik je fizična oseba, ki ima vozovnico za tandemski skok.
17.  
Praktični del izpita je skok s padalom zaradi preverjanja usposobljenosti
padalca za pridobitev dovoljenja padalca ali pooblastila.
18.  
Proizvajalec padal je pravna ali fizična oseba, ki konstruira, izdeluje
in vzdržuje padala, rezervna padala ali preostale dele padalskega kompleta.
19.  
Reševalno padalo je padalo, katerega namen je reševanje posadke
zrakoplova v sili.
20.  
Rezervno padalo je padalo, ki se uporablja v primeru odpovedi glavnega
padala ali v drugih izrednih postopkih, ki zahtevajo aktiviranje rezervnega
padala.
21.  
Seznam izpraševalcev je seznam strokovnjakov s področja padalstva, ki
jih potrdi agencija na predlog Letalske zveze Slovenije.
22.  
Skok na prosto aktiviranje padala je skok, pri katerem odpiranje padala
opravi padalec.
23.  
Skok s tandemskim padalom je skok, kjer dve osebi uporabljata eno
padalo, ki je posebej namenjeno izvajanju tandemskih skokov, pri čemer mora
biti vsaj ena oseba padalec z veljavnim pooblastilom tandem pilota.
24.  
Skok z avtomatskim aktiviranjem padala je skok, pri katerem se odpiranje
padala opravi z uporabo traku, ki je pripet v zrakoplovu in povezan s padalom.
25.  
Tandem padalo je padalo s sistemom vezi za potnika in je namenjeno skoku
dveh oseb hkrati.
26.  
Tandem pilot je padalec, ki je imetnik dovoljenja padalca kategorije D
in pooblastila tandem pilota.
27.  
Tehnični pregled je pregled padala, s katerim se preveri uporabnost
padala za varno skakanje.
28.  
Tuji vzdrževalec je imetnik tujega pooblastila, ki ni izdano v skladu s
tem pravilnikom.
29.  
Učitelj izpraševalec (instructor examiner) je oseba, ki ima veljavno
pooblastilo učitelja padalstva in jo potrdi agencija.
30.  
Učitelj padalstva AFF je padalec z veljavnim dovoljenjem padalca,
pooblastilom učitelj padalstva ter pooblastilom učitelja padalstva AFF.
31.  
Učitelj padalstva je padalec z veljavnim padalskim dovoljenjem kategorije
D in opravljenim izpitom za pooblastilo »učitelj padalstva« za posamezen način
usposabljanja (učitelj padalstva TSO, IAD ali AFF).
32.  
Vodja skokov je oseba, ki je odgovorna za varno pripravo, organizacijo,
izvajanje in nadziranje organiziranega izvajanja padalskih skokov.
33.  
Vodna površina je stoječa ali tekoča voda.
34.  
Vzdrževalec padal 1 (rigger) je oseba, ki je usposobljena za zlaganje
rezervnih, glavnih in reševalnih padal, tehnični pregled padal in nahrbtnikov s
sistemom vezi.
35.  
Vzdrževalec padal 2 (master rigger) je oseba, ki je usposobljena za
zlaganje rezervnih, glavnih in reševalnih padal, tehnični pregled padal in
nahrbtnikov s sistemom vezi ter vzdrževanje in popravila padal in nahrbtnikov s
sistemom vezi.
36.  
Zadržek je čas prostega pada, ki traja od odskoka iz zrakoplova do
odpiranja glavnega padala.
37.  
Zlagalec padal (packer) je oseba, ki ima veljavno pooblastilo za
zlaganje glavnih padal.
(2) Kratice, ki so uporabljene v tem pravilniku, imajo
naslednji pomen:
1.     
AAD (Automatic Activation Device) je elektronska ali mehanska naprava za
samodejno odpiranje rezervnega padala po prednastavljenih višinskih ali
časovnih parametrih.
2.     
AC (Accuracy) je skok s padalom na cilj.
3.     
AFF (Accelerated Free Fall) je način usposabljanja, ko kandidat izvaja
skoke na prosto aktiviranje s pomočjo dveh učiteljev padalstva oziroma enega
učitelja padalstva s pooblastilom učitelja padalstva AFF.
4.     
FF (Free Fly) je svobodni let oziroma padalska disciplina, ki poteka v
prostem padu, kjer padalci izvajajo različne like v treh dimenzijah v različnih
položajih telesa.
5.     
FS (Formation Skydiving) so skupinski likovni skoki, ki potekajo v
prostem padu, kjer skupina padalcev s svojimi telesi sestavlja predpisane like.
6.     
IAD (Instructor Assisted Deployment) je naslednik usposabljanja TSO (na
trak za samodejno odpiranje). Osnovni koncept odpiranja padala je enak TSO, pri
čemer glavnega padala ne odpira trak za samodejno odpiranje (TSO), temveč ga
pri IAD nadomešča učitelj padalstva, ki pri odskoku drži padalček in ga spusti,
ko kandidat odskoči iz zrakoplova.
7.     
Figura IS (Individual Style) je posamična padalska disciplina v prostem
padu, kjer padalec v čim krajšem času izvede določene elemente (obrat 360° v
levo, obrat 360° v desno, salto nazaj).
8.     
NOTAM (Notice to Airman) je obvestilo pilotom.
9.     
RSL (Reserve Static Line) je naprava, ki samodejno odpre rezervno
padalo, ko je glavno padalo odstranjeno ali odrezano.
10.  
SS (Skysurfing) je skok s padalom, kjer v prostem padu padalec izvaja
določene like z uporabo posebne deske, ki je pritrjena na nogah in posebej
prilagojena za skoke s padalom.
11.  
TP je tehnični pregled padala.
12.  
TSO je trak za samodejno odpiranje.
13.  
WS (Wing Suit) je padalska disciplina, pri kateri padalec uporablja
posebno obleko, ki spremeni aerodinamične lastnosti telesa in padalcu omogoča
zmanjšanje vertikalne hitrosti ter povečanje horizontalne hitrosti v prostem
padu.
II. UPORABA IN VZDRŽEVANJE PADAL
3. člen
(uporaba in vzdrževanje padala)
Uporabo in vzdrževanje padala, padalskega avtomata in
preostale padalske opreme določi proizvajalec padala ali opreme.
4. člen
(časovna omejitev uporabe padala)
Če proizvajalec padala ne določi drugače, se glavno padalo in
nahrbtnik s sistemom vezi uporabljata brez časovne omejitve, rezervno padalo in
šolsko padalo pa se uporabljata 20 let od datuma proizvodnje.
5. člen
(označevanje padala)
(1) Označba padala, ki jo dodeli proizvajalec padal,
mora vsebovati naslednje podatke:
-       
tip padala;
-       
velikost padala;
-       
naziv proizvajalca;
-       
serijsko številko;
-       
datum proizvodnje.
(2) Padalo, za katero ni mogoče ugotoviti podatkov iz
prejšnjega odstavka, se ne sme uporabljati.
6. člen
(dokumenti padala in nahrbtnika s sistemom vezi)
(1) Padalo ima knjižico, ki vsebuje naslednje podatke:
-       
vrsto padala (glavno, rezervno, reševalno);
-       
tip padala in velikost;
-       
naziv proizvajalca;
-       
serijsko številko;
-       
datum izdelave;
-       
lastnika;
-       
datum prvega pregleda;
-       
datume in izvedene tehnične preglede padala in
-       
zaznamek o izvedenih večjih popravilih.
(2) Knjižico padala izda in potrdi vzdrževalec padal po
opravljenem tehničnem pregledu padala iz 8. člena tega pravilnika. Vzdrževalec
padal dostavi izvirnik poročila o tehničnem pregledu na agencijo najpozneje v 8
dneh od opravljenega tehničnega pregleda. Kopijo poročila o opravljenem
tehničnem pregledu vzdrževalec padal hrani 5 let in vodi evidenco o opravljenih
tehničnih pregledih padal.
(3) Oblika knjižice padala in knjižice padalskega
kompleta je določena v Prilogi 3, ki je sestavni del tega pravilnika.
(4) Nahrbtnik s sistemom vezi vsebuje knjižico
padalskega kompleta, ki ga izda proizvajalec ali vzdrževalec padal, in vsebuje
naslednje podatke:
-       
lastnika;
-       
naslov lastnika;
-       
tip;
-       
proizvajalca;
-       
serijsko številko;
-       
datum izdelave;
-       
datum prvega pregleda;
-       
datum rednega pregleda;
-       
tip, serijsko številko in letnik glavnega padala, rezervnega padala in
AAD;
-       
vzdrževanje in prelaganje rezervnega padala.
(5) Če se knjižica padalskega kompleta iz prejšnjega
odstavka izgubi ali uniči, lahko nadomestno knjižico izda vzdrževalec padal.
(6) Vzdrževalec padal, ki je zložil rezervno ali
reševalno padalo, v knjižico padalskega kompleta vpiše datum zlaganja, podpis
in številko vzdrževalca padal. Padalo mora biti plombirano, na plombi pa mora
biti viden odtis številke vzdrževalca padal.
7. člen
(zlaganje padala)
(1) Zlaganje glavnega padala opravlja:
-       
padalec z dovoljenjem padalca kategorije A, B, C ali D,
-       
oseba s pooblastilom zlagalec padal ali
-       
oseba s pooblastilom vzdrževalec padal.
(2) Zlaganje glavnega
padala, ki ga uporabljajo kandidati opravlja:
-       
kandidat pod nadzorom učitelja padalstva ali padalca z dovoljenjem
padalca kategorije B, C ali D,
-       
oseba s pooblastilom zlagalec padal ali
-       
vzdrževalec padal.
(3) Zlaganje rezervnega padala opravlja oseba s
pooblastilom vzdrževalec padal (vzdrževalec padal 1 ali 2).
(4) Zlaganje reševalnega padala opravlja oseba s
pooblastilom vzdrževalec padal (vzdrževalec padal 1 ali 2).
(5) Zlaganje tandem padala opravlja oseba s pooblastilom
tandem pilot, zlagalec padal ali vzdrževalec padal.
(6) Če proizvajalec padala ne določi drugače, se padalo
preloži najmanj enkrat v 12 mesecih.
8. člen
(tehnični pregledi padal)
(1) Tehnični pregledi padal se delijo na:
-       
tehnični pregled pred prvo uporabo v Sloveniji (v nadaljnjem besedilu:
TP 1);
-       
redni tehnični pregled, ki se opravi vsakih 12 mesecev (v nadaljnjem
besedilu: TP 2);
-       
izredni tehnični pregled, ki se opravi na zahtevo lastnika padala,
vzdrževalca padala 1, agencije ali odgovorne osebe v organizaciji, ki
organizira skakanje (v nadaljnjem besedilu: TP 3).
(2) TP 1 in TP 2 lahko opravi proizvajalec padal ali
vzdrževalec padal 1, TP 3 pa vzdrževalec padal 2 in proizvajalec padal.
(3) Ne glede na prejšnji odstavek lahko TP 2 opravi tudi
tuji vzdrževalec, če dokaže, da je usposobljen pri proizvajalcu ali vzdrževalcu
padal.
(4) Evidenco tehničnih pregledov padal vodi agencija oziroma
oseba, ki jo za te naloge pooblasti agencija.
9. člen
(obseg tehničnega pregleda)
(1) Tehnični pregled padala zajema pregled sestavnih
delov kompleta padala.
(2) Sestavni deli kompleta padala iz prejšnjega odstavka
so:
-       
glavno padalo z vrvicami;
-       
pilot padalček, vezni trak med padalom in pilot padalčkom ter notranja
vreča;
-       
rezervno padalo kupole z vrvicami;
-       
sistem vezi in nahrbtnika;
-       
sistem za aktiviranje glavnega padala;
-       
sistem za aktiviranje rezervnega padala;
-       
sistem za odmetavanje glavnega padala in
-       
sistem vezi za tandem potnika (za tandem padala).
10. člen
(vzdrževanje padal)
(1) Padalo in opremo mora lastnik ali uporabnik padala vzdrževati
v skladu z navodili za vzdrževanje proizvajalca padala.
(2) Popravila ali manjše spremembe na padalu lahko
opravi proizvajalec padala ali vzdrževalec padal 2.
(3) Vsa dela vzdrževalca padal 2 lahko opravlja
proizvajalec padal.
11. člen
(posebne zahteve za padalo za usposabljanje)
(1) Padalo oziroma nahrbtnik s sistemom vezi, ki se
uporablja za usposabljanje kandidatov po načinu TSO, mora imeti možnost
avtomatskega aktiviranja glavnega padala in možnost aktiviranja na prosto.
(2) Padalo mora imeti avtomat za odpiranje rezervnega
padala.
(3) Pri skokih, kjer se pri šolanju po načinu AFF
uporablja mehki pilot padalček, mora biti nahrbtnik s sistemom vezi opremljen z
žepkom, ki je snemljiv z izvlečenjem blazinice na nasprotni strani, kot je
pilot padalček za odpiranje glavnega padala (rip-away). Če se uporablja padalo
z vzmetnim padalčkom, mora imeti dodatno ročko za odpiranje glavnega padala na
nasprotni strani (varnostna ročka, da ga lahko odpre tudi učitelj padalstva na
levi strani).
III. MESTA ZA IZVAJANJE PADALSKIH SKOKOV
12. člen
(mesta za izvajanje padalskih skokov)
(1) Padalski skoki se izvajajo v skladu z letalskimi
predpisi, ki veljajo in se uporabljajo v Republiki Sloveniji.
(2) Padalski skoki se praviloma izvajajo na letališčih
in vzletiščih, razen če so izpolnjeni pogoji iz 13. člena tega pravilnika.
13. člen
(pogoji za izvajanje izvenletaliških skokov)
(1) Vodja skokov za pristanke izven letališč ali
vzletišč pred skokom pregleda teren in oceni, ali je skok na določen teren
varen, in šele nato padalcem z ustrezno kategorijo dovoljenja padalca dovoli
skok.
(2) Pri določitvi primernosti izvenletališkega
doskočišča se upoštevajo naslednje zahteve:
-       
doskočišče mora biti brez naravnih in umetnih ovir, ki bi lahko vplivale
na varnost izvedbe izvenletališkega skoka;
-       
če se padalski skoki izvajajo kot izvenletališki skoki v kontroliranem
zračnem prostoru, mora vodja skokov najaviti pristojni službi zračnega prometa
točko in višino ter predvideni čas odskoka v skladu s V. poglavjem tega
pravilnika;
-       
vodja skokov ali druga pooblaščena oseba je zadolžena za ureditev objave
obvestila o izvedbi teh skokov tako, kot je običajno v zračnem prometu;
-       
meteorološke razmere morajo izpolnjevati pogoje vizualnih meteoroloških
pogojev (VMC).
(3) Vodje skokov pri izvenletaliških skokih morajo:
-       
ugotoviti, ali je predvideni pristajalni prostor ustrezen za izvedbo
skoka;
-       
preveriti ustreznost privilegijev padalcev iz 44. člena tega pravilnika;
-       
preveriti zahtevnost doskočišča;
-       
na doskočišču opraviti načrt doskoka;
-       
seznaniti vodjo zrakoplova z nalogo padalcev;
-       
zavarovati doskočišče, da niso ogroženi padalci ali gledalci in druge
osebe;
-       
postaviti zemeljske oznake in kazalnik smeri ter hitrosti vetra;
-       
spremljati meteorološke razmere in trenutno stanje na doskočišču ter
-       
organizirati reševanje in javljanje pristojnim organom v primeru
nesreče.
(4) Če je v neposredni bližini ali manj kot 50 metrov od
prostora, predvidenega za pristanek, vodna površina globine več kot 1,5 metra,
se zagotovi ekipo za reševanje z najmanj enim čolnom in dvema usposobljenima
osebama za reševanje v vodi.
IV. IZVAJANJE PADALSKIH SKOKOV
14. člen
(izvajalci padalskih skokov)
Padalske skoke lahko izvajajo imetniki dovoljenja padalca in
kandidati za pridobitev dovoljenja ali pooblastila.
15. člen
(oprema padalca)
(1) Padalci so opremljeni s padalom, ki je tehnično
pregledano in ima dokumente iz 6. člena tega pravilnika.
(2) Kandidati za pridobitev dovoljenja padalca morajo
poleg opreme in dokumentov iz prejšnjega odstavka imeti tudi:
-       
zaščitno čelado;
-       
višinomer in
-       
padalski avtomat na rezervnem padalu.
16. člen
(minimalne višine aktiviranja glavnega padala)
Glavno padalo se aktivira na naslednjih minimalnih višinah:
-       
3000 čevljev nad terenom pri usposabljanju kandidatov;
-       
2500 čevljev nad terenom pri skoku padalca in
-       
4500 čevljev nad terenom pri skoku s tandem padalom.
17. člen
(največja dovoljenja višina izvajanja padalskih skokov)
(1) Največja dovoljena višina padalskega skoka je 16.500
čevljev nad srednjo morsko ravnjo.
(2) Z višine nad 16.500 čevljev nad srednjo morsko
gladino lahko padalske skoke izvajajo padalci s padalskim dovoljenjem
kategorije B, C in D, če imajo delujoč padalski avtomat.
(3) Pri padalskih skokih z višine nad 23.000 čevljev nad
srednjo morsko gladino mora imeti posamezen padalec osebni sistem za dodatno
oskrbo s kisikom, ki ga uporablja med izvedbo padalskega skoka.
(4) Zrakoplov, ki je namenjen prevozu padalcev do
določene višine, je opremljen z napravo za shranjevanje in razdeljevanje kisika
v skladu z letalskimi predpisi, ki veljajo oziroma se uporabljajo v Republiki
Sloveniji.
18. člen
(skoki na vodo)
(1) Pri skokih na vodo mora biti zagotovljena služba za
reševanje iz vode (najmanj dve usposobljeni osebi na čolnu).
(2) Padalske skoke na vodo lahko po predhodni oceni
vodje skokov izvajajo samo padalci, ki znajo plavati.
(3) Če je temperatura vode nižja od 18 °C, morajo biti
padalci opremljeni s termoizolacijsko obleko.
19. člen
(nočni skoki)
(1) Padalci so pri nočnih skokih opremljeni z najmanj
eno svetilko in osvetljenim ali zvočnim višinomerom.
(2) Pri nočnih skokih mora biti zagotovljen vidni stik
med točko odskoka in pristanka na letališču ali vzletišču.
(3) Prostor za pristanek pri nočnih skokih mora biti
osvetljen z najmanj dvema močnima svetilkama in najmanj enim osvetljenim
kazalnikom smeri vetra, tako da pristajalni prostor izstopa iz okolice.
20. člen
(skoki s tandem padalom)
(1) Pri tandemskem skoku tandem pilot in tandem potnik
uporabljata eno glavno in rezervno padalo, kjer je nahrbtnik s sistemom vezi
posebej prirejen za to vrsto skokov. Tandem potnik ima na sebi poseben sistem
pasov, s katerimi je med skokom pripet na nahrbtnik s sistemom vezi, ki ga
uporablja tandem pilot med skokom.
(2) Tandemski skoki se lahko izvajajo na letališčih ali
vzletiščih.
(3) Izvenletališke tandemske skoke lahko izvaja samo
tandem pilot, ki ima več kot 200 tandemskih skokov.
(4) Tandemski skoki na vodo so prepovedani.
(5) Potnik v tandemu mora po višini ustrezati pravilni
namestitvi v sistem vezi za potnika, da se lahko zagotovi varno vpetje potnika
v sistem vezi.
(6) Potnik v tandemu, ki je mlajši od 18 let, mora imeti
podpisano dovoljenje staršev ali skrbnikov.
21. člen
(meteorološke razmere za izvajanje padalskih skokov)
(1) Padalski skoki se lahko izvajajo samo, če je točko
odskoka mogoče vizualno določiti.
(2) Pri dnevnih padalskih skokih hitrost vetra pri tleh
ne sme presegati mejnih vrednosti, ki so dovoljene za posamezno kategorijo
padalskega dovoljenja. Hitrost vetra je treba ugotoviti na najboljši možni
način (meritev vetra ali podatek meteorologa) pred začetkom skakanja in med
dejanskim izvajanjem padalskih skokov.
(3) Če sunki vetra presežejo mejno vrednost dvakrat v
5 minutah, se izvajanje padalskih skokov za posamezno kategorijo dovoljenja
padalca prekine.
(4) Ne glede na prejšnji odstavek se izvajanje padalskih
skokov za ustrezno kategorijo padalskega dovoljenja lahko nadaljuje, ko
izmerjena hitrost vetra ne presega mejne vrednosti v vsaj 15-minutnem časovnem
intervalu.
22. člen
(organizacija padalskih skokov)
(1) Za vsako organizirano skakanje se imenuje vodjo
skokov.
(2) Vodja skokov je polnoletna oseba in ima veljavno
dovoljenje padalca kategorije C ali D.
(3) Vodja skokov iz prejšnjega odstavka lahko določi
namestnika vodje skokov.
(4) Med izvajanjem padalskih skokov mora biti na tleh
ves čas prisoten vodja skokov ali njegov namestnik.
(5) Če v času izvajanja padalskih skokov ni prisoten
vodja skokov ali njegov namestnik, se izvajanje padalskih skokov prekine.
(6) Ne glede na prejšnji odstavek je lahko vodja skokov
udeleženec padalskih skokov v zrakoplovu, če se drugi padalski skoki ne
izvajajo istočasno.
23. člen
(dolžnosti in odgovornosti vodje skokov)
Vodja skokov mora:
1.     
pred začetkom izvajanja padalskih skokov vse udeležence seznaniti s
pravili skakanja;
2.     
organizirati izvajanje padalskih skokov v skladu z določbami tega
pravilnika;
3.     
pred začetkom izvajanja padalskih skokov preveriti meteorološke razmere
na doskočišču;
4.     
preveriti dovoljenje za izvajanje letalskih dejavnosti za izvajanje
padalskih letov;
5.     
seznaniti posadko zrakoplova z nameravanimi skoki in preveriti
usposobljenost posadke ter zrakoplova za izvajanje padalskih skokov;
6.     
seznaniti padalce z razmerami na pristajalnem mestu in določiti smer
pristanka;
7.     
določiti vodjo padalcev na vsakem padalskem letu;
8.     
odločiti o začetku, prekinitvi in zaključku izvajanja padalskih skokov;
9.     
skrbeti za red na padalskem startu;
10.  
prepovedati uporabo neustrezne opreme;
11.  
nadzirati varnost pri izvajanju padalskih skokov in prepovedati skakanje
padalcu ali drugi osebi, za katero ugotovi, da:
- 
duševno in fizično ni sposobna za izvajanje padalskih skokov;
- 
je vidno pod vplivom alkohola, drog ali drugih psihoaktivnih sredstev
ali
- 
krši pravila izvajanja padalskih skokov ali kakor koli ogroža varnost
izvajanja padalskih skokov;
12.  
voditi seznam dnevno izvedenih skokov padalcev in drugih udeležencev
padalskih skokov. Seznam mora vsebovati vsaj:
- 
ime in priimek padalca ali udeleženca padalskih skokov;
- 
številka, kategorija in veljavnost padalskega dovoljenja;
- 
veljavnost tehničnega pregleda padala (rezervnega in glavnega padala) in
- 
podpis padalca ali udeleženca padalskih skokov, s katerim prevzema
odgovornost, da so podatki točni in resnični.
13.  
Če gre za usposabljanje za pridobitev dovoljenja padalca kategorije A,
seznam udeležencev padalskih skokov na startnem seznamu za vsak skok kandidata
podpiše tudi učitelj padalstva ali njegov pooblaščenec.
24. člen
(postopki padalcev v zrakoplovu)
(1) Padalci morajo biti seznanjeni s postopkom v primeru
nevarnosti ali v drugih neobičajnih razmerah.
(2) V primeru nevarnosti se vodja padalcev v zrakoplovu
ravna po navodilih pilota zrakoplova.
25. člen
(vodja padalcev)
(1) Vodja padalcev v zrakoplovu je za nadzor teh v
zrakoplovu odgovoren vodji zrakoplova in skrbi za:
-       
komunikacijo s pilotom zrakoplova;
-       
določitev vrstnega reda skakanja;
-       
nalet, pri čemer določa točko odskoka in po potrebi usmerja zrakoplov,
obenem skrbi za varnost in disciplino v zrakoplovu;
-       
časovni razmik skakanja iz zrakoplova.
(2) Vodja padalcev mora imeti dovoljenje padalca
kategorije B, C, ali D.
(3) V zrakoplovih, ki sprejmejo 15 padalcev ali več,
mora imeti vodja padalcev v zrakoplovu dovoljenje padalca kategorije C ali D.
(4) Če so v letalu kandidati in skačejo na prosto
odpiranje, mora imeti vodja padalcev v zrakoplovu dovoljenje padalca kategorije
C ali D.
(5) Če skačejo kandidati na avtomatsko odpiranje, mora
biti v zrakoplovu učitelj padalstva s pooblastilom učitelja padalstva TSO.
(6) Če skačejo kandidati, ki se usposabljajo po načinu IAD,
mora biti v zrakoplovu učitelj padalstva s pooblastilom učitelja padalstva IAD.
V. IZVAJANJE PADALSKIH SKOKOV V KONTROLIRANEM ZRAČNEM
PROSTORU
26. člen
(zrakoplov in vodenje)
(1) V kontroliranem zračnem prostoru je izvajanje
padalskih skokov iz zrakoplova dovoljeno:
-       
če je zrakoplov namenjen skakanju padalcev in če ima za to predpisano
opremo ter dovoljenje za izvajanje letalskih dejavnosti oziroma padalskih
skokov, ki ga izda agencija;
-       
če je posadka zrakoplova usposobljena za izvedbo takega leta;
-       
če je načrt izvajanja padalskih skokov odobren v skladu s tem
pravilnikom;
-       
če ima let zrakoplova izpolnjen in potrjen načrt leta;
-       
če ima zrakoplov delujoč radarski odzivnik in
-       
če ima let dovoljenje kontrole zračnega prometa.
(2) Posadka zrakoplova poskrbi, da zrakoplov po odskoku padalcev
vedno zadnji zapusti kontrolirani zračni prostor in s tem omogoči pristojni
službi zračnega prometa ustrezno zagotovitev razdvajanja od preostalih
zrakoplovov.
(3) Pristojna služba zračnega prometa lahko kadar koli
zahteva prekinitev izvajanja padalskih skokov, če oceni, da bi lahko prišlo do
ogrožanja varnosti v zračnem prometu ali nezmožnosti zagotavljanja ustreznega
razdvajanja od preostalih zrakoplovov.
27. člen
(načrt izvajanja padalskih skokov)
(1) Izvajanje padalskih skokov v kontroliranem zračnem prostoru
poteka v skladu z načrtom izvajanja padalskih skokov, ki ga izdela vodja skokov
in potrdi pristojna služba zračnega prometa.
(2) Vodja skokov mora načrt izvajanja padalskih skokov
po telefonu sporočiti pristojni službi zračnega prometa vsaj eno uro pred
začetkom. Če gre za več kot tri vzlete in pristanke zrakoplova, iz katerega se
izvajajo padalski skoki, je vodja skokov na zahtevo pristojne službe zračnega
prometa dolžan načrt izvajanja padalskih skokov posredovati tudi v pisni obliki
po elektronski pošti.
(3) Pristojna služba zračnega prometa vodji skokov
potrdi načrt izvajanja padalskih skokov po telefonu, lahko pa ga tudi zavrne,
če oceni, da prometne razmere ne omogočajo izvajanja varnega in tekočega
vodenja zračnega prometa.
28. člen
(vsebina načrta izvajanja padalskih skokov)
Načrt izvajanja padalskih skokov iz prejšnjega člena vsebuje:
-       
navedbo vodje skokov oziroma druge odgovorne osebe za izvajanje
padalskih skokov;
-       
območje predvidenega skakanja in pristajanja padalcev;
-       
predvideno obdobje in dnevni čas izvajanja padalskih skokov;
-       
kontaktne podatke vodje skokov oziroma druge odgovorne osebe za
izvajanje padalskih skokov (telefon, elektronska pošta in naslov) in
-       
druge podatke, ki so pomembni za varnost v zračnem prometu v območju
izvajanja padalskih skokov.
29. člen
(omejitve izvajanja padalskih skokov)
Izvajanje padalskih skokov iz zrakoplova v kontroliranem
zračnem prostoru ne sme potekati, če:
-       
niso izpolnjeni meteorološki pogoji iz 21. in posebni pogoji iz 66.
člena tega pravilnika;
-       
se na letališču izvajajo operacije v razmerah zmanjšane vidljivosti.
VI. ORGANIZACIJA ZA USPOSABLJANJE PADALCEV
30. člen
(program usposabljanja)
Organizacija za usposabljanje padalcev usposablja kandidate
za dovoljenje padalca kategorije A oziroma ustrezno pooblastilo v skladu s
programom usposabljanja, ki je določen v Prilogi 1 in je sestavni del tega
pravilnika.
31. člen
(dokumentacija)
(1) Organizacija za usposabljanje vodi knjigo učencev,
kot jo določi agencija.
(2) Organizacija za usposabljanje preda vse zapise o
opravljenem usposabljanju drugi organizaciji za usposabljanje, če jo kandidat
zamenja.
VII. USPOSABLJANJE, IZPITI, DOVOLJENJA IN POOBLASTILA
32. člen
(usposabljanje in preverjanje kandidatov)
(1) Kandidat mora v organizaciji za usposabljanje, razen pri
pooblastilu zlagalca padal, vzdrževalca padal 1 in vzdrževalca padal 2,
opraviti teoretično in praktično usposabljanje za pridobitev dovoljenja padalca
ali ustreznega pooblastila po programu usposabljanja iz Priloge 1 tega
pravilnika in v skladu s priročnikom za usposabljanje, ki ga potrdi agencija.
(2) Kandidat mora pred
začetkom praktičnega usposabljanja uspešno končati teoretično usposabljanje.
Kandidat, ki ni zaključil praktičnega usposabljanja v 12 mesecih od začetka
teoretičnega usposabljanja v organizaciji za usposabljanje, mora pred
nadaljevanjem usposabljanja ponovno opraviti teoretični test iz predmetov
prisilni postopki in tehnika skoka.
(3) Usposabljanje
kandidatov za pridobitev dovoljenja padalca ali ustreznega pooblastila izvaja
učitelj padalstva z ustreznimi privilegiji, ali učitelj padalstva, ki ima pisno
pooblastilo učitelja padalstva, pri katerem se kandidati usposabljajo, razen v
primeru usposabljanja za pridobitev pooblastila vzdrževalca padal 1 ali
zlagalca padal, za kar usposabljanje izvaja vzdrževalec padal 2.
(4) Po končanem teoretičnem in praktičnem usposabljanju lahko
kandidat pristopi k opravljanju izpita za pridobitev dovoljenja padalca ali
pooblastila.
(5) Izpit za pridobitev dovoljenja padalca ali
pooblastila je sestavljen iz teoretičnega in praktičnega dela.
(6) Praktični del izpita mora kandidat opraviti v
12 mesecih po zaključenem praktičnem usposabljanju.
(7) Če kandidat v roku iz prejšnjega odstavka ne opravi
praktičnega dela izpita, mora ponovno opraviti teoretični del izpita.
(8) Teoretični del izpita se opravlja pisno pred praktičnim
delom izpita. Praktični del izpita se opravlja pod nadzorom učitelja
izpraševalca, ki ni usposabljal kandidata. V primeru pooblastila vzdrževalca
padal 1 in vzdrževalca padal 2 mora kandidat demonstrirati znanje in veščine,
pridobljene med usposabljanjem vzdrževalca padal. V primeru posebnih okoliščin
se lahko posamezni praktični del izpita posname s snemalno napravo. V tem
primeru učitelj izpraševalec kandidata oceni na podlagi posnetega padalskega
skoka kandidata, če so vse naloge, ki so del praktičnega dela, nedvoumno
razvidne. Učitelj izpraševalec posnetek praktičnega dela izpita oziroma
izpitnega skoka elektronsko vodi 3 mesece po izvedenem padalskem skoku.
33. člen
(usposabljanje v tujini)
(1) Če kandidat konča teoretični in praktični del
usposabljanja v tuji organizaciji za usposabljanje, mora njegovo raven
usposobljenosti, pred opravljanjem teoretičnega in praktičnega dela izpita,
preveriti organizacija za usposabljanje. Organizacija za usposabljanje mora
ugotoviti ali program usposabljanja v tujini ustreza zahtevam programu
usposabljanja iz Priloge 1 tega pravilnika. Po ugotovitvi ustreznosti lahko
kandidat pristopi k opravljanju teoretičnega in praktičnega dela izpita za pridobitev
ustrezne kategorije dovoljenja padalca ali pooblastila v Republiki Sloveniji.
(2) Če organizacija za usposabljanje ugotovi, da program
usposabljanja v tuji organizaciji za usposabljanje ne vsebuje vseh elementov iz
Priloge 1 tega pravilnika, kandidat opravlja samo manjkajoči del teoretičnega
in praktičnega usposabljanja v obsegu, ki ga določi organizacija za
usposabljanje.
34. člen
(kandidat za pridobitev dovoljenja padalca)
(1) Kandidat, ki pristopi k praktičnemu usposabljanju za
pridobitev dovoljenja padalca, pred prvim skokom ne sme biti mlajši od 16 let.
Kandidat, ki je mlajši od 18 let, mora imeti pred začetkom praktičnega
usposabljanja pisno dovoljenje staršev ali skrbnikov.
(2) Kandidati in imetniki dovoljenja padalca, ki se
usposabljajo za pridobitev posameznega pooblastila ali kategorije dovoljenja
padalca, lahko izvajajo padalske skoke pod nadzorom učitelja padalstva, ko se
usposabljajo za pridobitev ali obnovo dovoljenja padalca.
(3) Kandidat lahko izvaja padalske skoke, če je uspešno
zaključil teoretični in zemeljski del praktičnega usposabljanja in ima veljavno
zdravniško spričevalo v skladu s tem pravilnikom.
35. člen
(pravila za usposabljanje pri izvajanju padalskih skokov)
Kandidat lahko opravlja:
-       
dnevne skoke na letališču ali vzletišču, ko hitrost vetra na tleh ne
presega 13,6 vozla (7 m/s);
-       
skoke iz letala ali helikopterja;
-       
skoke na cilj (AC) in figure (IS);
-       
skupinske likovne skoke v prostem padu (FS), pri čemer morajo imeti
preostali člani skupine padalsko dovoljenje kategorije B, C ali D;
-       
svobodni let (FF) samostojno ali v skupini največ dveh, pri čemer morajo
imeti preostali člani skupine padalsko dovoljenje kategorije B, C ali D;
-       
skoke s padalom, ko krilna obremenitev ne presega 5 kg/m2
(1 lbs/ft2).
36. člen
(pogoji za pristop k izpitu)
(1) Kandidat za pridobitev dovoljenja padalca, ki je
uspešno opravil program usposabljanja ter prikazal popoln nadzor telesa v
prostem padu pri gibanju okoli treh osi in samostojno zlaganje padala, lahko
pristopi k opravljanju izpita za dovoljenje padalca, če ima:
-       
najmanj 25 skokov s padalom;
-       
najmanj 10 minut prostega pada;
-       
najmanj 10 skokov s pristankom v krog premera 100 metrov.
(2) Po uspešno opravljenem izpitu kandidat pridobi
dovoljenje padalca kategorije A, ki ga izda agencija.
37. člen
(preizkus teoretičnega znanja)
(1) Kandidat pristopi k opravljanju teoretičnega dela
izpita iz vseh predmetov, ki so predpisani s programom usposabljanja iz Priloge
1 tega pravilnika. Teoretični del izpita za pridobitev dovoljenja padalca
posamezne kategorije dovoljenja padalca ali pooblastila se opravlja pri
učitelju izpraševalcu ali vzdrževalcu padal, v primeru pridobitve pooblastila
vzdrževalec padal.
(2) Izpitna vprašanja so sestavljena za vsako kategorijo
ali pooblastilo v skladu s predpisanimi programi iz Priloge 2 tega pravilnika.
(3) Kandidat uspešno opravi teoretični del izpita, če je
pravilno odgovoril na 80 % vprašanj iz posameznega predmeta, razen pri predmetu
prisilni postopki, kjer je za uspešno opravljen izpit treba pravilno odgovoriti
na vsa vprašanja.
(4) Kandidat lahko enkrat ponavlja izpit iz predmeta,
pri katerem ni dosegel zahtevanega uspeha. Če posameznega predmeta ni uspešno
opravil v drugem poskusu, mora ponovno opraviti celoten teoretični del.
(5) V primeru ponavljanja celotnega teoretičnega dela
izpita lahko kandidat ponovno pristopi k temu delu izpita najprej po 30 dneh od
zadnjega opravljanja izpita.
(6) Kandidat mora praktični del izpita opraviti v
obdobju, ki ni daljše od 30 dni od uspešno opravljenega teoretičnega dela
izpita, sicer mora ponoviti teoretični del, razen če iz objektivnih razlogov ni
mogel pristopiti k praktičnemu delu.
38. člen
(praktični del izpita)
(1) Ko kandidat opravi teoretični del izpita, lahko pristopi
k opravljanju praktičnega dela izpita pri učitelju izpraševalcu ali vzdrževalcu
padal 2.
(2) Učitelj izpraševalec ali vzdrževalec padal 2 izpolni
poročilo o izpitu in ga pošlje na agencijo tudi, če kandidat izpita ni opravil.
Če kandidat izpita ne opravi, mora pred ponovnim opravljanjem opraviti najmanj
10 skokov ali 10 zlaganj rezervnih ali reševalnih padal.
(3) Vsebino poročila o izpitu iz prejšnjega odstavka
predpiše agencija in ga objavi na spletni strani agencije.
(4) Okvirni programi izvajanja izpitov za pridobitev
dovoljenja padalca in pooblastila so določeni v Prilogi 2, ki je sestavni del
tega pravilnika.
(5) Kandidat mora uspešno opraviti celoten praktični
del. Če ni bil uspešen pri posamezni nalogi, jo lahko ponovno opravlja. Če je
kandidat v drugem poskusu neuspešen, mora ponovno opraviti praktični del izpita.
39. člen
(omejitve privilegijev učiteljev izpraševalcev in
vzdrževalcev padal)
Učitelj izpraševalec ali vzdrževalec padal ne izvaja izpitov
iz 37. in 38. člena tega pravilnika, če je sodeloval pri usposabljanju
kandidata ali če meni, da bi bil lahko iz kakršnih koli razlogov neobjektiven
pri ocenjevanju.
40. člen
(izdaja, podaljšanje ali obnova dovoljenja ali posameznega
pooblastila)
(1) Vlogo za izdajo
dovoljenja padalca posamezne kategorije ali pooblastila, podaljšanje ali obnovo
veljavnosti se poda na obrazcu, ki ga predpiše agencija, in objavi na spletni
strani agencije.
(2) Učitelj
izpraševalec ali vzdrževalec padal pregleda dokazila o izpolnjenih pogojih za
posamezno kategorijo dovoljenja padalca ali pooblastilo, kot je določeno s tem
pravilnikom, in jih potrdi na obrazcu s svojim podpisom in žigom.
(3) Dokumentacijo, ki
jo s podpisom potrdi učitelj izpraševalec ali vzdrževalec padal, je treba
predložiti agenciji najpozneje v 14 dneh od dneva preverjanja pogojev za
izdajo, podaljšanje ali obnovo dovoljenja oziroma pooblastila.
(4) Dovoljenje padalca
je v slovenskem in angleškem jeziku in vsebuje najmanj naslednje podatke:
država izdaje dovoljenja, številka dovoljenja, priimek in ime, datum in kraj
rojstva, naslov, državljanstvo, podpis imetnika, pristojni organ izdaje, podpis
uradne osebe agencije, pečat ali žig agencije, naziv dovoljenja, datum prve
izdaje dovoljenja in koda države, veljavnost kategorije in pooblastila ter
opombe.
(5) Agencija:
-       
izda dovoljenje padalca posamezne kategorije ali pooblastilo;
-       
izda, podaljša ali obnovi pooblastilo učitelja izpraševalca;
-       
izda, podaljša ali obnovi pooblastilo zlagalca padal, vzdrževalca padal
1 in vzdrževalca padal 2.
(6) Učitelj
izpraševalec je pooblaščen za podaljšanje ali obnovo dovoljenja padalca in
pooblastila ter za izdajo višjih kategorij dovoljenja padalca in sicer:
-       
izdajo dovoljenja višje kategorije dovoljenja padalca B, C ali D;
-       
podaljšanje ali obnovo dovoljenja padalca ali pooblastila.
Veljavnost dovoljenja ali pooblastila ročno vpiše v
dovoljenje padalca.
41. člen
(zdravstvene zahteve)
(1) Imetnik dovoljenja
padalca mora izpolnjevati najmanj zdravstvene pogoje za zdravniško spričevalo
razreda LAPL z opravljenim standardnim 12 odvodnim elektrokardiogramom (EKG) v
mirovanju, v skladu s Prilogo IV Uredbe Komisije (EU) št. 1178/2011 z dne 3. novembra 2011 o tehničnih zahtevah in upravnih
postopkih za letalsko osebje v civilnem letalstvu v skladu z Uredbo (ES) št.
216/2008 Evropskega parlamenta in Sveta (UL L št. 311 z dne 25. 11. 2011, str. 1), zadnjič spremenjeno z
Izvedbeno uredbo Komisije (EU) 2020/359 z dne 4. marca
2020 o spremembi Uredbe (EU) št. 1178/2011
o tehničnih zahtevah in upravnih postopkih za letalsko osebje v civilnem
letalstvu v skladu z Uredbo (ES) št. 216/2008
Evropskega parlamenta in Sveta (UL L št. 67 z dne 5. 3.
2020, str. 82), (v nadaljnjem besedilu: Uredba 2011/1178/EU), in mora imeti
opravljen standardni elektrokardiogram z 12 odvodi v mirovanju (EKG).
(2) Zdravstvene
preglede padalcev izvajajo zdravniki, ki imajo pooblastilo v skladu s
predpisom, ki ureja zdravstvene preglede za licenco LAPL.
(3) Ob pregledu se
prosilec izkaže z osebnim dokumentom s fotografijo in izpolni vprašalnik za
izdajo zdravniškega spričevala za padalce iz Priloge 4, ki je sestavni del tega
pravilnika. Pooblaščeni zdravnik, ki je opravil zdravstveni pregled o
opravljenem pregledu, izpolni poročilo o opravljenem pregledu padalca iz
Priloge 4 tega pravilnika. Po opravljenem zdravstvenem pregledu se na podlagi
poročila o opravljenem pregledu padalca prosilcu izda zdravniško spričevalo
padalca iz Priloge 5, ki je sestavni del tega pravilnika.
(4) Kandidat in imetnik
za pridobitev, podaljšanje ali obnovo dovoljenja ali pooblastila padalca, mora
z zdravniškim spričevalom za padalca dokazati, da izpolnjuje pogoje iz prvega
odstavka tega člena ali biti imetnik veljavnega zdravniškega spričevala razreda
1 ali 2 v skladu s Prilogo IV Uredbe 2011/1178/EU.
(5) Veljavnost
zdravniškega spričevala padalca je 5 let, veljavnost zdravniškega spričevala
padalca za imetnike pooblastila tandem pilota in imetnike pooblastila učitelja
padalstva pa 2 leti. Ob podaljšanju ali obnovi dovoljenja oziroma pooblastila
mora imeti padalec veljavno zdravniško spričevalo.
VIII. PRIVILEGIJI DOVOLJENJA PADALCA
42. člen
(privilegiji dovoljenja padalca kategorije A)
Imetnik dovoljenja padalca kategorije A lahko opravlja:
-       
dnevne skoke, ko hitrost vetra pri tleh ne presega 13,6 vozla (7
m/s);
-       
skoke iz letala in helikopterja;
-       
skoke na cilj in figure (IS);
-       
skupinske likovne skoke (FS), pri čemer morajo imeti preostali člani
skupine veljavno padalsko dovoljenje katere koli kategorije;
-       
skoke svobodni let (FF) v skupini največ 3 padalcev, pri čemer morajo
imeti preostali člani skupine veljavno padalsko dovoljenje katere koli
kategorije;
-       
skoke s padalom, kjer krilna obremenitev ne presega 7 kg/m2
(1,4 lbs/ft2).
43. člen
(pridobitev in privilegiji dovoljenja padalca kategorije B,
C, D)
(1) Po uspešnem usposabljanju za posamezno kategorijo
dovoljenja padalca učitelj izpraševalec izda potrdilo o uspešno opravljenem
usposabljanju in praktičnem delu izpita za pridobitev kategorije B, C ali D ter
vpiše datum opravljenega izpita v ustrezno polje v dovoljenje padalca, kar
potrdi s svojim podpisom in žigom.
(2) Za pridobitev kategorije B mora imeti kandidat
najmanj:
-       
dovoljenje padalca kategorije A;
-       
50 skokov s padalom;
-       
30 minut prostega pada;
-       
10 skokov s pristankom v krog premera 50 metrov;
-       
10 skupinskih likovnih skokov (FS) skokov v skupini 3 ali več
padalcev ali izvesti komplet figur v največ 20 sekundah ali pokazati osnovne
elemente svobodnega leta (FF) v prostem padu;
-       
dokaz o izpolnjenih pogojih za pridobitev kategorije B, ki sta ga
podpisala najmanj dva učitelja izpraševalca.
(3) Imetnik dovoljenja padalca kategorije B lahko
opravlja:
-       
dnevne skoke, ko hitrost vetra pri tleh ne presega 19,4 vozla (10
m/s);
-       
nočne skoke na letališčih;
-       
izvenletališke skoke na teren velikosti najmanj 100 x 50
metrov;
-       
skoke iz vseh kategorij zrakoplovov;
-       
skoke na cilj in figure (IS);
-       
skupinske likovne skoke v prostem padu (FS);
-       
skoke svobodni let (FF);
-       
snemanje v prostem padu, če ima vsaj 100 skokov s padalom;
-       
skoke s padalom, kjer krilna obremenitev ne presega 9 kg2 (1,8 lb/ft2).
(4) Za pridobitev kategorije C mora imeti kandidat
najmanj: 
-       
dovoljenje padalca kategorije B; 
-       
200 skokov s padalom; 
-       
60 minut prostega pada; 
-       
25 skokov s padalom s pristankom v prostor premera 20 metrov,
– 20 skupinskih likovnih
skokov (FS) v skupini 4 ali več padalcev, izveden komplet figur v manj kot 16
sekund ali 20 skokov svobodnega leta (FF) v skupini 3 ali več padalcev;
-       
dokaz o izpolnjenih pogojih za pridobitev kategorije C, ki sta ga
podpisala najmanj dva učitelja izpraševalca.
(5) Imetnik dovoljenja padalca kategorije C lahko
opravlja:
-       
dnevne skoke, ko hitrost vetra pri tleh ne presega 23,3 vozla (12
m/s);
-       
nočne skoke na letališču;
-       
skoke na vodo;
-       
skoke iz vseh kategorij zrakoplovov;
-       
vse vrste skokov v prostem padu ali pod padalom;
-       
izvenletališke skoke na prostor za pristanek v velikosti najmanj 50 x 50
metrov;
-       
skoke v prostem padu s posebno obleko za spremembo aerodinamike telesa
(WS) v skladu z navodili proizvajalca.
(6) Za pridobitev kategorije D mora imeti kandidat
najmanj:
-       
dovoljenje padalca kategorije C;
-       
500 skokov s padalom;
-       
180 minut prostega pada;
-       
dokaz o izpolnjenih pogojih za pridobitev kategorije D, ki sta ga
podpisala najmanj dva učitelja izpraševalcev.
(7) Imetnik dovoljenja padalca kategorije D lahko
opravlja:
-       
dnevne skoke, ko hitrost vetra pri tleh ne presega 23,3 vozla (12
m/s);
-       
nočne skoke;
-       
skoke na vodo;
-       
skoke iz vseh kategorij zrakoplovov;
-       
vse vrste skokov v prostem padu ali pod padalom;
-       
dnevne izvenletališke skoke na prostor za pristanek brez omejitve;
-       
(črtana).
44. člen
(podaljšanje in obnova veljavnosti dovoljenja padalca)
(1) Dovoljenje padalca velja 4 leta.
(2) Imetnik dovoljenja padalca lahko tega redno
podaljša, če je v zadnjih 12 mesecih opravil najmanj 10 skokov s padalom. Preverjanje
pogojev za podaljšanje dovoljenja padalca opravi učitelj izpraševalec, ki vpiše
v dovoljenje datum podaljšanja ter ga potrdi s svojim podpisom in žigom v ustreznem
polju.
(3) Padalec, ki mu je veljavnost dovoljenja potekla, mora v
organizaciji za usposabljanje opraviti:
-       
praktično usposabljanje za izpolnitev pogojev za podaljšanje dovoljenja
(10 skokov v zadnjih 12 mesecih);
-       
opraviti kontrolni skok z učiteljem padalstva;
-       
opraviti teoretični izpit iz prisilnih postopkov pod nadzorom učitelja
izpraševalca.
(4) Če padalec v obdobju več kot 12 mesecev ni opravil
nobenega skoka, mora opraviti teoretični del preverjanja iz vseh predmetov
teoretičnega dela izpita in praktični del izpita z najmanj enim skokom pod
nadzorom učitelja izpraševalca.
(5) Učitelj izpraševalec po končanem preverjanju iz
tretjega in četrtega odstavka tega člena v knjižico skokov imetnika dovoljenja
padalca vpiše datum in uspešnost preverjanja ter doda svoj podpis in žig
(kontrolni skok).
45. člen
(pooblastila dovoljenja padalca)
(1) Imetnik dovoljenja padalca lahko pridobi naslednja
pooblastila:
-       
tandem pilot;
-       
učitelj tandem pilota;
-       
učitelj padalstva (učitelj padalstva TSO, IAD in AFF);
-       
učitelj učiteljev padalstva (AFF);
-       
učitelj izpraševalec (instructor examiner);
-       
zlagalec padal (packer);
-       
vzdrževalec padal (vzdrževalec padal 1, 2) (rigger, master rigger).
(2) Pooblastila iz prejšnjega odstavka veljajo dve leti.
(3) Če v času veljavnosti imetnik dovoljenja padalca s
pooblastilom ne izpolni pogojev za določeno pooblastilo, ne sme izvajati
privilegijev ustreznega pooblastila. V tem primeru mora imetnik dovoljenja
padalca, če želi uveljavljati privilegije ustreznega pooblastila, izpolniti
pogoje, potrebne za podaljšanje, ki jih potrdi in podpiše učitelj izpraševalec
s seznama izpraševalcev za ustrezno pooblastilo.
(4) Če je od poteka veljavnosti pooblastila preteklo več
kot 12 mesecev, mora imetnik dovoljenja padalca opraviti teoretični del izpita.
(5) Če je od poteka veljavnosti pooblastila preteklo več
kot 36 mesecev, mora padalec opraviti teoretični in praktični del izpita.
46. člen
(pooblastilo tandem pilot)
(1) Padalec lahko skače kot tandem pilot, če ima
veljavno pooblastilo tandem pilot ali učitelj tandem pilota.
(2) Preden kandidat pristopi k opravljanju izpita za
pridobitev pooblastila tandem pilot, mora imeti najmanj:
-       
18 let;
-       
dovoljenje padalca kategorije D, in sicer vsaj 12 mesecev, in
-       
5 ur prostega pada.
(3) Med usposabljanjem za pridobitev pooblastila tandem pilot
kandidat opravi dodatno teoretično in praktično usposabljanje po programu za
pridobitev pooblastila tandem pilot.
(4) Teoretični in praktični del izpita za pridobitev
pooblastila tandem pilot je določen v Prilogi 2 tega pravilnika.
47. člen
(podaljšanje veljavnosti pooblastila tandem pilot)
Pooblastilo tandem pilot se podaljša, če imetnik pooblastila:
-       
opravi 10 tandemskih skokov v obdobju zadnjih 12 mesecev;
-       
priloži veljavno zdravniško spričevalo v skladu s tem pravilnikom.
48. člen
(pooblastilo učitelja padalstva TSO)
(1) Imetnik dovoljenja padalca lahko usposablja
kandidate po načinu usposabljanja TSO, če ima ustrezno veljavno pooblastilo
učitelj padalstva TSO.
(2) Pred pristopom k opravljanju izpita za pridobitev
pooblastila učitelja padalstva TSO mora kandidat imeti:
-       
(črtana);
-       
najmanj 18 let;
-       
dovoljenje padalca kategorije D najmanj 12 mesecev pred začetkom
usposabljanja za pooblastilo;
-       
najmanj 200 skokov z zadržkom, daljšim od 30 sekund;
-       
najmanj 50 skokov z zadržkom, daljšim od 50 sekund;
-       
najmanj 20 izvenletaliških skokov in
-       
dokaz o izpolnjenih pogojih za pooblastilo učitelj padalstva TSO, ki ga
je podpisal učitelj izpraševalec TSO s seznama učiteljev izpraševalcev.
(3) Med usposabljanjem za pooblastilo učitelj padalstva
TSO mora kandidat opraviti dodatno usposabljanje po programu usposabljanja v
organizaciji za usposabljanje padalcev, ki ima potrjen program za usposabljanje
učiteljev padalstva TSO.
49. člen
(podaljšanje pooblastila učitelj padalstva TSO)
Pooblastilo učitelj TSO se podaljša, če imetnik pooblastila v
zadnjih 12 mesecih nadzoruje usposabljanje najmanj 10 skokov kandidatov.
50. člen
(pooblastilo učitelj padalstva IAD)
(1) Imetnik dovoljenja padalca lahko usposablja
kandidate po načinu usposabljanja IAD, če ima veljavno pooblastilo učitelj
padalstva IAD.
(2) Pred pristopom k opravljanju izpita za pooblastilo
učitelj padalstva IAD mora kandidat imeti:
-       
(črtana);
-       
najmanj 18 let;
-       
dovoljenje padalca kategorije D najmanj 12 mesecev pred začetkom
usposabljanja za pooblastilo;
-       
najmanj 200 skokov z zadržkom, ki je daljši od 30 sekund;
-       
najmanj 50 skokov z zadržkom, ki je daljši od 50 sekund;
-       
najmanj 20 izvenletaliških skokov in
-       
dokaz o izpolnjenih pogojih za pooblastilo učitelj padalstva IAD, ki ga
je podpisal učitelj izpraševalec IAD s seznama strokovnjakov.
(3) V času usposabljanja za pooblastilo učitelj
padalstva IAD mora kandidat opraviti dodatno usposabljanje po programu
usposabljanja v organizaciji za usposabljanje padalcev, ki ima potrjen program
za usposabljanje učiteljev padalstva IAD˝.
51. člen
(podaljšanje pooblastila učitelj IAD)
Pooblastilo učitelja IAD se podaljša, če imetnik pooblastila v
zadnjih 12 mesecih nadzoruje usposabljanje pri najmanj 10 skokih kandidatov pri
načinu šolanja IAD.
52. člen
(pooblastilo učitelj padalstva AFF)
(1) Imetnik dovoljenja padalca lahko usposablja po
načinu AFF, če ima veljavno pooblastilo učitelj padalstva AFF.
(2) Kandidat mora pred opravljanjem izpita za
pooblastilo učitelja padalstva AFF imeti:
-       
(črtana);
-       
najmanj 18 let;
-       
dovoljenje padalca kategorije D najmanj 12 mesecev pred začetkom
usposabljanja za pooblastilo;
-       
najmanj 6 ur prostega pada;
-       
najmanj 50 skupinskih likovnih skokov (FS) v skupini z najmanj 4 padalci
in
-       
dokaz o izpolnjenih pogojih za pooblastilo učitelj padalstva, ki ga je
podpisal učitelj izpraševalec AFF s seznama strokovnjakov.
(3) Po končanem usposabljanju mora kandidat opraviti
teoretični in praktični del usposabljanja in izpit iz Priloge 2 tega
pravilnika.
53. člen
(podaljšanje pooblastila učitelja padalstva AFF)
Pooblastilo učitelja padalstva AFF se podaljša, če imetnik
pooblastila v zadnjih 12 mesecih opravi 10 skokov AFF.
54. člen
(pooblastilo učitelj učiteljev padalstva AFF)
Pred začetkom usposabljanja mora kandidat za pooblastilo učitelj
učiteljev AFF imeti:
-       
pooblastilo učitelja padalstva AFF vsaj 4 leta;
-       
vsaj 12 ur prostega pada in
-       
najmanj 200 skokov usposabljanja kandidatov po načinu AFF.
55. člen
(pooblastilo učitelj izpraševalec)
(1) Kandidat mora za pridobitev pooblastila učitelja
izpraševalca imeti:
-       
pooblastilo učitelja padalstva;
-       
dovoljenje padalca kategorije D in
-       
najmanj 1000 padalskih skokov.
(2) Učitelj izpraševalec ima enako ali višjo kategorijo
dovoljenja padalca ali pooblastila kot kandidat v skladu s pooblastili učitelja
izpraševalca in ga agenciji v potrditev predlaga Letalska zveza Slovenije.
(3) Pooblastilo učitelja izpraševalca velja štiri leta.
(4) Podrobnejša navodila o postopkih za učitelje
izpraševalce za izvajanje praktičnega dela izpita izda agencija.
(5) Letalska zveza Slovenije
za učitelje izpraševalce letno izvede standardizacijski sestanek, na katerem
sodelujejo tudi predstavniki agencije, če je
to potrebno.
(6) Učitelj izpraševalec izvaja izpite in podaljšuje
dovoljenja, za katera ima sam dovoljenje ali pooblastilo.
56. člen
(pooblastilo zlagalec padal)
(1) Zlagalec padal je pooblaščen za zlaganje glavnih
padal.
(2) Kandidat mora opraviti usposabljanje pri vzdrževalcu
ali proizvajalcu padal za pooblastilo zlagalec padal po programu usposabljanja
iz Priloge 1 tega pravilnika.
(3) Zlagalec padal mora za podaljšanje pooblastila v času
veljavnosti pooblastila preložiti najmanj 40 glavnih padal.
57. člen
(pooblastilo vzdrževalec padal 1)
(1) Kandidat mora imeti ali je imel pred začetkom
usposabljanja za pooblastilo vzdrževalec padal 1 veljavno dovoljenje padalca
kategorije B, C, D, izdano v skladu s tem pravilnikom ali predpisi druge države
ali pooblastilo zlagalec padal najmanj 12 mesecev.
(2) Kandidat mora za pooblastilo vzdrževalec padal 1 opraviti
teoretično in praktično usposabljanje po programu iz Priloge 1 tega pravilnika,
razen če je sam proizvajalec padal.
(3) Vzdrževalec padal 1 ima privilegije za zlaganje
glavnih, rezervnih in reševalnih padal, sestavljanje in zamenjavo delov v
sistemu vezi in padalske opreme ter tehnični pregled TP 1 in TP 2.
58. člen
(pooblastilo vzdrževalec padal 2)
(1) Kandidat za pooblastilo vzdrževalec padal 2 mora
imeti pred začetkom usposabljanja pooblastilo vzdrževalec padal 1 najmanj 12
mesecev.
(2) Kandidat za pooblastilo vzdrževalec padal mora
opraviti teoretično in praktično usposabljanje po programu iz Priloge 1 tega
pravilnika, razen če je kandidat sam proizvajalec padal.
(3) Vzdrževalec padal ima privilegije vzdrževalca 1,
poleg tega pa še privilegije za vse vrste tehničnih pregledov padal in padalske
opreme ter popravila padal in padalske opreme.
(4) Vzdrževalec padal 2 lahko izvaja usposabljanja za pooblastilo
vzdrževalca padal 1.
58.a člen
(podaljšanje in obnova pooblastila vzdrževalca padal 1 in
vzdrževalca padal 2)
(1) Imetnik pooblastila
vzdrževalca padal 1 in vzdrževalca padal 2 mora za podaljšanje veljavnosti tega
pooblastila v času veljavnosti:
-       
preložiti najmanj 20 rezervnih ali reševalnih padal ali
-       
se udeležiti osvežitvenega usposabljanja pri vzdrževalcu padal 2 ali
-       
opravljati dela in naloge pod nadzorom vzdrževalca padal 2.
(2) Imetnik pooblastila
vzdrževalca padal, ki mu je pooblastilo vzdrževalca padal poteklo in ne
izpolnjuje pogojev za podaljšanje pooblastila, kot je to določeno v prejšnjem
odstavku, opravi osvežitveno usposabljanje pod nadzorom imetnika pooblastila
vzdrževalec padala, ki je imetnik privilegija vzdrževalca padal 2 (VP2).
(3) Osvežitveno
usposabljanje obsega:
-       
teoretično osvežitev znanj, ki so potrebna za strokovno izvajanje dela
vzdrževalca padal;
-       
izvedbo tehničnega pregleda padala; in
-       
preložitev vsaj enega rezervnega ali reševalnega padala.
(4) Pooblastilo
vzdrževalca padal podaljša ali obnovi imetnik pooblastila učitelj izpraševalca,
ki je tudi sam imetnik pooblastila vzdrževalca padal.
(5) Če učitelj
izpraševalec ni imetnik enakovrednega privilegija vzdrževalca padal,
podaljšanje ali obnovo, ob presoji pogojev, opravi agencija.
IX. LISTINE IN EVIDENTIRANJE SKOKOV
59. člen
(listine, ki jih je treba imeti pri sebi)
(1) Pri izvajanju privilegijev iz dovoljenja padalca
mora padalec imeti pri sebi naslednje dokumente:
-       
osebni dokument s sliko;
-       
veljavno dovoljenje padalca;
-       
knjižico skokov;
-       
dokumente padala, ki ga uporablja za skakanje,
-       
zdravniško spričevalo.
(2) Padalec mora vodji skokov na njegovo zahtevo
pokazati dokumente.
60. člen
(evidentiranje padalskih skokov)
(1) Kandidat ali padalec vodi evidenco podatkov o vseh
opravljenih skokih v knjižici padalskih skokov.
(2) Za resničnost in točnost podatkov je odgovoren
kandidat, učitelj padalstva ali učitelj izpraševalec, ki s svojim podpisom potrdi
vpis posameznega skoka za usposabljanje kandidata, in imetnik dovoljenja
padalca.
(3) Knjižica padalskih skokov mora vsebovati naslednje
podatke:
-       
ime in priimek ter naslov imetnika knjižice padalskih skokov;
-       
zaporedno številko skoka;
-       
datum skoka;
-       
kraj skoka;
-       
višino skoka;
-       
tip padala;
-       
tip zrakoplova;
-       
čas prostega pada v sekundah;
-       
namen skoka;
-       
podpis, ki potrdi točnost in resničnost podatkov.
X. ZAMENJAVA TUJIH DOVOLJENJ IN NAČINI PRIZNAVANJ
61. člen
(zamenjava tujih dovoljenj in pooblastil dovoljenja padalca)
(1) Na podlagi veljavnega dovoljenja padalca ali
pooblastila, pridobljenega v tujini, lahko agencija na zahtevo imetnika
dovoljenja padalca izda dovoljenje padalca ali pooblastilo v skladu s tem
pravilnikom.
(2) Pred izdajo dovoljenja padalca oziroma pooblastila,
izdanega v skladu s tem pravilnikom, mora imetnik tujega dovoljenja padalca:
-       
opraviti teoretični del izpita iz predmeta pravila in predpisi;
-       
izpolnjevati zdravstvene zahteve iz tega pravilnika;
-       
izpolnjevati izkušnje in pogoje za pridobitev ustrezne kategorije
dovoljenja padalca v skladu s tem pravilnikom;
-       
opraviti praktični del izpita v skladu s Prilogo 2 tega pravilnika, pod
nadzorom učitelja izpraševalca, za ustrezno kategorijo dovoljenja padalca.
(3) Če ima vlagatelj zahteve tuje dovoljenje padalca, pa
to ni več veljavno, se mora, poleg izpolnitve zahtev iz prejšnjega odstavka,
udeležiti osvežitvenega teoretičnega in praktičnega usposabljanja v
organizaciji za usposabljanje.
(4) Pred izdajo
veljavnega pooblastila, izdanega v skladu s tem pravilnikom, mora imetnik
tujega pooblastila:
-       
biti imetnik dovoljenja padalca v skladu s tem pravilnikom;
-       
izpolnjevati pogoje za veljavnost pooblastila v skladu s predpisom, na
podlagi katerega je bilo tuje pooblastilo izdano;
-       
izpolnjevati pogoje in izkušnje za izdajo posameznega pooblastila, kot
so določeni s tem pravilnikom.
(5) Agencija na podlagi zahteve in izpolnjevanja pogojev
iz drugega, tretjega in četrtega odstavka tega člena vlagatelju zahteve izda
dovoljenje padalca ustrezne kategorije oziroma pooblastilo v skladu s tem
pravilnikom.
62. člen
(priznavanje tujih dovoljenj)
(1) Imetnik tujega dovoljenja padalca lahko izvaja
padalske skoke iz zrakoplovov z oznako državne pripadnosti Republike Slovenije,
če izpolnjujejo zahteve dovoljenja padalca in pooblastila države, ki je izdala
dovoljenje, ter zdravstvene zahteve države izdaje dovoljenja.
(2) Izpolnjevanje zahtev iz prejšnjega odstavka pred
začetkom izvajanja padalskih skokov preveri vodja skokov.
(3) Imetnik tujega dovoljenja lahko izvaja privilegije
pooblastila učitelja iz VIII. Poglavja in dejavnost iz XI. poglavja tega
pravilnika, če je predhodno izpolnil pogoje iz 61. člena tega pravilnika.
63. člen
(upoštevanje dovoljenja padalca, pridobljenega
med služenjem vojaške obveznosti ali v vojaški službi)
Na podlagi dovoljenja padalca ali pooblastila, pridobljenega v
vojaški službi, lahko agencija izda dovoljenje padalca ali ustrezno pooblastilo
v skladu s postopkom iz 40. člena tega pravilnika, s tem da organizacija za
usposabljanje predlaga vpis kategorije dovoljenja padalca glede na pretekle
izkušnje.
XI. ZAHTEVE ZA IZVAJANJE TANDEMSKIH SKOKOV ZA PLAČILO
64. člen
(odgovornost imetnika pooblastila tandem padalec
in usposobljenost)
(1) Imetnik dovoljenja padalca s pooblastilom tandem
pilota mora:
-       
zagotoviti varno izvedbo tandemskega skoka;
-       
ugotoviti skladnosti vremenskih razmer z nameravanim skokom;
-       
dati navodila potniku;
-       
pravilno vpeti potnika;
-       
zavrniti tandemski skok potniku, ki je pod vplivom psihoaktivnih substanc;
-       
zavrniti tandemski skok zaradi katerih koli okoliščin, ki bi lahko
ogrozile varno izvedbo skoka;
-       
upoštevati navodila vodje padalcev in vodje skokov;
-       
zavrniti potnika, ki ne upošteva njegovih navodil.
(2) Imetnik dovoljenja padalca s pooblastilom tandem
pilota je usposobljen v skladu z zahtevami proizvajalca tandem padala in
vzdržuje stalno veljavnost dovoljenja padalca s pooblastilom tandem pilota, ki
je izdan v skladu s tem pravilnikom.
(3) Imetnik dovoljenja padalca s pooblastilom tandem
pilota ne izvaja tandemskih skokov s potniki:
-       
če je pod vplivom psihoaktivnih substanc ali alkohola oziroma ko ni
sposoben izvajati svoje funkcije zaradi poškodbe, zdravil, slabosti ali drugih
podobnih vzrokov;
-       
24 ur po potapljanju, če je potreben kontroliran dvig na površje;
-       
24 ur po krvodajalski akciji;
-       
če ne izpolnjuje zdravstvenih zahtev tega pravilnika;
-       
če se zaveda ali sumi, da trpi za utrujenostjo, ali se kakor koli
drugače počuti nezmožno za varno izvedbo skoka.
65. člen
(druga zaščitna oprema)
(1) Imetnik dovoljenja padalca s pooblastilom tandem pilota
nosi opremo, oblačila in obutev glede na letni čas.
(2) Imetnik dovoljenja padalca s pooblastilom tandem
pilota potnika obvesti o priporočljivi opremi za skok.
66. člen
(posebni pogoji za izvajanje tandemskih skokov za plačilo)
(1) Skoki s tandem padalom se lahko izvajajo samo, če je
mogoče vizualno ali z navigacijsko napravo določiti točko odskoka. Če je
spodnja baza oblakov nižja od višine odskoka, oblačnost pa 5/8 ali več, mora
biti spodnja baza oblakov najmanj 4500 čevljev nad terenom za pristanek.
(2) Hitrost vetra pri tleh je treba ugotoviti pred
vkrcanjem v zrakoplov in spremljati tudi med vzpenjanjem na ustrezno višino
odskoka.
(3) Če sunki vetra pri tleh presežejo mejno vrednost
dvakrat v 5 minutah, se mora izvajanje padalskih skokov prekiniti. Izvajanje
padalskih skokov se lahko nadaljuje, ko hitrost vetra ne presega mejne
vrednosti vsaj 15 minut.
(4) Tandem padalo se uporablja v skladu z omejitvami
obremenitve tandemskega padala, kot jih določi proizvajalec tandem padala v
navodilih oziroma priročniku o uporabi tega padala.
(5) Izvajanje padalskih skokov s tandem padalom v vodo
in izvajanje tandemskih skokov ponoči ni dovoljeno.
(6) Imetnik dovoljenja padalca s pooblastilom tandem
pilot, ki ima daljšo prekinitev skokov, se ravna po navodilih proizvajalca
tandem padala.
(7) Imetnik dovoljenja padalca s pooblastilom tandem
pilota lahko naenkrat prevaža največ enega potnika.
67. člen
(navodila padalcev s pooblastilom tandem pilota)
(1) Imetnik dovoljenja padalca s pooblastilom tandem
pilota poda potniku navodila pred vkrcanjem v zrakoplov in med letom.
(2) Navodila potniku vsebujejo najmanj naslednje
postopke:
-       
postopke v primeru izrednih razmer v zrakoplovu ali v trenutku priprave
na izskok iz zrakoplova;
-       
postopke izskoka iz zrakoplova;
-       
postopke v prostem padu;
-       
postopke pri odpiranju tandem padala in v letu;
-       
postopke pri pristajanju.
(3) Imetnik dovoljenja padalca s pooblastilom tandem
pilota potnika pouči o uporabi tandem padala, kot to predpiše proizvajalec
tandem padala.
68. člen
(dovoljenje za izvajanje tandemskih skokov s potniki)
(1) Skoke s potniki s tandem padalom lahko opravlja
imetnik dovoljenja padalca s pooblastilom tandem pilota, ki:
-       
izpolnjuje zahteve v skladu s tem pravilnikom, ki se nanašajo na
usposobljenost, in zdravstvene zahteve;
-       
izpolnjuje zahteve glede vzdrževanja tandem padala;
-       
izpolnjuje zahteve v zvezi z zavarovanjem potnikov;
-       
pridobi dovoljenje agencije;
-       
agenciji poda izjavo, da ima dovolj finančnih sredstev, znanja,
strokovnosti, izkušenj, osebja, sredstev, opreme ter dokumentacijo, da lahko
opravlja varne tandemske skoke s tandem padalom za plačilo.
(2) Dovoljenje za izvajanje tandemskih skokov s potniki
velja, če so izpolnjene zahteve iz prejšnjega odstavka.
(3) Imetnik dovoljenja padalca, ki je opravil
usposabljanje za tandem pilota in ima ustrezno pooblastilo ter dovoljenje iz
prvega odstavka tega člena, lahko opravlja tudi skoke za plačilo z naključnimi
potniki.
69. člen
(hranjenje dokumentacije)
Imetnik dovoljenja padalca s pooblastilom tandem pilota vodi
evidenco o izvedenih tandemskih skokih in evidenco prodanih vozovnic vsaj dve
leti.
70. člen
(vozovnica)
(1) Vozovnica je dokazilo o sklenjeni pogodbi o izvedbi
tandemskega skoka med imetnikom dovoljenja padalca s pooblastilom tandem pilota
in potnikom, pri čemer se v zvezi z vozovnico uporabljajo določbe zakona, ki
ureja obligacijska in stvarnopravna razmerja v letalstvu.
(2) Vozovnica se izda potniku, ki opravlja skok s
tandemskim padalom za plačilo.
71. člen
(zavarovanje)
Imetnik dovoljenja padalca s pooblastilom tandem pilota mora
imeti urejeno zavarovanje potnikov, pri čemer mora potnika seznaniti z vrsto in
višino tega zavarovanja.
72. člen
(seznam imetnikov dovoljenj)
Seznam imetnikov dovoljenj, ki so pridobili dovoljenje
agencije za izvajanje tandemskih skokov za plačilo, se objavi na spletnih
straneh agencije.
 

Priloga
1: Programi in učni načrt usposabljanja
Priloga
2: Okvirni programi izvajanja izpitov za pridobitev dovoljenja padalca in
pooblastil
Priloga
3: Oblika knjižice padalskega kompleta, knjižice padala in pooblastila
vzdrževalca padal
Priloga
4: Poročilo o zdravniškem pregledu za padalca 
Priloga
5: Zdravniško spričevalo za padalca

Pravilnik o padalstvu (Uradni list RS, št. 32/16) vsebuje naslednje prehodne in
končne določbe:
»XII. PREHODNE IN KONČNE DOLOČBE
73. člen
(prenehanje veljavnosti in
uporabe)
(1) Z dnem uveljavitve tega pravilnika se preneha
uporabljati:
-       
Pravilnik o padalstvu (Uradni list SFRJ, št. 73/89, 57/90, Uradni list
RS, št. 18/01 in ZLet, 51/07).
(2) Z dnem uveljavitve tega pravilnika prenehata
veljati:
-       
Pravilnik o izvajanju padalskih skokov (Uradni list RS, št. 51/07);
-       
Operativno-tehnična zahteva za opravljanje zračnega prevoza potnikov s
tandem padalom (Uradni list RS, št. 73/12);
-       
Pravilnik o zdravstvenih zahtevah, ki jih mora izpolnjevati letalsko
osebje in drugo strokovno osebje ter o preverjanju zdravstvene sposobnosti in
vodenju evidenc o zdravstveni sposobnosti (Uradni list RS, št. 72/02, 62/08,
7/09) v delu, ki se nanaša na padalce.
74. člen
(zamenjava dovoljenja
padalca)
(1) Imetniki dovoljenja padalca, izdanega na podlagi
Pravilnika o padalstvu (Uradni list SFRJ, št. 73/89, 57/90, Uradni list RS, št.
18/01 – Zlet in 51/07), izpolnjujejo pogoje za zamenjavo dovoljenja padalca,
izdanega s tem pravilnikom, pri čemer kategorijo dovoljenja in pooblastila
dokazujejo s knjižico skokov in potrdilom o usposobljenosti, ki ju izda
proizvajalec padal, kar potrdi učitelj izpraševalec.
(2) Imetniki dovoljenja iz prejšnjega odstavka zamenjajo
dovoljenje, ki je v skladu s tem pravilnikom, po poteku veljavnosti dovoljenja
padalca, izdanega v skladu s Pravilnikom o padalstvu (Uradni list SFRJ, št.
73/89, 57/90, Uradni list RS, št. 18/01 – Zlet in 51/07).
(3) Imetniki dovoljenja padalca, ki je izdano v skladu s
Pravilnikom o padalstvu (Uradni list SFRJ, št. 73/89, 57/90, Uradni list RS,
št. 18/01 – Zlet in 51/07) in na dan uveljavitve tega pravilnika ni veljavno,
pridobijo dovoljenje padalca, ki je izdano v skladu s tem pravilnikom, če
izpolnijo pogoje za obnovo dovoljenja.
75. člen
(organizacije za usposabljanje)
(1) Organizacije za usposabljanje uskladijo programe
usposabljanj v skladu s tem pravilnikom najpozneje v 2 letih od uveljavitve
tega pravilnika.
(2) Kandidati, ki se usposabljajo po programu
usposabljanja v skladu s Pravilnikom o padalstvu (Uradni list SFRJ,
št. 73/89, 57/90, Uradni list RS, št. 18/01 – Zlet in 51/07), končajo
program usposabljanja in opravijo izpit po dosedanjih pravilih.
(3) Če s tem pravilnikom ni določeno drugače, se za
zahteve in pogoje, ki jih morajo izpolnjevati organizacije za usposabljanje,
uporablja Pravilnik o pogojih, ki jih morajo izpolnjevati šole ali šolski
centri za usposabljanje zrakoplovnega osebja (Uradni list RS, št. 23/95, 18/01
– ZLet, 44/10 in 41/14).
76. člen
(začetek veljavnosti)
Ta pravilnik začne veljati petnajsti dan po objavi v Uradnem listu
Republike Slovenije.«.

Pravilnik o spremembah in dopolnitvah Pravilnika
o padalstvu (Uradni list RS, št. 113/20) spreminja 74. člen pravilnika
tako, da se glasi:
»74. člen
(zamenjava dovoljenja
padalca)
(1) Imetniki dovoljenja padalca, izdanega na podlagi
Pravilnika o padalstvu (Uradni list SFRJ, št. 73/89, 57/90, Uradni list RS, št.
18/01 – Zlet in 51/07), izpolnjujejo pogoje za zamenjavo dovoljenja padalca,
izdanega s tem pravilnikom, pri čemer kategorijo dovoljenja in pooblastila
dokazujejo s knjižico skokov in potrdilom o usposobljenosti, ki ju izda
proizvajalec padal, kar potrdi učitelj izpraševalec.
(2) Imetniki dovoljenja iz prejšnjega odstavka zamenjajo
dovoljenje pri podaljšanju in obnovi dovoljenja padalca, ki je v skladu s tem
pravilnikom, izdanega v skladu s Pravilnikom o padalstvu (Uradni list SFRJ, št.
73/89, 57/90, Uradni list RS, št. 18/01 – Zlet in 51/07).
(3) Imetniki dovoljenja padalca, ki je izdano v skladu s
Pravilnikom o padalstvu (Uradni list SFRJ, št. 73/89, 57/90, Uradni list RS,
št. 18/01 – Zlet in 51/07) in na dan uveljavitve tega pravilnika ni veljavno,
pridobijo dovoljenje padalca, ki je izdano v skladu s tem pravilnikom, če
izpolnijo pogoje za obnovo dovoljenja.«;
ter vsebuje naslednjo končno določbo:
»KONČNA DOLOČBA
34. člen
(začetek veljavnosti)
Ta pravilnik začne veljati petnajsti dan po objavi v Uradnem
listu Republike Slovenije.«.