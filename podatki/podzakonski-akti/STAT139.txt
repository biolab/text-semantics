1. Splošne določbe
1. člen
(1) Fakulteta za informacijske študije
v Novem mestu (v nadaljevanju: FIŠ) je izobraževalni in znanstveno-raziskovalni
zavod.
(2) Uradni naziv fakultete je
Fakulteta za informacijske študije v Novem mestu.
(3) Skrajšano ime: FIŠ. Skrajšano ime v angleškem jeziku: FIS.
(4) Ime v angleškem jeziku: Faculty of Information Studies
in Novo mesto.
2. člen
Sedež FIŠ je v Novem mestu, Ljubljanska
cesta 31a.
3. člen
(1) FIŠ ima pečat okrogle oblike: v sredini
leži grb Republike Slovenije, po obodu pa je izpisano ime fakultete v
slovenskem in angleškem jeziku.
(2) FIŠ ima logotip, ki se uporablja
na listinah fakultete.
2. Dejavnost in pravna sposobnost FIŠ
2.1. Dejavnost FIŠ
4. člen
(1) FIŠ
izvaja nacionalni program raziskovalnega in razvojnega dela ter nacionalni
program visokega šolstva na področju družboslovja in računalništva. Glavna področja delovanja FIŠ po predpisu, ki ureja uporabo
klasifikacijskega sistema izobraževanja in usposabljanja (KLASIUS) so družbene
vede (31), računalništvo (48) in umetnost (21).
(2) FIŠ izvaja dejavnost iz prejšnjega
odstavka po načelu avtonomije stroke.
(3) FIŠ izvaja tudi izobraževalno,
raziskovalno, razvojno, svetovalno, knjižničarsko in založniško dejavnost
oziroma druge s tem povezane dejavnosti v skladu z Odlokom o ustanovitvi
samostojnega visokošolskega zavoda Fakultete za informacijske študije v Novem
mestu (v nadaljevanju: Odloka o ustanovitvi FIŠ) in dejavnostmi, ki jih
fakulteta s soglasjem ustanovitelja določi v prilogi tega statuta.
5. člen
FIŠ izvaja študijske programe za pridobitev
izobrazbe 1., 2. in 3. stopnje, študijske programe za izpopolnjevanje,
transnacionalno izobraževanje in skupne študijske programe.
6. člen
(1) FIŠ izvaja nacionalni
raziskovalni in razvojni program kot obvezno sestavino dela visokošolskih
učiteljev in sodelavcev, znanstvenih delavcev in sodelavcev ter v okviru
raziskovalnih programov in projektov.
(2) Znanstveno-raziskovalno in
razvojno delo kot obvezna sestavina dela visokošolskih učiteljev in sodelavcev
je opredeljeno z nacionalnim programom visokega šolstva, nacionalnim
raziskovalnim in razvojnim programom, s študijskimi programi FIŠ, z
raziskovalnimi programi in projekti drugih naročnikov ter s sklepi Senata FIŠ,
ki sprejema programe individualnega raziskovalnega dela visokošolskih učiteljev
in visokošolskih sodelavcev.
2.2. Pravna sposobnost FIŠ
7. člen
FIŠ je zavod, ki izvaja dejavnost v okviru
nacionalnega programa visokega šolstva ter nacionalnega raziskovalnega in
razvojnega programa, za katera zagotavlja sredstva Republika Slovenija. FIŠ pri
teh dejavnostih nastopa v pravnem prometu v imenu in za račun FIŠ.
8. člen
(1) Pri izvajanju dejavnosti, za
katere RS ne zagotavlja sredstev, nastopa FIŠ v svojem imenu in za svoj račun.
Za obveznosti, ki nastanejo z opravljanjem te dejavnosti, odgovarja FIŠ z vsem
svojim premoženjem.
(2) Za izvajanje dejavnosti iz prvega
odstavka tega člena zaposluje FIŠ izobraževalno-raziskovalno, raziskovalno in
drugo osebje v skladu s Statutom in z aktom o sistemizaciji.
3. Upravljanje in organiziranost FIŠ
3.1. Organi FIŠ
9. člen
Organi FIŠ so:
-      
dekan,
-      
Senat,
-      
Akademski zbor,
-      
Upravni odbor in
-      
Študentski svet,
-      
Svet zaupnikov.
3.1.1. Dekan FIŠ
10. člen
(1) Dekan FIŠ zastopa, vodi in
predstavlja fakulteto ter je strokovni in poslovodni vodja, ki vodi
izobraževalno in znanstveno-raziskovalno in razvojno delo na podlagi zakona,
Odloka o ustanovitvi FIŠ in tega statuta ter odgovarja za zakonitost dela.
(2) V primeru
daljše odsotnosti dekan FIŠ pisno pooblasti enega izmed prodekanov FIŠ za
nadomeščanje ter v pooblastilu določi obseg nadomeščanja. V primeru, da dekan
zaradi nepredvidljivih dogodkov ne more dati pisnega pooblastila, dekana
nadomešča najstarejši prodekan FIŠ.
11. člen
Dekan FIŠ opravlja naloge v skladu z
Odlokom o ustanovitvi FIŠ:
-      
predstavlja in zastopa FIŠ,
-      
organizira, vodi in usklajuje izobraževalno,
znanstveno-raziskovalno in razvojno delo ter poslovanje FIŠ,
-      
usklajuje in nadzira organiziranost dela in
poslovanje FIŠ skladno s sprejetim razvojnim programom in z letnimi načrti.
-      
samostojno odloča o razpolaganju s sredstvi do
višine, določene s predpisi o javnih naročilih za naročanje po postopku oddaje
naročila male vrednosti, za razpolaganje nad tem zneskom pa mora pridobiti
soglasje Upravnega odbora,
-      
sprejema splošne akte FIŠ, potrebne za
izboljšanje sistema vodenja,
-      
na osnovi predhodnega soglasja Upravnega odbora
odloča o vseh zaposlitvah in samostojno odloča o vseh pravicah in obveznostih
zaposlenih,
-      
skrbi za zakonitost dela FIŠ,
-      
spremlja, ugotavlja in zagotavlja kakovost FIŠ,
študijskih programov, znanstveno-raziskovalnega in razvojnega dela ter
usklajuje pripravo letnega poročila o kakovosti (samoevalvacija FIŠ),
-      
predlaga temeljne razvojne in poslovne
politike,
-      
predlaga ustanavljanje organizacijskih enot,
-      
predlaga letno in večletno poročilo o izvajanju
programa Senatu FIŠ,
-      
sklicuje in vodi seje Senata FIŠ,
-      
izvršuje sklepe Senata FIŠ,
-      
najmanj enkrat na leto poroča o delu
Akademskemu zboru FIŠ, Senatu FIŠ in Upravnemu odboru FIŠ,
-      
s soglasjem Senata FIŠ imenuje prodekane ter
komisije in druga delovna telesa,
-      
kot prvostopenjski organ odloča o vlogah
študentov FIŠ v študijskih zadevah,
-      
opravlja druge
naloge v skladu z zakonom, Odlokom o ustanovitvi FIŠ, s Statutom FIŠ ter z
ostalimi splošnimi akti FIŠ,
-      
sprejme sistematizacijo delovnih mest,
-      
podeljuje diplome, nagrade in priznanja
fakultete,
-      
ugotavlja disciplinsko odgovornost študentov in
izreka ukrepe.
Izvolitev in imenovanje dekana FIŠ
12. člen
(1) Postopek za imenovanje dekana FIŠ
se začne najprej devet mesecev in najkasneje šest mesecev pred iztekom mandata
dotedanjega dekana. Senat FIŠ sprejme sklep o začetku postopka za izvolitev
novega dekana ter imenuje volilno komisijo, ki opravlja predvsem naslednje
naloge:
-      
izdela poročilo o tem, ali predlagani kandidati
izpolnjujejo pogoje za funkcijo dekana,
-      
obvesti predlagane kandidate, da predložijo
pisno soglasje h kandidaturi, program dela, biografijo in bibliografijo,
-      
pozove Študentski svet FIŠ, da predloži mnenje
o kandidatih za dekana,
-      
skrbi za pripravo in izvedbo volitev dekana.
(2) V sklepu o začetku postopka za
izvolitev dekana Senat FIŠ določi rok za vložitev kandidatur, ki ne sme biti
krajši od 15 dni in ne daljši od 30 dni od dneva izdaje sklepa.
13. člen
(1) Za dekana FIŠ je lahko izvoljen le
član Akademskega zbora FIŠ z nazivom najmanj docent oziroma z enakovrednim
znanstvenim nazivom.
(2) Kandidate za dekana FIŠ lahko
predlagajo katedre FIŠ ali najmanj pet visokošolskih učiteljev ali znanstvenih
delavcev, ki so člani Akademskega zbora FIŠ.
14. člen
(1) Akademski zbor FIŠ po prejemu
poročila volilne komisije evidentira kandidate za dekana FIŠ.
(2) Akademski zbor FIŠ na tajnem
glasovanjem z večino glasov prisotnih članov izbere kandidata za dekana FIŠ in
ga predlaga v imenovanje Senatu FIŠ. Če v prvem krogu glasovanja noben kandidat
ne dobi zadostnega števila glasov, se v drugem krogu glasuje o kandidatih, ki
sta v prvem krogu dobila največ glasov. Izvoljen je kandidat, ki dobi večino
glasov navzočih članov Akademskega zbora FIŠ.
(2) Odločanje Akademskega zbora o
kandidatih za dekana je veljavno, če je na seji prisotna večina vseh članov
Akademskega zbora.
15. člen
(1) Senat FIŠ s tajnim glasovanjem
odloča o kandidatu za dekana FIŠ, ki ga je predlagal Akademski zbor FIŠ. Senat
FIŠ imenuje dekana FIŠ, če ta prejme večino glasov na seji, na kateri je
prisotna večina vseh članov Senata FIŠ.
(2) Senat FIŠ lahko imenovanje dekana
zavrne. V tem primeru mora akademski zbor vnovič izvesti postopek.
(3) Če Senat FIŠ do izteka mandata
dotedanjega dekana ne imenuje dekana FIŠ, imenuje Senat FIŠ vršilca dolžnosti
dekana za dobo največ šest mesecev.
(4) Mandat dekana traja štiri leta z
možnostjo vnovične izvolitve, vendar ne več kot 3 zaporedne mandate. Novi dekan
nastopi svojo funkcijo s prvim oktobrom tekočega leta, s čimer preneha funkcija
prejšnjemu dekanu.
(5) Pogodbo o zaposlitvi sklene z dekanom
predsednik Upravnega odbora FIŠ.
16. člen
(1) Dekanu FIŠ preneha
funkcija:
-      
s potekom mandata,
-      
s prenehanjem delovnega razmerja,
-      
z odstopom,
-      
z razrešitvijo.
(2) Senat FIŠ lahko razreši dekana FIŠ
pred iztekom njegovega mandata na temelju obrazloženega sklepa Akademskega
zbora, ki mora biti sprejet z večino glasov na seji, na kateri je prisotna
večina vseh članov Akademskega zbora. Pobudo za razrešitev lahko Akademskemu zboru
podajo katedre FIŠ ali najmanj pet visokošolskih učiteljev ali znanstvenih
delavcev, zaposlenih na FIŠ. Sklep o razrešitvi mora biti sprejet z
dvotretjinsko večino vseh članov Senata FIŠ.
17. člen
Če dekanu FIŠ preneha funkcija pred potekom
dobe, za katero je bil izvoljen, imenuje Senat FIŠ enega izmed prodekanov FIŠ,
da do izvolitve novega dekana FIŠ opravlja njegove naloge in izvede postopek
izvolitve novega dekana FIŠ. Novi dekan nastopi funkcijo z dnem izvolitve,
njegov mandat pa preneha z dnem, ki je bil predviden za prenehanje mandata
predhodnika.
Prodekani FIŠ
18. člen
(1) FIŠ ima prodekane za naslednja
področja:
-      
izobraževanje,
-      
znanstveno-raziskovalno delo in
-      
kakovost.
(2) Če za
posamezno od zgoraj naštetih področij ni imenovan prodekan, opravlja te naloge
dekan.
(3) Število prodekanov in njihove
naloge določi s soglasjem Senata FIŠ dekan FIŠ s sklepom. Postopek imenovanja
in razrešitve, pristojnosti, naloge in način delovanja prodekana študenta
določa pravilnik, ki ga, s soglasjem Študentskega sveta FIŠ, sprejme Senat FIŠ.
19. člen
(1) Dekan FIŠ imenuje prodekane FIŠ iz
vrst visokošolskih učiteljev, ki so zaposleni na FIŠ, potem ko pridobi o
kandidatih za prodekane soglasje Senata FIŠ. Prodekani so lahko vnovič
imenovani.
(2) Novi dekan lahko imenuje nove
prodekane. Z imenovanjem novih prodekanov prenehajo funkcije dotedanjih
prodekanov.
20. člen
Naloge in pristojnosti prodekana za
izobraževanje so predvsem:
-      
usklajuje pripravo in izvajanje izobraževalnega
dela na študijskih programih 1., 2. in 3. stopnje,
-      
daje pobude za spremembe obstoječih in za
pripravo novih študijskih programov,
-      
usklajuje delo organizacijskih enot FIŠ s
področja izobraževanja,
-      
imenuje mentorje asistentom in asistentom
stažistom na predlog predstojnikov kateder,
-      
usklajuje in nadzira vključevanje gostujočih
učiteljev in strokovnjakov iz gospodarstva v študijske programe,
-      
opravlja strokovno delo v zvezi z izvrševanjem
pravilnikov na področju študijske dejavnosti in drugega izobraževanja,
-      
daje dekanu FIŠ predloge v zvezi s študijsko
odsotnostjo učiteljev in sodelavcev,
-      
daje dekanu FIŠ predloge v zvezi s sodelovanjem
zaposlenih pri študijski dejavnosti tretjih oseb,
-      
po pooblastilu dekana FIŠ opravlja dela in
naloge iz njegove pristojnosti,
-      
opravlja druge naloge določene v tem statutu in
druge naloge po navodilih dekana FIŠ.
21. člen
Naloge in pristojnosti prodekana za
znanstveno-raziskovalno delo so predvsem:
-      
usklajuje delo raziskovalnih skupin FIŠ ter
pripravo in izvedbo znanstveno-raziskovalnega in razvojnega dela na FIŠ,
-      
usklajuje delo organizacijskih enot FIŠ s
področja raziskovalne dejavnosti,
-      
daje dekanu FIŠ predloge v zvezi z opravljanjem
znanstveno-raziskovalnega in razvojnega dela zaposlenih na FIŠ za tretje osebe,
-      
daje dekanu FIŠ predloge v zvezi z odsotnostjo
znanstvenih delavcev oziroma raziskovalnih sodelavcev,
-      
spodbuja uvajanje študentov v raziskovalno
delo,
-      
predlaga znanstvene in strokovne konference,
-      
po pooblastilu dekana FIŠ opravlja dela in
naloge iz njegove pristojnosti,
-      
opravlja druge naloge določene v tem statutu in
druge naloge po navodilih dekana FIŠ.
22. člen
Naloge in pristojnosti prodekana za
kakovost so predvsem:
-      
usklajuje načrtovanje, izvajanje in nenehno
izboljševanje aktivnosti na področju celovitega obvladovanja kakovosti sistema
vodenja FIŠ, njegovih študijskih programov ter znanstveno-raziskovalnega in
razvojnega dela,
-      
zagotavlja, da so procesi, potrebni za sistem
vodenja kakovosti, vzpostavljeni, se izvajajo in vzdržujejo,
-      
poroča Senatu FIŠ o delovanju sistema vodenja
kakovosti in kakršni koli potrebi za njegovo izboljševanje,
-      
zagotavlja dvigovanja zavesti o zahtevah
odjemalcev (študenti, naročniki) FIŠ,
-      
koordinira in izvaja letno samoevalvacijo ter
pripravo na zunanjo evalvacijo,
-      
opravlja strokovno delo v zvezi z načrtovanjem,
oblikovanjem ter obvladovanjem dokumentacije sistema vodenja kakovosti FIŠ,
-      
daje dekanu FIŠ predloge za nenehno
izboljševanje sistema vodenja kakovosti,
-      
spodbuja uvajanje načel celovite kakovosti pri
delu celotnega osebja in študentov FIŠ,
-      
po pooblastilu dekana FIŠ opravlja dela in
naloge iz njegove pristojnosti,
-      
opravlja druge naloge določene v tem statutu in
druge naloge po navodilih dekana FIŠ.
23. člen
(1) Posvetovalna telesa dekana FIŠ sta
kolegij dekana in kolegij predstojnikov kateder ter drugi kolegiji, ki jih po
potrebi sklicujejo dekan FIŠ in prodekani.
(2) Kolegij dekana FIŠ sestavljajo
dekan FIŠ, prodekani FIŠ in tajnik FIŠ.
(3) Dekan FIŠ lahko za posamezno
področje imenuje tudi pomočnika dekana.
3.1.2. Senat FIŠ
24. člen
(1) Senat FIŠ je strokovni organ FIŠ.
(2) Senat FIŠ ima najmanj 9 članov iz
vrst članov Akademskega zbora, ki so nosilci ali sonosilci najmanj enega izmed
pedagoško izvajanih predmetov, tako da so enakopravno zastopane vse znanstvene
discipline in strokovna področja FIŠ. Akademski zbor izvoli 9 članov Senata
FIŠ.
(3) Člani senata so tudi trije
predstavniki študentov, ki jih izvoli Študentski svet FIŠ.
(4) Dekan FIŠ in prodekani FIŠ so
člani Senata FIŠ po položaju.
25. člen
(1) Člane Senata FIŠ iz vrst
visokošolskih učiteljev in znanstvenih delavcev izvoli Akademski zbor FIŠ.
(2) Člane Senata FIŠ iz vrst študentov
izvoli Študentski svet FIŠ. Način volitev članov Senata FIŠ iz vrst študentov
določa pravilnik, ki ga sprejme Študentski svet FIŠ.
(3) Mandat članov Senata FIŠ iz vrst
visokošolskih učiteljev in znanstvenih delavcev traja štiri leta. Ti člani
Senata FIŠ so lahko vnovič izvoljeni.
(4) Mandat članov Senata FIŠ iz vrst
študentov traja eno leto. Posamezni študent je lahko vnovič izvoljen.
(5) Novi člani Senata FIŠ nastopijo
svojo funkcijo s prvim oktobrom tekočega leta. Nadomestni člani Senata FIŠ
nastopijo funkcijo z dnem izvolitve.
26. člen
Sklep o začetku postopka kandidiranja
članov Senata FIŠ, o sestavi Senata FIŠ in o izvedbi volitev članov Senata FIŠ
sprejme Senat FIŠ na predlog dekana FIŠ najkasneje 3 mesece pred potekom
mandata dotedanjemu Senatu, pri čemer je treba zagotoviti enakopravno
zastopanost vseh znanstvenih disciplin ter strokovnih področij FIŠ.
27. člen
(1) Za člana Senata FIŠ je lahko izvoljen
le član Akademskega zbora z nazivom najmanj docent oziroma z enakovrednim
znanstvenim nazivom.
(2) Kandidate za člana Senata FIŠ
lahko predlagajo katedre FIŠ ali najmanj trije visokošolski učitelji ali
znanstveni delavci, ki so člani Akademskega zbora FIŠ.
28. člen
(1) Volitve članov Senata FIŠ so
veljavne, če je na seji Akademskega zbora FIŠ prisotna večina članov
Akademskega zbora FIŠ. Če v
roku pol ure po predvidenem začetku seje akademskega zbora sklepčnost ni
zagotovljena, lahko akademski zbor veljavno voli, če je prisotnih vsaj tretjina
članov.
(2) Volitve so tajne.
(3) Za člana Senata FIŠ je/so
izvoljen/i tisti kandidat/i iz vrst visokošolskih učiteljev oziroma znanstvenih
delavcev, ki je/so prejel/i največ glasov Akademskega zbora FIŠ.
29. člen
(1) V primeru, da član Senata FIŠ iz
vrst visokošolskih učiteljev oziroma znanstvenih delavcev odstopi oziroma
prekine sodelovanje s FIŠ, mu preneha tudi članstvo v Senatu FIŠ.
(2) V primeru, da član Senata FIŠ iz
vrst študentov odstopi oziroma preneha biti študent FIŠ, mu preneha tudi
članstvo v Senatu FIŠ.
(3) V teh primerih Senat FIŠ izda
sklep o nadomestnih volitvah člana Senata FIŠ. Nadomestnemu članu Senata FIŠ
poteče mandat hkrati z ostalimi člani Senata FIŠ.
30. člen
Senat FIŠ se konstituira na seji, ki jo po
volitvah na Akademskem zboru FIŠ skliče dekan FIŠ. Pogoj za sklic prve seje
Senata FIŠ je, da sta izvoljeni vsaj dve tretjini članov Senata FIŠ. Do takrat
deluje dotedanji Senat FIŠ.
31. člen
(1) Senat FIŠ razpravlja in sklepa o
strokovnih vprašanjih s področja izobraževalnega in znanstveno-raziskovalnega
in razvojnega dela FIŠ.
(2) Senat FIŠ opravlja naloge v skladu
z Odlokom o ustanovitvi FIŠ in s tem Statutom:
-      
sprejema Statut FIŠ,
-      
oblikuje in sprejema študijske programe za
pridobitev izobrazbe in za izpopolnjevanje,
-      
v postopku izvolitve v naziv visokošolskega
učitelja, znanstvenega delavca in visokošolskega sodelavca imenuje strokovne
poročevalce, zadolžene za ocenitev usposobljenosti kandidata,
-      
voli visokošolske učitelje, znanstvene delavce
in visokošolske sodelavce v naziv,
-      
sprejema letni delovni načrt in program dela
FIŠ,
-      
sprejema pravilnike s področja izobraževanja in
raziskovanja,
-      
imenuje komisijo za oceno primernosti teme
doktorske disertacije in usposobljenosti kandidata za opravljanje doktorata
znanosti ter na podlagi ocene te komisije odloča o potrditvi teme doktorske
disertacije,
-      
imenuje poročevalce za oceno in komisijo za
zagovor predložene doktorske disertacije,
-      
imenuje komisije in delovna telesa Senata FIŠ,
-      
kot drugostopenjski organ odloča o pritožbah
študentov v študijskih zadevah,
-      
oblikuje predloge za priznanja in nagrade FIŠ,
-      
razpravlja in odloča o pobudah in mnenjih
Študentskega sveta FIŠ s področja njegove pristojnosti,
-      
skrbi za spremljanje kakovosti izobraževalnega,
znanstveno-raziskovalnega in razvojnega dela,
-      
sprejema izvedbene načrte izvajanja študijske
dejavnosti,
-      
obravnava in sprejema poročilo o učinkovitosti
študija in poročilo o izvedbi znanstveno-raziskovalnega in razvojnega dela,
-      
določa število vpisnih mest na dodiplomskih in
podiplomskih študijskih programih,
-      
na predlog dekana FIŠ imenuje predstojnike
kateder, predstojnike študijskih programov ter predstojnike organizacijskih
enot FIŠ,
-      
daje soglasje k imenovanju prodekanov FIŠ,
-      
predlaga imenovanja predstavnikov FIŠ v strokovne
organizacije in organe zunaj FIŠ,
-      
opravlja druge naloge, če je tako določeno z
zakonom, Odlokom o ustanovitvi FIŠ, s tem Statutom ali z drugim splošnim aktom
FIŠ.
(3) Način dela Senata FIŠ določi Senat
FIŠ s poslovnikom.
32. člen
(1) Seje Senata FIŠ sklicuje dekan FIŠ
praviloma enkrat na mesec. Sklic seje Senata FIŠ lahko predlagata tudi
1/3 članov Senata FIŠ ali Upravni odbor FIŠ.
(2) Na sejah Senata FIŠ sodelujejo
brez pravice glasovanja:
-      
predstojniki kateder, ki v senatu nimajo
svojega člana,
-      
predsednik
Akademskega zbora FIŠ, če ni član senata.
(3) Senat FIŠ lahko s sklepom sejo ali
del seje Senata FIŠ zapre za javnost.
33. člen
(1) Senat FIŠ je sklepčen, če je na
seji prisotna večina članov Senata FIŠ.
(2) Senat FIŠ sprejema sklepe z večino
glasov navzočih članov, če ni s Statutom FIŠ določeno drugače.
(3) Pred sprejetjem sklepa, ki ima za
posledico porabo finančnih sredstev, mora Senat FIŠ pridobiti o tem mnenje
Upravnega odbora FIŠ, če tak sklep oziroma ta poraba finančnih sredstev ni bila
sprejeta že s finančnim načrtom FIŠ.
Komisije Senata FIŠ
34. člen
(1) Senat FIŠ imenuje naslednje stalne
komisije:
-      
Komisija za študijske in študentske zadeve
(KŠŠZ),
-      
Komisija za znanstveno-raziskovalno delo
(KZRD),
-      
Komisija za izvolitve v nazive (KIN),
-      
Komisija za kakovost in evalvacije (KKE),
-      
Komisija za založniško dejavnost (KZD).
(2) Senat FIŠ lahko imenuje še druge
komisije.
(3) Število in sestavo komisij,
njihove naloge, pooblastila ter trajanje mandata članov komisij določi na
predlog dekana FIŠ Senat FIŠ s sklepi.
35. člen
(1) Komisije vodijo pristojni
prodekani oziroma imenovani predsedniki.
(2) Komisija je sklepčna, če je na
seji komisije navzoča več kot polovica vseh članov komisije. Sklep je sprejet,
če zanj glasuje večina navzočih članov komisije.
36. člen
Komisija za študijske in študentske zadeve
(KŠŠZ)
(1) Komisijo za študijske zadeve
sestavljata dva visokošolska učitelja in en predstavnik študentov. Na sejah
komisije je brez pravice glasovanja praviloma prisoten predstavnik referata za
študentske zadeve. Prodekan, pristojen za izobraževanje, je predsednik te
komisije po položaju.
(2) Naloge in pristojnosti Komisije za
študijske zadeve so:
-      
obravnava študijske programe 1., 2. in 3. stopnje ter njihove spremembe,
-      
obravnava študijske programe za izpopolnjevanje,
-      
obravnava poročilo o organizaciji, o izvedbi in
o razvoju izobraževalne dejavnosti,
-      
daje Senatu FIŠ predloge za spremembe in
dopolnitve obstoječih pravilnikov s področja izobraževanja in predlaga nove
pravilnike,
-      
obravnava predloge Študentskega sveta FIŠ,
-      
obravnava vprašanja, ki se nanašajo na vpis na
FIŠ, vključujoč vpis po Merilih za prehode med študijskimi programi in izjemni
vpis študenta,
-      
kot prvostopenjski organ obravnava vloge
študentov in jih skupaj s svojim mnenjem posreduje dekanu FIŠ v odločanje,
-      
daje mnenje Senatu FIŠ o hitrejšem napredovanju
študentov,
-      
vodi postopke o priznavanju izobraževanja za
namen nadaljevanja izobraževanja v skladu z Zakonom o priznavanju in
vrednotenju izobraževanja (ZPVI), Zakonom o splošnem upravnem postopku (ZUP) in
s Pravilnikom FIŠ o priznavanju tujega izobraževanja,
-      
obravnava zahteve in izdaja mnenja o
enakovrednosti strokovnih in znanstvenih naslovov v skladu z zakonom o
priznavanju in vrednotenju izobraževanja (ZPVI) in s Pravilnikom FIŠ o
priznavanju tujega izobraževanja,
-      
obravnava vloge študentov in predlaga odločitve
o priznavanju znanja in spretnosti, pridobljenih pred vpisom in med študijem v
neformalnem izobraževanju in z izkustvenim učenjem,
-      
opravlja druge naloge v skladu s Statutom FIŠ,
splošnimi akti FIŠ in sklepi Senata FIŠ.
37. člen
Komisija za znanstveno-raziskovalno delo
(KZRD)
(1) Komisijo
za znanstveno-raziskovalno delo sestavlja od tri do pet visokošolskih učiteljev
oziroma znanstvenih delavcev. Prodekan, pristojen za znanstveno-raziskovalno delo,
je predsednik te komisije po položaju. Vodja doktorske šole je član komisije po
položaju.
(2) Naloge in pristojnosti Komisije za
znanstveno-raziskovalno delo so:
-      
usklajuje in spremlja prijave in izvedbo
raziskovalnih programov in projektov,
-      
spremlja razvoj znanstveno-raziskovalnega in
razvojnega dela ter znanstvenega kadra na znanstvenih področjih FIŠ,
-      
obravnava in posreduje Senatu FIŠ v sprejem
načrt in poročilo o znanstveno-raziskovalnem in razvojnem delu FIŠ,
-      
predlaga Senatu FIŠ ustanovitev novega ali
ukinitev obstoječega inštituta, laboratorija ali centra,
-      
ocenjuje raziskovalno delo kandidatov za vpis v
študijske programe za pridobitev doktorata znanosti, če gre za omejitev vpisa,
-      
obravnava zadeve, povezane z magistrsko nalogo
in doktoratom znanosti, ter predlaga Senatu FIŠ ustrezne sklepe v skladu s
pravilniki FIŠ,
-      
opravlja druge naloge v skladu s Statutom FIŠ,
splošnimi akti FIŠ in sklepi Senata FIŠ.
38. člen
Komisija za izvolitve v nazive (KIN)
(1) Komisijo za izvolitve v nazive
sestavljajo trije visokošolski učitelji in enako število namestnikov.
Predsednik komisije je praviloma dekan FIŠ.
(2) Naloge in pristojnosti Komisije za
izvolitve v nazive so:
-      
vodi postopke za izvolitve visokošolskih
učiteljev, znanstvenih delavcev, visokošolskih in raziskovalnih sodelavcev,
-      
predlaga Senatu FIŠ strokovno komisijo za
izvolitev v naziv kandidata,
-      
oblikuje Odbor za podelitev častnih nazivov, ki
predlaga podelitev častnih nazivov FIŠ,
-      
opravlja druge naloge v skladu s Statutom FIŠ,
splošnimi akti FIŠ in sklepi Senata FIŠ.
39. člen
Komisija za kakovost in evalvacije (KKE)
(1) Komisijo za kakovost in evalvacije
sestavlja sedem članov: prodekan, pristojen za kakovost, ki je hkrati
predsednik komisije, predstavnik drugih delavcev, ki ga predlaga dekan FIŠ,
predstavnik visokošolskih učiteljev, predstavnik visokošolskih sodelavcev,
predstavnik znanstvenih delavcev in sodelavcev, ki jih imenuje Senat FIŠ ter
predstavnik študentov, ki ga predlaga Študentski svet FIŠ, in predstavnik
zainteresirane javnosti, ki ga predlaga Svet zaupnikov.
(2) Naloge in pristojnosti Komisije za
kakovost in evalvacije so:
-      
obravnava poročila FIŠ o spremljanju,
ugotavljanju in zagotavljanju kakovosti s področja zavoda kot celote,
izobraževanja in raziskovanja,
-      
obravnava predlog kazalcev in standardov ter
postopkov za spremljanje učinkovitosti po pomembnejših področjih dejavnosti
FIŠ,
-      
opravlja druge naloge v skladu s Statutom FIŠ,
splošnimi akti FIŠ in sklepi Senata FIŠ.
40. člen
Komisija za založniško dejavnost (KZD)
(1) Komisijo za založniško dejavnost
sestavljajo trije visokošolski učitelji oziroma znanstveni delavci. Prodekan,
pristojen za znanstveno-raziskovalno delo, je predsednik te komisije po
položaju.
(2) Naloge in pristojnosti Komisije za
založniško dejavnost so:
-      
organizira, usklajuje in spremlja izdajo
publikacij, povezanih z izobraževalnimi in znanstveno-raziskovalnimi programi
in projekti ter z znanstvenim in s strokovnim delom kateder in inštitutov FIŠ,
-      
obravnava in posreduje Senatu FIŠ v sprejem
načrt in poročilo o založniški dejavnosti FIŠ,
-      
usklajuje izdajateljske in založniške interese
FIŠ z drugimi izdajatelji in založniki,
-      
opravlja druge naloge v skladu s Statutom FIŠ,
splošnimi akti FIŠ in sklepi Senata FIŠ.
3.1.3. Akademski zbor FIŠ
41. člen
(1) Akademski zbor FIŠ sestavljajo vsi
visokošolski učitelji, znanstveni delavci, visokošolski in raziskovalni
sodelavci, ki v tekočem študijskem letu opravljajo pedagoško ali
znanstveno-raziskovalno delo na podlagi pogodbenega razmerja s FIŠ.
(2) Pri delu Akademskega zbora FIŠ
sodelujejo tudi predstavniki študentov FIŠ. Število študentov predstavlja
najmanj petino števila članov Akademskega zbora FIŠ. Na začetku vsakega
študijskega leta dekan FIŠ sporoči Študentskemu svetu FIŠ, koliko predstavnikov
študentov v Akademskem zboru FIŠ naj imenuje. V kolikor se med študijskim letom
število članov Akademskega zbora spremeni do te mere, da se spremeni tudi
število predstavnikov študentov v akademskem zboru, dekan novo število
predstavnikov študentov Akademskega zbora sporoči Študentskemu svetu najkasneje
štirinajst dni pred sklicem seje Akademskega zbora. Študentski svet je dolžan v
roku enega tedna od prejema obvestila dekana uskladiti število predstavnikov
študentov.
42. člen
Predstavnike študentov v Akademskem zboru
FIŠ voli Študentski svet FIŠ, tako da so enakovredno zastopani študenti vseh
študijskih programov in načinov študija FIŠ. Mandatna doba predstavnikov
študentov v Akademskem zboru FIŠ je eno leto. Način volitev predstavnikov
študentov, ki sodelujejo v Akademskem zboru FIŠ, določi pravilnik, ki ga
sprejme Študentski svet FIŠ.
43. člen
(1) Predsednika in namestnika
predsednika Akademskega zbora FIŠ izvoli Akademski zbor FIŠ izmed visokošolskih
učiteljev ali znanstvenih delavcev.
(2) Mandatna doba predsednika in
namestnika predsednika Akademskega zbora FIŠ je štiri leta. Po izteku mandata
sta lahko vnovič izvoljena.
44. člen
Pristojnosti Akademskega zbora FIŠ so:
-      
voli člane Senata FIŠ in predlaga Senatu FIŠ
kandidata za dekana FIŠ, s tem da imajo pravico glasovanja na volitvah članov
Senata FIŠ in pri oblikovanju predloga za dekana člani Akademskega zbora FIŠ iz
vrst visokošolskih učiteljev, znanstvenih delavcev ter visokošolskih in
raziskovalnih sodelavcev in predstavniki študentov v Akademskem zboru,
-      
obravnava poročila dekana FIŠ o delu FIŠ,
-      
daje splošne usmeritve, predloge in pobude v
zvezi s študijskimi programi in z njihovim izvajanjem Senatu FIŠ.
45. člen
(1) Akademski zbor FIŠ obravnava in
sklepa o vprašanjih iz svoje pristojnosti na javnih sejah.
(2) Akademski zbor FIŠ lahko seje za
javnost zapre.
46. člen
(1) Akademski zbor FIŠ je sklepčen, če
je na seji navzočih več kot polovica vseh članov, vključno s predstavniki
študentov v Akademskem zboru.
(2) Če v roku pol ure po predvidenem
začetku seje Akademskega zbora sklepčnost ni zagotovljena, lahko Akademski zbor
veljavno odloča, če je prisotna vsaj tretjina članov skupaj s predstavniki
študentov v Akademskem zboru. To ne velja v primerih, ko Statut FIŠ izrecno
zahteva prisotnost večine vseh članov Akademskega zbora in predstavnikov
študentov v Akademskem zboru.
(3) Odločitve sprejema z večino glasov
prisotnih na zboru, če ni s Statutom FIŠ določeno drugače.
47. člen
(1) Seje Akademskega zbora FIŠ
sklicujeta predsednik Akademskega zbora ali njegov namestnik.
(2) Akademski
zbor FIŠ se sestane najmanj enkrat letno. Sklic Akademskega zbora FIŠ lahko
predlagata tudi 1/3 članov Akademskega zbora ali dekan FIŠ. V tem primeru mora
biti seja sklicana v roku 14 dni, sicer lahko predlagatelj sklica sejo skliče
sam.
3.1.4. Upravni odbor FIŠ
48. člen
(1) Upravni odbor je organ upravljanja
FIŠ.
(2) Poleg nalog, določenih z zakonom,
upravni odbor odloča o zadevah materialne narave in skrbi za nemoteno
materialno poslovanje FIŠ v skladu s Statutom FIŠ.
(3) V zadevah iz nacionalnega programa
visokega šolstva in nacionalnega raziskovalnega in razvojnega programa, za
katera zagotavlja sredstva Republika Slovenija, odloča Upravni odbor FIŠ v
skladu s pooblastili.
49. člen
(1) Upravni odbor ima devet članov, in
sicer:
-      
tri predstavnike ustanovitelja,
-      
štiri predstavnike FIŠ, od tega tri iz vrst
delavcev, ki opravljajo visokošolsko dejavnost (visokošolski učitelji,
znanstveni delavci in visokošolski sodelavci), in enega predstavnika drugih
delavcev,
-      
enega predstavnika študentov in
-      
enega predstavnika delodajalcev.
(2) V upravni odbor ne morejo biti
izvoljeni dekan in prodekani fakultete.
(3) Mandatna doba članov je štiri
leta, razen za predstavnika študentov, katerega mandatna doba je dve leti.
(4) Upravni odbor ima predsednika in
njegovega namestnika. Izvolita se izmed članov upravnega odbora tako, da je
predsednik izvoljen izmed predstavnikov delavcev, ki opravljajo visokošolsko
dejavnost, namestnik predsednika pa izmed predstavnikov ustanovitelja ali
nasprotno.
(5) Upravni odbor je imenovan na
naslednji način.
-      
Predstavnike ustanovitelja imenuje Vlada
Republike Slovenije.
-      
Predstavnike delavcev, ki opravljajo
visokošolsko dejavnost, imenuje Senat FIŠ na predlog dekana FIŠ.
-      
Predstavnika drugih delavcev FIŠ imenuje dekan
FIŠ na predlog drugih delavcev FIŠ, ki je oblikovan na zboru drugih delavcev,
ki ga skliče dekan FIŠ.
-      
Predstavnika študentov imenuje Študentski svet
FIŠ.
-      
Predstavnika delodajalcev imenuje dekan FIŠ v
soglasju z ustanoviteljem izmed kandidatov, ki jih prek javnega poziva
predlagajo gospodarska interesna združenja in zbornice.
(6) Upravni odbor je konstituiran, če
je imenovana oziroma izvoljena več kot polovica njegovih članov. Prvo sejo
skliče dekan FIŠ.
50. člen
(1) Upravni odbor:
-      
sprejema splošne akte FIŠ v skladu z zakonom,
Odlokom o ustanovitvi FIŠ in Statutom,
-      
sprejema delovni načrt in program razvoja FIŠ
ter spremlja njegovo uresničevanje,
-      
sprejema letni finančni načrt, letno poročilo
in poslovno poročilo,
-      
sprejema odločitve o upravljanju premoženja iz
17. člena Odloka o ustanovitvi samostojnega visokošolskega zavoda FIŠ, nadzira
upravljanje s premoženjem fakultete ter sprejema temeljne odločitve in sklepe,
ki se nanašajo na to premoženje,
-      
odloča o odtujitvi ali obremenitvi nepremičnin
fakultete ali opreme večje vrednosti ob predhodnem soglasju ustanovitelja,
-      
določa politiko glede poslovanja in porabe
finančnih sredstev ter sprejema druge odločitve v zvezi z materialnim in
finančnim poslovanjem fakultete,
-      
daje predhodno soglasje k vsaki objavi prostega
delovnega mesta in na podlagi predhodne utemeljitve s strani dekana daje
soglasje k zaposlitvi izbranega kandidata, kolikor za zaposleno osebo, ki
neposredno odloča ali soodloča v postopku izbire, njene nadrejene ali vodstvo
fakultete obstaja možnost nasprotja interesov, kot ga definira Zakon o
integriteti in preprečevanju korupcije (ZIntPK),
-      
daje ustanovitelju in dekanu predloge in mnenja
o posameznih vprašanjih,
-      
daje mnenje senatu o vprašanjih, ki imajo za
posledico porabo finančnih sredstev,
-      
sprejema izhodišča za sistemizacijo delovnih
mest,
-      
sprejema sklepe o šolninah ter prispevkih za
študij,
-      
na predlog dekana sprejema odločitev o višini
šolnin za izredni študij in drugih prispevkov za študij na FIŠ,
-      
odloča o prošnjah študentov za oprostitev
plačila šolnin in drugih prispevkov za študij oziroma odloča o plačevanju v
obrokih,
-      
na predlog dekana sprejema cenik storitev FIŠ,
ki niso financirane iz proračuna RS,
-      
sprejema poslovnik o svojem delu,
-      
sprejema druge odločitve v zvezi z upravljanjem
FIŠ.
(2) Pred sprejetjem letnega delovnega
načrta in programa razvoja FIŠ si mora Upravni odbor pridobiti soglasje Senata
FIŠ.
51. člen
(1) Seje Upravnega odbora FIŠ sklicuje
predsednik. V odsotnosti predsednika sklicuje in vodi seje Upravnega odbora FIŠ
namestnik predsednika.
(2) Seja je sklepčna, če je navzoča
večina članov Upravnega odbora FIŠ, sklepe pa sprejema z večino glasov navzočih
članov. Za sprejem Statuta in drugih splošnih aktov fakultete je potrebna
večina glasov vseh članov Upravnega odbora FIŠ.
(3) Upravni odbor FIŠ sprejema sklepe
z večino glasov navzočih članov.
(4) Upravni odbor FIŠ odloča na rednih
in izrednih sejah, ki so izjemoma lahko tudi dopisne. V tem primeru se šteje,
da je bil predlagan sklep sprejet, če mu do postavljenega roka ni nasprotovala
večina članov. Podrobnosti ureja poslovnik.
3.1.5. Študentski svet FIŠ
52. člen
(1) Študentski svet FIŠ je organ
študentov FIŠ.
(2) Študentski svet FIŠ vsako leto v
prvi polovici oktobra razpiše volitve v Študentski svet FIŠ na podlagi sklepa
dekana FIŠ. Študentski svet FIŠ mora seznaniti dekana FIŠ z rezultati volitev
ter ga obvestiti o članih Študentskega sveta FIŠ in predstavnikih študentov v
drugih organih FIŠ, v katerih sodelujejo študenti FIŠ, do 15. novembra
istega leta.
53. člen
Študentski svet FIŠ šteje sedem študentov,
tako da imajo v Študentskem svetu FIŠ predstavnike študenti dodiplomskih
študijskih programov (redni in izredni študij ter študijska središča FIŠ, v
katerih se izvaja redni študij) in študenti podiplomskih študijskih programov.
54. člen
Na prvi seji Študentskega sveta FIŠ, ki jo
skliče dotedanji predsednik, izvolijo člani Študentskega sveta FIŠ izmed sebe
predsednika in podpredsednika, ki zastopata in predstavljata študente FIŠ.
55. člen
(1) Študentski svet FIŠ je sklepčen,
če je na seji navzoča večina članov. Študentski svet FIŠ odloča z večino glasov
navzočih članov.
(2) Vabila in zapisnike sej pošlje
Študentski svet FIŠ v vednost dekanu FIŠ.
56. člen
(1) Študentski svet FIŠ opravlja
naloge v skladu s Statutom FIŠ:
-      
razpravlja in oblikuje mnenje o vseh zadevah,
ki se nanašajo na pravice in dolžnosti študentov,
-      
oblikuje mnenje o Statutu FIŠ,
-      
daje mnenje o izobraževalnem delu v postopkih
izvolitve v naziv učiteljev in sodelavcev,
-      
oblikuje mnenja študentov FIŠ in voli člane
delovnih teles in organov FIŠ iz vrst študentov, kadar je tako določeno s
Statutom FIŠ,
-      
obravnava in sprejema program in poročilo o
obštudijskih dejavnostih,
-      
obravnava poročilo o organizaciji, izvedbi in razvoju
izobraževalne dejavnosti,
-      
oblikuje mnenje o kandidatih za dekana.
(2) Če mnenje Študentskega sveta FIŠ
iz prvih dveh točk prejšnjega odstavka ni upoštevano, lahko Študentski svet FIŠ
zahteva, da pristojni organ še enkrat obravnava in odloči o posamezni zadevi.
56.a člen
(1) Svet zaupnikov je posvetovalno telo
fakultete, ki šteje od 10 do 20 članov. Svet zaupnikov sestavljajo predstavniki
gospodarstva, družbenih organizacij in lokalnih skupnosti v regiji ter
diplomantov in doktorandov fakultete.
(2) Svet zaupnikov imenuje Senat fakultete
na predlog članov Akademskega zbora. Svet zaupnikov izvoli predsednika/-co in
podpredsednika/-co Sveta zaupnikov.
(3) Člani, predsednik in podpredsednik
Sveta zaupnikov so imenovani za dobo štirih let z možnostjo ponovnega
imenovanja.
56.b člen
Svet zaupnikov lahko oblikuje mnenje k
dogovorom, sporazumom in projektom, sklenjenimi med zavodom in gospodarstvom,
družbenimi organizacijami ter lokalnimi skupnostmi, daje mnenje pri oblikovanju
kakovostnih in konkurenčnih študijskih programov ter izvajanju aplikativnih
projektov ter daje nasvete Senatu, dekanu in Upravnemu odboru o vprašanjih, povezanih
z delovanjem in področjem dela fakultete.
56.c člen
(1) Svet zaupnikov odloča na sejah.
(2) Sejo sveta zaupnikov skliče
predsednik/ca najmanj enkrat letno. Konstitutivno sejo sveta skliče dekan.
(3) Svet zaupnikov ima enkrat letno skupno
sejo s Senatom, na kateri dekan predstavi letno poročilo.
3.3. Organizacijske enote FIŠ
57. člen
(1) Fakulteta za opravljanje dejavnosti
oblikuje organizacijske enote.
(2) Organizacijske enote v pravnem prometu
nimajo pooblastil in ne morejo samostojno nastopati.
(3) FIŠ ima naslednje organizacijske enote:
-      
dekanat,
-      
pedagoško enoto,
-      
Inštitut Fakultete za informacijske študije v
Novem mestu,
-      
doktorsko šolo.
58. člen
Senat FIŠ lahko skladno s tem Statutom
ustanovi novo organizacijsko enoto ali že ustanovljeno enoto spremeni ali pa
sklene, da organizacijska enota preneha delovati. Za ustanovitev, spremembo ali
ukinitev organizacijske enote je potrebna večina glasov navzočih članov Senata
FIŠ.
3.3.1 Dekanat
59. člen
(1) Dekanat sestavljajo dekan, prodekani,
pomočniki dekana in tajništvo. Tajništvo FIŠ, ki ga sestavljajo službe po
področjih oziroma sektorjih, izvaja upravno administrativne in
strokovno-tehnične naloge zlasti na naslednjih področjih:
-      
študentski referat (administrativne in
strokovno-tehnične naloge za potrebe izobraževalnega dela na področjih, ki jih
izvaja FIŠ),
-      
ekonomika (finančna in računovodska funkcija),
-      
informatika (vzdrževalna in informacijska
funkcija),
-      
knjižnica in založba (knjižničarska,
informacijska, dokumentacijska in založniška dejavnost za potrebe
znanstveno-raziskovalnega in izobraževalnega dela na področjih, ki jih razvija
FIŠ).
(2) Vodje oddelkov imenuje in razrešuje
dekan, ki mora, kadar je to povezano s povečanjem obsega delovnih razmerjih, za
to pridobiti soglasje upravnega odbora. Vodje oddelkov so imenovani za dobo
petih let z možnostjo ponovnega imenovanja.
(3) Podrobna organizacijska struktura
tajništva in število potrebnih delovnih mest za opravljanje nalog tajništva se
določi v aktu o sistemizaciji delovnih mest FIŠ.
60. člen
(1) Tajništvo FIŠ vodi tajnik, ki ima
predvsem naslednje naloge:
-      
izvaja navodila in
odredbe dekana in organov fakultete,
-      
pripravlja pogodbe z zunanjimi sodelavci ter
pregled in obračun opravljenega dela,
-      
ureja delovna razmerja in odgovarja za
zakonitost na tem področju,
-      
nadzoruje izdajo potrdil iz evidenc, ki jih
vodi fakulteta o študentih,
-      
je neposredni vodja zaposlenih v tajništvu,
-      
opravlja druge naloge, ki izhajajo iz predpisov
in Statuta ter drugih aktov, ter naloge, za katere ga dekan pooblasti s pisnim
pooblastilom.
(2) Tajnika imenuje dekan FIŠ na
podlagi javnega razpisa.
(3) Za tajnika FIŠ je lahko imenovan,
kdor ima:
-      
vsaj univerzitetno izobrazbo pravne ali druge
ustrezne smeri, ki sovpada s strokovno usmeritvijo fakultete,
-      
vodstvene in organizacijske sposobnosti,
-      
pet let delovnih izkušenj,
-      
aktivno znanje vsaj enega tujega jezika.
(4) Če tajnik ni imenovan, vodi tajništvo
dekan, ki ga lahko začasno ali za posamezne naloge nadomešča prodekan, ki ga dekan
za to pooblasti.
3.3.2 Pedagoška
enota
61. člen
(1) Pedagoško enoto sestavljajo vsi
študijski programi 1. in 2. stopnje, ki jih izvaja FIŠ. Vodja te enote je po
svoji funkciji prodekan za izobraževanje.
(2) Katedre se oblikujejo za določeno
zaokroženo znanstveno-raziskovalno področje, ki se odraža v predmetniku
študijskih programov na FIŠ, zaradi usklajevanja in razvijanja
znanstveno-raziskovalnega in razvojnega dela in s tem povezanega
izobraževalnega dela na tem področju in zaradi razvijanja znanstvenih disciplin
in strok s tega področja.
62. člen
(1) Katedre se ustanavljajo, ukinjajo,
delijo in združujejo v skladu z zahtevami in s potrebami raziskovalnega in
izobraževalnega dela ter v skladu z razvojnimi usmeritvami FIŠ.
(2) Kriteriji za ustanovitev katedre
so zlasti:
-      
ustrezno število ustrezno habilitiranih članov,
-      
raziskovalni dosežki članov katedre
(raziskovalni projekti in mednarodno odmevne objave),
-      
ustrezna zastopanost področja katedre v
študijskih programih FIŠ.
(3) O organizaciji, številu, imenih in
članstvu v katedri in organizacijskih spremembah kateder odloča Senat FIŠ na
predlog dekana FIŠ.
63. člen
(1) Člani katedre so na FIŠ zaposleni
visokošolski učitelji, znanstveni delavci, visokošolski in raziskovalni
sodelavci. Lahko so člani več kateder.
(2) Sodelavci katedre so visokošolski
učitelji, znanstveni delavci, visokošolski in raziskovalni sodelavci, ki so
vključeni v javno službo s področja znanstveno-raziskovalnega dela, študenti in
drugi, ki niso zaposleni na FIŠ in jih katedra povabi k sodelovanju. Lahko so
sodelavci več kateder.
(3) Člani katedre lahko kandidirajo za
mesto v Senatu FIŠ le v eni katedri.
64. člen
Naloge in pristojnosti kateder so:
-      
z znanstveno-raziskovalno dejavnostjo, posebej
s temeljnimi raziskavami, razvijajo znanstvene discipline, na katerih temeljijo
študijski programi, ter znanstvene discipline s sorodnih ali z
interdisciplinarno povezanih področij,
-      
skrbijo, da se znanstveno-raziskovalni dosežki
in nova spoznanja prenašajo v izobraževalni proces in vnašajo v študijske
programe na vseh ravneh študija,
-      
sodelujejo pri pripravi študijskih programov in
programov raziskovalnega dela,
-      
obravnavajo vprašanja in težave, ki nastanejo
pri izvajanju študijskih programov, ter usmerjajo in usklajujejo izobraževalno
ter znanstveno-raziskovalno in razvojno delo s področja katedre,
-      
obravnavajo načrte in poročila o izvedbi
predmetov za posamezno študijsko leto,
-      
spremljajo in analizirajo študijske dosežke in
dosežke na znanstveno-raziskovalnem področju članov in sodelavcev katedre,
-      
obravnavajo analize študentskih anket in
pripravljajo predloge izboljšav izobraževalnega dela,
-      
skrbijo za strokovni in znanstveni razvoj
članov in sodelavcev katedre.
65. člen
(1) Katedro vodi predstojnik, ki ga na
predlog dekana ob predhodnem soglasju članov katedre imenuje in razrešuje Senat
FIŠ. Predstojnik katedre je ugleden strokovnjak določenega znanstvenega oziroma
študijskega področja.
(2) Mandatna doba predstojnika katedre
je štiri leta. Predstojnik katedre je lahko po poteku te dobe vnovič imenovan.
(3) Katedra odloča na sejah. Sklepčna
je, če pri odločanju sodeluje večina članov katedre. Sklep je sprejet, če zanj
glasuje večina navzočih članov.
66. člen
Predstojnik katedre:
-      
organizira in vodi delo katedre,
-      
usklajuje pripravo in izvajanje
znanstveno-raziskovalnega in izobraževalnega dela s področja katedre,
-      
izvaja sklepe Senata FIŠ in dekana FIŠ, ki se
nanašajo na delo katedre.
3.3.3 Inštitut
Fakultete za informacijske študije
67. člen
Inštitut Fakultete za informacijske študije
(v nadaljevanju: IFIŠ) je organizacijska enota za smotrnejše načrtovanje,
organizacijo, koordinacijo in spremljanje znanstveno- raziskovalnega, in
razvojnega dela na disciplinarnih področjih, ki jih razvija fakulteta. IFIŠ
povezuje in usklajuje znanstveno-raziskovalno, svetovalno in razvojno delo
fakultete.
68. člen
IFIŠ ima naslednje pristojnosti:
-      
nudi administrativno podporo raziskovalnim
skupinam (inštitutom, centrom in laboratorijem),
-      
skrbi za razvoj znanosti in stroke ter
disciplinarnih področij fakultete,
-      
skrbi za prenos raziskovalnih dosežkov in
spoznanj v prakso ter v pedagoški proces,
-      
skrbi za svetovalno in razvojno delo na
disciplinarnih področjih fakultete,
-      
organiziranje znanstvenih konferenc in srečanj,
simpozijev in posvetov,
-      
sistematična vzgoja raziskovalnega podmladka,
-      
opravljanje drugih nalog, ki sodijo v vsebinski
okvir inštituta, po sklepu Senata.
68.a člen
Predstojnik IFIŠ je prodekan za
znanstveno-raziskovalno področje po položaju.
68.b člen
(1) Za izvajanje dejavnosti IFIŠ se na
ožjih zaključenih znanstvenih področjih v okviru IFIŠ oblikujejo raziskovalne
skupine (inštituti, centri in laboratoriji).
(2) V okviru IFIŠ
delujeta Projektna pisarna, ki skrbi za administrativno podporo raziskovalnim
skupinam in HPC center, ki skrbi za superračunalniško podporo raziskovalnim
skupinam ter raziskovalne in izobraževalne dejavnosti s področja
superračunalništva.
(3) Raziskovalne skupine opravljajo
naslednje dejavnosti:
-      
izvajajo znanstveno-raziskovalno delo v okviru
nacionalnega raziskovalnega in razvojnega programa,
-      
izvajajo projekte in programe za naročnike
zunaj nacionalnega raziskovalno-razvojnega programa (proračunski in
izvenproračunski naročniki),
-      
izvajajo svetovalno in drugo strokovno delo ter
seminarsko dejavnost,
-      
soorganizirajo posvete in konference,
-      
obveščajo javnost o rezultatih raziskav.
68.c člen
(1) Člani posamezne raziskovalne skupine so
visokošolski učitelji, visokošolski sodelavci in znanstveni delavci, ki so na
fakulteti v rednem delovnem razmerju in ki delujejo na posameznem disciplinskem
področju fakultete.
(2) Raziskovalno skupino vodi vodja, ki ima
najmanj habilitacijski naziv docent oziroma ekvivalentni znanstveni naziv.
(3) Vodjo
raziskovalne skupine IFIŠ imenuje in razrešuje Senat FIŠ na predlog Komisije za
znanstveno-raziskovalno delo. Mandat vodje traja do razrešitve.
68.d člen
(1) O organizacijskih spremembah
raziskovalnih skupin odloča Senat FIŠ na predlog predstojnika IFIŠ.
(2) Raziskovalne skupine se ustanavljajo,
ukinjajo, delijo in združujejo v skladu z zahtevami in potrebami raziskovalnega
in strokovnega dela.
3.3.4.: Doktorska šola
68.e člen
(1) V okviru doktorske šole potekajo vsi
doktorski študijski programi na FIŠ.
(2) Doktorsko šolo vodi vodja, ki je
odgovoren za vse zadeve glede izvajanja doktorskega študija, kar vključuje:
-      
pripravo kadrovskega načrta pri predmetih na
doktorskem študiju,
-      
skrb za individualno usmerjanje vsakega
doktorskega študenta, predvsem za svetovanje glede pravočasnega izvajanja
njegovih študijskih obveznosti, pri izbiri mentorja/somentorja, oddaji teme,
dispozicije in doktorske disertacije ter zagovoru doktorata,
-      
skrb za kakovost doktorskega študija na FIŠ,
-      
je član Komisije za znanstveno-raziskovalno
delo,
-      
svetuje študentom glede morebitnih težav pri
izvajanju doktorskega študija: pomoč in posredovanje pri morebitnem nesoglasju
med študentom in njegovim mentorjem/somentorjem,
-      
skrbi za vse ostale naloge v skladu s
pravilnikom, ki ureja doktorski študij, in akademsko etiko.
(3) Vodja doktorske šole mora imeti vsaj
naziv docent. Vodjo doktorske šole na svoji seji imenuje Senat na predlog
dekana za obdobje 2 let.
(4) Vodja doktorske šole je za svoje delo
odgovoren prodekanu za znanstveno-raziskovalno delo. Vodja doktorske šole vsaj
enkrat letno poroča o svojem delu na seji Senata.
4. Izobraževalno delo FIŠ
69. člen
FIŠ izvaja izobraževalno delo:
-      
po študijskih programih za pridobitev
izobrazbe,
-      
po študijskih programih za izpopolnjevanje,
-      
po delih študijskih programov,
-      
z izvedbo posameznih predmetov študijskih
programov,
-      
z izvedbo mednarodne poletne šole in
-      
z izvedbo različnih oblik neformalnega učenja.
70. člen
Postopke in pogoje za pridobitev izobrazbe
po sistemu vseživljenjskega izobraževanja ureja poseben pravilnik, ki ga
sprejme Senat FIŠ.
4.1. Organiziranost in izvajanje študijskih
programov za pridobitev izobrazbe
71. člen
(1) Dodiplomski in podiplomski
študijski programi, ki se izvajajo kot javna služba, lahko potekajo v tujem
jeziku v naslednjih primerih:
-      
ko gre za programe tujih jezikov,
-      
če pri njihovem izvajanju sodelujejo gostujoči
visokošolski učitelji iz tujine,
-      
če je vanje vpisano večje število tujih
študentov,
-      
če se ti programi izvajajo tudi v slovenskem
jeziku.
(2) O izvajanju študijskih programov v
tujem jeziku sprejme sklep Senat FIŠ.
(3) Senat FIŠ mora informacijo o
izvajanju študijskega programa v tujem jeziku navesti v predlogu besedila
razpisa za vpis.
72. člen
(1) Študijski koledar za posamezno
študijsko leto sprejme Senat FIŠ.
(2) S študijskim koledarjem se za
posamezno študijsko leto določijo:
-      
razpored organiziranega izobraževalnega dela,
-      
izpitna obdobja,
-      
izobraževalnega procesa prosti dnevi,
-      
drugi pomembni dnevi oziroma jubileji.
(3) Izpitna obdobja so razporejena
tako, da se ne prekrivajo z organiziranim izobraževalnim delom na rednem
dodiplomskem študiju.
73. člen
(1) Če število prijavljenih kandidatov
za vpis bistveno presega število razpisanih vpisnih mest glede na prostorske in
kadrovske zmogljivosti FIŠ, Senat FIŠ ob soglasju Vlade Republike Slovenije
omeji vpis v študijski program.
(2) V primeru omejitve vpisa se
kandidati dodiplomskih in podiplomskih študijskih programov razvrščajo skladno
z merili, ki jih za omejitev vpisa predvidevata zakon in študijski program.
74. člen
(1) Študenti se vpišejo v višji letnik
v roku, kot je določeno za vpis v začetni letnik. To določilo velja tudi za
študente, ki ponavljajo letnik ali se prepišejo v drug program oziroma na drugo
smer.
(2) Študentom, ki se iz opravičenih
razlogov niso uspeli vpisati v roku iz prvega odstavka tega člena, lahko dekan
FIŠ odobri kasnejši vpis na podlagi predloga Komisije za študijske in študentske
zadeve FIŠ.
75. člen
(1) Študent se lahko izjemoma
vpiše v višji letnik, tudi če ni opravil vseh obveznosti, določenih s
študijskim programom za vpis v višji letnik, ko ima za to upravičene razloge,
kot npr. materinstvo, očetovstvo, daljša bolezen, izjemne družinske in socialne
okoliščine, sodelovanje na vrhunskih strokovnih, kulturnih in športnih
prireditvah, ali ko ima podeljen poseben status v skladu s Statutom FIŠ.
(2) O vpisu iz prejšnjega odstavka
odloča dekan FIŠ na podlagi predloga Komisije za študijske in študentske zadeve
FIŠ.
76. člen
(1) Študent izrednega študija lahko v
času študija preide v redni
način študija.
(2) O prošnji za prehod odloča dekan
FIŠ na predlog Komisije za študijske in študentske zadeve FIŠ na podlagi
povprečne ocene kandidata in števila prostih vpisnih mest za posamezni letnik
rednega študija. Če je prijav več, kot je razpoložljivih vpisnih mest, komisija
opravi izbor na podlagi povprečne ocene študija in opravljenih študijskih
obveznosti študentov.
77. člen
Študent rednega študija se lahko odloči za
prehod v izredni študij kadar koli v času študija. Študent se vpiše v letnik,
za katerega izpolnjuje pogoje za vpis.
78. člen
Če s študijskim programom oziroma z merili
za prehode pogoji niso natančno opredeljeni, o pogojih odloči Senat FIŠ na
predlog Komisije za študijske in študentske zadeve FIŠ.
79. člen
(1) Uspešnost študenta pri
izpolnjevanju obveznosti iz študijskega programa se ugotavlja s preverjanjem in
z ocenjevanjem znanja.
(2) Oblike preverjanja in ocenjevanja
znanja so opredeljene s študijskim programom.
(3) Področje preverjanja in
ocenjevanja znanja študentov natančneje ureja pravilnik FIŠ.
80. člen
(1) Študentu, ki v času, krajšem od
enega akademskega leta, doseže potrebno število kreditnih točk za napredovanje v
višji letnik, se omogoči hitrejše napredovanje.
(2) Sklep o tem sprejme Senat FIŠ na
podlagi prošnje kandidata in mnenja Komisije za študijske in študentske zadeve
FIŠ. S sklepom se določi način hitrejšega napredovanja.
(3) Hitrejše napredovanje se omogoči
študentu tako, da lahko vpiše in opravlja predmete višjih letnikov. Predmete
lahko opravlja tudi v okviru drugega organiziranega izobraževanja.
(4) Študent lahko opravlja izpite letnika,
ki sledi letniku, v katerega je trenutno vpisan oziroma je bil nazadnje vpisan,
če mu na osnovi pisne prošnje to odobri KŠŠZ.
81. člen
(1) Študent, ki je prej študiral
oziroma opravil določene izpite ali druge študijske obveznosti v drugem
študijskem ali izobraževalnem programu (v Sloveniji ali v tujini), lahko
zaprosi za priznavanje oziroma za uveljavljanje opravljenih izpitov in drugih
študijskih obveznosti v programu FIŠ, v katerega je vpisan.
(2) Postopek priznavanja in
uveljavljanja izpitov in drugih študijskih obveznosti iz prejšnjega odstavka je
določen v pravilnikih FIŠ.
82. člen
(1) Kandidat za izobraževanje lahko
zaprosi za priznavanje znanj in spretnosti, pridobljenih pred vpisom v okviru
neformalnega izobraževanja in izkustvenega učenja.
(2) Študent FIŠ lahko zaprosi za
priznavanje znanj in spretnosti, pridobljenih v času študija v okviru
neformalnega izobraževanja in izkustvenega učenja.
(3) Postopek priznavanja in merila za
priznavanje iz prejšnjih odstavkov so določena v študijskih programih in
pravilniku FIŠ.
83. člen
(1) Študentu začne veljati prekinitev
študija z dnem, ko je izgubil status študenta.
(2) Če študent prekine študij za manj
kot dve leti, ga lahko nadaljuje in konča po istem študijskem programu, po
katerem se je vpisal.
(3) Če sta minili več kot dve leti od
prekinitve študija, mora študent, če želi nadaljevati študij, vložiti prošnjo. KŠŠZ lahko študentu določi diferencialne
izpite ali druge dodatne obveznosti za nadaljevanje študija.
(4) Če je
študent pred prekinitvijo študija opravil vse izpite in druge, s študijskim
programom predvidene obveznosti, ni pa še prijavil teme diplomskega dela, in so
minila več kot 3 leta od prekinitve študija, mora študent, če želi zaključiti
študij, vložiti prošnjo. KŠŠZ lahko študentu določi diferencialne izpite ali
druge dodatne obveznosti za nadaljevanje študija.
4.2. Diplome, potrdila in druge listine, ki
jih izdaja FIŠ
84. člen
(1) Po opravljenih študijskih
obveznostih po dodiplomskih ali podiplomskih študijskih programih izda FIŠ
študentu diplomo, ki je javna listina. Sestavni del diplome je priloga k
diplomi, izdana v slovenskem in angleškem jeziku.
(2) Obliko ter postopek izdaje diplome
in priloge k diplomi ureja pravilnik FIŠ.
85. člen
Poleg diplome izdaja FIŠ študentom na
podlagi svojih evidenc še naslednje listine:
-      
potrdilo o vpisu,
-      
potrdilo o opravljenih študijskih obveznostih,
-      
potrdilo o diplomiranju.
86. člen
Udeležencem drugih izobraževalnih programov
FIŠ izda potrdilo, ki ni javna listina. Obvezne sestavine potrdila so: podatki
o udeležencu izobraževanja, naslov programa izobraževanja, število kreditnih
točk, zaporedna številka, datum izdaje, žig FIŠ ter podpis dekana FIŠ.
5. Znanstveno-raziskovalno, razvojno in svetovalno delo
87. člen
(1) Znanstveno-raziskovalni
in razvojni programi in projekti na FIŠ potekajo v okviru raziskovalnih skupin
znotraj IFIŠ.
(2) Senat FIŠ
sprejme pravila o načrtovanju, organiziranju in financiranju dejavnosti IFIŠ.
88. člen
(1) FIŠ izvaja raziskovalne programe,
temeljno, aplikativno ter drugo znanstveno-raziskovalno in razvojno delo v
skladu z nacionalnim raziskovalnim in razvojnim programom in skladno z
usmeritvami znanstveno-raziskovalnega dela, ki ga sprejme Senat FIŠ.
(2) FIŠ izvaja tudi drugo
znanstveno-raziskovalno, razvojno in svetovalno delo po naročilu tretjih oseb.
(3) Kot naročnik raziskovalnega in
razvojnega dela lahko nastopa tudi FIŠ.
89. člen
(1) Visokošolski učitelji,
visokošolski sodelavci, znanstveni delavci ter raziskovalni sodelavci, ki redno
in v celoti opravljajo svoje izobraževalne in znanstveno-raziskovalne
obveznosti, lahko opravljajo znanstveno-raziskovalno in svetovalno delo za
zunanje naročnike v okviru in za račun FIŠ.
(2) Visokošolski
učitelj, znanstveni delavec, visokošolski in raziskovalni sodelavec, ki je
redno zaposlen na FIŠ, je dolžan zaprositi dekana FIŠ za soglasje k delu za
zunanje naročnike.
(3) Sodelavci, ki so vključeni v
znanstveno-raziskovalno in razvojno delo na FIŠ, morajo pristojnim strokovnim
službam posredovati podatke o svojem znanstveno-raziskovalnem in razvojnem
delu, ki so potrebni za sprotno vodenje raziskovalnih in drugih evidenc.
90. člen
FIŠ lahko skladno s sprejetim letnim
programom in finančnim načrtom nameni določen znesek svojih sredstev za
financiranje znanstveno-raziskovalnega in razvojnega dela. Ta sredstva so
namenjena za sofinanciranje:
-      
priprave prijav projektov na nacionalne in
mednarodne razpise,
-      
znanstveno-raziskovalnih in razvojnih projektov
FIŠ,
-      
mednarodnih projektov,
-      
individualnega raziskovalnega dela.
6. Visokošolski učitelji, znanstveni delavci,
visokošolski in raziskovalni sodelavci ter drugi zaposleni
91. člen
(1) Zaposleni na FIŠ so:
-      
visokošolski učitelji in visokošolski
sodelavci,
-      
znanstveni delavci in raziskovalni sodelavci,
-      
delavci tajništva.
(2) Pogoj za opravljanje dela iz prve
in druge alineje prvega odstavka tega člena je izvolitev v naziv. Merila in
postopek izvolitve določa pravilnik FIŠ. Merila za
izvolitev v naziv in postopek izvolitve določa pravilnik FIŠ.
92. člen
(1) Zaposleni, ki ni obnovil izvolitve
v naziv, ne more več opravljati del na delovnem mestu, na katerega je
razporejen in za katerega se zahteva kot poseben pogoj ustrezna izvolitev.
(2) Dekan FIŠ je dolžan v teh primerih
sprožiti ustrezne postopke v skladu z zakonom o delovnih razmerjih.
93. člen
Zaposleni na FIŠ morajo za delo nad polnim
delovnim časom zunaj FIŠ pridobiti dovoljenje dekana FIŠ, taka njihova
dejavnost pa ne sme motiti njihovih rednih obveznosti na FIŠ.
94. člen
(1) Visokošolski učitelji in
znanstveni delavci FIŠ delujejo po načelih avtonomije, svobode znanstvenega
ustvarjanja in poučevanja, humanizma in znanstvene etike.
(2) Visokošolski učitelji in sodelavci
FIŠ so dolžni:
-      
opravljati znanstveno-raziskovalno delo,
povezano z razvojem izobraževalnih vsebin,
-      
objavljati rezultate raziskovalnega dela v
domači in mednarodni javnosti,
-      
načrtovati izvedbo predmeta in izdelati
poročilo o izvedbi predmeta,
-      
pripravljati in izvajati predavanja, seminarje,
vaje in druge oblike izobraževalnega dela,
-      
biti dostopni študentom,
-      
izvajati preverjanje in ocenjevanje znanja
študentov v skladu s študijskim programom, pravilniki in Statutom FIŠ,
-      
pripravljati ustrezna študijska gradiva za
svoje predmete,
-      
opravljati mentorstvo pri diplomskih delih ter
pri raziskovalnem delu študentov,
-      
imeti vsaj eno uro
na teden pogovorne ure za študente,
-      
zagotoviti nemoten potek izpitov v razpisanih
izpitnih rokih.
(3) Znanstveni delavci in raziskovalni
sodelavci FIŠ so dolžni:
-      
opravljati znanstveno-raziskovalno in razvojno
delo,
-      
objavljati rezultate znanstveno-raziskovalnega
in razvojnega dela v domači in mednarodni javnosti,
-      
opravljati mentorstvo pri diplomskih delih ter
pri raziskovalnem delu študentov,
-      
vključevati študente v svoje
znanstveno-raziskovalno in razvojno delo.
(4) Vsi zaposleni na FIŠ so dolžni:
-      
spoštovati načela stroke, sprejete akte in
sklepe organov FIŠ,
-      
sodelovati v organih in telesih FIŠ,
-      
vestno opravljati zaupane jim naloge in
-      
utrjevati ugled FIŠ.
95. člen
(1) Visokošolski učitelj ima v šestih
letih opravljanja dela pravico do poglobljenega izpopolnjevanja na področju
raziskovalne dejavnosti v skupnem trajanju največ dvanajst mesecev. S tem določilom
FIŠ uresničuje pravico do sobotnega leta.
(2) Taka
odsotnost učitelja ne sme ovirati poteka izobraževalnega procesa ali poteka
raziskovalnega projekta, v katerem zaposleni sodeluje. V času odsotnosti
pripada učitelju oziroma znanstvenemu delavcu bruto plača, določena za njegovo
delovno mesto, le, če je to zagotovljeno v okviru proračunskih sredstev ali s
finančnim načrtom FIŠ oziroma tako, da se njegova delovna obveznost
prerazporedi.
(3) Visokošolski učitelj oziroma
znanstveni delavec mora pisno vlogo predložiti dekanu FIŠ najkasneje do konca
marca za naslednje študijsko leto. Pisna vloga mora vsebovati načrt dela za čas
sobotnega leta in predvideno obliko nadomeščanja.
(4) Visokošolski učitelj oziroma
znanstveni delavec mora v 30 dneh po vrnitvi oddati dekanu FIŠ poročilo o
izpopolnjevanju.
96. člen
FIŠ lahko za določen čas povabi k
sodelovanju za izvajanje posameznih delov predmeta priznane raziskovalce ali
strokovnjake iz gospodarskih in drugih organizacij ne glede na pogoje, ki so
določeni za izvolitev v naziv.
97. člen
Za uresničevanje pravic, dolžnosti in
odgovornosti delavcev FIŠ se uporabljajo določbe delovno-pravne zakonodaje,
zakona o upravnem postopku in zakona o pravdnem postopku ter ustreznih
kolektivnih pogodb in tega Statuta.
7. Študenti
98. člen
(1) Študent je oseba, ki je vpisana v
študijske programe za pridobitev izobrazbe na FIŠ.
(2) Status študenta se izkazuje s
študentsko izkaznico. Vsebino in obliko študentske izkaznice določa pravilnik
FIŠ.
99. člen
(1) Status študenta preneha, če študent:
-      
diplomira,
-      
ne diplomira na študijskem programu prve
stopnje v 12 mesecih po zaključku zadnjega semestra,
-      
se izpiše,
-      
se med študijem ne vpiše v naslednji letnik
oziroma semester,
-      
je bil izključen iz FIŠ.
-      
dokonča podiplomski študij,
-      
ne dokonča podiplomskega študija druge stopnje
po magistrskem študijskem programu v 12 mesecih po zaključku zadnjega semestra,
-      
ne dokonča podiplomskega študija druge stopnje
po enovitem magistrskem študijskem programu v 12 mesecih po zaključku zadnjega
semestra,
-      
ne dokonča podiplomskega študija tretje stopnje
v 12 mesecih po zaključku zadnjega semestra.
(2) Ne glede na določbi druge in sedme
alineje prejšnjega odstavka študentu status preneha ob zaključku zadnjega
semestra, če je v času študija ponavljal letnik ali spremenil študijski program
ali smer.
(3) V primerih iz druge, četrte, sedme in
osme alineje prvega odstavka ter drugega odstavka tega člena se študentu iz
upravičenih razlogov status študenta lahko tudi podaljša, vendar največ za eno
leto.
100. člen
(1) Oseba, ki ji preneha status
študenta po določilih iz druge, četrte in šeste alineje prejšnjega člena,
obdrži pravico do opravljanja izpitov in drugih študijskih obveznosti po
študijskem programu, po katerem se izobražuje.
(2) Senat FIŠ določi in javno objavi
pogoje, pod katerimi lahko oseba, ki ji je prenehal status študenta, uresniči
to pravico, če se študijski program ne izvaja več.
(3) Pravico do opravljanja izpitov iz
prvega odstavka tega člena lahko uveljavlja še pet let od dneva prenehanja
izvajanja oziroma spremembe programa.
101. člen
(1) Status študenta športnika in
status študenta priznanega umetnika dobi študent, ki mu Senat FIŠ na predlog
Komisije za študijske in študentske zadeve s sklepom podeli ta status.
(2) Status
študenta s posebnimi potrebami dobi študent, ki ob vpisu predloži ustrezno
mnenje pristojne strokovne komisije za razvrščanje otrok in mladostnikov z
motnjami v duševnem in telesnem razvoju ali mnenje invalidske komisije ali
zdravniško potrdilo zdravnika specialista, s katerim izkazuje upravičenost za
dodelitev statusa študenta s posebnimi potrebami.
(3) Za študente iz tega člena FIŠ s
pravilnikom opredeli način opravljanja študijskih obveznosti in pogoje za
prehod v višji letnik.
102. člen
(1) Študentom, ki imajo status
študenta športnika, status študenta priznanega umetnika, status študenta s
posebnimi potrebami, in študentom, ki zaradi svojega obštudijskega delovanja,
bolezni ali okvare ne morejo v roku opravljati študijskih obveznosti, se lahko
izjemoma podaljša status študenta.
(2) Študentke matere, ki v času
študija rodijo, imajo pravico do podaljšanja študentskega statusa za eno leto
za vsakega živorojenega otroka. Smiselno s tem se obravnava tudi varstveni
dopust, ki ga koristi študent oče.
(3) Študentu miruje status študenta v
času bolniške odsotnosti, daljše od enega leta.
103. člen
Študenti imajo pravico do vpisa in
izobraževanja pod enakimi, z zakonom, s Statutom FIŠ in študijskim programom
določenimi pogoji. Pri tem:
-      
se ob rednem napredovanju izobražujejo in
dokončajo študij pod pogoji, ki so veljali ob vpisu,
-      
lahko enkrat v času študija ponavljajo letnik
ali spremenijo študijski program ali smer zaradi neizpolnitve obveznosti na
prejšnji smeri ali v študijskem programu,
-      
se lahko izobražujejo po več študijskih
programih (vzporedni študij),
-      
se lahko izobražujejo po individualnem programu
(več študijskih programov enega ali več visokošolskih zavodov), kot to omogoča
študijski program FIŠ,
-      
lahko napredujejo in dokončajo študij v krajšem
času, kot je predvideno s študijskim programom.
104. člen
Pravice in dolžnosti študentov so:
-      
obiskovanje predavanj, seminarjev in vaj,
-      
aktivno sodelovanje pri izobraževalnem delu,
-      
sodelovanje prek svojih predstavnikov pri delu
organov FIŠ,
-      
dajanje pobud, mnenj in sprejemanje odločitev v
skladu s Statutom FIŠ.
105. člen
(1) Slovenci brez slovenskega
državljanstva se lahko izobražujejo po javno veljavnih dodiplomskih in
podiplomskih študijskih programih in po programih za izpopolnjevanje pod
enakimi pogoji kot državljani Republike Slovenije.
(2) Državljani članic Evropske unije
imajo pravico do izobraževanja po javno veljavnih dodiplomskih in podiplomskih
študijskih programih in po programih za izpopolnjevanje pod enakimi pogoji kot
državljani Republike Slovenije.
106. člen
(1) Študent ima pravico do ugovora
zoper sklepe, ki jih organi FIŠ sprejemajo o njegovih pravicah, obveznostih in
odgovornostih.
(2) Študent, ki meni, da so bile
kršene njegove pravice, ima pravico do ugovora ali pritožbe v roku 15 dni od
dneva, ko mu je bil vročen sklep. Kot prvostopenjski organ odloča o vlogah
študentov v študijskih zadevah dekan FIŠ, kot drugostopenjski organ pa odloča o
pritožbah študentov v študijskih zadevah Senat FIŠ. Zoper dokončno odločitev v
zadevah v zvezi s študijem lahko študent sproži upravni spor.
107. člen
(1) Študenti so disciplinsko odgovorni
za kršitve dolžnosti in neizpolnjevanje obveznosti po Statutu FIŠ in po
študijskem programu ter za namerno in iz malomarnosti povzročeno škodo.
(2) Kršitve so:
-      
neprimerno vedenje, ki škoduje ugledu FIŠ,
-      
neprimeren odnos do študentov, učiteljev in
sodelavcev pri izvajanju študijskega programa ter drugih delavcev FIŠ,
-      
dajanje lažnih podatkov, da bi tako pridobil
neupravičene koristi zase ali za drugega,
-      
prevara pri preverjanju znanja in plagiatorstvo,
-      
ponarejanje uradnih listin,
-      
hujše kršitve reda in discipline pri
izobraževalnem procesu in v prostorih FIŠ,
-      
povzročanje materialne škode v prostorih FIŠ
oziroma tam, kjer se izvaja izobraževalni proces.
(3) Pobudo za uvedbo postopka za
ugotavljanje kršitve lahko podajo zaposleni FIŠ ali študenti. O disciplinski
odgovornosti odloča in izreka ukrepe dekan FIŠ.
(4) Dekan FIŠ lahko izreče naslednje
ukrepe:
-      
opomin, ki se vroči študentu,
-      
ukor, ki se objavi na oglasni deski,
-      
izključitev iz FIŠ: v odločbi se opredeli doba
trajanja ukrepa.
(5) Disciplinska odgovornost študentov
na FIŠ se natančneje opredeli s posebnim pravilnikom.
107.a člen
(1) Strokovni oziroma znanstveni naslov se
diplomantu odvzame, če se po pridobitvi naslova ugotovi:
-      
da diplomant ni imel z zakonom zahtevane izobrazbe
za vpis;
-      
da diplomant ni opravil vseh obveznosti po
študijskem programu;
-      
da je diplomant pri zaključnem delu (diplomska
naloga, magistrska naloga, doktorska disertacija), ki je predpisano po
študijskem programu, avtorska dela drugih avtorjev v nasprotju z uveljavljenimi
načini citiranja v pomembnem delu prikazal kot svoje lastno delo;
-      
da zaključno delo (diplomska naloga, magistrska
naloga, doktorska disertacija), ki je predpisano po študijskem programu, v
pomembnem delu ni rezultat diplomantovega lastnega dela, njegove ustvarjalnosti
in dosežkov.
(2) Odvzem strokovnega oziroma znanstvenega
naslova se podrobneje uredi s pravilnikom.
8. Financiranje in premoženje FIŠ
108. člen
(1) Dejavnost FIŠ, ki se nanaša na
izvajanje nacionalnega programa visokega šolstva in nacionalnega raziskovalnega
in razvojnega programa, se financira iz proračuna Republike Slovenije.
(2) Ostala dejavnost se financira iz
drugih virov, in sicer:
-      
iz razpisov EU,
-      
iz šolnin in drugih prispevkov za študij,
-      
s plačili za opravljene storitve,
-      
iz dotacij, dediščin in daril,
-      
iz drugih virov v skladu z zakonom.
109. člen
(1) FIŠ odloča o prispevkih za študij
in drugih storitvah FIŠ, če niso ali so samo deloma financirane v okviru
nacionalnega programa, zlasti za:
-      
stroške izbirnega in vpisnega postopka,
-      
storitve, ki so del potrjenega študijskega
programa (stroški strokovnih ekskurzij ipd.),
-      
izvolitve v nazive kandidatov, ki niso v
delovnem razmerju na FIŠ,
-      
izdajo potrdil, dvojnikov, prepisov in izpisov
iz dokumentacije FIŠ,
-      
stroške četrtega in nadaljnjih opravljanj
izpita,
-      
stroške sprejemnih, diferencialnih, komisijskih
in drugih izpitov,
-      
druge storitve, predvidene s sklepom, ki ga
sprejme Upravni odbor FIŠ.
(2) Višina šolnine in drugih
prispevkov za študij se določa v skladu z veljavnim pravilnikom o šolninah in
drugih prispevkih v visokem šolstvu in s sklepom Upravnega odbora FIŠ.
110. člen
(1) Šolnine in prispevki za študij kot
tudi druga sredstva, pridobljena na način iz 8. člena tega Statuta, so prihodek
FIŠ in jih FIŠ pridobiva na svoj podračun.
(2) Upravni odbor FIŠ sprejme finančni
načrt na podlagi programa dela FIŠ, ki obsega vse njene dejavnosti.
111. člen
(1) FIŠ je lastnica premoženja, ki ga
je pridobila iz javnih virov.
(2) FIŠ je tudi lastnica premoženja,
pridobljenega na osnovi drugih virov in premoženja, pridobljenega na temelju
dediščin, sponzorstva, donacij, raziskovalnih temeljnih in aplikativnih
projektov ter svetovalnega dela, volil in daril.
112. člen
(1) FIŠ upravlja in razpolaga s
premoženjem, ki ga uporablja za opravljanje svoje dejavnosti, skladno z
zakonom, Odlokom o ustanovitvi FIŠ in s Statutom ter v skladu z namenom, za
katerega je bilo pridobljeno.
(2) FIŠ lahko
odtuji ali obremeni nepremičnino oziroma opremo večje vrednosti, pridobljeno iz
javnih sredstev, le v soglasju z ustanoviteljem. Za opremo večje vrednosti se
šteje oprema, za nakup katere je v skladu z zakonom o javnih naročilih potrebna
objava pri Uradu za uradne objave Evropskih skupnosti in na portalu javnih
naročil.
(3) Sredstva, pridobljena od prodaje
premoženja iz prejšnjega odstavka tega člena, se lahko uporabijo za
investicije, investicijsko vzdrževanje in opremo. 
(4) FIŠ samostojno razpolaga s premoženjem
iz 2. odst. 111. člena Statuta FIŠ. S premoženjem upravlja Upravni odbor FIŠ s
skrbnostjo dobrega gospodarja.
9. Splošni akti
113. člen
(1) Splošne akte sprejemajo posamezni
organi FIŠ v skladu s Statutom FIŠ in z zakonom.
(2) Sistem obvladovanja splošnih
aktov, ki mora opredeljevati izdelavo, pregled in odobritev, izdajanje,
spreminjanje in hranjenje dokumentacije, se podrobno opredeli v Poslovniku
kakovosti FIŠ.
113.a člen
FIŠ vodi evidence z osebnimi podatki
študentov in evidence izvajalcev visokošolske dejavnosti, v skladu z Zakonom o
visokem šolstvu ter hrani evidence v skladu s predpisi, ki urejajo varstvo
dokumentarnega in arhivskega gradiva ter varstvo osebnih podatkov in z Zakonom
o visokem šolstvu.

Priloga dejavnosti k Statutu

Statut Fakultete za informacijske študije v Novem
mestu (Uradni list RS, št. 117/08)
vsebuje naslednje prehodne in končne določbe:
»10. Prehodne in končne določbe
114. člen
V Statutu uporabljeni izrazi, zapisani v
moški slovnični obliki, so uporabljeni kot nevtralni za moške in ženske.
115. člen
(1) V obdobju do 1. 10.
2008 sestavljajo Akademski zbor FIŠ vsi visokošolski učitelji in sodelavci, ki
v študijskem letu 2007/2008 izvajajo pedagoški proces pri študijskih programih
Informatika v sodobni družbi (visokošolski strokovni), Informatika v sodobni
družbi (univerzitetni) in Informatika v sodobni družbi (magistrski) v okviru
Fakultete za uporabne družbene študije v Novi Gorici.
(2) V obdobju do 1. 11. 2008
oziroma do izvolitve Študentskega sveta FIŠ sestavljajo Začasni študentski svet
vsi študenti, ki so v študijskem letu 2007/2008 vpisani v študijske programe
Informatika v sodobni družbi (visokošolski strokovni), Informatika v sodobni
družbi (univerzitetni) in Informatika v sodobni družbi (magistrski) v okviru
Fakultete za uporabne družbene študije v Novi Gorici.
(3) Če v pol ure po predvidenem
začetku seje Začasnega študentskega sveta sklepčnost ni zagotovljena, začasni
študentski svet veljavno odloča z večino prisotnih.
116. člen
(1) Volitve v prvi Študentski svet FIŠ
razpiše predsednik Začasnega študentskega sveta na podlagi sklepa dekana.
(2) Študentski svet FIŠ do 1. 1.
2009 na novo imenuje predstavnike študentov v Akademskem zboru FIŠ, Senatu FIŠ
in Upravnem odboru FIŠ.
117. člen
(1) Z uveljavitvijo tega
Statuta prenehajo veljati Pravila FIŠ, sprejeta na 1. seji Upravnega odbora FIŠ
6. 8. 2008.
(2) Dekan FIŠ, ki je bil izvoljen pred
sprejemom tega statuta, nastopi svoj mandat v skladu s sklepom o izvolitvi.
(3) Članom Senata FIŠ, ki so bili
izvoljeni na 1. seji Akademskega zbora FIŠ 27. 8. 2008, se izteče mandat
30. 9. 2010.
(4) Članom Upravnega odbora FIŠ, ki so
bili imenovani na osnovi Odloka o ustanovitvi FIŠ in Pravil FIŠ, se izteče
mandat 4 leta po imenovanju, razen predstavniku študentov, ki se mu izteče
mandat z imenovanjem novega predstavnika v skladu s 116. členom Statuta.
118. člen
(1) Statut začne veljati, ko ga v
enakem besedilu sprejmeta Senat FIŠ in Upravni odbor FIŠ z večino glasov vseh
članov Senata FIŠ oziroma Upravnega odbora FIŠ in ko je objavljen v Uradnem
listu. Če Študentski svet sprejme v 7 dneh od sprejema Statuta negativno
mnenje o Statutu, sta Upravni odbor FIŠ in Senat FIŠ dolžna o Statutu še enkrat
glasovati. Za vnovičen sprejem Statuta mora glasovati večina vseh članov Senata
FIŠ oziroma Upravnega odbora FIŠ.
(2) Spremembe in dopolnitve Statuta
sprejemata v enakem besedilu Senat FIŠ in Upravni odbor FIŠ z večino glasov
vseh članov Senata FIŠ oziroma Upravnega odbora FIŠ. Pred glasovanjem o
spremembah in dopolnitvah Statuta je dekan FIŠ dolžan pozvati Študentski svet
FIŠ, da oblikuje mnenje o predlaganih spremembah in dopolnitvah Statuta.
Spremembe in dopolnitve Statuta začnejo veljati, ko se objavijo v Uradnem
listu.
(3) Za tolmačenje Statuta je pristojen
Senat FIŠ.«.

Spremembe in dopolnitve Statuta Fakultete za
informacijske študije v Novem mestu (Uradni list RS, št. 56/12) črtajo 115. člen statuta:
»115. člen
(črtan)«;
črtajo 116. člen statuta:
»116. člen
(črtan)«;
črtajo 117. člen statuta:
»117. člen
(črtan)«;
ter vsebujejo naslednje prehodne in končne
določbe:
»PREHODNE IN KONČNE DOLOČBE
57. člen
Spremembe in dopolnitve začnejo veljati
naslednji dan po objavi v Uradnem listu Republike Slovenije, razen 2. in 3.
člena teh sprememb, ki začneta veljati, ko Fakulteta za informacijske študije v
Novem mestu pridobi ustrezna soglasja Nacionalne komisije za kakovost visokega
šolstva in ustanovitelja.
58. člen
Obstoječi Inštituti FIŠ, ustanovljeni v
skladu s 86. členom Statuta FIŠ, postanejo z uveljavitvijo sprememb statuta
raziskovalne skupine IFIŠ.«.

Spremembe in dopolnitve Statuta Fakultete za
informacijske študije v Novem mestu (Uradni list RS, št. 75/13) vsebujejo naslednje prehodne in
končne določbe:
»PREHODNE IN KONČNE DOLOČBE
4. člen
Spremembe in dopolnitve Statuta začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve Statuta Fakultete za
informacijske študije v Novem mestu (Uradni list RS, št. 25/14) vsebuje naslednjo končno določbo:
»PREHODNE IN KONČNE DOLOČBE
2. člen
Spremembe in dopolnitve statuta začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve Statuta Fakultete za
informacijske študije v Novem mestu (Uradni list RS, št. 72/14)
vsebujejo naslednje prehodne in končne določbe:
»PREHODNE IN KONČNE DOLOČBE
9. člen
(1) Spremembe
in dopolnitve začnejo veljati naslednji dan po objavi v Uradnem listu Republike
Slovenije.
(2) Fakulteta
za informacijske študije mora v roku 6 mesecev
po uveljavitvi teh sprememb pripraviti Prilogo dejavnosti k Statutu in si zanjo
pridobiti soglasje ustanovitelja.«.

Spremembe in dopolnitve Statuta Fakultete za
informacijske študije v Novem mestu (Uradni list RS, št. 17/16)
vsebujejo naslednje prehodne in končne določbe:
»PREHODNE IN KONČNE DOLOČBE 
14. člen 
(1) Spremembe in dopolnitve začnejo
veljati naslednji dan po objavi v Uradnem listu Republike Slovenije, razen
sprememba sedeža FIŠ, kot je opredeljena v 1. členu teh Sprememb in
dopolnitev, ki začne veljati, ko začne veljati sprememba Odloka o ustanovitvi
samostojnega visokošolskega zavoda Fakultete za informacijske študije v Novem
mestu in dopolnitev študijskega področja, kot je opredeljena v 2. členu,
ki začne veljati, ko Fakulteta za informacijske študije v Novem mestu pridobi
ustrezna soglasja Nacionalne agencije Republike Slovenije za kakovost v visokem
šolstvu in ustanovitelja.
(2) Dekan in člani Senata, ki to
funkcijo opravljajo na dan uveljavitve te spremembe statuta, jo opravljajo do
izteka trenutnega mandata. Ob razpisu postopkov za imenovanje dekana in
izvolitev članov Senata za nov mandat veljajo spremembe opredeljene v teh
Spremembah in dopolnitvah.«.