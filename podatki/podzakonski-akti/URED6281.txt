I. SPLOŠNE DOLOČBE
1. člen
(vsebina in namen)
(1) Ta uredba določa pravila ravnanja
in druge pogoje v zvezi s predelavo biološko razgradljivih odpadkov in uporabo
komposta ali digestata v skladu z Direktivo 2008/98/ES Evropskega parlamenta in
Sveta z dne 19. novembra 2008 o odpadkih in razveljavitvi nekaterih
direktiv (UL L št. 312 z dne 22. 11. 2008, str. 3) ter dajanje
komposta ali digestata v promet.
(2) Za vprašanja glede predelave
biološko razgradljivih odpadkov, uporabe komposta ali digestata ter dajanja komposta
ali digestata v promet, ki niso posebej urejena s to uredbo, se uporablja
predpis, ki ureja odpadke.
2. člen
(uporaba)
(1) Ta uredba se uporablja za biološko
razgradljive odpadke, navedene v prilogi 1, ki je sestavni del te uredbe.
(2) Ne glede na prejšnji odstavek se
ta uredba ne uporablja za živalske stranske proizvode kategorije 1 iz Uredbe
(ES) št. 1069/2009 Evropskega parlamenta in Sveta z dne 21. oktobra 2009 o
določitvi zdravstvenih pravil za živalske stranske proizvode in pridobljene
proizvode, ki niso namenjeni prehrani ljudi, ter razveljavitvi Uredbe (ES) št.
1774/2002 (Uredba o živalskih stranskih proizvodih) (UL L št. 300 z dne 14. 11.
2009, str. 1), zadnjič spremenjene z Uredbo (EU) št. 2017/625 Evropskega
parlamenta in Sveta z dne 15. marca 2017 o izvajanju uradnega nadzora in drugih
uradnih dejavnosti, da se zagotovi uporaba zakonodaje o živilih in krmi, pravil
o zdravju in dobrobiti živali ter zdravju rastlin in fitofarmacevtskih
sredstvih, ter o spremembi uredb (ES) št. 999/2001, (ES) št. 396/2005, (ES) št.
1069/2009, (ES) št. 1107/2009, (EU) št. 1151/2012, (EU) št. 652/2014, (EU) št.
2016/429 in (EU) št. 2016/2031 Evropskega parlamenta in Sveta, uredb Sveta (ES)
št. 1/2005 in (ES) št. 1099/2009 ter direktiv Sveta 98/58/ES, 1999/74/ES,
2007/43/ES, 2008/119/ES in 2008/120/ES ter razveljavitvi uredb (ES) št.
854/2004 in (ES) št. 882/2004 Evropskega parlamenta in Sveta, direktiv Sveta
89/608/EGS, 89/662/EGS, 90/425/EGS, 91/496/EGS, 96/23/ES, 96/93/ES in 97/78/ES
ter sklepa Sveta 92/438/EGS (UL L št. 95 z dne 7. 4. 2017, str. 1), (v
nadaljnjem besedilu: Uredba 1069/2009/ES).
(3) Za predelavo biološko
razgradljivih odpadkov iz prvega odstavka tega člena, ki so živalski stranski
proizvodi kategorije 2 in kategorije 3, razen za predelavo živalskih stranskih
proizvodov kategorije 3 iz točke (p) 10. člena Uredbe 1069/2009/ES, ki so
zbrani v okviru javne službe v skladu s predpisom, ki ureja ravnanje z biološko
razgradljivimi kuhinjskimi odpadki in zelenim vrtnim odpadom in so namenjeni
kompostiranju ali anaerobni razgradnji z naknadnim kompostiranjem, se poleg
določb te uredbe uporabljajo standardni parametri pretvorbe iz:
1.     
Uredbe 1069/2009/ES in
2.     
Uredbe Komisije (EU) št. 142/2011 z dne 25. februarja 2011 o izvajanju
Uredbe (ES) št. 1069/2009 Evropskega parlamenta in Sveta o določitvi
zdravstvenih pravil za živalske stranske proizvode in pridobljene proizvode, ki
niso namenjeni prehrani ljudi, ter o izvajanju Direktive Sveta 97/78/ES glede
nekaterih vzorcev in predmetov, ki so izvzeti iz veterinarskih pregledov na
meji v skladu z navedeno direktivo (UL L št. 54 z dne 26. 2. 2011, str. 1),
zadnjič spremenjene z Uredbo Komisije (EU) št. 2017/1262 z dne 12. julija 2017
o spremembi Uredbe (EU) št. 142/2011 v zvezi z uporabo gnoja rejnih živali kot
goriva v kurilnih napravah (UL L št. 182 z dne 13. 7. 2017, str. 34).
(4) Ne glede na prvi odstavek
tega člena se ta uredba ne uporablja za rastlinske odpadke in živinska gnojila,
ki nastajajo v kmetijstvu, če njihova predelava poteka na kraju njihovega
nastanka in se iz njih nastali kompost ali digestat uporabi na kmetijskih
zemljiščih tega kmetijskega gospodarstva.
(5) Ne glede na prvi in tretji
odstavek tega člena se za predelavo bioloških odpadkov ali živinskih gnojil, ki
nastajajo v kmetijstvu, če je zmogljivost kompostarne manjša od ali enaka 300 t
na leto ali zmogljivost bioplinarne manjša od 10 t na dan, in če njihova
predelava poteka na kraju njihovega nastanka ter se iz njih nastali kompost ali
digestat uporabi pri kmetovanju izključno na tem kraju, ne uporabljajo določbe
4. člena te uredbe (razen 1. in 2. točke tretjega odstavka 4. člena te uredbe)
in določbe 10. do 16. člena te uredbe (razen desetega odstavka 12. člena te
uredbe).
(6) Ne glede na prvi in tretji
odstavek tega člena se za rastlinske odpadke ali živinska gnojila, če je
zmogljivost kompostarne manjša od ali enaka 300 t na leto ali zmogljivost
bioplinarne manjša od 10 t na dan, ne uporabljajo določbe 4. člena te uredbe
(razen 1. in 2. točke tretjega odstavka 4. člena te uredbe) in določbe 10. do
16. člena te uredbe (razen desetega odstavka 12. člena te uredbe).
3. člen
(izrazi)
Izrazi, uporabljeni v tej uredbi, imajo
naslednji pomen:
1.     
anaerobna razgradnja je anaerobna razgradnja biološko razgradljivih
odpadkov ali njihove mešanice z biološko razgradljivimi naravnimi nenevarnimi
materiali iz kmetijstva ali gozdarstva s pomočjo mikro- in makroorganizmov brez
kisika;
2.     
biofilter je enota za čiščenje odpadnih plinov s pomočjo
mikroorganizmov;
3.     
biološka stabilnost je biološka stabilnost, ki je dosežena takrat, ko je
potreba mikroorganizmov za sprejemanje kisika v biološko razgradljivih odpadkih
manjša od 15 mg O2/g suhe snovi;
4.     
biološki odpadki so biološki odpadki v skladu s predpisom, ki ureja
odpadke;
5.     
biološko razgradljivi odpadki so odpadki iz priloge 1 te uredbe;
6.     
bioplin je mešanica metana in ogljikovega dioksida, ki nastane pri
anaerobni razgradnji;
7.     
bioplinarna je sklop objektov z napravami za anaerobno razgradnjo pri
nadzorovanih pogojih;
8.     
bioplinski reaktor je enota bioplinarne, v kateri poteka anaerobna
razgradnja;
9.     
blato je blato v skladu s predpisom, ki ureja emisijo snovi in toplote
pri odvajanju odpadnih voda v vode in javno kanalizacijo, razen neobdelano
blato v skladu s predpisom o odvajanju in čiščenju komunalne odpadne vode;
10.  
digestat ali pregnito blato je poltekoč ali tekoč material, ki nastane
pri anaerobni razgradnji (v nadaljnjem besedilu: digestat);
11.  
digestorska mešanica je mešanica biološko razgradljivih odpadkov ali
mešanica teh odpadkov z biološko razgradljivimi naravnimi nenevarnimi materiali
iz kmetijstva ali gozdarstva, pripravljena za anaerobno razgradnjo;
12.  
enota za čiščenje odpadnih plinov je enota bioplinarne ali kompostarne
za čiščenje odpadnih plinov;
13.  
gnojilo je gnojilo v skladu s predpisom, ki ureja varstvo voda pred
onesnaževanjem z nitrati iz kmetijskih virov;
14.  
hidravlični zadrževalni čas je povprečen časovni interval, v katerem se
digestorska mešanica nahaja v bioplinskem reaktorju;
15.  
higienizacija je postopek, s katerim se uničijo vegetativne oblike
človeških, živalskih in rastlinskih škodljivih organizmov v biološko
razgradljivih odpadkih;
16.  
izcedne vode so vode, ki nastajajo pri postopku kompostiranja in se z
njimi ravna kot z industrijskimi odpadnimi vodami v skladu s predpisom, ki
ureja emisijo snovi in toplote pri odvajanju odpadnih voda v vode in javno
kanalizacijo;
17.  
kompost je biološko stabilen, higieniziran, humusu podoben material z
več kot 15 odstotki organske snovi, ki nastane pri kompostiranju;
18.  
kompostarna je sklop objektov z napravami za kompostiranje pri
nadzorovanih pogojih;
19.  
kompostiranje je aerobna razgradnja biološko razgradljivih odpadkov ali
njihove mešanice z biološko razgradljivimi naravnimi nenevarnimi materiali iz
kmetijstva ali gozdarstva s pomočjo mikro- in makroorganizmov s kisikom;
20.  
kompostna šarža je fizično ločena mešanica biološko razgradljivih
odpadkov ali mešanica teh odpadkov z biološko razgradljivimi naravnimi
nenevarnimi materiali iz kmetijstva ali gozdarstva, pripravljena za
kompostiranje;
21.  
kuhinjski odpadki so biološko razgradljivi kuhinjski odpadki v skladu s
predpisom, ki ureja ravnanje s kuhinjskimi odpadki in zelenim vrtnim odpadom;
22.  
območje kraških in razpoklinskih vodonosnikov je zemljišče z močno
razpokano kamninsko podlago in zelo spremenljivo prepustnostjo, značilno za
kraške tokove podzemne vode, ali zemljišče z nedoločljivimi tokovi podzemne
vode;
23.  
območje kompostarne ali bioplinarne je območje, kjer se izvaja
kompostiranje ali anaerobna razgradnja, vključno s površinami za skladiščenje,
manipulativnimi površinami in funkcionalnimi prometnimi površinami;
24.  
odprto kompostiranje je kompostiranje v kopah na utrjenih, za tekočine
neprepustnih tleh na prostem ali na pokritem prostoru;
25.  
pošiljka odpadkov je pošiljka odpadkov v skladu s predpisom, ki ureja
odpadke;
26.  
predelovalec je predelovalec v skladu s predpisom, ki ureja odpadke, in
je predelovalec biološko razgradljivih odpadkov ali uporabnik komposta ali
digestata, razen tistega uporabnika, ki uporablja kompost, ki je proizvod, ali
digestat, ki je proizvod;
27.  
predelovalec biološko razgradljivih odpadkov je izvajalec kompostiranja
ali izvajalec anaerobne razgradnje;
28.  
predelava biološko razgradljivih odpadkov je kompostiranje ali anaerobna
razgradnja;
29.  
rastlinski odpadki so biološko razgradljivi odpadki, ki nastanejo pri
proizvodnji rastlin v kmetijstvu, gozdarstvu, vrtnarstvu ali pri urejanju
parkov in vrtov;
30.  
rastlinski škodljivi organizmi so škodljivi organizmi v skladu s
predpisom, ki ureja ukrepe in postopke za preprečevanje vnosa in širjenja
škodljivih organizmov rastlin, rastlinskih proizvodov in nadzorovanih
predmetov;
31.  
standardni parametri pretvorbe so standardni parametri pretvorbe iz
predpisa, ki ureja določitev zdravstvenih pravil za živalske stranske proizvode
in pridobljene proizvode, ki niso namenjeni prehrani ljudi;
32.  
substrat je biološko stabilen, higieniziran material, ki nastane z
mešanjem prsti s kompostom, ki je proizvod, ali digestatom, ki je proizvod;
33.  
uporabnik komposta ali digestata je fizična ali pravna oseba, ki kompost
ali digestat uporabi v skladu s 25. ali 26. členom te uredbe;
34.  
uvoznik je oseba, ki kompost, ki je proizvod, ali digestat, ki je
proizvod, uvaža iz tretjih držav in ga daje v promet ali je sam njegov končni
uporabnik;
35.  
zaprto kompostiranje je kompostiranje v zaprtih reaktorjih, kjer se s
krmiljenjem postopka za zagotavljanje optimalne izmenjave zraka, vsebnosti vode
in temperature pospešuje aerobna razgradnja;
36.  
živalski stranski proizvodi so biološko razgradljivi odpadki, ki se uvrščajo
med živalske stranske proizvode kategorije 1, 2 in 3 v skladu z Uredbo
1069/2009/ES;
37.  
živinska gnojila so gnojila v skladu s predpisom, ki ureja varstvo voda
pred onesnaževanjem z nitrati iz kmetijskih virov.
4. člen
(pogoji za načrtovanje, gradnjo in
vzdrževanje kompostarne ali bioplinarne)
(1) Pri načrtovanju kompostarne ali
bioplinarne je treba zagotoviti, da je zunanji rob območja kompostarne ali
bioplinarne od območij stanovanjskih, gostinskih, upravnih, pisarniških in
trgovinskih stavb, sejemskih dvoran in razstavišč, stavb za kulturo in
razvedrilo, muzejev in knjižnic, stavb za izobraževanje in
znanstveno-raziskovalno delo, stavb za zdravstvo in šport ter
športno-rekreacijskih površin oddaljen:
1.     
za kompostarne:
a)   
najmanj 300 m pri zaprtem kompostiranju in
b)   
najmanj 500 m pri odprtem kompostiranju;
2.     
za bioplinarne:
a)   
najmanj 300 m in
b)   
najmanj 500 m pri anaerobni razgradnji z naknadnim odprtim
kompostiranjem.
(2) Ne glede na prejšnji odstavek
zahteve glede oddaljenosti iz prejšnjega odstavka ne veljajo za načrtovanje
športno-­rekreacijskih površin na rekultiviranem zaprtem odlagališču in upravne
objekte kompostarne ali bioplinarne.
(3) Poleg pogoja iz prvega odstavka
tega člena je treba pri načrtovanju kompostarne ali bioplinarne upoštevati
tudi:
1.     
tehnično in okoljsko izvedljivost ter ekonomsko upravičenost glede na
količine in vrste biološko razgradljivih odpadkov ter izbrano tehnologijo
njihove predelave, vključno z vplivom njihovega prevoza na okolje,
2.     
tehnično in okoljsko izvedljivost ter ekonomsko upravičenost glede na
oddaljenost od zemljišč, na katerih je prepovedana uporaba komposta ali
digestata za vnos v ali na tla v skladu s 24. členom te uredbe, ter oddaljenost
od zemljišč, na katerih je dovoljena uporaba komposta ali digestata v skladu s
25. in 26. členom te uredbe, vključno z vplivom njegovega prevoza na okolje,
3.     
oddaljenost lokacije od stanovanjskih in drugih poselitvenih območij ter
rekreacijskih in kmetijskih površin,
4.     
zahteve na območjih, zavarovanih v skladu s predpisi, ki urejajo
ohranjanje narave,
5.     
zahteve na vodovarstvenih območjih v skladu s predpisi, ki urejajo vode,
6.     
zahteve na območjih, zavarovanih v skladu s predpisi, ki urejajo
kulturno dediščino, in
7.     
zahteve na območjih, zavarovanih v skladu s predpisi, ki urejajo
kakovost kmetijskih zemljišč.
(4) Pri načrtovanju, gradnji in
vzdrževanju kompostarne ali bioplinarne mora investitor ali predelovalec
biološko razgradljivih odpadkov zagotoviti, da:
1.     
je na območju kompostarne ali bioplinarne preprečen dostop
nepooblaščenim osebam in živalim,
2.     
je površina tal na območju kompostarne ali bioplinarne v skladu s
stanjem tehnike utrjena tako, da je za tekočine neprepustna,
3.     
sta za odpadne pline zagotovljena zajem in odvajanje prek enote za
čiščenje odpadnih plinov, če predelava biološko razgradljivih odpadkov poteka v
zaprtih prostorih, in
4.     
je na območju kompostarne ali bioplinarne nameščena oprema za
spremljanje temperature in vlage v zraku ter smeri in hitrosti vetra (v
nadaljnjem besedilu: meteorološki parametri).
(5) Pri načrtovanju, gradnji in
vzdrževanju bioplinarne mora investitor ali predelovalec biološko razgradljivih
odpadkov zagotoviti, da se za odpadne vode, ki nastajajo v bioplinarni in
izcedne vode iz skladiščenih pošiljk odpadkov zagotovita zajem in vračanje v
ponovno uporabo pri predelavi biološko razgradljivih odpadkov ali odvajanje v
skladu s predpisi, ki urejajo emisije snovi in toplote pri odvajanju odpadnih
voda v vode in javno kanalizacijo.
(6) Pri načrtovanju, gradnji in
vzdrževanju kompostarne z zmogljivostjo, enako ali večjo od 10 000 t na leto,
ali bioplinarne z zmogljivostjo, enako ali večjo od 10 t na dan, mora investitor
ali predelovalec biološko razgradljivih odpadkov pri
skladiščenju biološko razgradljivih odpadkov, razen pri skladiščenju izključno
gnojevke ali energetskih rastlin, zagotoviti tudi:
-       
zaprte zalogovnike z avtomatskim zapiranjem in
-       
odsesavanje in odvajanje plinov iz zalogovnika prek enote za čiščenje
odpadnih plinov.
(7) Pri načrtovanju, gradnji in vzdrževanju
kompostarne ali bioplinarne, katere zmogljivost je manjša od zmogljivosti iz
prejšnjega odstavka, mora investitor ali predelovalec biološko razgradljivih
odpadkov pri skladiščenju blata zagotoviti tudi:
-       
zaprte zalogovnike z avtomatskim zapiranjem ter
-       
odsesavanje in odvajanje plinov iz zalogovnika prek enote za čiščenje
odpadnih plinov.
5. člen
(odgovornost in usposobljenost oseb za
obratovanje kompostarne ali bioplinarne)
(1) Predelovalec biološko
razgradljivih odpadkov določi osebo, ki je strokovno odgovorna za predelavo
biološko razgradljivih odpadkov (v nadaljnjem besedilu: strokovno odgovorna
oseba), in njenega namestnika. Strokovno odgovorna oseba mora imeti najmanj
izobrazbo, pridobljeno po študijskih programih druge stopnje
naravoslovno-tehniške smeri, v skladu z zakonom, ki ureja visoko šolstvo,
oziroma izobrazbo, ki ustreza ravni izobrazbe, pridobljene po študijskih
programih druge stopnje naravoslovno-tehniške smeri.
(2) Strokovno odgovorna oseba in njen
namestnik se vpišeta v obratovalni dnevnik iz 17. člena te uredbe.
(3) Predelovalec biološko razgradljivih
odpadkov mora najmanj enkrat letno zagotoviti strokovno usposabljanje strokovno
odgovornih oseb in njihovih namestnikov za uporabo najnovejše preizkušene in na
trgu dostopne tehnologije tako, da se preverjanje ustreznosti odpadkov v skladu
z 10. členom te uredbe in njihova predelava izvajata v skladu s predpisi, ki
urejajo odpadke.
II. PREDELAVA BIOLOŠKO RAZGRADLJIVIH ODPADKOV
6. člen
(okoljevarstveno dovoljenje)
(1) Predelovalec biološko
razgradljivih odpadkov lahko predeluje biološko razgradljive odpadke, če ima
okoljevarstveno dovoljenje za predelavo odpadkov (v nadaljnjem besedilu:
okoljevarstveno dovoljenje) v skladu s predpisom, ki ureja odpadke.
(2) Ne glede na prejšnji odstavek za
pridobitev okoljevarstvenega dovoljenja ni treba izpolnjevati pogoja, ki se
nanaša na registracijo za izvajanje dejavnosti obdelave odpadkov v skladu s
predpisom, ki ureja odpadke, če gre za:
1.     
predelavo rastlinskih odpadkov ali živinskih gnojil in je zmogljivost
kompostarne manjša od ali enaka 300 t na leto ali zmogljivost bioplinarne
manjša od 10 t na dan,
2.     
predelavo bioloških odpadkov ali živinskih gnojil, ki nastajajo v
kmetijstvu, če je zmogljivost kompostarne manjša od ali enaka 300 t na leto ali
zmogljivost bioplinarne manjša od 10 t na dan, in če njihova predelava poteka
na kraju njihovega nastanka ter se iz njih nastali kompost ali digestat uporabi
pri kmetovanju izključno na tem kraju.
(3) Ministrstvo, pristojno za okolje
(v nadaljnjem besedilu: ministrstvo), pošlje okoljevarstveno dovoljenje za
kompostarno ali bioplinarno, v kateri se predelujejo živalski stranski
proizvodi, v vednost organu, pristojnemu za veterino.
7. člen
(vloga za pridobitev okoljevarstvenega
dovoljenja)
(1) Vloga za pridobitev
okoljevarstvenega dovoljenja mora poleg zahtev iz predpisa, ki ureja odpadke,
vsebovati tudi predlog obsega in vsebine nadzora kakovosti komposta ali
digestata iz 13. člena te uredbe, ki ga pripravi izvajalec tega nadzora iz 14.
člena te uredbe.
(2) Vlogi za pridobitev
okoljevarstvenega dovoljenja ni treba priložiti načrta ravnanja z odpadki, če
gre za predelavo odpadkov iz drugega odstavka prejšnjega člena.
8. člen
(načrt ravnanja z odpadki)
Načrt ravnanja z odpadki mora poleg
podatkov iz predpisa, ki ureja odpadke, vsebovati tudi podatke o:
1.     
predvidenih postopkih in preverjanju ustreznosti in istovetnosti
pošiljke odpadkov ter spremno dokumentacijo iz prvega odstavka 10. člena te
uredbe,
2.     
izpolnjevanju posebnih zahtev za kompostiranje iz 11. člena te uredbe
ali posebnih zahtev za anaerobno razgrad­njo iz 12. člena te uredbe,
3.     
tehničnih ukrepih za preprečevanje onesnaževanja z lahkimi materiali, ki
jih odnaša veter, za preprečevanje obremenjevanja s hrupom, neprijetnimi
vonjavami in delci (PM) ter za preprečevanje raznašanja blata,
4.     
ukrepih za preprečevanje dostopa ptic, glodavcev, insektov in drugih
škodljivcev na območje kompostarne ali bioplinarne,
5.     
predvidenih postopkih čiščenja in razkuževanja zabojnikov, posod in
vozil v lasti bioplinarne ali kompostarne, s katerimi se zagotavljajo prevzem,
prevoz in druga ravnanja z odpadki,
6.     
predvidenih postopkih čiščenja in razkuževanja kompostarne ali
bioplinarne ter
7.     
predvideni uporabi komposta ali digestata.
9. člen
(vsebina okoljevarstvenega dovoljenja)
Poleg vsebin iz predpisa, ki ureja odpadke,
se za predelavo biološko razgradljivih odpadkov, razen za predelavo biološko
razgradljivih odpadkov iz drugega odstavka 6. člena te uredbe, v
okoljevarstvenem dovoljenju določijo tudi:
1.     
zahteve za preverjanje ustreznosti odpadkov iz 10. člena te uredbe,
2.     
posebne zahteve za kompostiranje iz 11. člena te uredbe ali posebne
zahteve za anaerobno razgradnjo iz 12. člena te uredbe,
3.     
obseg in vsebino nadzora kakovosti iz 13. člena te uredbe,
4.     
predvidena uporabo komposta ali digestata v skladu s 7. točko prejšnjega
člena,
5.     
tehnični ukrepi za preprečevanje onesnaževanja z lahkimi materiali, ki
jih odnaša veter, preprečevanje obremenjevanja s hrupom, neprijetnimi vonjavami
in delci (PM) ter za preprečevanje raznašanja blata,
6.     
ukrepi za preprečevanje dostopa ptic, glodavcev, insektov in drugih
škodljivcev na območje kompostarne ali bioplinarne,
7.     
zahteve za postopke čiščenja in razkuževanja zabojnikov, posod ter
vozil, s katerimi zagotavlja prevzem, prevoz in druga ravnanja z odpadki, ter
8.     
zahteve za postopke čiščenja in razkuževanja kompostarne ali
bioplinarne.
10. člen
(preverjanje ustreznosti odpadkov)
(1) Predelovalec biološko
razgradljivih odpadkov mora ob prevzemu pošiljke odpadkov s tehtanjem in
vizualnim pregledom preveriti, ali se odpadki uvrščajo med biološko
razgradljive odpadke v skladu s prilogo 1 te uredbe, ter preveriti njihovo
istovetnost glede na vrsto, izvor, količino in lastnosti, navedene v spremni
dokumentaciji, ter popolnost in ustreznost spremne dokumentacije.
(2) Predelovalec biološko
razgradljivih odpadkov zavrne prevzem pošiljke odpadkov, če:
1.     
ne gre za biološko razgradljive odpadke iz priloge 1 te uredbe,
2.     
dvomi o istovetnosti odpadkov ali
3.     
je spremna dokumentacija neustrezna ali nepopolna.
11. člen
(posebne zahteve za kompostiranje)
(1) Kompostirati je dovoljeno le
biološko razgradljive odpadke, za katere je tako označeno in ustrezajo podrobnejšemu
opisu biološko razgradljivih odpadkov iz priloge 1 te uredbe.
(2) Biološko razgradljive odpadke,
okužene z rastlinskimi škodljivimi organizmi, za katere je inšpektor, pristojen
za kmetijstvo, odredil uničenje v skladu s predpisom, ki ureja ukrepe in
postopke za preprečevanje vnosa in širjenja škodljivih organizmov rastlin,
rastlinskih proizvodov in nadzorovanih predmetov, je prepovedano odprto
kompostirati.
(3) Izvajalec kompostiranja mora
zagotoviti kontinuirno merjenje meteoroloških parametrov.
(4) Izvajalec kompostiranja mora poleg
izpolnjevanja zahtev za skladiščenje iz predpisa, ki ureja odpadke, kadar je to
potrebno za doseganje predpisane kakovosti komposta, biološko razgradljive
odpadke skladiščiti ločeno glede na njihovo vrsto.
(5) Pri obratovanju kompostarne iz
šestega in sedmega odstavka 4. člena te uredbe
mora izvajalec kompostiranja pri skladiščenju biološko razgradljivih odpadkov
zagotoviti zaprte zalogovnike z avtomatskim zapiranjem ter odsesavanje in odvajanje
plinov iz zalogovnika prek enote za čiščenje odpadnih plinov.
(6) Izvajalec kompostiranja mora pred
kompostiranjem pripraviti kompostno šaržo in jo označiti z zaporedno številko
in datumom.
(7) Pri kompostiranju mora izvajalec
kompostiranja zagotoviti higienizacijo v skladu z navodili iz priloge 2, ki je
sestavni del te uredbe.
(8) Izvajalec kompostiranja mora med
kompostiranjem meriti temperaturo in vsebnost vode v biološko razgradljivih
odpadkih v skladu s prilogo 2 te uredbe.
(9) Ne glede na prejšnji odstavek
lahko izvajalec kompostiranja namesto merjenja vsebnosti vode pri zaprtem
kompostiranju meri vsebnost vode v odpadnih plinih, pri odprtem kompostiranju
pa oceni vlažnost biološko razgradljivih odpadkov v skladu s prilogo 2 te
uredbe.
(10) Izvajalec kompostiranja mora med
kompostiranjem biološko razgradljive odpadke zalivati in izvajati druge ukrepe,
kot so skupno zlaganje kompostnih šarž, pokrivanje kop, pri odprtem
kompostiranju pa jih mora tudi periodično obračati.
(11) Vodna para, ki se kondenzira pri
prezračevanju kop v kompostarni, in izcedne vode, ki nastanejo pri
kompostiranju, se lahko uporabijo za vlaženje komposta, če se prepreči širjenje
neprijetnih vonjav in če zaradi tega ne prihaja do negativnih vplivov na potek
higienizacije.
(12) Če glavni razkroj biološko razgradljivih
odpadkov pri kompostiranju poteka v zaprtem prostoru, mora izvajalec
kompostiranja zagotoviti odvajanje odpadnih plinov prek enote za čiščenje
odpadnih plinov.
(13) Na območju kompostarne je prepovedano
predhodno skladiščiti blato, ki ga izvajalec kompostiranja ne predeluje v tej
kompostarni.
12. člen
(posebne zahteve za anaerobno razgradnjo)
(1) Anaerobna razgradnja je dovoljena
le za biološko razgradljive odpadke, za katere je tako označeno in ustrezajo
podrobnejšemu opisu biološko razgradljivih odpadkov iz priloge 1 te uredbe.
(2) Izvajalec anaerobne razgradnje
mora zagotoviti kontinuirno merjenje meteoroloških parametrov.
(3) Pri obratovanju bioplinarne iz
šestega in sedmega odstavka 4. člena te uredbe
mora izvajalec anaerobne razgradnje pri skladiščenju biološko razgradljivih
odpadkov zagotoviti zaprte zalogovnike z avtomatskim zapiranjem ter odsesavanje
in odvajanje plinov iz zalogovnika prek enote za čiščenje odpadnih plinov.
(4) Izvajalec anaerobne razgradnje
mora med anaerobno razgradnjo kontinuirano meriti temperaturo in izračunavati
hidravlični zadrževalni čas.
(5) Pri anaerobni razgradnji mora
izvajalec anaerobne razgradnje zagotoviti higienizacijo tako, da je v
bioplinskem reaktorju neprekinjeno 24 ur temperatura najmanj 55 °C in da je hidravlični
zadrževalni čas najmanj 20 dni.
(6) Ne glede na prejšnji odstavek mora
izvajalec anaerobne razgradnje, kadar je temperatura v bioplinskem reaktorju
nižja od temperature iz prejšnjega odstavka ali če je hidravlični zadrževalni
čas krajši od hidravličnega zadrževalnega časa iz prejšnjega odstavka,
zagotoviti higienizacijo tako, da se:
1.     
biološko razgradljivi odpadki, razen gnojevke, pred začetkom anaerobne
razgradnje toplotno obdelujejo po vsej snovi najmanj eno uro brez prekinitve
pri temperaturi najmanj 70 °C,
2.     
digestat po končani anaerobni razgradnji toplotno obdeluje po vsej snovi
najmanj eno uro brez prekinitve pri temperaturi najmanj 70 °C ali
3.     
digestat po končani anaerobni razgradnji naknadno kompostira v skladu s
prejšnjim členom.
(7) Če se biološko razgradljivi
odpadki sterilizirajo v skladu z Uredbo 1069/2009/ES, se šteje, da je
higienizacija iz petega in šestega odstavka tega člena zagotovljena.
(8) Če naknadno kompostiranje poteka v
zaprtem prostoru, mora izvajalec anaerobne razgradnje zagotoviti odvajanje
odpadnih plinov iz prezračevanih kop prek enote za čiščenje odpadnih plinov.
(9) Odpadne vode, ki nastajajo v
bioplinarni, in izcedne vode iz skladiščenih pošiljk odpadkov mora izvajalec
anaerobne razgradnje zajeti in jih ponovno uporabiti pri predelavi biološko
razgradljivih odpadkov ali odvajati v skladu s predpisi, ki urejajo emisije
snovi in toplote pri odvajanju odpadnih voda v vode in javno kanalizacijo.
Vodno paro, ki se kondenzira pri prezračevanju kop pri naknadnem kompostiranju,
in izcedne vode iz kop je pri naknadnem kompostiranju dovoljeno uporabiti za
vlaženje komposta le, če se prepreči širjenje neprijetnih vonjav ali jih
odvajati v skladu s predpisi, ki urejajo emisije snovi in toplote pri odvajanju
odpadnih voda v vode in javno kanalizacijo.
(10) Izvajalec anaerobne razgradnje,
ki predeluje tudi živinska gnojila, mora izračunati delež dušika iz teh gnojil
po enačbi iz predpisa, ki ureja varstvo voda pred onesnaževanjem z nitrati iz
kmetijskih virov, in ga evidentirati v deklaraciji ali specifikaciji iz 16.
člena te uredbe.
(11) Na območju bioplinarne je prepovedano
predhodno skladiščiti blato, ki ga izvajalec anaerobne razgradnje ne predeluje
v tej bioplinarni.
13. člen
(nadzor kakovosti komposta ali digestata)
(1) Predelovalec biološko
razgradljivih odpadkov mora po končani predelavi biološko razgradljivih
odpadkov zagotoviti nadzor kakovosti komposta ali digestata, ki vključuje
izvajanje meritev in analiz ter preskušanje parametrov v kompostu ali digestatu
v skladu s prilogo 3, ki je sestavni del te uredbe.
(2) Pogostost
izvajanja meritev in analiz ter preskušanja parametrov iz prejšnjega odstavka
se izračuna po naslednji enačbi:
pri čemer je:
-       
A: letna količina biološko razgradljivih odpadkov za predelavo v tonah,
-       
N: pogostost, pri čemer se rezultat zaokroži navzgor in pogostost ni
večja od 12 na leto.
(3) Ne glede na prejšnji odstavek se
analiza kratkoverižnih maščobnih kislin v digestatu in organskih onesnaževal v
kompostu in digestatu iz priloge 3 te uredbe za kompostarne ali bioplinarne z
letno zmogljivostjo, manjšo od ali enako 10.000 t, izvede enkrat letno, za
kompostarne ali bioplinarne z letno zmogljivostjo, večjo od 10.000 t in manjšo
ali enako 50.000 t, enkrat na šest mesecev, za kompostarne ali bioplinarne
z letno zmogljivostjo, večjo od 50.000 t, pa enkrat na štiri mesece.
(4) Ne glede na drugi in tretji
odstavek tega člena se za kompostarne ali bioplinarne z letno zmogljivostjo,
manjšo od ali enako 1000 t, meritve in analize ter preskušanja parametrov
izvedejo enkrat letno.
(5) Če se kompost ali digestat
skladišči na območju kompostarne ali bioplinarne dlje kakor šest mesecev, se
preskušanje parametrov higienskega vidika iz priloge 3 te uredbe izvede tudi ob
koncu skladiščenja ali največ tri mesece pred koncem skladiščenja.
(6) Nadzor kakovosti komposta ali
digestata, uvoženega iz tretjih držav, zagotovi njegov uvoznik v skladu z
zahtevami iz tega člena.
(7) Predelovalec biološko
razgradljivih odpadkov mora poročilo o nadzoru kakovosti komposta ali digestata
iz 14. člena te uredbe hraniti deset let.
14. člen
(izvajalec nadzora kakovosti)
(1) Nadzor kakovosti komposta ali
digestata iz prejšnjega člena izvaja gospodarska družba, javni zavod ali samostojni
podjetnik posameznik (v nadaljnjem besedilu: izvajalec nadzora kakovosti), ki:
1.     
je pridobil akreditacijo SIST EN ISO/IEC 17025,
2.     
izkazuje redno sodelovanje v mednarodnih medlaboratorijskih primerjavah
s področja nadzora kakovosti komposta ali digestata, pri čemer se redno
sodelovanje izkazuje z mednarodno medlaboratorijsko primerjalno analizo nadzora
kakovosti komposta ali digestata, in
3.     
gospodarsko ni povezan s predelovalcem biološko razgradljivih odpadkov,
pri katerem izvaja nadzor kakovosti komposta ali digestata.
(2) Izvajalec nadzora kakovosti
komposta mora pridobiti akreditacijo za izvajanje vzorčenja komposta po metodi
iz 1. točke priloge 3 te uredbe ter meritev, analiz in preskušanj
parametrov iz 3. točke priloge 3 te uredbe po metodah iz 3. točke priloge
3 te uredbe.
(3) Izvajalec nadzora kakovosti digestata
mora pridobiti akreditacijo za izvajanje vzorčenja digestata po metodi ali
postopku iz 2. točke priloge 3 te uredbe ter meritev, analiz in preskušanj
parametrov iz 3. točke priloge 3 te uredbe po metodah iz 3. točke priloge 3 te
uredbe.
(4) O nadzoru kakovosti komposta ali
digestata iz 13. člena te uredbe izvajalec nadzora kakovosti pripravi poročilo
o nadzoru kakovosti komposta ali digestata (v nadaljnjem besedilu: poročilo o
nadzoru kakovosti) in ga pošlje predelovalcu biološko razgradljivih odpadkov.
Sestavni del poročila o nadzoru kakovosti so rezultati meritev ter kopije
izvidov analiz in preskušanj parametrov.
15. člen
(kakovostni razred komposta ali digestata)
(1) Predelovalec biološko
razgradljivih odpadkov na podlagi poročila o nadzoru kakovosti razvrsti kompost
ali digestat v 1. ali 2. kakovostni razred v skladu s prilogo 4, ki je sestavni
del te uredbe.
(2) Ne glede na prejšnji odstavek mora
predelovalec biološko razgradljivih odpadkov s kompostom ali digestatom, ki ga
ni mogoče uvrstiti v nobenega od kakovostnih razredov, ravnati v skladu s
predpisom, ki ureja odpadke.
(3) Kompostu 1. kakovostnega razreda
ali digestatu 1. kakovostnega razreda preneha status odpadka in postane
proizvod, če je bil proizveden iz biološko razgradljivih odpadkov iz tabele 1
priloge 1 te uredbe.
16. člen
(deklaracija ali specifikacija)
(1) Predelovalec biološko
razgradljivih odpadkov mora uporabniku komposta ali digestata za kompost ali
digestat iz tretjega odstavka prejšnjega člena izdati deklaracijo iz priloge 6,
ki je sestavni del te uredbe.
(2) Predelovalec biološko
razgradljivih odpadkov mora uporabniku komposta ali digestata za kompost ali
digestat, ki ni kompost ali digestat iz prejšnjega odstavka izdati specifikacijo
iz priloge 7, ki je sestavni del te uredbe.
(3) Ne glede na prvi in drugi odstavek
tega člena predelovalcu biološko razgradljivih odpadkov deklaracije ali specifikacije
ni treba izdati, če je uporabnik komposta ali digestata fizična oseba in
uporabi manj kakor 1 m3 komposta ali digestata na leto.
(4) Če je kompost ali digestat iz
prvega odstavka tega člena embaliran, morajo biti na zunanji embalaži komposta
ali digestata natisnjeni podatki iz deklaracije, ki so določeni v 2. točki
priloge 6 te uredbe.
(5) Predelovalec biološko
razgradljivih odpadkov mora kopije deklaracij in specifikacij iz tega člena
hraniti najmanj deset let.
17. člen
(evidenca o obdelavi odpadkov)
(1) Predelovalec biološko
razgradljivih odpadkov mora vodenje evidence o obdelavi odpadkov iz predpisa,
ki ureja odpadke, zagotoviti v obliki obratovalnega dnevnika.
(2) V obratovalni dnevnik iz
prejšnjega odstavka se poleg podatkov iz evidence o obdelavi odpadkov iz
predpisa, ki ureja odpadke, dnevno vpisujejo tudi podatki o:
1.     
strokovno odgovorni osebi in njenem namestniku iz prvega odstavka 5.
člena te uredbe,
2.     
izvajanju postopkov preverjanja ustreznosti odpadkov iz prvega odstavka
10. člena te uredbe,
3.     
razlogih za zavrnitev prevzema pošiljke odpadkov iz drugega odstavka 10.
člena te uredbe,
4.     
zaporedni številki in datumu vstopa odpadkov v postopek, njihovi sestavi
in zaporedni številki ter datumu predelanih odpadkov, katerih postopek je
končan,
5.     
težavah pri predelavi, vzrokih, posledicah, ukrepih za njihovo odpravo,
6.     
opravljenem nadzoru kakovosti komposta ali digestata v skladu s 13.
členom te uredbe,
7.     
opravljenih vzdrževalnih delih na kompostarni ali bioplinarni in
pripadajoči opremi,
8.     
čiščenju in razkuževanju kompostarne ali bioplinarne,
9.     
izvedenih ukrepih za preprečevanje dostopa ptic, glodavcev, insektov in
drugih škodljivcev na območje kompostarne ali bioplinarne,
10.  
meteoroloških parametrih: polurne poprečne vrednosti temperature in
vlage v zraku ter smeri in hitrosti vetra,
11.  
opravljenih analizah posameznih pritožb in izvedenih ukrepih v skladu z
19. členom te uredbe,
12.  
izvedenih pregledih naprav in pripadajoče opreme ter
13.  
izvedenih tehničnih ukrepih za preprečitev onesnaževanja z lahkimi
materiali, ki jih odnaša veter, preprečevanje obremenjevanja s hrupom,
neprijetnimi vonjavami in delci (PM) ter za preprečevanje raznašanja blata.
(3) Poleg podatkov iz prejšnjega
odstavka se v obratovalni dnevnik pri kompostiranju dnevno vpisujejo podatki o
opravljenih meritvah temperature, vsebnosti vode in ocenah vlažnosti biološko
razgradljivih odpadkov v skladu z osmim in devetim odstavkom 11. člena te
uredbe in času zalivanja, viru in količini vode za zalivanje ter času obračanja
biološko razgradljivih odpadkov in drugih ukrepih v skladu z desetim odstavkom
11. člena te uredbe, pri anaerobni razgradnji pa podatki o opravljenih meritvah
temperature in času hidravličnega zadrževanja v bioplinskem reaktorju v skladu
s četrtim odstavkom 12. člena te uredbe.
(4) Sestavni del evidence iz prvega
odstavka tega člena so poleg sestavnih delov iz predpisa, ki ureja odpadke,
tudi kopije izdanih deklaracij ali specifikacij iz prejšnjega člena.
(5) Predelovalec biološko
razgradljivih odpadkov mora evidenco o obdelavi odpadkov za posamezno
koledarsko leto hraniti najmanj deset let in ministrstvu ali pristojnemu inšpektorju na zahtevo omogočiti
vpogled vanjo.
18. člen
(poročilo o obdelavi odpadkov)
(1) Predelovalec biološko
razgradljivih odpadkov mora v poročilu o obdelavi odpadkov poleg podatkov iz
predpisa, ki ureja odpadke, predložiti tudi podatke o:
1.     
proizvedeni količini komposta ali digestata po razredu kakovosti iz
priloge 4 te uredbe in
2.     
količini komposta ali digestata, oddanega v uporabo ali danega v promet,
in vrsti uporabe, ločeno po razredu kakovosti iz priloge 4 te uredbe.
(2) Predelovalec biološko
razgradljivih odpadkov mora na zahtevo ministrstva ali pristojnega inšpektorja
predložiti:
1.     
poročilo o nadzoru kakovosti ali
2.     
kopije deklaracij ali specifikacij, ki so bile izdane uporabnikom
komposta ali digestata v skladu s 16. členom te uredbe.
19. člen
(knjiga pritožb)
(1) Predelovalec biološko
razgradljivih odpadkov mora v kompostarni ali bioplinarni in na mestu, ki je
dostopno javnosti zagotoviti knjigo pripomb, pobud in mnenj (v nadaljnjem
besedilu: pritožbe) ter se sproti do njih opredeliti.
(2) V knjigi pritožb je treba
dokumentirati zlasti:
1.     
ime, naslov in telefonsko številko pritožnika,
2.     
datum in uro prejetja pritožbe,
3.     
predmet pritožbe,
4.     
izvajana dela v času pritožbe in
5.     
odgovor pritožniku.
(3) Pritožba je rešena, ko so v
evidenci 17. člena te uredbe zabeleženi:
1.     
opravljena analiza pritožbe, ki mora vključevati analizo izvajanih del
in meteorološke pogoje v času pritožbe, in
2.     
izvedeni ukrepi, če se na podlagi analize pritožbe iz prejšnje točke
izkaže, da so ti utemeljeni in potrebni.
(4) Ne glede na prvi odstavek tega
člena predelovalcu biološko razgradljivih odpadkov ni treba zagotoviti knjige
pritožb, če ima uveden sistem ravnanja z okoljem po ISO 14001 ali je vključen v
sistem Evropske unije za okoljevarstveno vodenje organizacij in ima v okviru
tega opredeljen sistem komuniciranja z javnostjo ter obravnavanja pritožb.
(5) Rok za odgovor na pritožbo je osem dni od prejema
pritožbe.
III. UPORABA KOMPOSTA ALI DIGESTATA
20. člen
(okoljevarstveno dovoljenje)
(1) Uporabnik komposta ali digestata,
ki ni proizvod, lahko uporablja kompost ali digestat v skladu s 25. ali 26.
členom te uredbe, če ima okoljevarstveno dovoljenje v skladu s predpisom, ki
ureja odpadke.
(2) Ne glede na prejšnji odstavek za
pridobitev okoljevarstvenega dovoljenja iz prejšnjega odstavka ni treba
izpolnjevati pogoja, ki se nanaša na registracijo za izvajanje dejavnosti
obdelave odpadkov v skladu s predpisom, ki ureja odpadke, če gre za uporabo
komposta ali digestata v skladu s 25. ali 26. členom te uredbe.
21. člen
(vloga za pridobitev okoljevarstvenega
dovoljenja)
(1) Vlogi za pridobitev
okoljevarstvenega dovoljenja iz prvega odstavka prejšnjega člena ni treba
priložiti načrta ravnanja z odpadki, če gre za uporabo odpadkov v skladu s 25.
in 26. členom te uredbe.
(2) Poleg vsebin iz predpisa, ki ureja
odpadke, mora vloga za pridobitev okoljevarstvenega dovoljenja za uporabo
komposta ali digestata vsebovati tudi:
1.     
lokacijo nameravane uporabe komposta ali digestata, opredeljeno s
parcelno številko zemljišča in šifro ter imenom katastrske občine ali GERK-PID,
če gre za kmetijska zemljišča,
2.     
količino komposta ali digestata, ki jo namerava uporabiti,
3.     
podatke o lastnikih ali zakupnikih zemljišč ter njihove izjave, da
soglašajo s količino in časom vnosa komposta ali digestata,
4.     
strokovno oceno iz 23. člena te uredbe in
5.     
specifikacijo komposta ali digestata iz 16. člena te uredbe.
22. člen
(vsebina okoljevarstvenega dovoljenja)
Poleg vsebin iz predpisa, ki ureja odpadke,
se za uporabo komposta ali digestata v okoljevarstvenem dovoljenju iz prvega
odstavka 20. člena te uredbe določijo tudi:
1.     
lokacija nameravane uporabe komposta ali digestata, opredeljena s
parcelno številko zemljišča in šifro ter imenom katastrske občine ali GERK-PID,
če gre za kmetijska zemljišča,
2.     
dovoljena količina vnosa komposta ali digestata v ali na tla v skladu s
strokovno oceno iz 23. člena te uredbe,
3.     
namen uporabe komposta ali digestata v skladu z razredom kakovosti in
prvim odstavkom 25. člena ali prvim odstavkom 26. člena te uredbe.
23. člen
(strokovna ocena)
(1) Za uporabo komposta ali digestata,
ki ni proizvod, mora uporabnik komposta ali digestata pridobiti strokovno oceno
o možnem namenu uporabe v skladu s 25. in 26. členom te uredbe in količini
komposta ali digestata, ki ga lahko uporabi na zemljišču (v nadaljnjem
besedilu: strokovna ocena).
(2) Strokovno oceno mora izdelati
oseba, pooblaščena za izvajanje obratovalnega monitoringa v skladu s predpisom,
ki ureja obratovalni monitoring stanja tal.
(3) Strokovna ocena za vnos komposta
1. kakovostnega razreda ali digestata 1. kakovostnega razreda v ali na tla
na kmetijskih zemljiščih mora upoštevati:
1.     
podatke iz gnojilnega načrta iz osmega odstavka 25. člena te
uredbe,
2.     
da letni vnos suhe snovi komposta 1. kakovostnega razreda ali digestata
1. kakovostnega razreda v ali na tla na kmetijskih zemljiščih ne sme presegati
količin iz 1. točke šestega odstavka 25. člena te uredbe,
3.     
da letni vnos dušika v ali na tla ne sme presegati mejnih vrednosti
letnega vnosa iz 2. točke šestega odstavka 25. člena te uredbe,
4.     
da letni vnos komposta ali digestata v ali na tla ne sme presegati
mejnih vrednosti letnega vnosa nevarnih snovi v tla iz priloge 5, ki je
sestavni del te uredbe, in
5.     
da letni vnos komposta ali digestata v ali na tla ne sme povzročiti
preseganja mejnih imisijskih vrednosti nevarnih snovi v tleh v skladu s
predpisom, ki ureja mejne, opozorilne in kritične imisijske vrednosti nevarnih
snovi v tleh.
(4) Strokovna ocena za vnos komposta
1. kakovostnega razreda ali digestata 1. kakovostnega razreda v ali na tla
na nekmetijskih zemljiščih mora upoštevati:
1.     
rezultate analize tal iz 1. točke drugega odstavka 26. člena te
uredbe, zlasti podatke o vsebnosti kemijskih onesnaževal iz priloge 3 te uredbe
v tleh,
2.     
da letni vnos suhe snovi komposta 1. kakovostnega razreda ali digestata
1. kakovostnega razreda v ali na tla na nekmetijskih zemljiščih ne sme
presegati količin iz sedmega odstavka 25. člena te uredbe,
3.     
da letni vnos komposta ali digestata v ali na tla ne presega mejnih
vrednosti letnega vnosa nevarnih snovi v tla iz priloge 5 te uredbe in
4.     
da letni vnos komposta ali digestata v ali na tla ne sme povzročiti
preseganja mejnih imisijskih vrednosti nevarnih snovi v tleh v skladu s
predpisom, ki ureja mejne, opozorilne in kritične imisijske vrednosti nevarnih
snovi v tleh.
(5) Strokovna ocena za vnos komposta
2. kakovostnega razreda ali digestata 2. kakovostnega razreda v ali na tla
na nekmetijskih zemljiščih mora upoštevati:
1.     
rezultate analize tal iz 1. točke drugega odstavka 26. člena te
uredbe, zlasti podatke o vsebnosti kemijskih onesnaževal iz priloge 3 te uredbe
v tleh,
2.     
letni vnos suhe snovi komposta 2. kakovostnega razreda ali digestata 2.
kakovostnega razreda v ali na tla na nekmetijskih zemljiščih ne sme presegati
količin iz šestega odstavka 26. člena te uredbe,
3.     
da letni vnos komposta ali digestata v ali na tla ne presega mejnih
vrednosti letnega vnosa nevarnih snovi v tla iz priloge 5 te uredbe in
4.     
da letni vnos komposta ali digestata v ali na tla ne sme povzročiti
preseganja mejnih imisijskih vrednosti nevarnih snovi v tleh v skladu s
predpisom, ki ureja mejne, opozorilne in kritične imisijske vrednosti nevarnih
snovi v tleh.
24. člen
(prepovedi uporabe komposta ali digestata)
(1) Uporaba komposta ali digestata, ki
se ne uvršča v nobenega od razredov kakovosti iz 15. člena te uredbe, je
prepovedana.
(2) Uporaba komposta 2. kakovostnega
razreda ali digestata 2. kakovostnega razreda za vnos v ali na tla je na
kmetijskih zemljiščih prepovedana.
(3) Uporaba komposta ali digestata, ki
nastane pri predelavi živalskih stranskih proizvodov, je prepovedana na pašnih
površinah ali površinah, kjer se zelene rastline kosijo za krmo za živali v
nasprotju s čakalno dobo, ki je določena v točki c) prvega odstavka 11. člena
Uredbe 1069/2009/ES.
(4) Za pripravo substrata je dovoljena
samo uporaba komposta, ki je proizvod, ali digestata, ki je proizvod, pri čemer
delež tega komposta ali digestata ne sme presegati 40 volumskih odstotkov
končnega substrata.
(5) Ne glede na 26. člen te uredbe je
uporaba komposta 2. kakovostnega razreda ali digestata 2. kakovostnega
razreda za vnos v ali na tla prepovedana:
1.     
na vodovarstvenih območjih, določenih v skladu z zakonom, ki ureja vode,
2.     
na vodnih in priobalnih zemljiščih v skladu z zakonom, ki ureja vode,
3.     
na zemljiščih, zasičenih z vodo ali zasneženih ali zamrznjenih
zemljiščih,
4.     
na nagnjenih zemljiščih, kjer obstaja nevarnost erozije ali površinskega
spiranja,
5.     
za sanacijo gramoznic in drugih površin na prepustnih geoloških
podlagah,
6.     
na območjih mokrišč,
7.     
na gozdnih zemljiščih,
8.     
na otroških igriščih in
9.     
na območju kraških in razpoklinskih vodonosnikov, razen za rekultivacijo
odlagališč odpadkov v skladu s predpisom, ki ureja odlaganje odpadkov na
odlagališčih.
25. člen
(uporaba komposta 1. kakovostnega razreda
ali digestata 1. kakovostnega razreda)
(1) Uporaba komposta 1. kakovostnega razreda
ali digestata 1. kakovostnega razreda za vnos v ali na tla je dovoljena, razen
če s predpisi, ki urejajo vodovarstvena območja, ni določeno drugače.
(2) Uporabnik komposta 1. kakovostnega
razreda ali digestata 1. kakovostnega razreda mora zagotoviti analizo tal v
skladu z metodologijo vzorčenja, merjenja in analiziranja iz predpisa, ki ureja
obratovalni monitoring stanja tal:
1.     
pred prvim vnosom komposta 1. kakovostnega razreda ali digestata 1.
kakovostnega razreda, ki ni proizvod, v ali na tla in
2.     
za izdelavo gnojilnega načrta iz osmega odstavka tega člena.
(3) Analiza tal iz 1. točke prejšnjega
odstavka se ponovi vsakih deset let.
(4) Analiza tal iz drugega odstavka
tega člena vsebuje najmanj podatke o vsebnosti naslednjih parametrov v tleh:
1.     
kemijskih onesnaževal iz priloge 3 te uredbe, če gre za analizo tal iz
1. točke drugega odstavka tega člena, ali
2.     
hranil iz priloge 3 te uredbe, če gre za analizo tal iz 2. točke
drugega odstavka tega člena.
(5) Če iz rezultatov analize tal iz 1.
točke drugega odstavka tega člena izhaja, da je za katerokoli kemijsko onesnaževalo
presežena mejna imisijska vrednost v skladu s predpisom, ki ureja mejne,
opozorilne in kritične imisijske vrednosti nevarnih snovi v tleh, ali če bi
vnos komposta ali digestata v ali na tla povzročil takšno preseganje, je
uporaba komposta 1. kakovostnega razreda ali digestata 1. kakovostnega razreda
na teh tleh prepovedana.
(6) Pri uporabi komposta 1.
kakovostnega razreda ali digestata 1. kakovostnega razreda za vnos v ali na tla
na kmetijskih zemljiščih letni vnos:
1.     
suhe snovi v ali na tla ne sme presegati 8 t na ha v povprečju petih
let, če gre za kompost ali digestat, ki vsebuje 20 odstotkov suhe snovi ali
več,
2.     
dušika v ali na tla ne sme presegati mejnih vrednosti letnega vnosa
dušika v skladu s predpisom, ki ureja varstvo voda pred onesnaževanjem z
nitrati iz kmetijskih virov, in
3.     
nevarnih snovi v tla ne sme presegati mejnih vrednosti vnosa nevarnih
snovi v tla iz priloge 5 te uredbe.
(7) Pri uporabi komposta 1.
kakovostnega razreda ali digestata 1. kakovostnega razreda za vnos v ali na tla
na nekmetijskih zemljiščih letni vnos suhe snovi v ali na tla ne sme presegati
40 t na ha v povprečju treh let.
(8) Uporabnik komposta 1. kakovostnega
razreda ali digestata 1. kakovostnega razreda mora imeti za vnos v ali na tla
na kmetijskih zemljiščih gnojilni načrt v pisni obliki, ki mora biti na vpogled
pristojnemu inšpektorju, če ta to zahteva. Gnojilni načrt se izdela v skladu s
Smernicami za strokovno utemeljeno gnojenje, ki so objavljene na spletnih straneh
ministrstva, pristojnega za kmetijstvo, in mora vsebovati najmanj:
1.     
podatke o vsebnosti hranil iz analize tal iz 2. točke drugega odstavka
tega člena,
2.     
podatke o vsebnosti hranil in kemijskih onesnaževal v kompostu ali
digestatu iz deklaracije ali specifikacije iz 16. člena te uredbe,
3.     
podatke o kmetijski pridelavi,
4.     
največji dovoljeni letni vnos suhe snovi iz 1. točke šestega odstavka
tega člena,
5.     
dopustni vnos dušika, da ni presežen največji dovoljeni letni vnos
dušika iz 2. točke šestega odstavka tega člena, in
6.     
dopustni vnos nevarnih snovi v tla, da ni presežen največji dovoljeni
letni vnos teh snovi v tla iz priloge 5 te uredbe.
(9) Za analizo tal iz drugega odstavka
tega člena se lahko odvzame en povprečni vzorec tal za več parcel skupaj, če
gre za enako rabo in enake talne lastnosti na teh parcelah.
(10) Ne glede na drugi odstavek tega člena
lahko uporabnik komposta 1. kakovostnega razreda ali digestata 1. kakovostnega
razreda zagotovi analizo tal v skladu s poglavjem o vzorčenju tal iz smernic iz
osmega odstavka tega člena, če kompost ali digestat izpolnjuje pogoje za
proizvod iz tretjega odstavka 15. člena te uredbe.
(11) Uporabnik
komposta 1. kakovostnega razreda ali digestata 1. kakovostnega razreda mora od
predelovalca biološko razgradljivih odpadkov pridobiti v celoti
izpolnjeno deklaracijo ali specifikacijo iz 16. člena te
uredbe.
(12) Ne glede
na prejšnji odstavek uporabniku komposta ali digestata, ki je fizična oseba in
uporabi manj kakor 1 m3 komposta 1. kakovostnega razreda ali digestata
1. kakovostnega razreda na leto, deklaracije ali specifikacije iz 16.
člena te uredbe ni treba pridobiti.
(13) Uporabnik
komposta 1. kakovostnega razreda ali digestata 1. kakovostnega razreda, ki
kompost ali digestat vnaša v ali na tla, mora hraniti deklaracijo ali
specifikacijo iz 16. člena te uredbe, rezultate analiz tal in gnojilne načrte
najmanj deset let.
(14) Ne glede
na šesti odstavek te uredbe je v ekološkem kmetijstvu dovoljena uporaba
komposta 1. kakovostnega razreda ali digestata 1. kakovostnega razreda, ki
izpolnjuje zahteve iz predpisov, ki urejajo ekološko pridelavo.
26. člen
(uporaba komposta 2. kakovostnega razreda
ali digestata 2. kakovostnega razreda)
(1) Uporaba komposta 2. kakovostnega
razreda ali digestata 2. kakovostnega razreda je dovoljena na nekmetijskih
zemljiščih, razen če s predpisi, ki urejajo vodovarstvena območja, ni določeno
drugače in gre za:
1.     
gnojenje okrasnih rastlin v vrtnarijah in drevesnicah,
2.     
izboljšavo tal v parkih, na zelenicah ali površinah za šport, rekreacijo
ali prosti čas,
3.     
rekultivacijo glinokopov, kamnolomov, degradiranih industrijskih območij
ali opuščenih industrijskih površin, če je vodonosnik pod temi površinami
prekrit z zveznimi neprekinjenimi, slabo do zelo slabo prepustnimi krovnimi
plastmi,
4.     
rekultivacijo odlagališč odpadkov v skladu s predpisom, ki ureja
odlaganje odpadkov na odlagališčih,
5.     
rekultivacijo zemljišč prometne infrastrukture in
6.     
gradnjo biofiltra.
(2) Uporabnik komposta 2. kakovostnega
razreda ali digestata 2. kakovostnega razreda mora zagotoviti analizo tal v
skladu z metodologijo vzorčenja, merjenja in analiziranja iz predpisa, ki ureja
obratovalni monitoring stanja tal:
1.     
pred prvim vnosom komposta 2. kakovostnega razreda ali digestata 2.
kakovostnega razreda v ali na tla na nekmetijskih zemljiščih in
2.     
za potrebe izdelave strokovne ocene iz petega odstavka 23. člena te
uredbe.
(3) Analiza tal iz 1. točke prejšnjega
odstavka se ponovi vsakih deset let.
(4) Analiza tal iz drugega
odstavka tega člena vsebuje najmanj podatke o vsebnosti kemijskih onesnaževal
iz priloge 3 te uredbe, če gre za analizo tal iz 1. in 2. točke drugega
odstavka tega člena.
(5) Če iz rezultatov analize tal iz 1.
točke drugega odstavka tega člena izhaja, da je za katerokoli kemijsko onesnaževalo
presežena mejna imisijska vrednost v skladu s predpisom, ki ureja mejne,
opozorilne in kritične imisijske vrednosti nevarnih snovi v tleh, ali če bi
vnos komposta ali digestata v ali na tla povzročil takšno preseganje, je
uporaba komposta 2. kakovostnega razreda ali digestata 2. kakovostnega razreda
na teh tleh prepovedana.
(6) Pri uporabi komposta 2.
kakovostnega razreda ali digestata 2. kakovostnega razreda za vnos v ali na tla
na nekmetijskih zemljiščih letni vnos suhe snovi v ali na tla ne sme presegati
20 t na ha v povprečju treh let, vnos nevarnih snovi v tla pa ne sme presegati
mejnih vrednosti vnosa nevarnih snovi v tla iz priloge 5 te uredbe.
(7) Ne glede na prejšnji odstavek
lahko za rekultivacijsko plast odlagališča v skladu s predpisom, ki ureja
odlaganje odpadkov na odlagališčih, ministrstvo dovoli večji povprečni letni
vnos komposta ali digestata od povprečnega letnega vnosa komposta ali digestata
iz prejšnjega odstavka.
(8) Za analizo tal iz drugega odstavka
tega člena se lahko odvzame en povprečni vzorec tal za več parcel skupaj, če
gre za enako rabo in enake talne lastnosti na teh parcelah.
(9) Uporabnik komposta 2. kakovostnega
razreda ali digestata 2. kakovostnega razreda mora od predelovalca biološko
razgradljivih odpadkov pridobiti specifikacijo iz 16. člena te uredbe.
(10) Ne glede na prejšnji odstavek
uporabniku komposta ali digestata, ki je fizična oseba in uporabi manj kakor
1 m3 komposta 2. kakovostnega razreda ali digestata 2. kakovostnega
razreda na leto, specifikacije iz 16. člena te uredbe ni treba pridobiti.
(11) Uporabnik komposta 2.
kakovostnega razreda ali digestata 2. kakovostnega razreda, ki kompost ali
digestat vnaša v ali na tla, mora hraniti specifikacijo iz 16. člena te uredbe,
rezultate analiz tal in strokovno oceno najmanj deset let.
27. člen
(podatki o vnosu komposta ali digestata v
ali na tla)
(1) Uporabnik komposta ali digestata,
ki na leto uporabi več kakor 1 m3 komposta ali digestata, mora v evidenci o
obdelavi odpadkov iz predpisa, ki ureja odpadke, voditi tudi podatke o:
1.     
lokaciji, opredeljeni s parcelno številko zemljišča in šifro ter imenom
katastrske občine,
2.     
GERK-PID, če gre za kmetijska zemljišča,
3.     
rabi zemljišč, na katera je bil vnesen kompost ali digestat,
4.     
količini vsakokratnega vnesenega komposta ali digestata v m3 v ali na
tla in
5.     
datumu vnosa komposta ali digestata.
(2) Uporabnik komposta ali digestata,
ki na leto uporabi več kakor 1 m3 komposta, ki je proizvod, ali digestata, ki
je proizvod, mora za posamezno koledarsko leto o vnosu tega komposta ali
digestata v ali na tla v pisni obliki voditi podatke iz 1. do 5. točke
prejšnjega odstavka.
(3) Uporabnik komposta ali digestata
iz prvega odstavka tega člena mora evidenco o obdelavi odpadkov za posamezno
koledarsko leto hraniti najmanj deset let.
(4) Uporabnik komposta ali digestata
iz drugega odstavka tega člena mora podatke za posamezno koledarsko leto
hraniti najmanj deset let in jih na zahtevo poslati ministrstvu ali pristojnemu
inšpektorju.
28. člen
(poročilo o vnosu komposta ali digestata v
ali na tla)
Uporabnik komposta ali digestata iz prvega
odstavka prejšnjega člena mora v poročilu o obdelavi odpadkov poleg podatkov iz
predpisa, ki ureja odpadke, poslati tudi podatke iz 1. do 5. točke prvega
odstavka prejšnjega člena.
IV. DAJANJE V PROMET
29. člen
(dajanje komposta ali digestata iz tretjih
držav v promet)
(1) Kompost ali digestat iz tretjih
držav je dovoljeno dajati v promet, če izpolnjuje pogoje za proizvod iz
tretjega odstavka 15. člena te uredbe.
(2) Če iz poročila o nadzoru kakovosti
v skladu s šestim odstavkom 13. člena te uredbe izhaja, da kompost ali digestat
ne izpolnjuje zahtev iz prejšnjega odstavka, mora uvoznik z njim ravnati v
skladu s prvim in drugim odstavkom 15. člena te uredbe.
30. člen
(dodatna analiza komposta ali digestata)
Če pristojni inšpektor odredi dodatno
analizo komposta ali digestata iz 13. člena te uredbe in na podlagi rezultatov
te analize komposta ali digestata ni mogoče uvrstiti v nobenega od kakovostnih
razredov iz 15. člena te uredbe, naloži predelovalcu biološko razgradljivih
odpadkov ali uvozniku, da s takim kompostom ali digestatom ravna v skladu s
prvim in drugim odstavkom 15. člena te uredbe.
V. NADZOR
31. člen
(inšpekcijski nadzor)
(1) Nadzor nad izvajanjem določb te
uredbe opravljajo inšpektorji, pristojni za varstvo okolja.
(2) Ne glede na prejšnji odstavek
nadzor nad izvajanjem te uredbe v zvezi:
1.     
z gradnjo ali vzdrževanjem kompostarn in bioplinarn opravljajo gradbeni
inšpektorji;
2.     
s prepovedmi in pogoji uporabe komposta ali digestata na kmetijskih in
gozdnih zemljiščih opravljajo inšpektorji, pristojni za kmetijstvo;
3.     
z dajanjem komposta ali digestata v promet opravljajo tržni inšpektorji;
4.     
s prepovedmi in pogoji uporabe komposta ali digestata na nekmetijskih
zemljiščih za rekultivacijo glinokopov, kamnolomov ali sanacijo gramoznic
opravljajo inšpektorji, pristojni za rudarstvo.
VI. KAZENSKE DOLOČBE
32. člen
(prekrški)
(1) Z globo od 10.000 evrov do 40.000
eurov se za prekršek kaznuje predelovalec biološko razgradljivih odpadkov, ki
je pravna oseba ali samostojni podjetnik posameznik, če:
1.     
v nasprotju s prvim odstavkom 6. člena za obratovanje kompostarne ali
bioplinarne ne pridobi okoljevarstvenega dovoljenja v skladu s predpisom, ki
ureja odpadke, ali če kompostarna ali bioplinarna obratuje v nasprotju z njim,
2.     
ne izvaja zahtev iz 10. člena te uredbe,
3.     
ne ugotavlja učinka higienizacije v skladu s sedmim odstavkom 11. člena
in s petim ter šestim odstavkom 12. člena te uredbe,
4.     
v nasprotju s prvim odstavkom 11. člena te uredbe kompostira ali v
nasprotju s prvim odstavkom 12. člena te uredbe izvaja anaerobno razgradnjo
biološko razgradljivih odpadkov,
5.     
ne zagotovi zahtev iz petega odstavka 11. člena te uredbe in tretjega
odstavka 12. člena te uredbe,
6.     
ne izvaja meritev temperature in vsebnosti vode v biološko razgradljivih
odpadkih v skladu z osmim odstavkom 11. člena te uredbe,
7.     
v nasprotju s prvim odstavkom 13. člena te uredbe ne izvaja nadzora
kakovosti komposta ali digestata,
8.     
ne ugotavlja preskušanje higienskega vidika v času skladiščenja v skladu
s petim odstavkom 13. člena te uredbe,
9.     
ne izpolni deklaracije ali specifikacije v skladu s prvim odstavkom ali
drugim odstavkom 16. člena te uredbe ali jo izpolni v nasprotju z njim ali
10.  
ne zagotovi vodenja evidence o obdelavi odpadkov v obratovalnem dnevniku
v skladu s prvim odstavkom 17. člena te uredbe.
(2) Z globo od 3500 eurov do 10.000
eurov se za prekršek kaznuje predelovalec biološko razgradljivih odpadkov, ki
je pravna oseba ali samostojni podjetnik posameznik, če:
1.     
ne določi strokovno odgovorne osebe in njenega namestnika v skladu s
prvim odstavkom 5. člena te uredbe,
2.     
v nasprotju z drugim odstavkom 11. člena odprto kompostira biološko
razgradljive odpadke, okužene z rastlinskimi škodljivimi organizmi, za katere
je inšpektor, pristojen za kmetijstvo, odredil uničenje v skladu s predpisom,
ki ureja ukrepe in postopke za preprečevanje vnosa in širjenja škodljivih
organizmov rastlin, rastlinskih proizvodov in nadzorovanih predmetov,
3.     
ne zagotavlja kontinuirnega merjenja meteoroloških parametrov v skladu s
tretjim odstavkom 11. člena te uredbe ali v skladu z drugim odstavkom 12. člena
te uredbe,
4.     
v nasprotju s četrtim odstavkom 11. člena te uredbe skladišči biološko
razgradljive odpadke,
5.     
v nasprotju s šestim odstavkom 11. člena te uredbe pripravi kompostno
šaržo,
6.     
ne izvaja zahtev za kompostiranje v skladu z desetim, enajstim ali dvanajstim
odstavkom 11. člena te uredbe,
7.     
v nasprotju s trinajstim odstavkom 11. člena te uredbe predhodno
skladišči blato, ki ga ne predeluje v tej kompostarni,
8.     
ne izvaja zahtev za anaerobno razgradnjo v skladu s četrtim, osmim in
devetim odstavkom 12. člena te uredbe,
9.     
ne izračunava deleža dušika iz gnojil v skladu z desetim odstavkom 12.
člena te uredbe,
10.  
v nasprotju z enajstim odstavkom 12. člena te uredbe predhodno skladišči
blato, ki ga ne predeluje v tej bioplinarni,
11.  
ne hrani poročila o nadzoru kakovosti v skladu s sedmim odstavkom 13.
člena te uredbe,
12.  
izvaja nadzor kakovosti komposta ali digestata v nasprotju s prvim,
drugim in tretjim odstavkom 14. člena te uredbe,
13.  
izvajalec nadzora kakovosti ne izpolnjuje zahtev iz 14. člena te uredbe,
14.  
ne pripravi poročila o nadzoru kakovosti v skladu s četrtim odstavkom
14. člena te uredbe,
15.  
ne ravna v skladu s prvim odstavkom 15. člena in ne razvrsti komposta
ali digestata v kakovostni razred v skladu s prilogo 4 te uredbe,
16.  
ne ravna v skladu z drugim odstavkom 15. člena te uredbe, če kompost ali
digestat ne ustreza merilom za uvrstitev v 1. ali 2. kakovostni razred iz
priloge 4 te uredbe,
17.  
v obratovalnem dnevniku ne beleži podatkov iz drugega in tretjega
odstavka 17. člena te uredbe,
18.  
ne pošlje letnega poročila o količini proizvedenega in oddanega komposta
ali digestata v uporabo za preteklo leto v skladu s prvim odstavkom 18. člena
te uredbe,
19.  
na zahtevo ne predloži dokumentov v skladu z drugim odstavkom 18. člena
te uredbe,
20.  
ne zagotovi knjige pritožb v skladu z 19. členom te uredbe ali
21.  
ne zagotovi poročila o nadzoru kakovosti v skladu s 30. členom te uredbe
v roku, ki ga določi pristojni inšpektor.
(3) Z globo od 3500 eurov do 10.000
eurov se za prekršek kaznuje uvoznik komposta ali digestata, ki je pravna oseba
ali samostojni podjetnik posameznik, če:
1.     
v nasprotju z 29. členom te uredbe daje v promet kompost ali digestat,
ki ne izpolnjuje predpisanih pogojev, ali
2.     
ne zagotovi poročila o nadzoru kakovosti v skladu s 30. členom te uredbe
v roku, ki ga določi pristojni inšpektor.
(4) Z globo od 1200 eurov do 4100
eurov se za prekršek iz prvega, drugega in tretjega odstavka tega člena kaznuje
tudi odgovorna oseba pravne osebe ali samostojnega podjetnika posameznika.
(5) Z globo od 1200 eurov do 4100
eurov se za prekršek kaznuje pravna oseba, samostojni podjetnik posameznik ali
posameznik, če:
1.     
v nasprotju s prvim odstavkom 20. člena te uredbe uporablja kompost ali
digestat,
2.     
v nasprotju s tretjim odstavkom 24. člena uporablja kompost ali
digestat, ki vsebuje živalske stranske proizvode,
3.     
uporablja kompost ali digestat v nasprotju s 25. ali 26. členom te
uredbe,
4.     
ne vodi podatkov o vnosu komposta ali digestata v tla v skladu s 27.
členom te uredbe ali
5.     
ne hrani podatkov iz prvega odstavka 27. člena te uredbe. v skladu s
tretjim odstavkom 27. člena te uredbe.
(6) Z globo od 400 do 600 eurov se za
prekršek iz petega odstavka tega člena kaznuje tudi odgovorna oseba pravne
osebe ali odgovorna oseba samostojnega podjetnika posameznika.

Priloga
1: Seznam biološko razgradljivih odpadkov in njihov podrobnejši opis 
Priloga
2: Podrobnejša navodila za higienizacijo pri kompostiranju
Priloga
3: Vzorčenje
Priloga
4: Kakovostni razredi komposta ali digestata
Priloga
5: Mejne vrednosti vnosa nevarnih snovi v tla
Priloga
6: Deklaracija za kompost, ki je proizvod ali digestat, ki je proizvod
Priloga
7: Specifikacija za kompost, ki je odpadek ali digestat, ki je odpadek

Uredba o predelavi biološko razgradljivih
odpadkov in uporabi komposta ali digestata (Uradni list RS, št. 99/13) vsebuje naslednje prehodne in
končne določbe:
»VII. PREHODNE IN KONČNE DOLOČBE
33. člen
(obstoječe
kompostarne in bioplinarne)
(1) Upravljavec obstoječe kompostarne
z zmogljivostjo, ki je enaka ali večja od 10 000 t na leto, ali upravljavec
obstoječe bioplinarne z zmogljivostjo, enako ali večjo od 10 t na dan,
katere odmik ni skladen s prvim odstavkom 4. člena te uredbe, mora najpozneje v
dveh letih po uveljavitvi te uredbe izpolniti zahteve iz šestega odstavka 4.
člena te uredbe.
(2) Povečanje zmogljivosti obstoječe
kompostarne z zmogljivostjo, enako ali večjo od 10 000 t na leto, ali obstoječe
bioplinarne z zmogljivostjo, enako ali večjo od 10 t na dan, katere odmik ni
skladen s prvim odstavkom 4. člena te uredbe, je prepovedano.
(3) Upravljavec obstoječe bioplinarne,
katere odmik je manjši od odmika iz prejšnjega odstavka, mora najpozneje v dveh
letih po uveljavitvi te uredbe zagotoviti, da skladišči digestat, ki vsebuje
manj kakor 20 odstotkov suhe snovi, v zaprtem oziroma pokritem skladišču
tako, da plini ne uhajajo in ne nastajajo neprijetne vonjave.
34. člen
(akreditacija)
Oseba, ki je pridobila pooblastilo za
izvajanje obratovalnega monitoringa v skladu s petim odstavkom 13. člena Uredbe
o obdelavi biološko razgradljivih odpadkov (Uradni list RS, št. 62/08 in
61/11), izvaja monitoring kakovosti v skladu z dosedanjimi predpisi do
pridobitve akreditacije iz 14. člena te uredbe oziroma največ dve leti od
uveljavitve te uredbe.
35. člen
(izobrazba)
Obstoječi predelovalec biološko
razgradljivih odpadkov določi strokovno odgovorno osebo v skladu s prvim
odstavkom 5. člena te uredbe najpozneje v šestih mesecih po uveljavitvi te uredbe.
36. člen
(uskladitev
obratovanja in dajanja v promet)
(1) Predelovalci biološko
razgradljivih odpadkov, ki so pridobili okoljevarstvena dovoljenja do
uveljavitve te uredbe v skladu z Uredbo o obdelavi biološko razgradljivih
odpadkov (Uradni list RS, št. 62/08 in 61/11), morajo obratovanje kompostarn
ali bioplinarn uskladiti z zahtevami iz te uredbe najpozneje v dveh letih po
uveljavitvi te uredbe.
(2) Predelovalci biološko
razgradljivih odpadkov, ki so pridobili okoljevarstvena dovoljenja za obratovanje
naprav, ki lahko povzročajo onesnaževanje večjega obsega, do uveljavitve te
uredbe v skladu z Zakonom o varstvu okolja (Uradni list RS, št. 39/06 – uradno
prečiščeno besedilo, 49/06 – ZMetD, 66/06 – odl. US, 33/07 – ZPNačrt, 57/08 –
ZFO-1A, 70/08, 108/09, 48/12, 57/12 in 92/13), morajo obratovanje teh
kompostarn ali bioplinarn uskladiti z zahtevami iz te uredbe najpozneje v dveh
letih po uveljavitvi te uredbe.
(3) Obstoječi predelovalci biološko
razgradljivih odpadkov in obstoječi uvozniki komposta ali digestata morajo
uskladiti dajanje komposta ali digestata, ki je proizvod, v promet z določbami
te uredbe najpozneje v šestih mesecih po uveljavitvi te uredbe.
37. člen
(izdana
okoljevarstvena dovoljenja)
Okoljevarstvena dovoljenja iz 19. in 23.
člena Uredbe o predelavi biološko razgradljivih odpadkov (Uradni list RS,
št. 62/08 in 61/11), izdana do uveljavitve te uredbe, veljajo kot
okoljevarstvena dovoljenja v skladu s to uredbo do izteka njihove veljavnosti.
38. člen
(dokončanje
postopkov za izdajo okoljevarstvenih dovoljenj)
Postopki za izdajo, podaljšanje ali
spremembo okoljevarstvenega dovoljenja iz 19. in 23. člena Uredbe o obdelavi
biološko razgradljivih odpadkov (Uradni list RS, št. 62/08 in 61/11), ki so
bili začeti pred uveljavitvijo te uredbe, se končajo v skladu s to uredbo.
39. člen
(postopki
kmetijske politike)
Določbe te uredbe se za postopke, ki se
izvajajo na podlagi predpisa, ki ureja izvedbo ukrepov kmetijske politike, predpisa,
ki ureja predpisane zahteve ravnanja ter dobre kmetijske in okoljske pogoje pri
kmetovanju, in predpisa, ki ureja ukrepe osi 2 iz Programa razvoja podeželja
Republike Slovenije za obdobje 2007–2013 v letih 2010–2013, začnejo uporabljati
1. januarja 2014.
40. člen
(prenehanje
veljavnosti)
(1) Z dnem uveljavitve te uredbe
prenehajo veljati določbe Uredbe o obdelavi biološko razgradljivih odpadkov (Uradni
list RS, št. 62/08 in 61/11), razen 13. člena, ki preneha veljati dve leti po
uveljavitvi te uredbe.
(2) Z dnem uveljavitve te uredbe v
zvezi z uporabo komposta ali digestata kot gnojila prenehajo veljati določbe 3.
člena ter priloga 1 Uredbe o mejnih vrednostih vnosa nevarnih snovi in gnojil v
tla (Uradni list RS, št. 84/05, 62/08 in 113/09).
(3) Dve leti po uveljavitvi te uredbe
se prenehajo uporabljati določbe Pravilnika o obratovalnem monitoringu pri vnosu
nevarnih snovi in rastlinskih hranil v tla (Uradni list RS, št. 55/97) v delu,
ki se nanaša na kompost ali digestat v zvezi z vrstami in obsegom meritev,
metodologijo vzorčenja, merjenjem in analiziranjem, evidentiranjem in
sporočanjem podatkov, ter pogoji, ki jih mora izpolnjevati oseba, ki izvaja
nadzor kakovosti komposta in digestata.
41. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike.«.

Uredba o spremembah in dopolnitvi Uredbe o
predelavi biološko razgradljivih odpadkov in uporabi komposta ali digestata
(Uradni list RS, št. 56/15) vsebuje naslednjo končno določbo:
»KONČNA DOLOČBA
13. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
predelavi biološko razgradljivih odpadkov in uporabi komposta ali digestata
(Uradni list RS, št. 56/18) vsebuje naslednji prehodni in
končno določbo:
»PREHODNI IN KONČNA DOLOČBA
13. člen
(obstoječe kompostarne in
bioplinarne)
(1) Upravljavec obstoječe kompostarne iz
novega sedmega odstavka 4. člena uredbe, katere odmik ni v skladu s prvim
odstavkom 4. člena uredbe, mora najpozneje v dveh letih po uveljavitvi te
uredbe izpolniti zahteve iz spremenjenega petega odstavka 11. člena uredbe.
(2) Upravljavec obstoječe bioplinarne iz
novega sedmega odstavka 4. člena uredbe, katere odmik ni v skladu s prvim
odstavkom 4. člena uredbe, mora najpozneje v dveh letih po uveljavitvi te
uredbe izpolniti zahteve iz spremenjenega tretjega odstavka 12. člena uredbe.
14. člen
(začetek veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.