1. UVOD 
Nacionalni program varstva okolja (v nadaljnjem besedilu:
NPVO) je osnovni strateški dokument na področju varstva okolja, katerega cilj
je splošno izboljšanje okolja in kakovosti življenja ter varstvo naravnih
virov. V ta namen program določa cilje na posameznih področjih za določena
časovna obdobja in prednostne naloge ter ukrepe za dosego teh ciljev. NPVO je
pripravljen na podlagi zakona o varstvu okolja in je skladen z okoljskim
programom Evropske skupnosti, ki obravnava ključne okoljske cilje in prednostne
naloge ki zahtevajo vodenje s strani skupnosti. NPVO tako izpolnjenje
obveznosti prenosa pravnega reda EU v slovenski pravni red, po drugi strani pa
operacionalizacijo ciljev in ukrepov določenih v skupnih dokumentih Evropske
skupnosti. 
NPVO določa ključne okoljske cilje in prednostne naloge, ki
temeljijo na oceni stanja okolja in prevladujočih trendov. Naloge in cilji
morajo biti izpolnjeni pred iztekom programa, če ni določeno drugače. NPVO je
izhodišče za okoljsko razsežnost Strategije razvoja Slovenije, ki opredeljuje
vizijo prihodnosti Slovenije ter usmeritve in ukrepe za realizacijo te vizije
do leta 2013. 
Osnovno usmeritev politike varstva okolja, ki jo je postavil
že zakon o varstvu okolja in prvi Nacionalni program varstva okolja (NPVO,
1999), je usmerjena v zagotavljanje trajnostnega razvoja za razliko od
običajnega načina reševanja okoljskih problemov z uporabo tehničnih rešitev
omejevanja onesnaževanja. Koncept trajnostnega razvoja se v vedno večji meri
uveljavlja v mednarodni skupnosti, v državah članicah EU, in sicer kot razvoj,
ki omogoča preživetje in zagotavljanje potreb tudi bodočim generacijam in poleg
skrbi za preprečevanje in zmanjševanje onesnaževanja na viru poudarja tudi
manjšo in bolj smotrno rabo naravnih virov ter ohranjanje biotske raznovrstnosti.
Na okoljskem področju trajnostni razvoj pomeni organizacijo gospodarstva,
infrastrukture, poselitve in načina življenja v okviru nosilne sposobnosti
okolja in naravnih virov. Zato program upošteva tudi ukrepe v okviru Načrta
implementacije, ki je bil s strani številnih držav sveta sprejet na Svetovnem
vrhu o trajnostnem razvoju (Johannesburg, 2002) in teži k promociji integracije
okoljskih vsebin v ostale sektorske politike, skladno z načelom integracije. 
Program zajema s svojimi usmeritvami in področnimi okoljskimi
cilji obdobje naslednjih sedmih let od njegovega sprejema do vključno leta 2012,
pri čemer pa so za obdobje 2005–2008 podrobneje opredeljeni posamezni ukrepi
predvsem v delu, ki se nanaša na njihovo financiranje. Ustrezne vzpodbude na
različnih področjih politike, z namenom doseganja zastavljenih okoljskih
ciljev, so sestavljene iz vrste ukrepov, vključno z doslednim izvajanjem
zakonodaje, strateškimi usmeritvami in instrumenti, določenimi v drugem
poglavju. 
Na podlagi ocene stanja okolja in trendov, ki so navedeni kot
povzetek Poročila o stanju okolja v Sloveniji (MOPE, 2002), so cilji in
prednostne naloge opredeljene v četrtem poglavju, ki je tudi osrednje poglavje
NPVO. 
Cilji in ukrepi so opredeljeni v okviru štirih področij, in
sicer: podnebne spremembe, narava in biotska raznovrstnost, kakovost življenja
ter odpadki in industrijsko onesnaževanje. Navedena področja so prevzeta in
zato skladna z okoljskim programom EU, razen dodanega področja »industrijsko
onesnaževanje« zaradi pomembnih ukrepov na področju izvajanja direktive o
celovitem preprečevanju in nadzorovanju onesnaževanja okolja iz velikih
industrijskih obratov in vpeljavo okoljevarstvenega dovoljenja. NPVO v tem
poglavju povzema tudi tiste ukrepe, ki so opredeljeni v že sprejetih
operativnih programih. 
Osnovni cilji po posameznih področjih so: 
-       
poudariti podnebne spremembe kot pomembni izziv v naslednjih letih in
zmanjšati emisije toplogrednih plinov ter tako prispevati k dolgoročnemu cilju
stabiliziranja koncentracij toplogrednih plinov v ozračju, kakor tudi zmanjšati
emisije snovi, ki povzročajo tanjšanje ozonskega plašča; 
-       
zaščititi in ohraniti naravne sisteme, habitate, prosto živeče živalske
in rastlinske vrste, s ciljem ustaviti izgubo biotske 
-       
raznovrstnosti, genske pestrosti in nadaljnje degradacije tal; 
-       
prispevati k visoki ravni kakovosti življenja in socialni blaginji
državljanov z zagotavljanjem okolja, v katerem raven onesnaženosti ne učinkuje
škodljivo na zdravje ljudi in okolje, in z vzpodbujanjem trajnostnega razvoja v
mestih ter še posebej zagotoviti ukrepe za vzpostavitev dobrega stanja
površinskih in podzemnih voda ter za trajnostno ravnanje in upravljanje z
vodami, ki vključuje skrb za vodne bilance in za smotrno uporabo vode kot
naravnega vira; 
-       
ravnanje z odpadki in poraba obnovljivih in neobnovljivih naravnih
virov, ki omogočajo trajnostno proizvodnjo in potrošnjo, pripomorejo k
zmanjševanju onesnaženja okolja in porabe energije tako, da ne preseže nosilne
zmogljivosti okolja. 
NPVO določa tudi glavne akterje na področju varstva okolja in
sicer državno in občinsko upravo, izvajalce državnih in občinskih gospodarskih
javnih služb varstva okolja ter nevladne organizacije, njihovo vlogo in glavne
usmeritve. Usmeritve in prednostne naloge so opredeljene tudi na področju
mednarodnih aktivnostih s ciljem vključevanja zahtev varstva okolja tudi v
zunanjo politiko in razvojno sodelovanje, učinkovito izpolnjevanje in
uveljavljanje mednarodnih pogodb, ki so povezane z okoljem ter za pospešeno
čezmejno sodelovanje s sosednjimi državami in regijami. Ukrepi na področju
komuniciranja z javnostjo in izobraževanja na področju varstva okolja so
ključni podporni ukrepi za uspešno izvajanje programa, ki lahko pripomorejo k
spreminjanju družbenih navad, sistema vrednost in netrajnostnega življenjskega
sloga. V zvezi s tem je potrebno zagotoviti dostop do okoljskih informacij,
sodelovanje javnosti pri oblikovanju okoljskih politik, obveščanje in
ozaveščanje javnosti ter okoljsko vzgojo, s čemer bomo zagotavljali pogoje in
razmere za enakovredno in trajnejše zmanjšanje negativnih vplivov na okolje. 
Glavna usmeritev za doseganje ciljev programa je v okviru
financiranja že dokaj uveljavljeno temeljno načelo varstva okolja »načelo
plačila za obremenjevanje okolja«. Zato program opredeljuje ekonomske
instrumente in okoljske dajatve kot osnovni vir sredstev, poleg tega pa določa
nadaljnje usmeritve v sistemu financiranja varstva okolja. Program le okvirno
določa sredstva za izvajanje programa, saj so le-ta podrobneje opredeljena v
okviru operativnih programov. 
Za spremljanje izvajanja in vrednotenja programa so v zadnjem
poglavju navedene naloge in roki za njihovo izvedbo ter vrsta kazalcev za
mednarodno primerljivost doseganja ciljev in stanja okolja. 
2. NAČELA IN STRATEŠKE USMERITVE 
NPVO predstavlja okvir za okoljsko politiko v Sloveniji v
času veljavnosti programa in z usmeritvami za naprej, s ciljem doseči visoko
raven varstva okolja ob upoštevanju temeljnih načel varovanja in ohranjanja
okolja. Program je izhodišče za okoljsko razsežnost Strategije razvoja
Slovenije in prispeva k vključevanju okoljskih zadev v sektorske politike, med
drugim z določanjem okoljskih prednostnih nalog v razvoju Slovenije. Zato so
predlagani in sprejeti ukrepi v korist varovanja in ohranjanja okolja skladni s
cilji gospodarskih in socialnih razsežnosti trajnostnega razvoja in obratno.
NPVO izpostavlja osnovna načela varstva in ohranjanja okolja: preprečevanje
onesnaževanja, načelo previdnosti, načelo »onesnaževalec plača« ter celovit
način razmišljanja o življenjskem krogotoku izdelka. 
Strateške usmeritve na področju varstva okolja ter
instrumenti za dosego ciljev NPVO: 
Priprava in sprejem nove in dosledno izvajanje obstoječe
zakonodaje 
S članstvom v Evropski uniji (EU) je
Slovenija pridobila pravico enakopravnega sooblikovanja pravnega reda EU in
evropskih politik. Slovenski vladni predstavniki se vsakodnevno udeležujejo
zasedanj delovnih teles Sveta EU in uveljavljajo interese Slovenije v procesu
oblikovanja in sprejemanja aktov ter odločitev EU. Vsi predstavniki Slovenije
so dolžni zastopati predhodno medresorsko usklajena stališča. Za učinkovitejše
delo na tem področju je Slovenija vzpostavila sistem koordinacije evropskih
zadev, ki temelji na: vsebinsko odgovornih resornih ministrstvih, 35. delovnih
skupinah za pripravo stališč do predlogov aktov in odločitev EU, dveh
koordinativnih telesih (za področje I. in III. stebra – Služba Vlade Republike
Slovenije za evropske zadeve; za področje II. stebra Ministrstvo za zunanje
zadeve), Delovni skupini za evropske zadeve, sodelovanju z Državnim zborom, EU
portalu in Stalnem predstavništvu v Bruslju. 
Na osnovi strateških dokumentov Evropske komisije in Sveta EU
Vlada Republike Slovenije vsako leto pripravi in sprejme Prednostne naloge
Slovenije za delo v Svetu EU ter z njimi seznani državni zbor. Ključne naloge
na področju varstva okolja za leto 2005 obsegajo obravnavo nekaterih
manjkajočih tematskih strategij, ki izhajajo iz Šestega okoljskega akcijskega
programa, aktivnosti na področju podnebnih sprememb, obravnave številnih
zakonodajnih aktov na področju varstva narave in biološke raznovrstnosti,
varstva zdravja in kakovosti življenja, ravnanja z odpadki, okolju prijaznega
vodenja, izvajanje Akcijskega plana za okoljske tehnologije ter različne pobude
za promocijo trajnostnega razvoja na mednarodnih ravneh. 
V obdobju, ki ga pokriva NPVO, bodo pred Slovenijo tudi
dodatni izzivi in priložnosti, ki jih prinaša predsedovanje EU. 
Za doseganje visoke ravni varstva okolja je nujno
vzpodbujanje bolj učinkovitega izvajanja in uveljavljanja zakonodaje na
področju okolja. Vpeljati je treba redno poročanje in spremljanje izvajanja
zakonodaje ter uporabo okoljskih kazalcev povsod, kjer je to mogoče. Zato je
prednostna naloga krepitev vloge in učinkovitejše delo inšpekcijskih služb in
drugih nadzornih organov v boju proti okoljskemu kriminalu in izpostavljanje
okoljske odgovornosti. 
Trajnostna raba naravnih virov 
Z gospodarsko rastjo se predvsem v
gospodarsko razvitih državah povečuje poraba naravnih virov in pritiski na
okolje. Zato v razvitem svetu že prihaja do zavestnega ter odgovornega ravnanja
na področju rabe naravnih virov z integracijo ukrepov materializacije oziroma
preprečevanja nastajanja in recikliranja odpadkov, spodbujanjem energetsko in
surovinsko manj intenzivnih novih tehnologij, spodbujanjem trajnostne
proizvodnje in potrošnje in podobno. 
Koncept uravnoteženega gospodarskega, socialnega in
okoljskega razvoja se v Sloveniji ne uresničuje v celoti1.
Gospodarska razvitost se povečuje ob hkratnem socialnem razvoju, vendar
počasnejšem uveljavljanju skrbi za okolje. Tako je gospodarska rast delno
dosežena tudi na škodo okolja, na kar vpliva visoka energetska intenzivnost ter
neugodne stopnje rasti emisijsko najbolj intenzivnih industrij in intenzivnega
kmetijstva ter drugih sektorskih netrajnostnih politik. 
Skladno s Strategijo razvoja Slovenije bo Slovenija morala v
obdobju 2005-2013 pričakovan gospodarski napredek in dvig blaginje doseči ob
učinkovitejši rabi naravnega (okoljskega) kapitala, ohranjanju narave in dvigu
kakovosti bivalnega okolja. Po letu 2010 pa bo, zlasti zaradi izčrpavanja virov
okolja in trajno (globalno in lokalno) nesprejemljive porabe naravnih virov in
obremenjevanja na prebivalca, tudi v Sloveniji potreben odločnejši prehod k
razvojno-okoljskemu modelu okrepljene trajnostnosti (sonaravnosti) in
optimalnega ohranjanja okoljskega kapitala. Ob pričakovanem tehnološkem razvoju
in prehajanju v energetsko učinkovitejšo informacijsko družbo je temeljni
razvojno-varovalni cilj Republike Slovenije zmanjševanje sedanje visoke rasti
porabe energije vsaj na tisto, predvideno z Nacionalnim energetskim programom,
ter stabilizacija v obdobju do leta 2020-2025. 
Za reševanje tega prednostnega okoljskega problema, ki
zahteva najširši pristop, se v okviru EU pripravlja posebna tematska strategija
»Tematska strategija o trajnostni rabi naravnih virov«2. Osnovni
cilj strategije je prekinitev povezanosti med gospodarsko rastjo in
obremenjevanjem okolja. V ta namen bodo v dokumentu opredeljeni predlogi in
ukrepi, ki bodo omogočali trajnostno rabo naravnih virov tako, da ne bo prišlo
do nadaljnjega obremenjevanja okolja, hkrati pa bodo doseženi cilji Lizbonske
strategije glede gospodarske rasti (predvidena je 3 % gospodarska rast). 
Strategija se nanaša na vse naravne vire, tako na surovine,
ki so potrebne za večino gospodarskih dejavnosti, kot tudi na različne okoljske
medije (zrak, voda, tla), ki so osnova za življenje ter vključuje pet glavnih
aktivnosti držav članic: 
-       
analizo snovnih pretokov materialov in odpadkov, vključno z uvozom in
izvozom; 
-       
pregled učinkovitosti okoljskih ukrepov in vpliv subvencij, povezanih z
naravnimi viri in odpadki; 
-       
uvedbo ciljev za učinkovito rabo naravnih virov, zmanjševanje rabe,
prekinitev povezanosti med gospodarsko rastjo in negativnimi vplivi na okolje; 
-       
promocijo in spodbujanje proizvodnje in tehnologij, ki so okoljsko
učinkovitejše in trajnostno rabo materialov, energije, vode in drugih virov; 
-       
razvoj in izvajanje širše vrste instrumentov (raziskave in razvoj,
prenos tehnologij, ekonomski instrumenti, programi dobre prakse, kazalci
učinkovitosti rabe virov). 
Implementacija politik in razvoj novih, ki bodo pripomogle k
prekinitvi povezanosti med pritiski na okolje in gospodarsko rastjo je
dolgotrajen proces, zato je časovno obdobje strategije kar 25 let. Slovenija že
sodeluje v postopku priprave strategije v okviru Evropske komisije, zato bodo
temu sledile tudi vse nadaljnje aktivnosti. 
Vključevanje zahtev varstva okolja pri načrtovanju
prostorskega razvoja 
Na področju urejanja prostora je bila
sprejeta nova prostorska zakonodaja in nekateri strateški prostorski akti
(Politika urejanja prostora, Zakon o urejanju prostora, Strategija prostorskega
razvoja Slovenije in Prostorski red Slovenije), ki uvajajo vzdržen prostorski
razvoj ter s tem preverjanje nujnosti potrebe po umeščanju prostorskih ureditev
v prostor. 
Z namenom usklajenega doseganja razvojnih koristi in
varstvenih zahtev se pri pripravi prostorskih aktov zahteve varstva okolja
sistematično vključuje v urejanje prostora skozi izhodišča, načela, cilje,
prostorske usmeritve in pravila za urejanje prostora. 
Politika urejanja prostora Slovenije3 je temeljno
vodilo za dolgoročno, nenehno in usklajeno usmerjanje prostorskega razvoja, v
katerem je varstvo okolja pomemben dejavnik. 
V Zakonu o urejanju prostora4 je med temeljnimi
cilji urejanja prostora določeno, da mora usmerjanje razvoja procesov in z
njimi povezanih prostorskih ureditev izhajati iz uravnoteženosti razvojnih
potreb, pri čemer je treba prostor urejati tako, da se med drugim »zagotavlja
varstvo okolja, ohranja naravo in kulturno dediščino, omogoča trajnostno rabo
naravnih dobrin in varuje druge kakovosti naravnega in bivalnega okolja.« Namen
urejanja prostora je omogočati vzdržen prostorski razvoj z usklajevanjem gospodarskih,
družbenih, prostorskih, kulturnih in okoljskih vidikov razvoja. 
Vzdržen prostorski razvoj je temeljno načelo Strategije
prostorskega razvoja Slovenije5 in pomeni zagotavljanje take rabe
prostora in prostorskih ureditev, ki ob varovanju okolja, ohranjanju narave in
trajnostni rabi naravnih virov, ohranjanju kulturne dediščine in drugih
kakovosti naravnega in bivalnega okolja, omogoča zadovoljitev potreb. V
prostorski strategiji so opredeljeni cilji prostorskega razvoja z namenom
doseganja večje kakovosti prostora in razreševanja obstoječih in pričakovanih
prostorskih problemov v Republiki Sloveniji. Razdeljeni so v 12 sklopov, med
katerimi je tudi temeljni cilj varstvo okolja, ki zajema: 
-       
vključenost posameznih sestavin varstva okolja v načrtovanje
prostorskega razvoja dejavnosti, 
-       
zagotavljanje komunalne opremljenosti obstoječih in novih zemljišč za
gradnjo (vodovod, kanalizacija, čistilne naprave, sistem ogrevanja in
klimatizacije), 
-       
racionalno ravnanje s komunalnimi in drugimi odpadki. 
Cilja preudarna raba naravnih virov in ohranjanje narave
zaokrožata celovito obravnavanje vsebin varstva okolja skozi varčno in
večnamensko rabo tal in virov, smotrno rabo prostora za urbanizacijo in nadzor
nad širjenjem urbanih območij, ohranjanje pridelovalnega potenciala tal za
kmetijsko rabo, uravnoteženo oskrbo z mineralnimi surovinami, z razmeščanjem
dejavnosti tako, da se zagotovi ravnovesje med možnostmi oskrbe in potrebami po
vodi, s spodbujanjem rabe obnovljivih virov, kjer je to prostorsko sprejemljivo,
s spodbujanjem ohranjanja biotske raznovrstnosti, naravnih vrednot in naravnih
procesov, kot bistvenih sestavin kakovostnega naravnega okolja in
zagotavljanjem ustrezne vključitve biotske raznovrstnosti in naravnih vrednot v
gospodarjenje z naravnimi viri in prostorom. 
Vsebine varstva okolja, ki so opredeljene v izhodiščih,
ciljih in prioritetah Strategije prostorskega razvoja Slovenije se preko
usmeritev za razvoj na regionalni in lokalni ravni celovito vključujejo v
razvoj prostorskih sistemov – poselitev, gospodarska javna infrastruktura in
krajina. 
Prostorski red Slovenije6 v skladu s Strategijo
prostorskega razvoja Slovenije določa pravila za urejanje prostora na državni,
regionalni in lokalni ravni. Pravila prostorskega reda uveljavljajo javno korist
na področju urejanja prostora predvsem skozi poenotenje načinov priprave
prostorskih aktov in sicer predvsem usklajevanja razvojnih potreb z varstvenimi
zahtevami, priprave strokovnih podlag, določanja namenske rabe, načrtovanja
prostorskih sistemov (poselitve, gospodarske infrastrukture in krajine) ter
določanja lokacijskih in drugih meril in pogojev za umeščanje prostorskih
ureditev ter načrtovanje in graditev objektov. S pravili za urejanje prostora
se pri pripravi strokovnih podlag in prostorskih aktov zagotavlja upoštevanje
predpisov s področja varstva okolja in njegovih delov, ohranjanja narave ter
rabe naravnih virov. 
Integracija oziroma upoštevanje okoljskih vsebin v sektorskih
politikah 
Vključevanja okoljskih zahtev v vse
politike in dejavnosti je bistveno za uveljavljanje in spodbujanje trajnostnega
razvoja. Država, regije in občine morajo pri sprejemanju politik, strategij,
programov, planov, načrtov in splošnih pravnih aktov ter pri izvajanju drugih
zadev iz svoje pristojnosti spodbujati takšen gospodarski in socialni razvoj
družbe, ki pri zadovoljevanju potreb sedanje generacije upošteva enake možnosti
zadovoljevanja potreb prihodnjih in omogoča dolgoročno ohranjanje okolja. 
Vključevanje okoljskih vsebin v sektorske politike se
zagotavlja z: 
-       
upoštevanjem okoljskih ciljev pri pripravi sektorskih politik z namenom
priprave učinkovitih sektorskih programov ukrepov, ki pripomorejo tudi k
doseganju okoljskih ciljev; 
-       
rednim spremljanjem integracije s pomočjo ustreznih kazalcev, na podlagi
skupne metodologije za vsak sektor, in poročanje o procesu sektorske
integracije; 
-       
vključitvijo okoljskih meril v programe financiranja; 
-       
vzpostavitvijo in izvajanjem sistema presoje vplivov na okolje in
celovito okoljsko presojo; 
-       
upoštevanjem ciljev programa v strateških dokumentih države in
prihodnjih finančnih perspektiv. 
Eden izmed instrumentov integracije okoljskih vsebin v
sektorske politike je izvajanje celovite presoje vplivov na okolje (CPVO). CPVO
se izvaja za vse tiste plane, programe, politike, ki imajo pomemben vpliv na
okolje. Mednje pa vsekakor sodijo vsi plani, v katerih so predvideni projekti,
za katere se zahteva presoja vplivov na okolje (PVO), plani na območjih Nature
2000, prostorski akti in različni sektorski programi in to na lokalnih, regionalnih
in državni ravni. 
Cilj izvedbe CPVO je zagotoviti visoko raven varstva okolja
in prispevati k vključevanju okoljskih vidikov v pripravljanje in sprejemanje
planov in programov, zato da se spodbuja trajnostni razvoj. 
Celovita presoja vplivov na okolje je postopek, ki zajema: 
-       
pripravo okoljskega poročila o verjetnih pomembnih vplivih osnutka
plana; 
-       
izvedbo posvetovanja o osnutku plana in spremljajočega okoljskega
poročila; 
-       
upoštevanje okoljskega poročila in rezultatov posvetovanja pri
odločanju; 
-       
ter obveščanje o odločitvi. 
Ključno vlogo ima okoljsko poročilo, v katerem so
opredeljeni, opisani in ovrednoteni verjetni pomembni vplivi izvajanja plana
ali programa na okolje in variante, ki upoštevajo cilje in geografsko območje
uporabe plana ali programa. V okoljskem poročilu so predstavljeni verjetni
pomembni vplivi na okolje, vključno z vplivi na biotsko raznovrstnost,
prebivalstvo, zdravje ljudi, živalstvo, rastlinstvo, tla, vodo, zrak, podnebne
dejavnike, materialne dobrine, kulturno dediščino skupaj z arhitekturno in
arheološko dediščino, krajino ter medsebojna razmerja teh dejavnikov. Ti vplivi
vključujejo sekundarne, kumulativne, sinergijske, kratkoročne, srednjeročne in
dolgoročne, trajne in začasne, pozitivne in negativne vplive. Opisani so tudi
razlogi za izbiro variante in morebitnih ukrepov za preprečitev, zmanjšanje in
čim popolnejšo odpravo posledic kakršnih koli znatnih škodljivih vplivov
izvajanja načrta ali programa na okolje. 
CPVO prinaša nov poudarek zlasti na področju zbiranja in predstavljanja
osnovnih okoljskih informacij, napovedovanja pomembnih vplivov plana ali
programa na okolje, skupaj z vplivi različnih variant, odpravljanja škodljivih
vplivov na okolje z ukrepi za ublažitev, posvetovanja z javnostjo ter
ministrstvi in organizacijami, pristojnimi za okolje, kot del postopka priprave
presoje ter spremljanja vplivov plana ali programa na okolje med njegovim
izvajanjem s pomočjo indikatorjev. CPVO mora biti izvedena med pripravo plana
in pred njegovim sprejetjem. 
Z razliko od PVO, ki ugotavlja, kakšni bodo vplivi
konkretnega projekta z že znano tehnologijo, za katero se predlaga določene
ukrepe za zmanjševanje vplivov, pa je CPVO postopek, v okviru katerega se
ugotavlja sprejemljivost vplivov izvedbe planov na okolje. Takšen pristop, ko
se pred potrditvijo, torej že v fazi priprave razvojnega plana, poišče
najboljše možnosti seveda v največji možni meri odpravi morebitne negativne
vplive na okolje. S tem se v celoti uveljavljajo vsa temeljna načela politike
varstva okolja kot so načelo celovitosti, preventive, previdnosti, sodelovanja
strokovne in splošne javnosti, dopustnost posegov, načelo trajnostnega razvoja,
ipd. 
Okoljske tehnologije
Okoljske tehnologije so tiste
tehnologije, katerih uporaba je okolju manj škodljiva. To so torej tehnologije,
ki varujejo okolje, ga manj onesnažujejo, zagotavljajo trajnostno rabo naravnih
virov, omogočajo boljše recikliranje odpadkov in proizvodov ter ravnajo s
preostalimi odpadki na okolju bolj sprejemljiv način, kot tehnologije, ki jih
zamenjujejo. Okoljske tehnologije obsegajo tudi tehnologije in procese za
obvladovanje onesnaževanja (npr. nadzor nad onesnaževanjem zraka, ravnanje z
odpadki), za proizvodnjo in storitve, ki manj onesnažujejo in manj
obremenjujejo naravne vire ter načine bolj učinkovite uporabe naravnih virov.
Obsegajo tudi tehnologije za obdelavo odpadkov in drugih onesnaževal, ko le ti
že nastanejo. Okoljske tehnologije so kompleksne in lahko vključujejo znanje in
izkušnje, postopke, blago in storitve ter opremo, kakor tudi organizacijske
postopke in postopke vodenja. 
Z vidika gospodarstva so pomembne zato, ker znižujejo stroške
in povečujejo konkurenčnost s tem, da znižujejo porabo energije in drugih
naravnih virov, z vidika okolja pa predvsem zato, ker zmanjšujejo emisije in producirajo
manjše količine odpadkov. Glede na to se morajo uveljaviti v vseh gospodarskih
dejavnostih in sektorjih. 
Osnovni cilji, ki jih bo treba za zagotavljanje trajnostnega
razvoja oziroma izpolnjevanje Lizbonske strategije na področju okoljskih tehnologij
doseči, so predvsem: 
-       
razvoj novih okoljskih tehnologij, 
-       
izboljšanje in pospešitev prenosa okoljskih tehnologij v uporabo, 
-       
znižanje tveganj investitorjev pri investicijah v okoljske tehnologije. 
Prioritetna področja, ki jih v svojem programu za uvajanje in
spodbujanje okoljskih tehnologij poudarja EU so klimatske spremembe, naravni
viri in odpadki, zaščita tal, zdravje in kakovost življenja ter narava in
biotska raznovrstnost. V okviru Operativnega programa spodbujanja uporabe
okoljskih tehnologij, ki bo pripravljen do leta 2006 bodo na nacionalni ravni
uvedeni naslednji ukrepi: 
-       
določitev prioritetnih okoljskih tehnologij za Republiko Slovenijo in
njihovih ciljnih učinkov na okolje ter razvoj gospodarstva, 
-       
vključitev gospodarskih in raziskovalnih subjektov v aktivnosti iz EU
programa o okoljskih tehnologijah, 
-       
določitev in sprostitev finančnih instrumentov za delitev tveganja pri
investiranju v okoljske tehnologije, 
-       
sprostitev finančnih instrumentov za spodbujanje tehnologij obnovljivih
energijskih virov in energijsko učinkovitih tehnologij, 
-       
revizija okolju škodljivih subvencij, 
-       
zelena naročila oziroma spodbujanje nabav (javnih in privatnih)
okoljskih tehnologij ter okolju prijaznih proizvodov in storitev, 
-       
zvečanje okoljske zavesti podjetij in potrošnikov (promocija »od množine
h kakovosti«, čistejše tehnologije, eko dizajn, okoljski standardi ipd). 
Spodbujanje trajnostne proizvodnje in potrošnje 
Okolje je temeljni vir, na katerem so
grajene človeške družbe. Vpliva na vsa področja družbenega delovanja in vsak
ukrep, ki spremeni okolje ali pomembno vpliva nanj, bo zelo verjetno povzročil
številne reakcije. Človeštvo od narave ne sme jemati več, kot narava lahko
nadomesti. Zemlja ima svoje meje, ki jih ni mogoče raztezati v neskončnost. To
seveda pomeni, da je treba privzeti načine življenja in poti razvoja, ki
spoštujejo naravne omejitve in jih ne prestopamo. 
Za doseganje trajnostnega razvoja sta ključna spreminjaje
potrošniških navad in drugačne proizvodnje. Trajnostna potrošnja in proizvodnja
zahtevata celostni pristop, saj se vprašanja trajnostnega obnašanja dotikajo
vseh politik in vseh sektorjev. Na splošno rečeno, gre tako za zmanjšanje
porabe energije kot surovin, naravnih virov in nastajanja odpadkov.
Učinkovitejša proizvodnja mora sprejeti razmišljanje o »celotnem življenjskem
krogu« proizvodov oziroma integralno politiko do proizvodov (IPP), ki vključuje
tako ekonomske instrumente (davke, subvencije, okoljsko knjigovodstvo,
internalizacijo stroškov) kot zakonodajo (zelena javna naročila), sisteme
okoljskega ravnanja (EMAS, LCA, ISO 14001) in eko-oblikovanje proizvodov in
uporabo okoljskih tehnologij do ponujanja možnosti izbire potrošnikom z
uvajanjem okoljskega in energijskega označevanja izdelkov ter ozaveščanja s
pomočjo seznanjanja (razširjanje in dostopnost informacij) in prepoznavanja
okoljskih problemov (ekološki odtisi) itd.. Poleg proizvodnje (npr. kemična
industrija) gre tudi za storitvene dejavnosti (zdravstvo, trgovina,
gradbeništvo itd.), za kmetijstvo, promet, energetiko itd., do socialne in
okoljske odgovornosti. 
Najbolj obetavne so nove tehnologije za varčno rabo energije
v gospodinjstvih in tercialnem sektorju. Sistematično uvajanje najboljših
razpoložljivih tehnologij lahko zniža porabo energije za 20 do 50 %. Velike
možnosti ponujajo nove tehnologije za ravnanje z odpadki; najnovejše
investicije v tem sektorju kažejo, da je mogoče izrabiti 99,5 % energije,
vsebovane v odpadkih. Bistvene so nove tehnologije za ravnanje z naravnimi viri
v industriji, ki hkrati ponujajo sinergijo za višjo proizvodno produktivnost,
kakovost izdelkov in servisa ter učinkovito rabo naravnih virov. V kmetijstvu
biološko kmetovanje narašča s stopnjo 20 % letno navkljub subvencijam v
tradicionalne, netrajnostne metode kmetovanja. 
Toda v mnogih primerih rast ni trajnostna. Premagati bo treba
številne ovire, da pridemo do stopnje, ko vlada ne bo posegala v razpršenost
tehnologij obnovljivih virov in ko bodo te tehnologije močneje nastopile na
trgu z energijo. Koliko bo trg sprejel učinkovitejše tehnologije, je odvisno
predvsem od razmerij terminskih cen med različnimi viri energije in drugimi
naravnimi viri, nadalje od podpor vlade za novo nastajajoče tehnologije, vladne
politike do norm in standardov za eko učinkovitost in prostovoljne dogovore s strani
industrije. Pomembno je upoštevati tako potrošnikovo preferiranje eko izdelkov
kakor tudi varstvo potrošnikov samo. Bistveni pa sta vsekakor dolgoročna vizija
in močna politična zavezanost. 
Trajnostna potrošnja 
Za trajnostno ravnanje potrošniki
potrebujejo poleg možnosti izbire tudi ustrezne informacije, ki jih obveščajo,
seznanjajo in poučujejo tako o vplivu proizvodov na zdravje in okolje, kakor
tudi o vplivu na okolje in zdravje posameznikovega lastnega ravnanja in
obnašanja pri rabi izdelkov in virov. Ob tem je pomembno, da posamezniki
prevzamejo odgovornost za trajnostno potrošnjo dobrin in storitev. Cilji
spodbujanja trajnostne potrošnje so: 
-       
nenehno ozaveščanje in informiranje javnosti, 
-       
promocije primerov dobrih praks in prijaznega ravnanja, 
-       
predstavitev koncepta trajnostne potrošnje v izobraževalni proces. 
Glavno vlogo pri varstvu potrošnikovih pravic ima Urad za
varstvo potrošnikov v okviru Ministrstva za gospodarstvo. V Sloveniji že deluje
mreža svetovalnih pisarn za potrošnike, vendar bi kazalo postaviti še nove
oziroma kadrovsko okrepiti obstoječe zato, da bodo vidnejše mesto zavzele
okoljske informacije in nasveti potrošnikom o tem, kako ravnati in kako se
obnašati do okolja. 
Ker pa se z ozaveščanjem, informiranjem in promocijo
trajnostne potrošnje obračamo na vse javnosti, saj le-ta vključuje celovito
okoljsko problematiko, hkrati s spreminjanjem človekovih navad in ravnanj, MOP
in Urad za varstvo potrošnikov proučujejo možnosti o vzpostavitvi centra za
»zelene« informacije in nasvete, v kar je nujno vključiti zlasti nevladne
okoljske organizacije. 
Za dosego ciljev spodbujanja trajnostne potrošnje bo v letu
2005 pripravljen »Priročnik o trajnostni potrošnji«, ki bo predstavil, kako
lahko v vsakodnevnem življenju vsak posameznik ravna in poskrbi, da bodo
negativni vplivi na okolje manjši ali celo odpravljeni. Priučiti se odgovornega
odnosa do okolja in postati trajnostno naravnan potrošnik ne pomeni odrekati se
stvarem, ampak zgolj spremeniti potratne in nepremišljene razvade in navade. MOP
bo izdal tudi knjižico o osnovni predstavitvi in razlagi trajnostnega razvoja v
letu 2006. 
Na Svetovnem vrhu o trajnostnem razvoju (Johannesburg, 2002)
smo se države dogovorile in obvezale k spodbujanju trajnostnih vzorcev
obnašanja in trajnostne proizvodnje s pripravo desetletnega okvirnega programa
trajnostne potrošnje in proizvodnje. V EU se premišljeno lotevajo te tematike,
saj je to ena od prednostnih nalog pri delu mednarodne službe v okviru
Direktorata za okolje. EU se je namreč zavezala predstaviti se kot zgledna in
vodilna regija pri doseganju trajnostne potrošnje. Pripravljen je že pregled
politik trajnostne potrošnje in proizvodnje po državah članicah, pa tudi
izčrpen vodič s primeri dobrih praks. 
Trajnostna proizvodnja 
Integralna (okoljska) politika do
proizvodov predstavlja mehanizme, s katerimi se bo čimbolj zmanjšalo okoljske
vplive proizvodov v njihovem celotnem življenjskem krogu, to je od pridobivanja
rudnin in surovin za materiale do proizvodnje, prodaje, uporabe in ravnanja z
odpadki, ki nastanejo zaradi teh proizvodov do končnega odlaganja. Obsega tako
obvezne kot neobvezne mehanizme, pri čemer je za primerno vpeljavo neobveznih
mehanizmov treba zagotoviti ustrezno raven okoljske zavesti tako potrošnikov
kot tudi gospodarskih subjektov. 
V svoji integralni politiki do proizvodov EU postavlja
predvsem naslednje osnovne cilje: 
-       
spodbujanje proizvodnje okolju bolj prijaznih proizvodov, 
-       
spodbujanje primernejšega ravnanja podjetij z okoljem in obveščanje
javnosti o vplivih njihovih dejavnosti na okolje, 
-       
dvigovanje okoljske zavesti potrošnikov in gospodarskih subjektov. 
-       
V Republiki Sloveniji se bodo prioritetno zagotavljali ti cilji za
proizvode, ki rabijo energijo, za proizvode široke potrošnje z velikim vplivom
na okolje ter za proizvode, ki se pogosto naročajo v okviru javnih naročil z
naslednjimi ukrepi: 
-       
vzpostavitev in delovanje sistema za podeljevanje znaka EU za okolje ter
spodbujanje organizacij, za označitev svojih proizvodov, 
-       
vzpostavitev in delovanje sistema za okoljsko ravnanje in presoje (EMAS)
ter spodbujanje organizacij za vključitev v ta sistem, 
-       
prilagoditev javnih naročil državnih organov (javne uprave) naročanju
proizvodov, ki so okolju bolj prijazni (»zelena« javna naročila), 
-       
določitev minimalnih okoljskih zahtev za določene proizvode, 
-       
vključitev načela »onesnaževalec plača« v cene proizvodov preko
ustreznih okoljskih taks, 
-       
promocija razmišljanja na način celotnega življenjskega kroga proizvoda
gospodarskim subjektom in potrošnikom. 
Po podatkih v EU, osebe javnega prava porabijo okrog 16 %
bruto domačega proizvoda za svoje delovanje. V kolikor bi izrabili svojo veliko
kupno moč za to, da izberejo blago in storitve, ki upoštevajo oziroma
spoštujejo okolje, bi lahko pomembno prispevali k trajnostnemu razvoju. Zelena
javna naročila zajemajo področja kot so nakup energijsko učinkovitih
računalnikov, energijsko učinkovite zgradbe, pisarniška oprema izdelana iz eko
lesa, reciklirani papir, avtomobile, ki uporabljajo alternativna goriva, javna
prevozna sredstva, bio hrano v menzah, elektriko iz obnovljivih virov energije,
hlajenje prostorov iz obnovljivih virov, in podobno. Zeleni nakupi pomenijo
tudi postavljanje zgleda in vpliv na industrijo, da razvijajo nove okoljske
tehnologije in proizvajajo okolju prijaznejše izdelke. Z izvajanjem zelenih
javnih nakupov se privarčujejo materiali in energija, zmanjšajo odpadki in
onesnaženost, s spodbujanjem trajnostnih vzorcev obnašanja pa se varuje okolje.
Ob ustreznih pravnih okvirih, upoštevanju vseh zunanjih
stroškov proizvodnje in potrošnje, tehnološkemu razvoju, večji okoljski zavesti
potrošnikov ter delovanju nevladnih okoljskih organizacij se odpirajo možnosti
višje kvalitete življenja, ki bi ob upočasnjeni rasti prebivalstva, širjenju
nizko surovinskih in energetskih tehnologij, produktov ter okoljsko odgovornih
življenjskih stilov lahko na planetarni in državnih ravneh izpolnila kriterije
trajnostnega razvoja. Ključno je vključevanje okoljske vzgoje v vse ravni
izobraževanja ter oblike stalnega življenjskega usposabljanja. Prav tako je za
usmerjanje ravnanja potrošnikov, poleg ustrezne cenovne politike, pomembna
promocija okolju primernega načina življenja. 
Ekonomska politika varstva okolja 
Ekonomska politika varstva okolja mora
temeljiti na spodbujanju dolgoročnega trajnostnega družbenega gospodarskega
razvoja. Najti je treba način, ki bo sprejemljiv za integralen razvoj vseh
gospodarskih dejavnosti sodobne družbe, kot so industrija, promet, kmetijstvo,
gozdarstvo, turizem, rekreacija in druge, skladno s tem pa mora biti poseg človeka
v okolje sprejemljivega obsega, tako da bo omogočen obstoj in razvoj v skladu z
trajnostnimi načeli varstva okolja oziroma trajnostno porabo naravnih dobrin.
Za dosego tega cilja je potrebno okoljevarstvene vidike integrirati v
gospodarski proces. 
Proizvodnja in potrošnja sta neposredno povezani s politiko
varstva okolja, neposredno tudi preko vseh ostalih gospodarskih dejavnosti. V
kolikor gospodarski subjekti in gospodinjstva ne bodo nosili stroškov za
povzročeno škodo v okolju, se bodo le-ti akumulirali v obliki degradacije
okolja in tako bremenili prihodnje generacije in tako posledice onesnaževanja
okolja ne bodo pravilno obravnavane v strateških družbenih odločitvah.
Vključitev okoljskih stroškov v poslovne stroške posameznih gospodarskih subjektov
omogoča lahko hkrati ustrezno motivacijo za zmanjševanje obremenjevanja oziroma
"sredstvo" integracije ekonomske in okoljevarstvene politike.
Ekonomska politika varstva okolja mora torej vsebovati instrumente, ki tako
proizvajalce kot potrošnike silijo oziroma stimulirajo k trajnostni proizvodnji
oziroma potrošnji. Ti spodbujajo lahko bolj racionalno uporabo naravnih virov
ali oglašajo bolj okolju prijazne izdelke (s tem, da jih naredijo bolj
konkurenčne in ustvarijo trg za njih). Ekonomski instrumenti lahko tlakujejo
pot za kasnejše administrativne ukrepe. 
Z uvajanjem okoljske reforme javnih financ, ki vključuje
povezan in uravnotežen sistem postopnega zmanjšanja fiskalnih obremenitev
oziroma dajatev na delo in kapitalske transakcije ob hkratnem povečanju
fiskalnih obremenitev (davkov, taks, trošarin) na rabo okoljskih dobrin (tla,
voda, zrak, energija, surovine itd.) oziroma razvrednotenja okolja se omogoča
doseganje dveh koristi hkrati, zato se v tej povezavi govori tudi o
"dvojni dividendi". Poleg tega gre tudi za spremembo javnofinančnih
izdatkov oziroma zmanjšane teh izdatkov za netrajnostne namene ali programe ob
sočasnem povečanju izdatkov za (nove) namene oziroma programe, ki so v skladu s
kriteriji trajnostnega razvoja, za angažiranje še ne uporabljenih proračunskih
virov sredstev za trajnostno razvojne projekte in programe in za uveljavljanje
trajnostno razvojnih kriterijev v sistem javnih naročil. »Recikliranje«
javnofinančnih prihodkov od okoljskih dajatev omogoča proračunsko nevtralnost. S
pomočjo okoljske zelene reforme javnih financ je mogoče spremeniti smer
gospodarskega razvoja v razvoj, ki upošteva načela trajnostnega razvoja oziroma
postaviti temelje za tržno delovanje v smeri trajnostnega razvoja. 
Dvig okoljske ozaveščenosti in dialog z vsemi
zainteresiranimi ter sodelovanje javnosti 
Pomemben dejavnik v zadevah varstva okolja, ki po eni strani
prispeva k dvigu družbene občutljivosti za okoljske probleme, po drugi strani
pa spodbuja k participaciji v postopkih odločanja, je vsekakor javnost. V
skladu z načelom javnosti je na najširši možni način opredeljena pravica
javnosti do dostopa do okoljskih podatkov, udeležbe v postopkih odločanja,
povezanih s posegi v okolje, in dostopa do sodne pravice. K takšnemu odpiranju
je zavezana vsaka moderna demokratična država. V pogojih članstva v EU ali
sklenjene ustrezne mednarodne pogodbe pa nekatere teh pravic dobijo tudi
državljani teh držav, recipročno pa tudi državljani Republike Slovenije. To
načelo izhaja iz Aarhuške konvencije in direktiv EU, ki se nanašajo na pravico
javnosti do podatkov, do udeležbe v postopkih in do varstva njenih pravic.
Načelo varstva pravic obsega pravice posameznika, da varuje svojo ustavno
pravico do zdravega življenjskega okolja in na določen način uvaja to pravico kot
eno od osnovnih človekovih pravic. 
Izboljšanje sodelovanja in partnerstva med različnimi
družbenimi skupinami in nevladnimi organizacijami ter pospeševanje boljšega
razumevanja in udeležbe v okoljskih zadevah med evropskimi državljani zahteva: 
-       
zagotovitev dostopa do informacij, udeležbo in sodišča z ratifikacijo
Aarhuške konvencije7 s strani vseh držav članic EU; 
-       
podporo zbiranja dostopnih informacij za državljane o stanju in trendih
v okolju v povezavi s socialnimi, gospodarskimi in zdravstvenimi trendi; 
-       
splošno okoljsko ozaveščanje; 
-       
razvijanje splošnih pravil in načel dobrega gospodarjenja z okoljem v
postopkih dialoga. 
Sanacija degradiranih območij 
Strategija razvoja Slovenije
opredeljuje kot eno osnovnih usmeritev za obdobje do leta 2013 tudi sanacijo
okolja v geografskih zaokroženih območjih oziroma nadaljevanje sanacije, kjer
ta že poteka. Skladno s to usmeritvijo je, za zagotavljanje tega cilja,
predvidena priprava programov, ki se bodo nanašali na zmanjšanje kritične in
dolgotrajne onesnaženosti sestavin okolja, odpravo starih okoljskih bremen in
hkratno okoljsko-razvojno prenovo in okolju prilagojene posege. Prednostno se
bodo še v letu 2005 pripravila izhodišča in program za izvajanje v letu 2006 za
zmanjšanje onesnaževanja okolja s težkimi kovinami v Zgornji Mežiški dolini s
posebnim poudarkom na onesnaženju, ki ga povzročajo prašni delci, skladno s
primerjalno študijo iz leta 2002. Nadalje bo kakovost bivalnega okolja potrebno
izboljšati v širših, geografsko zaokroženih geografskih območjih in ožjih
območjih največje in večplastne degradacije (Zasavje, urbano območje Celja,
Šaleška dolina), ki jih je treba obravnavati kot posebno razvojno in prostorsko
problemsko kategorijo, s poudarjeno okoljevarstveno (preventivno in tudi zelo
izrazito kurativno) varovalno zasnovo ukrepov prostorske in regionalne
politike. Tudi na območju Idrije (posledice dolgotrajne predelave živega
srebra), Anhovega (azbest), Rudnika urana Žirovski vrh in še na nekaterih
drugih manjših, okoljsko problematičnih območjih, je potrebna prednostna
sanacija okolja in zaščita zdravja prebivalstva. Istočasno morajo ukrepi
politike dosledno preprečevati nadaljnje obremenjevanje okolja v teh območjih. 
3. STANJE OKOLJA 
Poznavanje stanja in sprememb v okolju je osnova za učinkovito
okoljsko politiko in pravočasno ukrepanje. Državni zbor RS je decembra 2003
potrdil Poročilo o stanju okolja 2002, na osnovi katerega temelji ocena stanja
okolja po posameznih prednostnih področjih ter prednostni ukrepi v NPVO. Poleg
podatkov iz PSO 2002 so bili za oceno stanja okolja uporabljeni tudi najnovejši
podatki MOP in Agencije Republike Slovenije za okolje. 
Klimatske spremembe 
Emisije toplogrednih plinov so se po
letu 1986 začele zniževati in so dosegle minimum v letih 1991–1992, nato so
spet začele naraščati, ter se v obdobju 1998–2000 ustalile. Po letu 2000
emisije ponovno naraščajo, predvsem v sektorju energetika. Zaskrbljujoče je
namreč naraščanje porabe električne energije, ki narašča hitreje od bruto
družbenega proizvoda. Poleg tega Republiko Slovenijo bremeni visoka energetska
intenzivnost, saj v primerjavi z gospodarsko razvitostjo Republika Slovenija
porabi precej več energije kot stara evropska petnajsterica. Ugoden je delež
vseh obnovljivih virov energije v razpoložljivi primarni energiji, ki je leta
2002 dosegel 11,2 %. Projekcije v okviru Programa za zmanjševanje emisij
toplogrednih plinov kažejo, da bo s predvidenimi ukrepi mogoče doseči cilje
Kjotskega protokola. 
Slika 1: Skupne emisije vseh toplogrednih
plinov v ekvivalentu CO2 po sektorjih onesnaževanja leta 2002
Vir: Evidence emisij toplogrednih plinov za
leta 1986 ter 1990-2002, ARSO 2004
Zaradi tanjšanja ozonske plasti v stratosferi, ki je
posledica škodljivega delovanja vrste snovi, predvsem pa plinov, ki se sicer
nahajajo v opremi za hlajenje, klimatizacijo, sistemih za zaščito pred požari
in gasilnih aparatih, se je leta 1995 začelo občutnejše opuščanje
klorofluoroogljikovodikov. Republika Slovenija ozonu škodljivih snovi ne
proizvaja, za okoli 90 % pa se je zmanjšala poraba snovi, ki povzročajo
tanjšanje ozonskega plašča (1989–2000). 
Narava in biotska raznovrstnost 
Slovenija je po biotski raznovrstnosti
ena izmed izstopajočih držav v Evropi. Najvišji delež ogroženih živalskih in
rastlinskih vrst sodi v skupino dvoživk, sesalcev in ptičev8. V
Sloveniji je približno 850 vrst ozkih endemitov, večina jih je vezanih na
podzemeljske habitatne tipe, alpinska in subalpinska travišča ter skalovja in
melišča. Habitatni tipi z večjim številom ogroženih vrst, ki so ogrožene zaradi
izgube tega habitatnega tipa, pa so predvsem suha in vlažna travišča, obalni in
morski habitatni tipi ter stoječe in tekoče vode. Vlada Republike Slovenije je
29. aprila 2004 določila območja Natura 2000 v Sloveniji z Uredbo o posebnih
varstvenih območjih (območjih Natura 2000). Določenih je 286 območij, od tega
jih je 260 določenih na podlagi direktive o habitatih in 26 na podlagi
direktive o pticah. Območja zajemajo 35,5 % površine Slovenije. Večji del
območij porašča gozd, velik je delež brez vegetacije (pretežno stene), 9 %
površin je nad gozdno mejo, pomemben je tudi delež travišč. V zavarovanih
območjih (Triglavskem narodnem parku, regijskih in krajinskih parkih ter
rezervatih in naravnih spomenikih) je 25 % skupne površine Natura 2000 območij.
Območja se pretežno prekrivajo, saj je 60 % površin, predlaganih na podlagi
direktive o habitatih, znotraj predlaganih posebnih varstvenih območij po
direktivi o pticah. Število vrst za katere se opredeljujejo območja Nature 2000
je prikazano na sliki 2. 
Slika 2: Število vrst za katere se
opredeljuje območja Natura 2000 v Alpski in celinski biogeografski regiji (mednarodna
primerjava EU15) 
Vir: MOP, 2004 
Slovenija je ena najbolj gozdnatih držav EU, delež gozdov pa
se še povečuje zaradi zaraščanja kmetijskih zemljišč. Zdravstveno stanje gozdov
se zaradi atmosferskega onesnaževanja se poslabšuje, bolj so ogroženi iglavci
(jelka), med listavci pa hrast. Delež kmetijskih površin se zmanjšuje zaradi
zaraščanja in širjenja pozidanih površin. Nimamo še celovitega pregleda nad
stanjem onesnaženosti tal. Dovoljene vsebnosti težkih kovin (cink, kadmij,
svinec) so presežene na lokacijah v okolici industrijskih središč (na območju
Celja, zgornje Mežiške doline, na nekaterih lokacijah v okolici Maribora in
Jesenic lokalno). 
Trenutno opravljajo dela z gensko spremenjenimi organizmi v
21 zaprtih sistemih, na fakultetah, zavodih in inštitutih ter v podjetjih. V 19
primerih se uporabljajo gensko spremenjeni mikroorganizmi, v petih primerih
transgene rastline, v petih primerih transgene živali, v preostalih 3 zaprtih
sistemih pa se ukvarjajo z gensko spremenjenimi celičnimi kulturami, humanimi
in živalskimi celičnimi kulturami ter embrionalnimi celicami. Kontrola nad
uvozom GSO še ni vzpostavljena, vendar pa je iz podatkov o uvozu dveh glavnih
poljščin (koruza, soja) po poreklu uvoza z veliko verjetnostjo moč sklepati, da
so prisotni tudi gensko spremenjeni organizmi. 
Kakovost življenja 
Na področju voda je za obdobje
1992–2000 opazno izboljšanje kakovosti vodotokov. Delež vodotokov v drugem
kakovostnem razredu (dobro stanje) se je povečal na račun močno onesnaženih.
Izgradnja čistilnih naprav in kanalizacijskih sistemov poteka skladno s
programom na tem področju. Do leta 2005 je predvidena izgradnja večine velikih
čistilnih naprav (Maribor, Ljubljana, Celje, nadgradnja čistilne naprave Koper
in Izola), zato se bo bistveno povečal tudi delež čiščene odpadne vode. 
V obdobju 1997–2000 je bilo najbolj kritično onesnaženje
podzemne vode s pesticidi, predvsem atrazinom in njegovim metabolitom
desetilatrazinom, ter z nitrati (najbolj onesnaženi vodonosniki v severovzhodni
Sloveniji). Poraba sredstev za varstvo rastlin od leta 1997 spet narašča.
Slovenija se s porabo 3,6 kg/ha obdelovalnih zemljišč (leto 2000) uvršča med
večje porabnike v Evropi. 
Slika 3: Povprečne koncentracije nitratov v
podzemnih vodah v letu 2003 
Vir: ARSO, 2004 
Pri nitratih se je naraščanje sicer ustavilo, vendar so mejne
vrednosti še vedno marsikje presežene. Poraba mineralnih gnojil se polagoma
zmanjšuje, vendar je onesnaženje predvsem podzemnih voda, s presežki hranil iz
kmetijstva, še vedno problem. Zlasti na območjih, kjer so kmetijske površine v
tesnem stiku s plitvo ležečimi podzemnimi vodami (območja na plitvih rjavih
tleh v porečjih Mure, Save, Drave in Savinje) in je pridelava intenzivna, je
dušikova bilanca pozitivna (+ 64 kg N/ha), kar pomeni tudi, da kmetje pretirano
gnojijo. 
Na področju zraka je najbolj opazno zmanjšanje emisij SO2,
ki so se zmanjšale za 47 % glede na leto 1990, največ v sektorju energetika, ki
ima pri nastajanju emisij največji delež. Povprečne dnevne koncentracije SO2
občasno prekoračujejo mejne vrednosti le v okolici termoelektrarne Šoštanj.
Emisije NOx so se zmanjšale za 8 % glede na leto 1990, vendar
premalo za doseganje ciljne vrednosti 45 kt. 
Zaskrbljujoče je hitro naraščanje deleža cestnega tovornega
prometa. Zaradi porasta števila motornih vozil in povečane mobilnosti se je
ustrezno povečala tudi poraba motornih goriv ter s tem emisije CO2
kot najpomembnejšega toplogrednega plina. Po letu 1995 se je zelo zmanjšala
emisija svinca iz prometa, saj je takrat začel veljati nov predpis o kakovosti
tekočih goriv. S prepovedjo prodaje osvinčenega bencina so se emisije še
dodatno zmanjšale. 
V okviru evidence proizvajalcev in uvoznikov nevarnih
kemikalij se sistematično zbirajo podatki o nevarnih kemikalijah. Največ
kemikalij je iz skupine zdravju škodljivih in so v daleč največjem obsegu
namenjene industriji in obrti. Delež uvoženih kemikalij je znašal 86 %, delež
proizvedenih v Republiki Sloveniji pa 14 %. 
Hrup v naravnem in življenjskem okolju narašča, pri čemer
hrup v urbanih okoljih v splošnem presega hrup v ruralnem okolju, saj število
prebivalstva v urbanem okolju narašča približno dvakrat hitreje kot v neurbanem
okolju. Najpomembnejši dejavnik okoljskega hrupa je cestni promet. V zadnjih
letih se je drastično povečalo število registriranih motornih vozil, bistven
povzročitelj hrupa v mestih so tudi zastarela vozila (predvsem mestnega
potniškega prometa). Po podatkih meritev hrupa v Ljubljani je širše območje središča
mesta hrupno nadpovprečno obremenjeno. Ocenjeno je, da živi na teh območjih
okoli 
50.000 prebivalcev, kar je približno petina prebivalcev
Ljubljane. 
Na področju elektromagnetnih sevanj doslej, pri 22 obstoječih
visokonapetostnih daljnovodih, ni bilo preseganja mejnih vrednosti. Ostala
visokofrekvenčna elektromagnetna sevanja v okolju, ki so posledica
telekomunikacijskih naprav, radijskih in televizijskih oddajnikov ter radarjev,
se vedno nahajajo na višinskih lokacijah, zato v njihovi bližini ni stanovanjskih
in drugih objektov in ni možnosti prekomerne izpostavljenosti elektromagnetnim
sevanjem. Tudi sevalne obremenitve baznih postaj za mobilno telefonijo so pod
dopustnimi mejnimi vrednostmi in so čezmerne le v neposredni bližini anten
baznih postaj v glavnem snopu sevalne karakteristike antene. 
Odpadki 
Pri izvajanju dejavnosti letno nastane okoli 4,7 mio ton
odpadkov, odstrani pa se jih 1,7 mio ton oziroma 873 kg na prebivalca letno. V
Sloveniji proizvedemo letno okoli 450 kg komunalnih odpadkov na prebivalca (v
petnajsterici držav članic EU – v nadaljnjem besedilu: EU15-500
kg/prebivalca/leto), vendar količine glede na najnovejše podatke padajo (411
kg/prebivalca v letu 2002). 
Slika 4: Nastajanje komunalnih odpadkov na
prebivalca po letih 
Vir: ARSO, 2004 
Delež prebivalstva, vključenega v sistem rednega zbiranja in
odvoza komunalnih odpadkov se je s 76 % leta 1995 povečal na 94 % leta 2001.
Ločeno zbiranje odpadkov je doslej začelo izvajati 70 % izvajalcev javne službe
ravnanja s komunalnimi odpadki. Po uradni evidenci Agencije Republike Slovenije
za okolje, je bilo konec leta 2002 v Sloveniji aktivnih 48 odlagališč
nenevarnih odpadkov, v izgradnji so bila 3 odlagališča. Po letu 2003 bo
predvidoma obratovalo še 40 odlagališč nenevarnih odpadkov. Podatki o količinah
odloženih nenevarnih odpadkov, ki so za leto 2002 primerljivi tudi s podatki
Statističnega urada Republike Slovenije kažejo, da se je količina le teh v letu
2002, glede na leto 2000, zmanjšala za ca 14 %. Od celotne količine nenevarnih
odpadkov, je bil v letu 2002 delež odloženih komunalnih odpadkov okoli 85 %, od
tega večinski delež (81 %) pripada mešanim komunalnim odpadkom, ostalo so
odpadki iz vrtov in ločeno zbrane frakcije. Skupni delež ostalih odloženih
odpadkov iz dejavnosti (gradbeni odpadki, odpadna embalaža, odpadki iz naprav
za obdelavo odpadkov, anorganski odpadki iz termičnih procesov, odpadki iz
organskih kemijskih procesov, odpadki iz proizvodnje lesa in papirja in drugi
odpadki), ki so glede na svoje lastnosti nenevarni odpadek, je okoli13 %. 
4. CILJI IN PROGRAMI UKREPOV 
4.1. PODNEBNE SPREMEMBE 
4.1.1 ZMANJŠEVANJE EMISIJ TOPLOGREDNIH PLINOV 
Slovenija je oktobra 1998 podpisala, julija 2002 pa ratificirala
Kjotski protokol, s katerim je prevzela – enako kot EU-15 in večina novih
članic – obveznost 8 % zmanjšanja emisij toplogrednih plinov (TGP) v prvem
ciljnem obdobju 2008-2012 glede na izhodiščno leto. Takrat so bile emisije TGP
v Sloveniji 20,601 milijona ton ekvivalenta9 CO2, 8 %
zmanjšanje pa pomeni, da Slovenija v obdobju 2008-2012 v povprečju ne bo smela
preseči 18,953 milijona ton emisij ekvivalenta CO2 na leto.
Projekcije kažejo težnjo naraščanja emisij, če ne bodo uporabljeni dodatni
ukrepi za njihovo zmanjšanje. 
Obveznost zmanjševanja emisij po Kjotskem protokolu velja za
naslednje pline: ogljikov dioksid (CO2), metan (CH4),
didušikov oksid (N2O), fluorirane ogljikovodike (HFC), perfluorirane
ogljikovodike (PFC) in žveplov heksafluorid (SF6). Referenčno leto
za prve tri pline je za Slovenijo leto 1986, za druge tri pline oziroma skupine
plinov pa leto 1995. Pravila o izvajanju Kjotskega protokola omogočajo
doseganje ciljev z zmanjšanjem emisij TGP in s povečanjem ponorov (vezave CO2).
Kot dopolnilo k domačim ukrepom zmanjševanja emisij TGP so na voljo trije
Kjotski mehanizmi in sicer: skupno izvajanje (projekti v industrializiranih
državah oziroma državah Aneksa I konvencije), mehanizem čistega razvoja
(projekti v državah v razvoju) in mednarodno trgovanje z emisijami. 
Operativni program zmanjševanja emisij toplogrednih plinov
Operativni program zmanjšanja emisij
toplogrednih plinov, ki ga je Vlada RS sprejela 30. julija 2003, njegovo
dopolnjeno verzijo pa leto dni kasneje, opredeljuje ključne instrumente za
doseganje kjotskih ciljev, obveznosti posameznih sektorjev pri uvajanju teh
instrumentov ter prilagajanje instrumentov za doseganje zahtevanih ciljev, pri
čemer naj bodo stroški za izpolnitev kjotskih obveznosti čim manjši. 
CILJ: Zmanjšanje emisij toplogrednih plinov za 8 % v
obdobju 2008-2012 glede na leto 1986, med drugim z dosego naslednjih področnih
ciljev: 
-       
12 % delež obnovljivih virov energije v celotni energetski oskrbi države
do leta 2010; 
-       
zmanjšanje energetske intenzivnosti (za 30 % do leta 2015 v primerjavi z
letom 2000); 
-       
2 % delež biogoriv v prometu do leta 2005 in 5,75 % do leta 2010; 
-       
16 % delež SPTE do leta 2012 v proizvodnji električne energije; 
-       
30 % nižja poraba energije v novih stavbah in možnost znižanja porabe
energije v javnem sektorju za 15 %. 
Emisije toplogrednih plinov je mogoče zmanjševati zlasti z
zamenjavo tehnologij, zamenjavo goriv in surovin ter z zmanjšanjem obsega ali
opustitvijo nekaterih dejavnosti. Emisije so povezane predvsem z obsegom in
načinom proizvodnje in porabe energije. Razmeroma cenena fosilna goriva
(premog, nafta, plin) so v preteklosti omogočala ekstenzivni gospodarski razvoj
in večanje količinske proizvodnje, čeprav ne vedno v prid kakovosti življenja.
Poleg emisij zaradi kurjenja goriv se toplogredni plini sproščajo tudi iz
nekaterih industrijskih procesov, v kmetijstvu, pri ravnanju z odpadki ter v
prometu, kar povečuje kompleksnost problematike. Dodatna značilnost je torej
velika razpršenost virov neposrednih in posrednih emisij, tako da je njihovo
zmanjševanje odvisno od množice odločitev individualnih porabnikov. 
V Operativni program zmanjševanja emisij toplogrednih plinov
so vključeni ukrepi, katerih instrumenti za njihovo izvedbo so na celotnem
območju EU harmonizirani ter imajo znatne in merljive učinke zmanjšanja emisij
TGP. V Operativnem programu zmanjšanja emisij toplogrednih plinov so upoštevani
naslednji instrumenti za doseganje kjotskih ciljev: 
1.     
trgovanje z emisijami toplogrednih plinov, 
2.     
trgovanje z zemeljskim plinom, 
3.     
trgovanje z električno energijo, 
4.     
taksa na emisijo ogljikovega dioksida, 
5.     
prilagoditev industrije okoljskim standardom (IPPC), 
6.     
uvajanje trošarinskih dajatev na fosilna goriva in električno energijo, 
7.     
spodbujanje soproizvodnje toplote in električne energije, 
8.     
spodbujanje proizvodnje električne energije iz obnovljivih virov, 
9.     
spodbujanje povečanja rabe obnovljivih virov, 
10.  
promocija energijske učinkovitosti in energijska učinkovitost javnega
sektorja, 
11.  
spodbujanje učinkovite rabe energije pri porabnikih, 
12.  
energijsko označevanje gospodinjskih aparatov, 
13.  
energetske lastnosti stavb, 
14.  
toplotne izolativne lastnosti gradbenih proizvodov, 
15.  
predpisi o rednem nadzoru sestave izpušnih plinov in nastavitvah
motorjev vozil, 
16.  
strategija prostorskega in regionalnega razvoja, izgradnja ustrezne
prometne infrastrukture ter prometne ureditve, 
17.  
obveščanje potrošnikov o emisiji CO2 motornih vozil, 
18.  
spodbujanje rabe biogoriv, 
19.  
zmanjšanje onesnaženosti zunanjega zraka zaradi prometa, 
20.  
zmanjšanje emisij F-plinov, 
21.  
kmetijska okoljska politika, 
22.  
ravnanje z odpadki. 
Ti instrumenti so razvrščeni po: 
-       
skupinah povzročiteljev emisij TGP, na katere učinkujejo, 
-       
potencialih zmanjšanja emisij TGP, in 
-       
specifičnih stroških za izvedbo ukrepa, ki ga spodbujajo. 
Potenciali so izraženi z letno količino zmanjšanja emisij TGP
(kt CO2/leto), specifični stroški za izvedbo ukrepa pa v EUR na tono
letnega zmanjšanja emisije CO2. Med posameznimi instrumenti so
seveda precejšnje razlike v pričakovanem učinku zmanjšanja emisij. 
V tabeli 1 so prikazane emisije v letu 1986 ter projekcije
emisij TGP po sektorjih in ponori (predvsem gozdovi) za leta 2005, 2008, 2010,
2012 ter povprečje za prvo ciljno obdobje 2008-2012, z dodatnimi ukrepi, s
pomočjo katerih je zagotovljena izpolnitev obveznosti iz Kjotskega protokola. 
Tabela 1: Skupne
emisije toplogrednih plinov po sektorjih v letu 1986 (bazno leto) ter
projekcije za leta 2005, 2008, 2010, 2012 in povprečje za obdobje 2008-2012, z
dodatnimi ukrepi 

Vir: MOP, 2005 
Na sliki 5 do prikazane vrednosti letnih emisij toplogrednih
plinov v Sloveniji v obdobju od 1986 do 2002. Ravni liniji prikazujeta linearno
zmanjševanje emisij od leta 1986 naprej za dosego obveznosti iz Kjotskega
protokola; zgornja linija je z upoštevanjem ponorov, spodnja pa brez njih. 
Slika 5: Gibanje emisij TGP v Sloveniji v letu
1986 in obdobju 1990–2002 
(Črta med letoma 1986 in 1990 ne predstavlja pravih
vrednosti, ampak je samo linearna interpolacija). Ravni liniji predstavljata
enakomerno zmanjševanje emisij, ki vodi k izpolnitvi obveznosti iz Kjotskega
protokola (zgornja z upoštevanjem ponorov, spodnja brez njih). 
Vir: MOP, 2005 
Vzpostavitev mehanizma spremljanja emisij toplogrednih
plinov 
Za izvajanje Kjotskega protokola so
nujno potrebni podatki o emisijah in ponorih toplogrednih plinov10
(TGP) za posamezne države. Le na osnovi teh bo mogoče spremljati napredek pri
zmanjševanju oziroma omejevanju emisij in s tem izpolnjevanje obveznosti iz
Kjotskega protokola. Metodologija za pripravo teh podatkov je predpisana v
okviru Okvirne konvencije ZN o spremembi podnebja (UNFCCC), prav tako pa je
predpisan tudi postopek priprave poročil in poročanja Konferenci pogodbenic te
konvencije, ter način poročanja Evropski komisiji. V okviru ARSO je bila v letu
2004 organizirana posebna služba za pripravo evidenc emisij TPG ter za vzpostavitev
registra. 
CILJ: Vzpostavitev sistema za spremljanje izvajanja
Operativnega programa zmanjševanja emisij toplogrednih plinov, vključno s
sistemom izdelave evidenc emisij toplogrednih plinov: 
-       
priprava letnih poročil o evidencah emisij TGP 
-       
analiza ranljivosti na podnebne spremembe in prilagajanje nanje                                  2006
-       
vzpostavitev sistema trgovanja s pravicami emisij                                                         2005
-       
imenovanje strokovne skupine za spremljanje ponorov za področje rabe
tal, spremembe rabe tal in gozdarstva                                                                                                                                        2005
4.1.2 SNOVI, KI POVZROČAJO TANJŠANJE OZONSKEGA PLAŠČA 
Ozon11 nastaja pod vplivom ultravijoličnega
sevanja na kisik. V ozračju ga je relativno malo, od tega se 90% ozona nahaja v
ozonosferi, sloju zraka med 15 in 30 km nad površjem zemlje. Ozonske molekule
absorbirajo večino ultravijoličnih žarkov, zaradi česar nastaja stratosferski
ozonski plašč, ki varuje zemeljsko oblo pred škodljivim ultravijoličnim
sevanjem. Ozon kot tudi ozonu škodljive snovi so tudi toplogredni plini, zato
je tanjšanje ozonske plasti povezano s procesom globalnih podnebnih sprememb. 
Z znanstvenimi raziskavami je bilo dokazano, da se je v
zadnjih dvajsetih letih koncentracija ozona v stratosferi občutno zmanjšala. Na
določenih področjih je razredčenost ozonske gostote ter razpadanje ozona
kritično, posledično povečanje ultravijoličnega sevanja pa predstavlja veliko
nevarnost za zdravje ljudi in okolje. 
Da bi se zagotovil večji nadzor nad nastajanjem navedenega
pojava, je bila leta 1985 na Dunaju v okviru Agencije za okolje Organizacije
združenih narodov in s sodelovanjem Svetovne meteorološke organizacije sprejeta
Konvencija o zaščiti ozonskega plašča, nato pa leta 1987 sprejet in od 1989
uveljavljen Montrealski protokol o snoveh, ki škodljivo delujejo na ozonski
plašč. Določila protokola so bila kasneje večkrat spremenjena in dopolnjena
(leta 1990 v Londonu, 1993 v Kopenhagnu, 1995 na Dunaju, 1997 v Montrealu in
leta 1999 v Pekingu), zlasti z namenom zaostritev glede porabe
fluorokloroogljikovodikov ter halonov in njihove postopne nadomestitve z
nenevarnimi snovmi. 
Operativni program ravnanja s haloni 
Haloni se uvrščajo med pomembne
povzročitelje pojava tanjšanja stratosferske ozonske plasti z zelo visokimi
faktorji škodljivosti za ozonsko plast. Mednje spadajo difluoroklorobromometan
(halon 1211) s faktorjem škodljivosti 3, trifluorobromometan (halon 1301) s
faktorjem 10, dibromotetrafluoroetan (halon 2402) s faktorjem škodljivosti 6 in
njihove izomere. So v celoti halogenirane spojine, ki imajo v atmosferi
relativno dolgo življenjsko dobo. 
Z operativnim programom za ravnanje s haloni so podane
smernice za ravnanje s haloni in odpadnimi haloni ter izdelki, napravami in
opremo, ki vsebuje halone, s ciljem preprečevanja izpuščanja halonov v
atmosfero in opuščanja njihove rabe oziroma nadomeščanja z nadomestnimi
sredstvi. 
V programu so navedeni ukrepi, ki so potrebni za zagotovitev
varnega ravnanja s haloni in napravami ter opremo, ki te snovi vsebuje, in
sicer tako pri obratovanju, rabi, vzdrževanju in razgradnji naprav ter opreme
kot pri zajemanju, predelavi in odstranjevanju odpadnih halonov: 
-       
nadomeščanje halonov z nadomestnimi sredstvi (nadomestna sredstva pri
prenosnih gasilnih aparatih in pri stacionarnih gasilnih sistemih); 
-       
ocena količin porabe halona za primere nujne uporabe in časovna ocena
dokončne odstranitve halonov ter odpadne opreme, ki vsebuje halone; 
-       
strokovno usposabljanje in izpopolnjevanje serviserjev opreme: 
-       
zagotavljanje okolju varnega odstranjevanja halonov. 
Cilj v okviru operativnega programa glede dokončnega
prenehanja uporabe naprav in opreme, ki vsebuje halon in niso namenjeni nujni
uporabi je bil dosežen. Seznam vzdrževalcev opreme, ki izpolnjujejo zahtevane
pogoje za ravnanje z ozonu škodljivimi snovmi se je začel tvoriti v letu 2004.
Seznam, ki se stalno dopolnjuje, se objavi vsako leto do konca marca v uradnem
listu. 
V RS se je do 31. decembra 2003 prenehala uporabljati
obstoječa oprema, ki vsebuje halone in ni namenjena nujni uporabi, zajem
halonov iz te opreme pa je bil delno že izveden do 31. decembra 2004. Do konca
2005 je s programom predvideno, da se zbrane in skladiščene halone iz obstoječe
prenosne in stacionarne opreme, razen nujne uporabe, odda predelovalcem oziroma
odstranjevalcem ozonu škodljivih snovi v odstranitev in sicer najkasneje eno
leto po prevzemu, skladno s predpisi o ravnanju z odpadki. 
Operativni program ravnanja s klorofluoroogljikovodiki
(CFC) 
Klorofluoroogljikovodiki (v
nadaljevanju CFC) so plini, ki kemično reagirajo z ozonom v stratosferi.
Posledica je tanjšanje ozonske plasti oziroma nastajanje tako imenovanih
ozonskih lukenj in s tem večje ultravijolično sevanje. Z Dunajsko Konvencijo o
zaščiti ozonske plasti so se države podpisnice, med katerimi je tudi Slovenija,
zavezale za prenehanje uporabe ozonu škodljivih snovi, med katerimi so tudi
CFC. 
CILJI: 
-       
do 31.12.2005 predvideno prenehanje uvoza CFC in izdelkov zaradi potreb
bistvenega pomena ter uporaba ustreznih MDI (inhalatorji z določenim odmerkom
zdravila) brez CFC, 
-       
do 31.12.2012 predviden dokončen zajem CFC iz hladilno zamrzovalnih in
klimatskih naprav. 
V Operativnem programu za ravnanje s klorofluoroogljikovodiki
so podane smernice za ravnanje s CFC in odpadnimi CFC ter izdelki, napravami in
opremo, ki vsebuje CFC, s ciljem preprečevanja izpuščanja CFC v atmosfero in
opuščanja njihove rabe oziroma nadomeščanja z nadomestnimi sredstvi. Smernice
in cilji iz programa so se večinoma začeli uresničevati v letu 2004, in sicer: 
-       
strokovno usposabljanje vzdrževalcev opreme po pravilniku o ravnanju z
odpadnimi ozonu škodljivimi snovmi, 
-       
vpis vzdrževalcev opreme v evidenco zbiralcev ozonu škodljivih snovi, 
-       
ravnanje z opremo, ki vsebuje več kot 3 kg CFC, 
-       
ravnanje z opremo, ki vsebuje manj kot 3 kg CFC, 
-       
zagotavljanje ukrepov za okolju varno odstranjevanje CFC, 
-       
delna opustitev CFC za raziskovalne in analizne namene in 
-       
prepoved ponovnega polnjenja naprav z obnovljenimi CFC. 
Opustitev klorofluoroogljikovodikov za raziskovalne namene se
opušča skladno z umikom določenih standardov na področju analitike, kar je
povezano z akreditacijo laboratorijev. Zato je zaenkrat nemogoče predvideti
zadnje leto uporabe CFC za te namene, ker je to odvisno od razmer na področju
alternativnih metod. 
Za inhalatorje z določenim odmerkom (MDI) so na voljo na
tržišču registrirani inhalatorji, ki vsebujejo druge potisne pline kot je CFC,
zato smo že v letu 2004 predvideli, da inhalatorji s CFC za Slovenijo niso več
nujno potrebni. 
4.2 NARAVA IN BIOTSKA RAZNOVRSTNOST 
4.2.1 NACIONALNI PROGRAM VARSTVA NARAVE 
Zakon o varstvu okolja v prvem odstavku 35. člena določa, da
Državni zbor Republike Slovenije na predlog vlade sprejme nacionalni program
varstva okolja (NPVO), ki vsebuje dolgoročne cilje, usmeritve in naloge na
področju varstva okolja. Tretji odstavek istega člena določa, da Nacionalni
program varstva okolja vsebuje tudi nacionalni program varstva narave po
predpisih o ohranjanju narave. 94. člen zakona o ohranjanju narave (ZON) pa
določa, da Nacionalni program varstva narave (NPVN) zajema ohranjanje biotske
raznovrstnosti in varstvo naravnih vrednot, in se z njim opredeli obseg javnega
interesa pri ohranjanju biotske raznovrstnosti in varstvu naravnih vrednot za
najmanj deset let. 
Vsebina NPVN so cilji in usmeritve za: 
-       
ohranitev biotske raznovrstnosti s programom ukrepov varstva rastlinskih
in živalskih vrst, njihovih habitatov in ekosistemov; 
-       
varstvo naravnih vrednot s programom ustanavljanja zavarovanih območij
in obnovitve naravnih vrednot; 
-       
način izpolnjevanja mednarodnih obveznosti; 
-       
vzgojo in izobraževanje na področju ohranjanja narave; – ozaveščanje
javnosti o pomenu ohranjanja narave; 
-       
zagotavljanje finančnih virov za izvajanje varstva narave. 
ZON določa tudi, da se vsebino (naloge) podrobneje razčleni v
operativnih programih, ki jih sprejme vlada. Vsebine nekaterih operativnih
programov so podrobneje določene tudi z drugimi pravnimi akti. Strategija
ohranjanja biotske raznovrstnosti predvideva kot obliko operativnega programa
pripravo in izvajanje medsektorskega štiriletnega akcijskega načrta ohranjanja
biotske raznovrstnosti (vrst, ekosistemov oziroma habitatnih tipov in genskih
virov) za poglavitne sektorske razvojne politike. Za doseganje ugodnega stanja
vrst in habitatnih tipov na območjih NATURA 2000 je dopolnjen ZON prav tako
predvidel operativni program. V strukturi NPVN so cilji in ukrepi zato
zastavljeni po sklopih, ki določajo vsebino sklopov operativnih programov. V
teh operativnih programih bodo posamezne točke razdelane bolj podrobno. 
Strategija ohranjanja biotske raznovrstnosti v Sloveniji,
ki jo je s sklepom dne 20.12.2001 sprejela Vlada RS določa za obdobje 2002-2012
sklop specifičnih ciljev in usmeritev za usklajeno izvajanje ukrepov, ki
prispevajo k doseganju treh glavnih ciljev Konvencije o biološki
raznovrstnosti: 
-       
ohranjanje biotske raznovrstnosti, 
-       
trajnostno rabo njenih sestavin, 
-       
pošteno in pravično delitev koristi genskih virov. 
Strategija poudarja pristop ohranjanja biotske raznovrstnosti
in-situ, pri čemer je ključno ohranjanje ekosistemov skozi ohranjanje
ugodnega stanja pripadajočih združb rastlinskih in živalskih vrst (habitatnih
tipov). Izpostavlja tudi nujnost ohranjanja predvsem najbolj ogroženih tipov
ter gozdov – zelo pomembnih zaradi ohranjanja populacij evropsko ogroženih
vrst. 
V Strategiji so postavljene tudi usmeritve za ključne
dejavnosti trajnostne rabe sestavin biotske raznovrstnosti in trajnostnega
razvoja (za kmetijstvo, gozdarstvo, lovstvo, ribištvo, upravljanje z vodami,
promet, industrijo in energetiko ter turizem). Na ta način upošteva strategija
tudi določilo konvencije o biološki raznovrstnosti, da je treba ogrožanje
odpravljati pri njihovih vzrokih. V tem delu daje strategija pomemben prispevek
konceptu trajnostnega razvoja in določnejšemu vključevanju drugih sektorjev
vanj. Prispevala bo tudi k povezovanju ukrepov ključnih sektorjev za ohranjanje
raznovrstnosti. Ključni sektorji pa so poleg prej naštetih še tisti, ki s
svojimi dejavnostmi ključno prispevajo k uspešnosti ohranjanja raznovrstnosti
(znanost, šolstvo, zdravje, kultura, finance, upravna akademija pod okriljem
MNZ). 
Pogodbenice Konvencije o biološki raznovrstnosti kot tudi
Svetovni vrh za trajnostni razvoj so postavili cilj zmanjšati upadanje biotske
raznovrstnosti v svetovnem merilu do leta 2010, članice EU pa so se dodatno
obvezale zaustaviti upadanja do leta 2010 (Strategija trajnostnega razvoja
sprejeta na evropskem vrhu v Gothenburgu, 2001). NPVN je postavljen v
mednarodni okvir in okvir trajnostnega razvoja. Trajnostni razvoj kot
»zadovoljevanje potreb sedanjih generacij, ne da bi bile s tem ogrožene
možnosti prihodnjih generacij za zadovoljevanje njihovih«, mora priznavati tudi
ohranjeno naravo kot kvaliteto, kot zbirko sestavin, ki je danes ne uporabljamo
v celoti, potrebovale pa jo bodo prihodnje generacije. Za dosego takšnega
razvoja je treba zahteve po ohranjanju narave upoštevati pri izrabi prostora in
abiotskih naravnih virov. Gospodarske in nekatere družbene dejavnosti z
izkoriščanjem naravnih virov (npr. sestavin biotske raznovrstnosti, vode,
zemljišč, mineralnih surovin) ali s poseganjem v prostor bistveno vplivajo na
ohranjenost narave. Zato morajo povezovati in vključevati, kjer je mogoče in
ustrezno, ohranjanje in trajnostno rabo sestavin biotske raznovrstnosti oziroma
naravnih vrednot v ustrezne sektorske in medsektorske načrte, programe in
politike z navezovanjem na Strategijo trajnostnega razvoja kot tudi na
izvajanje ekosistemskega pristopa kot ga je opredelila Konvencija o biološki
raznovrstnosti. Za doseganje ciljev NPVN je zato ključnega pomena aktivnejše
vključevanje drugih sektorjev. Pri pripravi in izvajanju predpisov, strategij,
programov in drugih dokumentov, ki določajo rabo naravnih dobrin, urejanje
prostora, upravljanje z vodami, regionalni razvoj, energetiko, promet, razvoj
turizma je bistveno vključevanje skrbi za ohranjanje narave. Za zagotovitev
varstvenih ukrepov in ustrezne količine finančnih sredstev zanje je bistven stalen
dialog s sektorjema kmetijstva in gozdarstva. Doseganje ciljev bo zagotovljeno
s pripravo in izvajanjem ukrepov, po potrebi natančneje določenih v operativnih
programih, usmerjenih v doseganje vrednosti kazalcev. 
EU obravnava ohranjanje narave kot skupno nalogo. V okviru
vključevanja okoljskih vidikov v druge sektorske politike skladno s pogodbami
med državami članicami EU je zajeto tudi ohranjanje narave. Amsterdamska
pogodba določa, da “morajo biti zahteve varstva okolja integrirane v
opredelitev in izvajanje politik in dejavnosti EU, zlasti s poudarkom na
promociji trajnostnega razvoja”. Strategijo Evropske unije o biotski
raznovrstnosti je parlament EU kot programski akt sprejel leta 1998 in
določa smernice za zagotavljanje skladnosti pri doseganju ciljev in
izpolnjevanju mednarodnih zahtev, ki izhajajo iz konvencij, katerih podpisnica
je EU. Upošteva tudi obvezno zakonodajo in politike EU, ki se jih je Slovenija
obvezala izpolnjevati s pridružitvenim sporazumom. To so predvsem sektorske
politike kakor Skupna kmetijska politika, Skupna ribiška politika in Politika
razvoja podeželja ter politika EU na področju varstva narave, okolja in genskih
virov, kakor jo določajo zlasti Direktiva o ohranjanju prostoživečih vrst
ptic, Direktiva o ohranjanju prostoživeče flore, favne in habitatov, Direktiva
o skupni politiki do voda, Uredba sveta o ohranjanju, zbiranju in uporabi
genskih virov v kmetijstvu ter Akcijski načrti biotske raznovrstnosti za
ohranjanje naravnih virov, kmetijstvo, ribištvo, monitoring ter ekonomsko in
razvojno sodelovanje sprejeti leta 2001. Pod Irskim predsedstvom EU
pa so bili pripravljeni operativni cilji kako zaustaviti upadanje biotske
raznovrstnosti (Malahide, 2004), s predlogi prioritetnih nalog na nivoju EU,
tudi z izvajanjem iniciative odštevanja do 2010 (Countdown 2010). Povezanost z
okoljskimi zahtevami in ohranjanjem biotske raznovrstnosti se izraža v praksi
pri možnostih črpanja sredstev iz finančnih mehanizmov EU. Ohranjanje narave je
tesno povezano z vključevanjem te vsebine v druge sektorje, zato so v
posamičnih podpoglavjih nakazane tudi te povezave. 
Institucionalni sistem ohranjanja narave in njegova
izpopolnitev 
V obdobju preteklih petih let se je po
ratifikaciji pomembnejših konvencij in sporazumov s področja ohranjanja narave
in sprejetju zakona o ohranjanju narave s podzakonskimi predpisi postavilo
ogrodje sistema ohranjanja narave. V tem obdobju so se reorganizirale in
konsolidirale tudi službe varstva narave, kot ključen korak k učinkovitemu
izvajanju sistema varstva narave v praksi. 
Organizacijski okvir institucionalnega delovanja varstva
narave temelji na naslednjih nosilcih: 
-       
Sektor za varstvo narave v Direktoratu za okolje znotraj ožjega
Ministrstva za okolje in prostor, 
-       
Sektor za varstvo narave v Uradu za okolje znotraj Agencije RS za
okolje, 
-       
inšpektorji za ohranjanje narave v Inšpektoratu RS za okolje in prostor,
-       
Zavod RS za varstvo narave, 
-       
Zavod za gozdove Slovenije ter 
-       
upravljavci zavarovanih območij. 
Po nalogah in pristojnostih gre za ločene organizacijske
oblike, vendar funkcionalno medsebojno tesno povezane v enoten sistem kot ga
predpisuje ZON. Pristojnosti in naloge, ki določajo posamezne, zgoraj navedene
organizacijske nosilce, ločimo na: 
-       
Direktorat za okolje (Sektor za varstvo narave) ima temeljne programsko-regulatorne
pristojnosti na nacionalni in mednarodni ravni (programi, strategije,
zakonodaja, financiranje, koordiniranje). 
-       
Agencija RS za okolje (Sektor za varstvo narave) izvaja predpise s
področja varstva narave z odločanjem v upravnih postopkih ter zagotavlja javno
dostopne baze podatkov (evidence, registri) s tega področja. 
-       
Inšpektorat RS za okolje in prostor (inšpektorji za ohranjanje narave)
nadzorujejo izvrševanje zakonov, drugih predpisov in splošnih aktov s področja
ohranjanja narave. 
-       
Zavod RS za varstvo narave je osrednja strokovna ustanova za varstvo
narave, ki zagotavlja strokovna izhodišča za regulatorne in programske
odločitve na državni in lokalni ravni ter za upravne odločitve. Poleg dolge
vrste drugih pristojnosti je njegovo temeljno poslanstvo poglabljanje znanja,
pomembnega za uspešno ohranjanje biotske raznovrstnosti, zbiranje, vodenje in
povezovanje podatkovnih baz s tega področja. 
-       
Zavod za gozdove RS opravlja javno gozdarsko službo v vseh gozdovih v
Sloveniji. Organizacijsko je sestavljen iz centralne enote s strokovnimi
oddelki in štirinajstih območnih enot. Glavne dejavnosti zavoda so načrtovanje
razvoja gozdov in gozdnega prostora, izdelava gojitvenih načrtov, skrb za
varstvo gozdov pred biotskimi in abiotskimi škodljivimi vplivi, svetovanje
lastnikom gozdov, priprava strokovnih podlag za gradnjo gozdnih cest,
načrtovanje in spremljanje vzdrževanja gozdnih cest, načrtovanje razvoja
populacij divjadi in ukrepov v okolju živalskega sveta, izdelava
lovsko-gojitvenih načrtov ter izobraževanje lastnikov gozdov in javnosti. Poleg
naštetega je zavod zadolžen tudi za izvajanje naravovarstvenega nadzora skladno
z Zakonom o ohranjanju narave. 
-       
Upravljavci zavarovanih območij narave uresničujejo varstvene cilje
zavarovanih območij, ki jim je s posebnimi predpisi določeno parkovno varstvo,
in ob hkratnem varovanju skrbijo za razvoj lokalnega prebivalstva ter omogočajo
spoznavanje in doživljanje narave širše javnosti. Upravljavske naloge izvajajo
državni javni zavodi, organizirani za upravljanje parkov in organizacije, ki
jim je bilo zaupano upravljanje s koncesijo. 
Vse navedene organizacije so kadrovsko in finančno v stalnem
razvojnem procesu. Predvsem je ob tem treba upoštevati dejstvo, da je bil
celovit organizacijski sistem uzakonjen šele pred petimi leti, operativno pa
deluje in se razvija zadnji dve leti. Razvojne usmeritve nadaljnje krepitve
celotnega organizacijskega sistema varstva narave bodo temeljile na: 
-       
zagotavljanju učinkovite, racionalne in hitre uprave na področju varstva
narave, 
-       
nadaljnjem uveljavljanju prednosti visoko ohranjene biotske
raznovrstnosti kot ekonomske razvojne možnosti in priložnosti, zlasti za
občine, 
-       
nadaljnjem razvoju koncesijskega upravljanja parkov s poudarkom na
gospodarnosti javnih sredstev in neodvisnosti, 
-       
boljšem in tesnejšem povezovanju z nevladnimi organizacijami s področja
varstva narave in podpiranje njihovega delovanja, 
-       
povečanje vlaganja v parkovno in drugo podobno infrastrukturo, 
-       
organizacijsko povezovanje in operativno-programsko koordiniranje
nosilcev varstva narave in trajnostne rabe sestavin biotske raznovrstnosti, 
-       
programsko in operativno povezovanje upravljavcev zavarovanih območij v
smislu racionalizacije in operativne učinkovitosti, 
-       
tesnejšem povezovanju Zavoda RS za varstvo narave z drugimi ustanovami
na področju naravoslovja, 
-       
krepitvi projektnega delovanja, 
-       
postopni kadrovski krepitvi vseh organizacijskih nosilcev sistema
varstva narave, s poudarkom na kadrovski krepitvi strokovnega dela Zavoda RS za
varstvo narave, 
-       
krepitvi in širjenju institucionalnega in prostovoljnega
naravovarstvenega nadzora, 
-       
široki dostopnosti do kvalitetnih in tekoče vodenih podatkov, pomembnih
za javnost (informacijski sistem). 
Slika 6: Delitev pristojnosti območnih enot
Zavoda RS za varstvo narave 
Vir: MOP, 2004 
CILJ: Vzpostavitev celotnega sistema ohranjanja narave
ter učinkovitega izvajanja do leta 2008 
Za vzpostavitev celotnega sistema se predvideva sprejetje
vseh podzakonskih predpisov, ki so predvideni po sistemskih zakonih najkasneje
do leta 2008. Vzporedno s tem se izoblikuje učinkovita in kadrovsko dograjena
služba na strokovni, upravni in upravljavski ravni in inšpekcijski ravni.
Delovanje službe varstva narave vključuje tudi redno izobraževanje in
usposabljanje vseh, ki so vključeni v ta sistem. Osnovna naloga službe za
naravovarstveni nadzor vključuje vzpostavitev celovitega sistema
naravovarstvenega nadzora (tudi prostovoljnega), za vzpostavitev katerega je potreben
poseben program. Ob vzpostavitvi celovitega sistema naravovarstvenega nadzora
se pričakuje tudi povečanje površin pokritih z naravovarstvenim nadzorom, za 40
%. 
Pomembna je tudi vključitev vsebin varstva biotske
raznovrstnosti (in usmerjanje) v vse sektorje, zlasti s področja rabe naravnih
dobrin, urejanja prostora in urejanja voda ter v regionalni razvoj in turizem.
Ukrep se usmerja v povečanje deleža vseh relevantnih državnih strategij z
izpostavljenimi oblikami razvoja, ki ohranja biotsko raznovrstnost. Vsebine
naravovarstvenih smernic pa morajo biti ustrezno vključene v vse relevantne
državne plane, načrte in projekte. V delovanje sistema se aktivno vključuje
tudi organizirana civilna družba. Do leta 2008 se bo število društev, ki
delujejo v javnem interesu ohranjanja narave povečalo na vsaj pet. 
I. OHRANJANJE BIOTSKE RAZNOVRSTNOSTI 
Cilji in ukrepi v NPVN so postavljeni na podlagi ocene stanja
ohranjenosti narave. Ocene so bile pripravljene v okviru priprave Strategije
ohranjanja biotske raznovrstnosti v Sloveniji in v okviru prevzemanja
zakonodaje EU s področja ohranjanja narave. 
Kvalitete slovenske narave so zlasti visoka biotska
raznovrstnost, saj je Slovenija po biotski raznovrstnosti ena izmed
izstopajočih držav v Evropi, kar ugotavljajo na osnovi različnih metodologij
tako domači kot tuji strokovnjaki. Slovenija ima v primerjavi z državami EU še
več območij z ohranjenimi habitatnimi tipi, ki so posledica ekstenzivne
kmetijske rabe in sonaravnega, večnamenskega in trajnostnega gospodarjenja z
gozdovi. Ogroženih je kljub temu na primer 10 % vseh praprotnic in semenk ter
56 % vretenčarjev (sesalci, ptiči, plazilci, dvoživke, ribe), najbolj ogroženi
habitatni tipi pa so podzemski, obalni in morski, stoječe in tekoče vode, suha
in vlažna travišča. Največjo odgovornost za ohranjanje biotske raznovrstnosti
nosi Slovenija pri endemičnih vrstah ter vrstah, njihovih habitatih in
habitatnih tipih, ki izginjajo tako pri nas kot v Evropi – obalne, morske in
celinske vode, barja in močvirja, mokrotna in vlažna travišča, podzemeljski
habitatni tipi. 
Odgovornost za ohranjanje biotske raznovrstnosti se kaže v
deležu varovanih in zavarovanih območij. Tako je kar 47,7 % Slovenije določenih
kot ekološko pomembno območje. Od teh območij sta dve tretjini vključeni v
evropsko omrežje NATURA2000, ki zajema tako 35,5 % ozemlja države. Območij
zavarovane narave je približno 10 %. Širših zavarovanih območij (parkov) na
državni ravni je 5, na lokalni ravni pa še 35. 
Slika 7: Ekološko pomembna območja
Vir: MOP, 2004 
Slika 8: Širša zavarovana območja v RS
Vir: MOP, 2004 
Omrežje Natura 2000 predstavlja območja, najprimernejša za
ohranjanje ali doseganje ugodnega stanja vrst in habitatnih tipov v interesu
EU, katere del je Slovenija. Za doseganje takšnega stanja so predvideni ukrepi,
ki so lahko varstveni ali pa ukrepi, ki se zagotavljajo s prilagojeno rabo
naravnih dobrin ali prilagojenim upravljanjem z vodami. Načrtovanje teh ukrepov
je vsebina programa upravljanja s posebnimi varstvenimi območji, ki je
operativni načrt ohranjanja narave, sprejme pa ga vlada z namenom uresničevanja
Nacionalnega programa ohranjanja narave. 
Ohranjanje biotske raznovrstnosti bo zagotovljeno s pripravo
in izvajanjem operativnih programov, ki so po vsebini tudi akcijski načrti
oziroma strategije, ter drugih aktivnosti na tem področju. 
Slika 9: Posebna varstvena območja (območja
NATURA 2000)
Vir: MOP, 2004 
Operativni program – akcijski načrt ohranjanja biotske
raznovrstnosti s programom upravljanja območij Natura 
To je ključni operativni program (ki
je po vsebini tudi akcijski načrt) v naslednjem obdobju in prispeva k doseganju
ciljev postavljenih v slovenskem, evropskem in mednarodnem okvirju. Okvirne
vsebine tega programa določata že ZON in Strategija ohranjanja biotske
raznovrstnosti v Sloveniji. 
                                                                                                                            2005
CILJ: Ohranjanje visoke stopnje biotske raznovrstnosti
in zaustavitev upadanja biotske raznovrstnosti do leta 2010: 
-       
ohranitev oziroma doseganje ugodnega stanja ogroženih vrst in habitatnih
tipov, 
-       
ohranitev oziroma doseganje ugodnega stanja (obsega in kvalitete) habitatov
vrst in habitatnih tipov, za katere so opredeljena območja, pomembna za
ohranitev biotske raznovrstnosti (ekološko pomembnih območij, območij Natura
2000, Ramsarskih lokalitet), 
-       
učinkovito in usklajeno ohranjanje narave v zavarovanih območjih z upravljavskimi
načrti in drugimi ukrepi, 
-       
dvig standarda vseh ravnanj z živalmi prostoživečih vrst, 
-       
zagotovitev trajnostne rabe sestavin biotske raznovrstnosti ter
sonaravno poseganje v naravo. Cilji ohranjanja visoke stopnje biotske
raznovrstnosti bodo doseženi z naslednjimi ukrepi: 
-   
Vzpostavitev sistema upravljanja območij Natura 2000, ki
vključuje sprejetje načrtov upravljanja in določitev upravljavcev, prednostno
na območjih, ki se nanašajo na kmetijsko in gozdarsko dejavnost (do 2006). 
-   
Zagotovitev upravljanja obstoječih zavarovanih območij se bo
izvajala preko uskladitve ustanovitvenih aktov. Do leta 2008 je načrtovana
uskladitev dveh ustanovitvenih aktov za širša zavarovana območja (kot so
krajinski parki) in 20 ustanovitvenih aktov za ožja zavarovana območja (kot so
naravni rezervati, naravni spomeniki) z ZON. S tem bo doseženo povečanje deleža
zavarovanih območij, ki imajo upravljavca. Število usklajenih aktov do leta
2014: skupaj 5 širših zavarovanih območij in 50 ožjih zavarovanih območij. 
-   
Vzpostavitev centralne enote za zavarovana območja najkasneje do
leta 2008 bo doprinesla k zagotovitvi enotnega sistema upravljanja zavarovanih
območij. 
-   
Zavarovanje tistih območij, pomembnih za ohranjanje biotske
raznovrstnosti, na katerih je treba zagotavljati številne in raznolike ukrepe,
usmerjati ravnanja in nekatere dejavnosti (zlasti turizem in rekreacijo) ter
spodbujati povezovanje s kulturnimi programi in varstvom kulturne dediščine.
Prednostno se aktivnosti za zavarovanje odvijajo na naslednjih območjih:
Kočevsko, Kolpa, Notranjska, Kras, Ljubljansko barje, Pohorje. Povečanje deleža
zavarovanih območij različnih kategorij za 5% površine Slovenije do leta 2008
oziroma za 10% površine Slovenije do leta 2014. 
-   
Vključitev čim večje površine območij, pomembnih za ohranjanje
biotske raznovrstnosti v izvajanje ustreznih (z vidika ohranjanja ugodnega
stanja vrst in habitatnih tipov) kmetijsko okoljskih programov s
spodbujanjem drugega pogodbenega varstva za izvajanje ustrezne rabe ali
ravnanja. Pri tem je še posebej pomembno povečanje deleža površin v ekološkem
kmetijstvu – horizontalnemu ukrepu SKOP, ki na celovit način izboljšuje biotsko
raznovrstnost na kmetijskih površinah in v njihovi širši okolici. Načrtovano je
povečanje deleža površin, vključenih v ustrezne ukrepe SKOP do 1/3 negozdnih
kmetijskih površin znotraj ekološko pomembnih območij do leta 2008, od tega
najmanj tretjina v ekološko kmetijstvo. 
-   
Odkup čim večjega deleža območij, pomembnih za ohranjanje biotske
raznovrstnosti, zlasti tistih, na katerih za vzdrževanje stanja ni treba
zagotavljati redne rabe. Površina območij, pomembnih za ohranjanje biotske
raznovrstnosti v državni lasti, se bo povečala za 20 ha letno. 
-   
Dograditev in izpopolnitev sistema izplačevanja odškodnin zaradi
omejitve lastninske pravice na nepremičninah na zavarovanih območjih, kar bo
omogočalo sprotno izplačevanje odškodnin. 
-   
Obnovitev okrnjenih delov narave, ki so pomembni za ohranjanje
biotske raznovrstnosti in sicer 5% okrnjenih delov narave do leta 2014 z
vključevanjem sektorjev: kmetijstvo, gozdarstvo, upravljanje z vodami,
energetika, promet, urejanje prostora. 
-   
Vzpostavitev standarda za zadrževanje živali v ujetništvu skladno s
predpisi, ki vključuje akcije za dvig standarda živali, ki jih ljudje
zadržujejo v ujetništvu. Prav tako vključuje vzpostavitev zatočišč za živali
prostoživečih vrst, iz katerih se čim večji delež sprejetih živali vrne v
naravo, ter vzpostavitev (pravnega) sistema ex-situ varstva v primeru resne
ogroženosti vrste. 
-   
Dograditev in izpopolnitev sistema preprečevanja škode in
izplačevanja odškodnin zaradi škode, ki jo povzročijo živali zavarovanih
vrst bo rezultirala v zmanjšanem številu in obsegu izplačevanja odškodnin
ter njihovem sprotnem izplačevanju. Posebne aktivnosti bodo določitev ukrepov
zmanjševanja konfliktov zaradi preobilja razpoložljive hrane v naravi (npr.
smetišča, organska onesnaženja), določitev načinov varovanja premoženja in vrst
ukrepov za preprečevanje škode, s posebnim poudarkom na zmanjševanju konfliktov
zaradi stikov človeka z velikimi zvermi in pojavljanja kormorana. Pomembno je
tudi zagotavljanje trajnostne rabe in poseganja v populacije (katerekoli
vrste), s katerima se ne ogroža njihovega ugodnega stanja ohranjenosti. Kazalec
uspeha je zmanjšanje škodnih primerov. 
-   
Vzpostavitev sistema spremljanja stanja biotske raznovrstnosti na
osnovi sklopa kazalcev (stanje, pritiski, odzivi), ki vključuje
izpopolnitev sistema ugotavljanja ogroženosti vrst in habitatnih tipov, kar je
temelj za zadovoljivo poročanje mednarodnim institucijam (EU, organi
konvencij...) in javnosti. V obdobju do leta 2008 se bo revidiral Rdeči seznam
ogroženih vrst in zasnoval Rdeči seznam ogroženih habitatnih tipov. Sem spada
tudi povečanje števila izvedenih raziskovalnih projektov, ki zagotavljajo
znanje za ta področja in učinkovito prispevajo k izpopolnitvi informacijskega
sistema za ohranjanje biotske raznovrstnosti. Pri tem je pomembno vključevanje
drugih sektorjev (znanost in raziskovanje) z upoštevanjem prioritet s področja
varstva narave pri razporejanju sredstev za ciljne raziskovalne projekte
oziroma druge ustrezne programe. 
-   
Izobraževanje in ozaveščanje šolajočih se in javnosti o pomenu
biotske raznovrstnosti s poudarkom na omrežju Natura 2000 – vključuje
usposabljanje strokovnih služb in NVO na področju ohranjanja biotske
raznovrstnosti in upravljanja s sestavinami biotske raznovrstnosti v obliki
izvajanja rednega letnega strokovnega seminarja. Ustrezno vključevanje
temeljnih in aplikativnih vsebin s področja varstva narave v vse izobraževalne
programe, zlasti na ravni visokošolskih in univerzitetnih študijskih programov
(šolstvo in znanost) rezultira v višjem številu ustreznih učnih programov. Za
to je potrebna tudi izpopolnitev in širitev stroke varstva narave na
univerzitetni ravni. Rezultat vseh podukrepov je povečan delež prebivalstva s
pozitivnim odnosom do biotske raznovrstnosti. Posebno pomembno je tudi
vključevanje vsebin, pomembnih za ohranjanje biotske raznovrstnosti, v
kmetijske programe na vseh stopnjah izobraževanja. 
Operativni program – strategija upravljanja populacij
velikih zveri 
Operativni program (ki je po vsebini tudi strategija)
upravljanja populacij velikih zveri zajema nadzor nad velikostjo populacij in
distribucijo, upravljanje in odpravljanje konfliktov z ostalimi interesi v
prostoru. 
2005 
CILJ: Ohranjanje ugodnega stanja ogroženih vrst
velikih zveri in zmanjševanje konfliktov 
Sprejetje podrobnejših ukrepov in njihovo izvedbo za
zagotavljanje cilja prinaša izvajanje strategije upravljanja z rjavim medvedom
in priprava akcijskega načrta za to vrsto, ter priprava strategij upravljanja z
volkom in risom. 
Operativni program – strategija ravnanja s tujerodnimi
invazivnimi vrstami 
Nadzor in preprečevanje vnosa katerih-koli tujerodnih vrst bo
bistveno zmanjšalo širjenje invazivnih tujerodnih vrst oziroma preprečevalo
nova naseljevanja. 
2006 
CILJ: Ohranjanje čim bolj naravne sestave biocenoze 
Operativni program (ki je po vsebini tudi strategija)
vključuje podrobnejše ukrepe in njihovo izvedbo za zagotavljanje cilja. 
II. VARSTVO NARAVNIH VREDNOT 
ZON celovito ureja varstvo naravnih vrednot tako, da
vzpostavlja sistem varstva naravnih vrednot, ki vključuje poleg ureditve
normativnega dela varstva tudi programski, finančni in organizacijski vidik
varstva naravnih vrednot. S sistemom varstva naravnih vrednot se zagotavljajo
pogoji za ohranitev lastnosti naravnih vrednot oziroma naravnih procesov, ki te
lastnosti vzpostavljajo oziroma ohranjajo ter pogoji za ponovno vzpostavitev
naravnih vrednot. 
Naravne vrednote so skoraj v celoti povzete po evidenci naravne
dediščine, ki se je gradila in izpopolnjevala od samega začetka delovanja
profesionalnih služb in prizadevanj posameznikov ter društev na področju
varstva narave od leta 1920 do danes. Skupno število naravnih vrednot je 8.096.
Od tega jih je državnega pomena 3.597 (44,4 %), lokalnega pomena pa 4449 (55,6
%). 
Za doseganje ciljev je ključnega pomena izvajanje ukrepov
varstva naravnih vrednot (zavarovanje, začasno zavarovanje, pogodbeno varstvo
in obnovitev). Tudi varstvo naravnih vrednot je tesno povezano z vključevanjem
in povezovanjem z varstvenimi vsebinami ostalih sektorjev. 
Operativni program varstva naravnih vrednot 
Akcijski načrt varstva naravnih vrednot celovito ureja
varstvo naravnih vrednot, saj vključuje poleg ureditve normativnega dela varstva
tudi programski, finančni in organizacijski vidik varstva naravnih vrednot. S
tem se zagotavljajo pogoji za ohranitev lastnosti naravnih vrednot oziroma
naravnih procesov, ki te lastnosti vzpostavljajo oziroma ohranjajo, ter pogoji
za ponovno vzpostavitev naravnih vrednot. 
2006 
CILJI: 
-       
Ohranitev lastnosti, zaradi katerih so deli narave opredeljeni za
naravno vrednoto določene zvrsti ter v največji možni meri tudi vseh drugih
lastnosti, 
-       
Obnovitev poškodovanih oziroma uničenih naravnih vrednot, 
-       
Zagotovitev rabe naravnih vrednot na način, ki jih ne ogroža, 
-       
Zagotovitev ex-situ varstva naravnih vrednot, katerih ohranjanje v
naravi, na mestu nahajališča ni možno. 
-       
Doseganje ciljev bo zagotovljeno s pripravo in izvajanjem ukrepov,
podrobneje razdelanih v operativnem programu, splošni pokazatelj uspeha pa
delež ohranjenih naravnih vrednot po zvrsteh: 
-   
Zagotavljanje pogodbenega varstva in skrbništva na naravnih
vrednotah. Načrtuje se povečanje deleža naravnih vrednot z vzpostavljenim
pogodbenim varstvom oziroma skrbništvom (20 pogodb do leta 2008 oziroma 100
pogodb do leta 2014). 
-   
Zavarovanje naravnih vrednot, zlasti tistih, ki so velikega
nacionalnega ali mednarodnega pomena in ki so neposredno ogrožene – kot ožja
zavarovana območja ali v sklopu širših zavarovanih območij. Spodbujanje
zavarovanja lokalnih naravnih vrednot zlasti tistih, ki so neposredno ogrožene
– kot ožja zavarovana območja ali v sklopu širših zavarovanih območij.
Povečanje deleža naravnih vrednot, ki so zavarovane kot ožja zavarovana območja
ali v okviru širših zavarovanih območij (3% do leta 2008 oziroma 5% do leta
2014). 
-   
Izpopolnitev informacijskega sistema za naravne vrednote,
prevrednotenje naravnih vrednot določenih zvrsti, preveritev stanja naravnih
vrednot vseh naravnih vrednot v naravi, ki vključuje vzpostavitev in
vodenje ažurnega registra naravnih vrednot. 
-   
Izobraževanje in ozaveščanje javnosti o pomenu varstva naravnih
vrednot (ukrep vključuje vsebine ukrepa Izobraževanje in ozaveščanje
šolajočih se in javnosti o pomenu biotske raznovrstnosti s poudarkom na omrežju
Natura 2000, s predvidenim rezultatom povečanja deleža prebivalstva s
pozitivnim odnosom do varstva naravnih vrednot). 
-   
Vzpostavitev sistema ex-situ varstva za minerale in fosile v skladu s
predpisi, katerega izvajanje bo pomenilo povečanje števila izdanih
pooblastil za ex-situ varstvo. 
-   
Obnovitev naravnih vrednot, prednostno tistih, na katerih imajo
lahko nezahtevni obnovitveni ukrepi ali aktivnosti velik pozitivni učinek.
Povečanje števila obnovljenih naravnih vrednot predvideva obnovitev 20 naravnih
vrednot na leto. 
-   
Ureditev oziroma fizična zaščita naravnih vrednot, ki jih ogledovanje
in obiskovanje lahko ogrozi. Povečanje števila opremljenih naravnih vrednot
predvideva ureditev oziroma fizično zaščito 10 naravnih vrednot na leto. 
4.2.2 SPREMLJANJE STANJA GOZDNIH EKOSISTEMOV 
Gozdovi prekrivajo več kot polovico slovenskega ozemlja in so
za Slovenijo pomembni kot prvina okolja in iz gospodarskega vidika. Zato je
zagotavljanje stabilnosti in vitalnosti gozdov, ki so sposobni opravljati
socialne, ekološke in proizvodne funkcije in vloge, temeljno načelo in cilj
slovenske gozdarske politike. V Sloveniji se zaradi družbenega in gospodarskega
razvoja ter naravnih vplivov (podnebna spremenljivost, daljinski transport,
lokalni viri emisij, idr.), vse bolj stopnjujejo pritiski na gozd in gozdni
prostor. Učinki takšnih pritiskov, večinoma kot posledica človekove dejavnosti,
se odražajo v spremenjeni vitalnosti in stabilnosti slovenskih gozdov. 
Zagotavljanje trajnostnega, sonaravnega in večnamenskega
gospodarjenja z gozdovi poteka skladno s Programom razvoja gozdov12.
Nadaljevati je potrebno z načrtnim strokovnim usmerjanjem razvoja gozdov na
načelih trajnosti, sonaravnosti in večnamenskosti gozda ter tako zagotavljati
trajno in optimalno delovanje gozdov kot ekosistema ter uresničevanje vseh
njegovih funkcij. Pri tem je gozdni ekosistem potrebno obravnavati kot celoto;
to je povezano obravnavati vse njegove komponente (rastlinstvo, živalski svet)
in na vsej njegovi površini, ne glede na lastništvo. 
Osrednjo vlogo pri usmerjanju razvoja gozdov ima javna
gozdarska služba, v okviru katere Zavod za gozdove Slovenije zbira podatke o
stanju in razvoju gozdov, spremlja biološko ravnotežje v gozdovih, spremlja
razvrednotenje in poškodovanost gozdov, izdeluje programe varstva gozdov,
zagotavlja ukrepe za njihovo izvedbo itd., Gozdarski inštitut Slovenije pa
zlasti usmerja in strokovno vodi spremljanje stanja razvrednotenja in
poškodovanosti gozdov in je nosilec Državnega programa Forest Focus. 
Državni program Forest Focus 
Državni monitoring poškodovanosti
gozdov, ki se sicer deloma že izvaja, bo potrebno prilagoditi, ter na novo
vzpostaviti nekatere aktivnosti v skladu s programom EU na tem področju, t.i.
Forest Focus, ki zahteva: 
1.     
spremljanje stanja gozdnih ekosistemov na 16x16 km mreži (intenzivnostna
raven 1) – popis stanja krošenj; 
2.     
intenzivno spremljanje stanja gozdnih ekosistemov na stalnih
raziskovalnih ploskvah (intenzivnostna raven 2; slika 10) popis stanja krošenj,
popis stanja tal, spremljanje preskrbljenosti iglic oziroma listja s kemijskimi
elementi, spremljanja rasti in prirastka sestojev, spremljanje zračnih usedlin,
spremljanje stanja talne raztopine, spremljanje kakovosti zraka, spremljanje
meteoroloških parametrov, popis pritalne vegetacije in epifitskih lišajev,
spremljanje fenologije; 
3.     
spremljanje gozdnih požarov in izvajanje preventivnih ukrepov za
preprečevanje gozdnih požarov – spremljanje in zbiranje podatkov o gozdnih
požarih, izvajanje ukrepov za osveščanje javnosti o pomenu izvajanja
preventivnih ukrepov za preprečevanje gozdnih požarov, o nevarnostih in škodah,
ki jih povzročajo gozdni požari, izvajanje izobraževanja oseb, ki sodelujejo
pri izvajanju preventivnih ukrepov za preprečevanje gozdnih požarov. 
CILJ: vzpostavitev monitoringa poškodovanosti gozdov
(program »Forest Focus« v Sloveniji): 
-       
spremljanje stanja gozdov na že osnovani 16 x 16 km mreži (monitoring
gozdnih ekosistemov, vključno s požari, spremljanje biotske raznovrstnosti in
ogljikovega ciklusa v gozdnih ekosistemih) 2004–2006 
-       
nadaljevanje aktivnosti prvega obdobja in nadgradnja programa z
dodatnimi snemanji biotske raznovrstnosti in sekvestracije ogljika                                                                                              2006–2008
-       
ocena odziva gozdnega ekosistema na onesnažen zrak                                               2008
-       
ocena kopičenja, sproščanja in spiranja onesnažil v gozdnih ekosistemih                    2008
-       
ocena kritičnih vnosov in obremenitev gozdnih ekosistemov z SO2,
NOx, NH3,          2006
O3 in s težkimi
kovinami                                                                                                 2007
-       
oblikovanje scenarijev možnega razvoja gozdov (osnove za oblikovanje
strategij ravnanja z gozdom in okoljem), s pomočjo modelov vpliva onesnaženega
zraka na stanje gozdnih ekosistemov in meritev in situ                                                                                                                              2006–2007
-       
zasnova spremljanja stanja biotske raznovrstnosti, izpopolnitev ocen
bilance ogljika in ovrednotenje vpliva podnebnih sprememb v povezavi s toplogrednimi
plini na gozdne ekosisteme   2006–2008 
-       
razvoj proučevanja kazalnikov in spremljanje kazalcev, ki se navezujejo
na tiste funkcije gozdnih ekosistemov, ki omogočajo njihovo trajnost (npr.
zdravstveno stanje gozdnih ekosistemov), oziroma omogočajo proizvodno
sposobnost, vrstno sestavo talne vegetacije in zaščitno vlogo tal in vodnih
virov 2004–2008 
-       
spremljanje požarne ogroženosti slovenskih gozdov, izboljševanje
postopkov za usmerjeno izvajanje preventivnih ukrepov za preprečevanje gozdnih
požarov, vključno s postopnim spreminjanjem strukture gozdov na požarno najbolj
ogroženih območjih.
                                                                                                                              2004–2008

Vir: Gozdarski inštitut Slovenije, 2004 
V okviru navedenega se vzpostavi organizacijska shema
programa Forest Focus (postavitev, preizkus in vzdrževanje terenskih objektov
in usposabljanje ustreznega laboratorija, izobraževanje izvajalcev programa,
vzpostavitev podatkovnega centra programa, priprava na vrednotenje podatkov,
poročila, izobraževanje izvajalcev, sodelovanje v domačih in mednarodnih
ekspertnih skupinah, priprava programa obveščanja javnosti idr.) in
nacionalnega ekspertnega telesa v okviru odbora programa. 
4.2.3 TLA 
Tla so opredeljena kot zgornji del zemeljske skorje,
sestavljena iz mineralnih in organskih snovi, vode, zraka in živih organizmov,
sožitje žive in nežive narave, ki omogoča obstoj vseh kopenskih organizmov. Tla
so življenjski prostor mnogih organizmov, za primarne producente so vir hranil
in vode ter medij, v katerem najdejo fizično oporo. Proizvedena biomasa se v
zapletenih in medsebojno povezanih snovnih in energetskih sistemih kroženja
vrača nazaj v tla, kjer se z razgradnjo spreminja v mineralne snovi. Zaradi
izjemno počasnega nastajanja tal so tla neobnovljivi oziroma le delno
obnovljivi naravni vir s katerim je potrebno racionalno (trajnostno)
gospodariti. Tla kot naravni vir ogrožajo: 
-       
erozija (vetrna, vodna); – onesnaževanje (točkovno in razpršeno); 
-       
poselitev; 
-       
zmanjšanje deleža organske snovi; 
-       
salinizacija; 
-       
povečanje kislosti tal; 
-       
zmanjšanje biološke pestrosti in 
-       
zbitost tal. 
Nekatere posledice degradacije so vidne (erozija, poselitev),
druge manj (onesnaženost, biološka pestrost), vendar ravno tako ogrožajo
človekov obstoj. Vzroki onesnaženosti tal so emisije iz industrijske
proizvodnje, intenzivnega kmetijstva, odlaganja odpadkov ter kurišč in prometa.
V tleh se nalagajo organske in anorganske nevarne snovi, ki ostajajo v njih
tudi po prenehanju onesnaževanja, saj nekatere le počasi razpadajo ali se iz
tal izločajo. Stanje kakovosti tal je potrebno spremljati, saj le na ta način
lahko pravočasno ukrepamo oziroma usmerjamo človekovo dejavnost tako, da ima
čim manjši negativni vpliv na tla in okolje. 
Ukrepi za kakovost tal se lahko uresničujejo le, če ima
kmetijstvo na voljo dovolj obdelovalnih zemljišč. V Sloveniji je trenutno
premalo njiv za pridelovanje hrane, zato je treba preprečiti nadaljnje
spreminjanje najboljših kmetijskih zemljišč v nekmetijske namene. Površina njiv
se je v obdobju 1991 – 2003 intenzivno krčila, tako da jih je ostalo le še 850
m2 na prebivalca. 
Pregled stanja onesnaženosti tal in vzpostavitev
monitoringa 
V EU so ukrepi za varstvo tal zajeti v
okviru različnih področij, predvsem na področju varstva voda pred onesnaženjem
z nitrati iz kmetijskih virov, odpadkov v zvezi z vnašanjem blat čistilnih
naprav v tla, ter tudi v okviru varstva zraka. Na kakovost tal vplivajo tudi
ukrepi z omejevanjem emisij iz industrijskih objektov in objektov za rejo
živine. V letu 2002 pa je EU pristopila k pripravi posebne tematske strategije
za varstvo tal, v okviru katere bo pripravljena nova krovna direktiva o tleh
(Soil Framework Directive), ki bo vključevala tudi obveznost spremljanja stanja
tal. Republika Slovenija še nima celovitega pregleda stanja onesnaženosti tal. 
CILJA: 
-       
do leta 2008 zaključiti s pregledom stanja onesnaženosti tal, 
-       
vzpostavitev državnega monitoringa tal. 
Pregled stanja onesnaženosti tal bo potekal v dveh fazah in
sicer v osnovni mreži 8x8 km in zgostitveni mreži 4x4 km (> 600 m) za
negozdna zemljišča, za gozdna zemljišča pa na 11 vzorčnih točkah v okviru 2.
intenzivnostne ravni programa monitoringa poškodovanosti gozdov (Forest Focus)
(slika 10): 
-       
179 vzorčnih točk v mreži 8 x 8 km na negozdnih zemljiščih (76 točk že
opravljeno) in 
-       
11 vzorčnih točk na gozdnih zemljiščih v okviru monitoringa
poškodovanosti gozdov (na 43 vzorčnih točkah v mreži 16x16 km je pregled stanja
že opravljen – 1. intenzivnostna raven programa Forest Focus)    2006 
-       
v zgostitveni mreži 4x4 km na negozdnih zemljiščih na nadmorski višini
nižji od 600 m do skupnega števila 490 vzorčnih točk                                                                                                                   2008
Vzpostavitev monitoringa onesnaženosti tal, ki bo urejal
obveznost, način in pogostnost spremljanja stanja onesnaženosti tal, bo
potekala usklajeno s pripravo EU direktive na tem področju, predvidoma do konca
leta 2006. Vzporedno z vzpostavitvijo rednega spremljanja onesnaženosti tal je
predvidena tudi institucionalna krepitev za njegovo izvajanje, kot tudi za
izvajanje strokovnih, raziskovalnih in izvedbenih nalog. 
Slika 11:
Predvidena mreža vzorčnih točk za pregled stanja onesnaženosti tal
Vir: BF, Agronomija – Center za pedologijo in
varstvo okolja, 2004
4.2.4 GENSKO SPREMENJENI ORGANIZMI 
Gensko spremenjeni organizmi (GSO) so organizmi, z izjemo
človeka, katerih genski material je spremenjen drugače kot to poteka v naravnih
razmerah s križanjem ali naravno rekombinacijo. Potencialna uporaba GSO na
različnih področjih vsakdanjega življenja kot na primer v kmetijstvu, prehrani,
medicini, industriji, predstavlja nove možnosti napredka, hkrati pa vzbuja
pomisleke zaradi potencialnih tveganj, ki jih ti organizmi lahko predstavljajo
za zdravje človeka in okolje. Države vzpostavljajo nacionalne sisteme biološke
varnosti katerih namen je prvič zagotavljati varnost za zdravje ljudi in okolje
pred potencialnimi negativnimi učinki GSO in drugič zagotoviti zaupanje
javnosti in pravno varnost raziskovalnim organizacijam in industriji. Sektorske
politike v Sloveniji, ki urejajo to področje upoštevajo načela previdnosti,
presoje posameznega primera, načela postopnosti, bioetike, sledljivosti,
odgovornosti vključno z načelom povzročitelj plača in nenazadnje obveznega
subsidiarnega ukrepanja in so del evropskega uveljavljenega sistema biološke
varnosti na področju ravnanja z GSO. S spremembo in dopolnitvijo Zakona o
ravnanju z gensko spremenjenimi organizmi, ki se nanašajo na neposredno
sodelovanje in vključevanje pristojnih organov v postopkih izdaje dovoljenj EU
za namerno sproščanje GSO v okolje in dajanje izdelkov na trg, je v Sloveniji
omogočeno izvajanje prava EU na področju ravnanja z GSO in izpolnjen predpogoj
za vključitev v enotna pravila delovanja notranjega trga skupnosti in prostega
pretoka blaga in storitev. S polnopravnim članstvom tako ostaja v pristojnosti
MOP izdaja potrdil o vpisu zaprtih sistemov v register GSO, dovoljenj za delo z
GSO v zaprtih sistemih in za namerno sproščanje GSO v raziskovalne-poskusne
namene. 
Z ratifikacijo Kartagenskega protokola o biološki varnosti je
slovenski sistem biološke varnosti vključen tudi v širši mednarodni pravni
okvir, ki ureja čezmejna gibanja GSO. 
Rezultati ravnanj s prvo generacijo GSO, ko predpisi na
nivoju EU še niso bili vsebinsko tako dorečeni, da bi njihovo izvajanje
pridobilo zaupanje javnosti, so skoraj zagotovo bili povod za »tihi« moratorij
na postopke dovoljevanja t.i. druge generacije GSO v obdobju 1998 do 2003.
Ključni razlogi za to so bili nepreglednost postopkov izdaje dovoljenj,
pomanjkljivost sistema sledenja in označevanja GSO, pomanjkanje izkušenj z GSO,
različni pristopi v ocenjevanju potencialih tveganj za okolje in zdravje ljudi,
različni pristopi izvajanja nadzora nad sproščanjem in nenazadnje pojavu
monopola s patentno zaščito postopkov in izdelkov. S sprejetjem svežnjev
predpisov v decembru 2003 in z ustanovitvijo Evropske agencije za varno hrano
(EFSA), je Evropska komisija dopolnila zakonodajo na tem področju in
vzpostavila pogoje za pregleden postopek izdaje dovoljenj za namerno sproščanje
GSO v okolje in dajanja izdelkov na trg. Pomemben korak je bil dosežen tudi na
področju mednarodne trgovine z GSO z uvedbo postopka o vnaprejšnjem obveščanju
o nameravanem čezmejnem gibanju v okviru Kartagenskega protokola. 
Z izdajo dovoljenj za gojenje gensko spremenjenih poljščin na
območju EU, pa je postalo nujno zagotavljanje soobstoja različnih načinov
kmetijske pridelave (ekološka/sonaravna, tradicionalna in GSO pridelava).
Ukrepi za zagotavljanje soobstoja so prepuščeni v odločitev posamezni državi
članici glede na lastnosti prejemnega okolja in sistema ekonomske in naravne
možnosti za kmetovanje. 
Sistem biološke varnosti v Sloveniji vključuje zakonodajo,
administrativno usposobljenost pristojnih organov, strokovno–znanstveno presojo
v podporo pri odločanju pristojnih organov in udeležbo javnosti v postopkih
izdaje dovoljenj (slika 12). Informacije o nacionalnem sistemu biološke
varnosti v Sloveniji so dostopne na spletni strani posredovalnice informacij za
biološko varnost (http://www.bch.bf.uni.lj.si/). 
Ključen element vseh postopkov izdaje dovoljen je ocena
tveganja GSO za zdravje ljudi in okolja, ki temelji na znanstvenih in
strokovnih dognanjih. V ta namen sta v Sloveniji vzpostavljena dva znanstvena
odbora, ki dajeta mnenja k izdelani oceni tveganja za posamezni GSO, ki jo
zagotovi prijavitelj. 
Slika 12: Okvirni sistem biološke varnost na
področju ravnanja z GSO
Vir: MOP, 2005
Vzpostavitev administrativnih postopkov za izdajo
dovoljenj 
Skladno z Zakonom o ravnanju z gensko
spremenjenimi organizmi in evropsko zakonodajo, je potrebno vzpostaviti
administrativne postopke za izdajo dovoljenj za registracijo zaprtih sistemov
za delo z GSO, dovoljenj za delo z GSO v zaprtih sistemih, za namerno
sproščanje GSO v raziskovalne-poskusne namene in za dajanje GSO na trg. Pri tem
je ključno, da se omogoči selektiven dostop do informacij različnim pristojnim
organom in telesom, ki sodelujejo v teh postopkih (Ministrstvo za kmetijstvo,
gozdarstvo in prehrano, Ministrstvo za zdravje, znanstvena odbora). Poleg tega
je potrebno vzpostaviti GSO register kot javno knjigo, ki bo omogočal javnosti
dostop do informacij, kar je predpogoj za sodelovanje javnosti pri postopkih
izdaje dovoljenj. Prav tako je potrebno vsem nadzornim organom omogočiti dostop
do informacij. MOP načrtuje razvoj informacijskega sistema biološke varnosti,
ki bi omogočal dostop do informacij vsem zgoraj naštetim udeležencem v
postopkih izdaje dovoljen in pri nadzoru ravnanj z GSO. Hkrati bo omogočal
pregledno vodenje administrativnih postopkov in povezavo s postopki EU in
izpolnjevanje zahtev Kartagenskega protokola o posredovanju informacij. Za
izvajanje administrativnih postopkov za izdajo dovoljenj je potrebna dodatna
tehnična in kadrovska okrepitev pristojnih organov. 
CILJ: Vzpostavitev administrativnih postopkov za
izdajo dovoljenj 
-       
vzpostavitev administrativnega postopka za izdajo dovoljenj za
registracijo zaprtih sistemov za delo z GSO                                                                                                                                        2005
-       
vzpostavitev administrativnega postopka za delo z GSO v zaprtih sistemih                 2005
-       
vzpostavitev administrativnega postopka za namerno sproščanje GSO v
raziskovalne-poskusne namene                                                                                                                                        2006
-       
vzpostavitev administrativnega postopka za dajanje GSO na trg                                  2005
-       
vzpostavitev informacijskega sistema biološke varnosti                                                2005
Sledljivost in detekcija GSO 
Izvajanje zakonodaje na področju
ravnanj z GSO zahteva poleg inšpekcijskega nadzora zagotavljanje tudi druge
kontrolne ukrepe, kot je sledljivost in detekcijo GSO v vseh fazah njihovega
dajanja na trg. Kontrolni ukrepi obsegajo jemanje vzorcev surovin, polizdelkov
in izdelkov za ugotavljanja prisotnosti GSO, analiziranje in testiranje
odvzetih vzorcev, razvoj analitičnih in testnih metod ter druge naloge,
povezane s kontrolo določanja, kontrolo monitoringa, ki ga mora izvajati
prijavitelj, in sporočanja rezultatov analiz in testiranj pristojnim organom.
Kontrolni ukrepi zagotavljajo lažje izvajanje ukrepov obvladovanja tveganja v
skladu s previdnostnim načelom in umik proizvodov, če se odkrijejo nepredvideni
učinki na zdravje ljudi, zdravje živali ali okolje. 
CILJ: Zagotoviti sledljivost in detekcijo GSO v vseh
fazah dajanja na trg: 
-       
imenovanje institucije (Nacionalnega inštituta za biologijo) za
pooblaščeni kontrolni in referenčni laboratorij za preverjanje in analizo GSO                                                                                             2005
-       
vzpostavitev nadzora ravnanj z GSO                                                                             2006
Zagotavljanje soobstoja konvencionalnih, gensko
spremenjenih in ekoloških pridelkov 
Evropska komisija v priporočilu
smernic razvoja nacionalnih strategij in najboljših praks za zagotavljanje
soobstoja gensko spremenjenih poljščin s konvencionalnim in ekološkim
kmetovanjem državam članicam prepušča odločitev glede na lastnosti prejemnega
okolja, kmetijske strukture ter sistema ekonomske in naravne možnosti za kmetovanje.
Ker se v EU namerno sproščajo v okolje le tiste gensko spremenjene rastline, za
katere je bilo izdano dovoljenje na podlagi izdelane ocene potencialnega
tveganja za zdravje ljudi in okolje, ostaja nerešeno vprašanje izvajanja načela
povzročitelj plača in s tem povezano ovrednotenje eksternih stroškov za primere
naključne prisotnosti dovoljenih gensko spremenjenih rastlin (semen) v
konvencionalno ali ekološko pridelanih in za primere ogrožanja biotske
raznovrstnosti. Ob upoštevanju varstvenih usmeritev za ohranitev in povezanost
ekološko pomembnih območij in območij Natura in v skladu s Slovenskim kmetijsko
okoljskim programom – SKOP je nujna pravna ureditev, ki bo zagotovila soobstoj
gensko spremenjenih posevkov s konvencionalnim in ekološkim kmetovanjem v
Republiki Sloveniji. Skladno s pristojnostmi bodo morala pravno rešitev
izdelati in uskladiti Ministrstvo za kmetijstvo, gozdarstvo in prehrano,
Ministrstvo za okolje in prostor in Ministrstvo za zdravje. 
CILJ: Pravna ureditev zagotavljanja soobstoja gensko
spremenjenih posevkov s konvencionalnim in ekološkim kmetovanjem                                                                                                        2006
Čezmejno gibanje GSO 
Z ratifikacijo Kartagenskega protokola
o biološki varnosti, se slovenski sistem biološke varnosti vključuje v širši
mednarodni pravni okvir, ki ureja čezmejna gibanja GSO. Sistem temelji na
vnaprejšnjem obveščanju držav uvoznic o nameravanem čezmejnem gibanju GSO (kot
GSO ali GSO za hrano, krmo ali procesiranje), ki morajo uvoz odobriti. V ta
namen je vzpostavljen sistem obveščanja med pristopnicami preko centralne
Posredovalnice informacij za biološko varnost (BCH). Za izvajanje postopka
sprejemanja odločitev, sistema obveščanja (do pristopnic in sekretariata CBD)
in za vzpostavitev kontrole na meji je potrebna tehnična in kadrovska okrepitev
pristojnih organov. 
CILJ: Ureditev čezmejnega gibanja GSO 
-       
vzpostavitev administrativnih postopkov                                                                        2006
-       
zagotoviti dostop do informacij potrebnih za izvajanje kontrole uvoza in
izvoza (carina, inšpekcijske službe)                                                                                                                                        2006
4.3 KAKOVOST ŽIVLJENJA 
4.3.1 NACIONALNI PROGRAM UPRAVLJANJA Z VODAMI 
Nacionalni program upravljanja z vodami je dokument, ki določa
politiko upravljanja z vodami in pri tem zlasti cilje, usmeritve in prioritete.
Obsega programe, operativne programe in načrte za dosego ciljev, določa roke za
njihovo pripravo in izvedbo ter vire financiranja. 
Upravljanje z vodami je v slovenskem pravnem redu urejeno s
predpisi na področju voda in okolja na evropsko primerljiv način in celovito
obravnava področja varstva, rabe in urejanja voda. Podlage za sistemsko
ureditev so na eni strani naravne danosti Slovenije, na drugi strani evropski
pravni akti, strategije in smernice s področja voda in okolja, predvsem Okvirna
vodna direktiva13, Nitratna direktiva14, Direktiva o
čiščenju in odvajanju komunalnih odpadnih voda15 in Direktiva o
emisijah nevarnih snovi v vode16 ter Dobre Evropske prakse za zmanjševanje
posledic, preprečevanje in ukrepanje v primeru poplav ter predlog Evropske
Strategije varstva morij17. Njihov skupni in glavni cilj je celovito
in dolgoročno naravnano upravljanje z vodami na primerljiv način na vseh
povodjih držav članic Evropske skupnosti, tudi tistih izven skupnosti, s
katerimi članice delijo skupna povodja. 
Kot podlago za upravljanje z vodami slovenska zakonodaja
določa teritorialne podlage, institucionalno organiziranost, kakovostne
standarde, instrumente in temeljne dokumente za izvajanje s predpisi določene
politike ter finančna vire. Teritorialne podlage upravljanja v Republiki
Sloveniji temeljijo na naravno potekajočih hidrografskih mejah povodij in
porečij in kot osnovno teritorialno–administrativno delitev določajo dve vodni
območji: vodno območje Donave, ki se deli na porečja reke Mure, Drave in Save,
ter vodno območje Jadranskega morja, ki se deli na povodje reke Soče ter
povodje Jadranskih rek z obalnim morjem. Obe vodni območji sta del mednarodnih
povodij, zato je potrebno pri oblikovanju nacionalnih ciljev upoštevati tudi
skupne meddržavne cilje. 
Republika Slovenija oblikuje in usklajuje meddržavne cilje v
demokratičnem procesu dogovarjanja v okviru bilateralnih in mednarodnih pogodb,
ki jih je Republika Slovenija dogovorila z vsemi sosednjimi državami in
državami s katerimi si deli mednarodna povodja. V njihovem okviru so za potrebe
usklajevanja skupne problematike urejanja, rabe in varstva voda ustanovljena
skupna delovna telesa. V zadnjem času še posebej aktivne delovne skupine za
pripravo usklajenih načrtov upravljanja z vodami na mednarodnem povodju reke
Donave, kateremu pripada dve tretjini slovenskega ozemlja. 
Temeljni dokumenti, ki jih slovenska zakonodaja določa na
področju upravljanja z vodami so namenjeni načrtovanju in izvedbi na ravni : 
-       
vodnih območij – Načrti upravljanja vodnih območij (NUV), o katerih mora
Slovenija kot članica Evropske skupnosti poročati Evropski komisiji, 
-       
porečij ali njihovih delov ter z njimi vezane problematike – podrobnejši
načrti upravljanja ter, 
-       
posamezne problematike – Operativni programi – programi za izvajanje
aktivnosti, določenih s predpisi, o izvedbi katerih je potrebno poročati
Evropski komisiji. 
Prvi Načrt upravljanja z vodami vodnega območja Donave ter
vodnega območja Jadranskih rek z morjem, ki ga je potrebno pripraviti v
sodelovanju z javnostmi do leta 2009 sprejme Vlada RS, skupaj s pripadajočimi
programi ukrepov. Poleg tega je treba zagotoviti stalno spremljanje doseganja
ciljev in rezultatov izvedenih ukrepov ter na podlagi ugotovitev obnovo načrtov
upravljanja z vodami vsakih šest let ter na teh osnovah zagotoviti stalen
proces upravljanja z vodami. 
Podrobnejši načrti upravljanja so dokumenti, ki v okviru
nacionalnih prioritet, v skladu z načrti upravljanja z vodami, na podrobnejšem
nivoju obravnavajo problematiko voda, predvsem tisto, ki pomembno vpliva na
razvojne možnosti in kakovost življenja ljudi na regionalnemu in lokalnemu
nivoju. Poleg navedenih dokumentov, določenih z Zakonom o vodah, ki predstavlja
predvsem prenos Okvirne vodne direktive v slovenski pravni red, je Republika
Slovenija, kot država Evropske skupnosti dolžna izvajati tudi obveznosti iz
naslova drugih predpisov oziroma direktiv, ki se nanašajo na vodno okolje.
Izvajanje teh aktivnosti poteka na podlagi operativnih programov, ki določajo
ukrepe, roke in finančne vire ter tudi institucije odgovorne za izvedbo. 
Za doseganje ciljev Zakona o vodah bo v obdobju 2005–2012
poudarek na pripravi in izvajanju operativnih programov in ostalih aktivnosti v
okviru Nacionalnega programa upravljanja z vodami, po letu 2012 pa na izvajanju
programov ukrepov pripravljenih na podlagi načrtov upravljanja vodnih območij,
oziroma podrobnejših načrtov upravljanja. 
Slika 13: Teritorialna delitev območja
Republike Slovenije na vodni območji Donave s porečji Mure, Drave in Save ter
vodno območje Jadranskega morja s povodji Soče in Jadranskih rek, skupaj z
vodami 1.reda.
Vir: MOP, 2004 
Institucionalna organiziranost upravljanja voda: 
Upravljanje z vodami je področje, ki
zaradi svoje specifičnosti – soodvisnih naravnih danosti, ki so pod stalnim
vplivom tako naravnih procesov, kot tudi od človeka povzročenih dejavnikov,
zahteva celovito obravnavo in temu ustrezno institucionalno organiziranost. Ta
mora upoštevati strokovno zahtevnost in heterogenost področja, nujnost
poznavanja značilnosti območij ter možnost stalnega spremljanja dinamike
procesov, kar zahteva stalen neposreden stik z dogajanjem in ljudmi na območju.

Slika 14: Institucionalna organiziranost
upravljanja z vodami s poudarkom na teritorialni razpršenosti služb po povodjih
in porečjih
Vir: MOP, 2004 
Glavni odgovorni nosilec upravljanja z vodami je ministrstvo,
pristojno za vode, znotraj katerega so naloge razdeljene med ožjim ministrstvom
in njegovimi organi v sestavi, predvsem Agencijo Republike Slovenije za okolje
in Inšpektoratom Republike Slovenije za okolje in prostor in njunimi območnimi
pisarnami. Za izvajanje glavnih strokovnih nalog upravljanja z vodami je
ustanovljen Inštitut za vode RS, ki skupaj z Geološkim zavodom Republike
Slovenije in Morsko biološko postajo v Piranu izvajajo naloge s področja
površinskih in podzemnih voda, ter morja. 
Ministrstvo je nosilec priprave temeljnih dokumentov za
izvajanje politike upravljanja z vodami, ter tudi nosilec procesa vključitve
javnosti v proces upravljanja z vodami preko konferenc in svetov za vode na posameznem
povodju oziroma porečju znotraj vodnih območij. Poleg tega je pristojno za
pripravo predpisov, vladnih aktov za rabo vode, varstvo voda (vodovarstvenih
območij, območij kopalnih voda, voda primernih za gojenje rib in školjk ter
voda pomembnih za življenje rib) ter vladne akte s področja urejanja voda v
povezavi z vodnimi in priobalnimi zemljišči, vodno infrastrukturo, ogroženimi
območji ter izvajanjem javnih služb urejanja voda. Ministrstvo je pristojno
tudi za izvajanje meddržavnih obveznosti in za sodelovanje ter usklajevanje
politike in drugih vsebin s področja voda na ravni institucij Evropske
komisije. 
Pomembne naloge izvajajo tudi službe Agencije Republike
Slovenije za okolje. Te naloge so predvsem vezane na skrb za podatkovne zbirke
(Vodni kataster in Vodna knjiga), spremljanje stanja voda, ki obsega tako
spremljanje količinskega, ekološkega in kemijskega stanja voda in na podlagi
tega pripravo upravnih aktov s področja varstva voda (okoljevarstvenih soglasij
in dovoljenj vezanih na onesnaževanje voda), rabe voda (vodnih dovoljenj za
rabo vode), urejanja voda (vodnih soglasij), skrb za javne službe urejanja voda
ter tudi skrb za hidrološke napovedi izrednih dogodkov povezanih s škodljivim
delovanjem voda (poplave in plazovi) in dogodki, ki lahko škodljivo delujejo na
stanje voda (hidrološke suše). Službe Agencije Republike Slovenije za okolje
delujejo tudi po teritorialnem načelu vodnih območij, porečij in povodij, kar
omogoča bolj kvalitetno, uporabnikom bolje dosegljivo ter bolj ažurno izvajanje
nalog. 
Na enak način je organiziran tudi Inšpektorat Republike
Slovenije za okolje in prostor, ki je pristojen za nadzor izvajanja zakona, v
okvir katerega bodo v prihodnje vključeni tudi vodovarstveni nadzorniki. 
Za podporo izvajanju nalog naštetih institucij, predvsem v
smislu razvojnih in strokovnih nalog je bil na podlagi Zakona o vodah
ustanovljen Inštitut za vode Republike Slovenije, ki se bo dolgoročno razvil v
osrednjo strokovno institucijo za podporo izvajanju aktivnosti državnih
institucij na področju voda, predvsem površinskih voda. Za področje podzemnih
voda izvaja enake vrste nalog Geološki zavod Republike Slovenije, kot edina
specializirana institucija v Sloveniji na tem področju. Za izvajanje varstva
morja na način, kot ga predvidevajo skupne evropske usmeritve t.j. Evropska
strategija varstva morij bo potrebno organizirati institucijo, ki bo
usposobljena za celovito izvajanje strokovnih, operativnih in koordinacijskih
nalog, vezanih na problematiko morja. Edina strokovna institucija za problematiko
morja deluje v okviru Nacionalnega inštituta za biologijo Morska biološka
postaja Piran in v okviru ARSO izvaja naloge spremljanja stanja morja ter
zastopa Republike Slovenije v okviru konvencije za varstvo Sredozemskega morja
(Barcelonske konvencije). 
Glede na obstoječe stanje se preko procesa priprave in
izvajanja dokumentov Nacionalnega programa, v vseh navedenih institucijah, ki
tvorijo skupaj z izvajalci javnih služb osrednji del dejavnosti upravljanja z
vodami, načrtuje tako strokovno kot kadrovsko okrepitev. 
Vsi navedeni instrumenti, aktivnosti in institucije so
usmerjeni k skupnim ciljem upravljanja z vodami, ki so predvsem: doseganje
dobrega stanja voda vključno z morjem, zagotavljanje oskrbe prebivalcev s pitno
vodo, zagotavljanje varstva voda na varstvenih območjih, doseganje ekonomske
cene vode ter zmanjšanje ogroženosti zaradi škodljivega delovanja voda ter v
tem smislu tudi h konsolidaciji dejavnosti upravljanja z vodami. 
Za doseganje teh ciljev je predvidena v obdobju 2005–2012 priprava
in izvajanje operativnih programov in ostalih aktivnosti v okviru Nacionalnega
programa upravljanja z vodami, po letu 2012 pa izvajanje Programov ukrepov
pripravljenih na podlagi načrtov upravljanja vodnih območij oziroma
podrobnejših načrtov upravljanja. 
Navedeni cilji in aktivnosti so v veliki meri obveznost, ki
jih je RS dolžna, kot članica Evropske skupnosti izvajati v smislu izvajanja
skupne evropske politike na področju voda. Nacionalni program pa je dokument,
ki aktivnosti usmerja tako, da bodo cilji in aktivnosti obsegali v enaki meri
tako mednarodne, kot nacionalne prioritete, usklajene z drugimi področji
(regionalno, kmetijsko politiko) ter izvajanje prilagodil nacionalni
organiziranosti in finančnim zmožnostim. 
Slika 15: Shematski prikaz delitve nalog
institucij na področju upravljanja z vodami
Vir: MOP, 2004 
I. UPRAVLJANJE Z VODAMI 
CILJ: postavitev strokovnih podlag, določitev glavnih
ciljev in temeljnih ukrepov za pričetek izvajanja dolgoročnega procesa
upravljanja z vodami 
Priprava prvega Načrta upravljanja z vodami na vodnem
območju Donave in vodnem območju Jadranskega morja in pripadajočih Programov
ukrepov 
Načrt upravljanja z vodami obsega
vsebine, ki jih določa Zakon o vodah, na podlagi predpisov in strokovnih
smernic usklajenih in potrjenih s strani držav Evropske skupnosti. O pripravi
načrtov, ki poteka po posameznih vsebinskih sklopih mora Slovenija poročati
Evropski komisiji, v njuno pripravo pa mora v skladu z zakonom biti vključena
tudi javnost. 
S prvimi načrti upravljanja z vodami bodo na podlagi
določitve lastnosti vodnih območij ter stanja opredeljeni cilji upravljanja,
tako na področju varstva voda, urejanja voda, kot tudi glede rabe voda. Za izvedbo
ciljev bo pripravljen celovit program ukrepov, ki bo določal temeljne ukrepe
ter prioritete izvajanja. 
Glavne vsebine za izvedbo so: 
-       
določitev teritorialnih in institucionalnih podlag za upravljanje z
vodami (že izvedeno), 
-       
določitev karakteristik vodnih območij (kategorije voda, ekoregije in
tipi voda, varstvena območja, obremenitve in vplivi) ter na podlagi tega
določena vodna telesa, predvsem tista, ki do leta 2015 morda ne bodo dosegla
dobrega stanja, ter analiza ekonomskih instrumentov za rabo vode (končano v
letu 2004), 
-       
določitev glavnih značilnosti in stanja urejenosti voda, glede na
potencial škodljivega delovanja voda, do konca leta 2006, 
-       
postavitev ustreznega monitoringa spremljanja stanja vodnih teles18
do konca leta 2006, 
-       
predstavitev vsebinskega in časovnega poteka priprave načrtov
upravljanja z vodami na posameznem vodnem območju do konca leta 2007, 
-       
javna obravnava osnutka načrtov upravljanja z vodami na vodnih območjih
do konca leta 2008, 
-       
sprejetje in objava načrtov upravljanja z vodami (NUV na vodnem območju
Donave in na vodnem območju Jadranskega morja) do konca leta 2009, 
-       
postavitev zbirke podatkov upravljanja z vodami do konca leta 2009, 
-       
instrumenti za doseganje ekonomske cene vode19, do konca leta
2010. 
Prva načrta upravljanja z vodami za posamezno vodno območje
skupaj s Programi ukrepov morata biti pripravljena v sodelovanju z javnostmi do
konca leta 2008, Vlada Republike Slovenije jih mora potrditi do konca leta
2009, do konca leta 2012 pa morajo biti programi ukrepov izvedljivi. Na njihovi
podlagi bi morali biti vsi načrtovani cilji doseženi do leta 2015. Poročilo 
o pripravi načrta in programa ukrepov, ter kasneje o
preveritvi doseganja ciljev in aktivnostih za obnovo načrtov upravljanja, mora
Republika Slovenija posredovati Evropski komisiji. 
II. VARSTVO VODA 
CILJ: Dobro stanje voda do leta 2015 
Doseganje dobrega stanja voda bo zagotovljeno s pripravo in
izvajanjem operativnih programov in drugih aktivnosti za varstvo voda ter s
programom varstva morja. 
Program postavitve monitoringa za spremljanje stanja
vodnih teles
                                                                                                                                               2006
Za oceno stanja kakovosti voda v posameznem vodnem območju je
potrebno vzpostaviti programe monitoringov površinskih in podzemnih voda, ki
bodo pripravljeni na podlagi analize pritiskov in vplivov in s tem
identificiranih ogroženih vodnih teles ter na podlagi dosedanjih rezultatov
monitoringov. Rezultati monitoringov bodo služili za oceno kakovosti voda.
Kakovost površinskih voda bo na osnovi hidromorfološkega, kemijskega in
ekološkega stanja klasificirana v enega od petih kakovostnih razredov, kemijsko
stanje vodnih teles podzemnih voda pa bo klasificirano v enega od dveh razredov
kakovosti. 
Monitoring kakovosti voda bodo sestavljale tri vrste mrež in
sicer: 
Mreže za pregledne meritve, ki služijo za oceno
celovitega stanja voda v vsakem porečju. Pregledne meritve se izvajajo v
obdobju enega leta in se ponovijo vsakih šest let, vključujejo pa vse elemente
monitoringa. 
Mreže za redne meritve so namenjene ugotavljanju
stanja voda in ocenjevanju učinkov ukrepov zmanjševanja obremenjevanja. Redne
meritve potekajo vsako leto, izvajajo pa se na vodnih telesih, na katerih smo s
preglednim monitoringom ali na podlagi analize vplivov in pritiskov ugotovili
prekomerno onesnaženje. Vključeni so tisti biološki in hidromorfološki
elementi, ki so najbolj občutljivi na pritiske, katerim je podvrženo ogroženo
vodno telo, ter nevarne snovi, ki se odvajajo v vodno telo v znatnih količinah.
Mreže za preiskovalne meritve so namenjene
ugotavljanju vzrokov za slabo stanje voda v primerih, ko razlog onesnaženja ni
znan. 
Za pripravo programov in vzpostavitev monitoringov za
ugotavljanje kakovosti voda so potrebne še naslednje aktivnosti: 
-       
določitev tipologije in referenčnih razmer za posamezne vodne kategorije
površinskih voda, 
-       
določitev vodnih teles površinskih in podzemnih voda ter njihovih
značilnosti, 
-       
analiza vplivov in pritiskov (ocena in opredelitev točkovnega in
razpršenega onesnaževanja), 
-       
pregled reprezentativnosti obstoječih merilnih mrež in izgradnja novih
merilnih mest, ki bodo zagotavljala zanesljivo oceno stanja, 
-       
določitev reprezentativnih merilnih mest preglednega monitoringa in
elementov monitoringa za določevanje kakovosti, 
-       
na podlagi analize vplivov in pritiskov in po možnost ob upoštevanju
rezultatov preglednih meritev določitev merilnih mest rednega monitoringa, 
-       
določitev za Republiko Slovenijo relevantnih nevarnih snovi, 
-       
določitev standardov kakovosti za kemijske snovi, ki ne spadajo na listo
prioritetnih snovi, so pa relevantne za Slovenijo, 
-       
določitev standardov za določevanje ekološkega stanja površinskih voda. 
Glede na navedene aktivnosti največji del stroškov
predstavlja izgradnja reprezentativne merilne mreže za podzemne vode. Preostali
del stroškov bo potreben predvsem za izvedbo preglednega monitoringa. 
Operativni program za varstvo voda pred onesnaženjem z
nitrati iz kmetijske proizvodnje (2004–2008) 
Kmetijska zemljišča pokrivajo 34 %
površja Slovenije. Kmetijska dejavnost vpliva tako na kakovost naravnih virov
in biološko raznovrstnost, kot tudi na spremembe v krajini. Kljub temu, da se
njen delež in pomen v okviru gospodarskih dejavnosti zmanjšuje, se kmetijstvo
na zemljiščih, ki so v uporabi, intenzificira. Tako kmetijstvo na teh območjih
močno obremenjuje okolje. V obdobju 1990–1998 se je poraba mineralnih gnojil
podvojila. Po tem letu je nekoliko padla in leta 2002 dosegla vrednost okoli
400 kg/ha. V strukturi mineralnih gnojil prevladujejo dušična gnojila, ki
dosegajo okoli 70 kg/ha. Povprečni vnos dušika z živinskimi gnojili znaša 154
kg/ha kmetijskih zemljišč. Kmetje preintenzivno gnojijo v večjem delu
Slovenije, predvsem pa v ravninskem svetu, kjer je možna največja intenzivnost
proizvodnje. Neustrezne in predvsem nezadostne so skladiščne kapacitete,
zbiralniki kot so lagune, gnojišča ali gnojnične jame, ki morajo biti vodotesni
in ne smejo imeti odtoka v površinske ali podzemne vode. 
Vnos dušika v tla je mnogo večji od odvzema dušika z
rastlinami in s tem predstavlja nevarnost, da se hranila vnašajo v vode in s
tem vplivajo na njeno kakovost. Presežki dušika se gibljejo od 24 kg/ha na
Portugalskem do 256 kg/ha na Nizozemskem (Eurostat 2000), v Republiki Sloveniji
pa predstavljajo v povprečju 64 kg/ha (MOP, 2003). Podzemne vode so skoraj
izključni vir pitne vode v Republiki Sloveniji, le-te pa ležijo pod našimi
najbolj rodovitnimi, kmetijsko izkoriščanimi površinami. Ena od prednostnih
nalog je torej njihova zaščita. 
CILJ: Doseganje izboljšanja stanja kakovosti podzemnih
voda (doseganje padajočih trendov vsebnosti nitratov v podzemnih vodah na vseh
vodonosnikih in znižanje deleža merilnih mest, kjer je mejna vrednost presežena
pogosto (25–50 %) ali zelo pogosto (več kot 50 %) in doseganje mejnih vrednosti
za nitrate v pitni vodi v skladu pravilnikom o pitni vodi: 
-       
ukrepi za strokovno utemeljeno gnojenje po načelih dobre kmetijske
prakse in ob upoštevanju mejnih vrednosti letnih vnosov: 
-       
izgradnja skladiščnih kapacitet živinskih gnojil – obveznost priprave
gnojilnih načrtov na podlagi analize tal 
-       
vključevanje v finančne sheme Programa za razvoj podeželja                                     2008
-       
prilagajanje živinorejskih obratov okoljskim standardom – uvajanje
najboljših poznanih in preizkušenih tehnologij (BAT) na podlagi referenčnih
dokumentov (BREF) 
-       
izdelava programov prilagoditev oziroma sanacijskih programov in pridobitev
okoljevarstvenega dovoljenja                                                                                                                                        2007
                                                                                                                             izjeme
2010 
Program za zmanjšanje tveganja zaradi uporabe pesticidov 
Zagotavljanje zdravstveno ustrezne
pitne vode je eden od osnovnih pogojev za varovanje zdravja in zagotavljanja
higienskih standardov ljudi. Kemijsko stanje vodnih teles podzemne vode je na
določenih območjih že vrsto let slabo prav zaradi vsebnosti določenih vrst
pesticidov. Problematika pesticidov v pitni vodi je vezana na tiste vodooskrbne
sisteme, ki uporabljajo kot vir pitne vode podzemne vode. V pitni vodi so bile
ugotovljene presežene mejne vrednosti za pesticide: atrazin, desetilatrazin,
diklorobenzamid, metolaklor, klorotoluron, na viru tudi prometrin. Vlada
Republike Slovenije je zato na podlagi podatkov, pridobljenih z imisijskim monitoringom
in drugimi oblikami spremljanja stanja okolja, že sprejela Uredbo o določitvi
statusa zaradi pesticidov ogroženega območja vodonosnikov in njihovih
hidrografskih zaledij, s katero je določila ukrepe celovite sanacije, pogoje in
obveznosti za odpravo vzrokov in virov obremenjevanja ter nosilce izvajanja
ukrepov. Na območjih, ki so zaradi vsebnosti pesticidov v podzemni vodi,
ogrožena, se v okviru državnega monitoringa stanja okolja izvajajo tudi
pogosteje meritve kakovosti podzemne vode z namenom, da se učinke ukrepov
spremlja in na podlagi izmerjenih trendov onesnaženosti podzemne vode tudi
ustrezno ukrepa pri nadzoru uporabe fitofarmacevtskih sredstev. Z uredbo se
uveljavljajo prepovedi uporabe tistih fitofarmacevtskih sredstev, zaradi
katerih so vodna telesa podzemne vode čezmerno obremenjena, nadzor prepovedi pa
se izvaja neposredno in na podlagi meritev aktivnih snovi v tleh. 
Aktivnosti na tem področju potekajo tudi v okviru Evropske
skupnosti z pripravo posebne tematske strategije za trajnostno rabo pesticidov20.
V Republiki Sloveniji se bo skladno s pripravo strategije zagotavljalo
spremljanje in izvajanje ciljev in ukrepov, ki jih strategija predvideva. 
CILJI: 
-       
doseganje izboljšanja stanja podzemnih voda in doseganje mejnih
vrednosti za pesticide v pitni vodi ter virih pitne vode, skladno s Pravilnikom
o pitni vodi, 
-       
zmanjšati nevarnost in tveganje uporabe pesticidov na okolje in vodno
okolje, 
-       
izboljšati kontrolo uporabe pesticidov, 
-       
zamenjava nevarnih aktivnih sestavin pesticidov z manj nevarnimi, 
-       
promocija kmetovanja ob zmanjšani uporabi pesticidov ali brez njihove
uporabe, 
-       
transparenten sistem monitoringa in poročanja o uspehih doseganja ciljev
in razvoj ustreznih kazalcev. 
Možni ukrepi, ki bodo podrobneje opredeljeni v okviru
strategije so naslednji: 
-       
vključevanje programov za zmanjšanje nevarnosti, tveganja in odvisnosti od
rabe pesticidov v načrte upravljanja povodij ali v programe razvoja podeželja, 
-       
vpeljava dobrih praks v okviru upravljanja povodij z obveznimi sporazumi
med kmeti in vodarji, 
-       
spodbujanje raziskav in programa monitoringa za spremljanje ostankov
pesticidov v živilih, vodi, tleh ter izdelava tematskih kart ranljivosti tal za
izpiranje pesticidov v vode, 
-       
harmonizacija DDV na območju Evropske skupnosti za pesticide, 
-       
redno poročanje o nacionalnih programih za zmanjšanje tveganja in
vpeljava kazalcev. 
Operativni program odvajanja in čiščenja odpadnih voda
(2004–2015) 
Operativni program odvajanja in
čiščenja komunalne odpadne vode je program koordiniranih ukrepov države in
občin za postopno doseganje ciljev varstva okolja pred obremenjevanjem zaradi
nastajanja komunalne odpadne vode. S tem programom so dana izhodišča za
normativno razporejanje, tako v času kot kraju, ter smotrno porabo finančnih
sredstev, ki so trenutno na voljo za investicije in investicijsko vzdrževanje
na področju komunalnega opremljanja za namene odvajanja in čiščenja komunalne
odpadne vode. 
Ureditev odvajanja in čiščenja komunalne odpadne vode je za
Republiko Slovenijo glede na višino potrebnih vlaganj največja okoljska
investicija, ki je dolgoročna in za katero je pričakovati, da se ji bodo v
obdobju do leta 2013 zastavili novi robni pogoji tako glede rokov izvedbe,
predvsem pa glede stopnje varstva, ki jo morajo posamezni ukrepi odvajanja in
čiščenja komunalne odpadne vode zagotoviti. Poglaviten cilj tega programa je,
da se izpolnijo zahtevani okoljski cilj, s finančnimi sredstvi, ki v letnem
povprečju v obdobju izvajanja tega programa v obdobju od 2005 do 2017 ne bodo
presegala višine sredstev, ki so bila v letu 2003 na voljo investicijam in
investicijskemu vzdrževanju objektov javne kanalizacije. 
CILJ: zagotavljanje ustreznega zbiranja, odvajanja in
čiščenja komunalnih odpadnih voda 
Program obsega: 
-       
Obveznosti izgradnje čistilnih naprav s pripadajočim kanalizacijskim
omrežjem za območja poselitve > 100.000 PE                                                                                                                                   2005
-       
Obveznosti izgradnje čistilnih naprav s pripadajočim kanalizacijskim
omrežjem za območja poselitve 
15.000 – 100.000 PE                                                                                                      2010
-       
Obveznosti izgradnje čistilnih naprav s pripadajočim kanalizacijskim
omrežjem za območja poselitve 
2.000 – 15.000 PE                                                                                                          2015
-       
Obveznosti izgradnje čistilnih naprav s pripadajočim kanalizacijskim
omrežjem za območja poselitve 
> 10.000 PE na
občutljivih območjih                                                                              2008
Program obsega ukrepe s katerimi s katerimi je treba
zagotoviti naslednje obveznosti: 
-       
izpolnjevanje zahtev v zvezi z doseganjem dobrega kemijskega stanja
površinskih in podzemnih vodah do leta 2013, 
-       
izpolnjevanje zahtev glede predpisanih standardov kakovosti površinskih
in podzemnih voda, če so namenjene oskrbi prebivalstva s pitno vodo, 
-       
preprečevanje pojava evtrofikacije površinskih voda na občutljivih
območjih in 
-       
izpolnjevanje zahtev glede okoljskih standardov kakovosti za površinske
vode, ki veljajo za kopalne vode. 
Slika 16: Obremenjenost območij naselij ali delov
naselij zaradi nastajanja komunalne odpadne vode, v katerih prebiva več kot 50
prebivalcev.
Vir: MOP, 2004 
Operativni programi za zmanjšanje onesnaženja površinskih
voda z nevarnimi snovmi, kot so živo srebro in nevarni klorirani ogljikovodiki
iz razpršenih virov ter prednostne snovi in nevarne snovi iz seznama II
(2004-2008) 
Namen programov zmanjševanja
onesnaževanja z nevarnimi snovmi je postopno prenehanje emisij prednostno
nevarnih snovi ter zmanjševanje emisij ter uhajanja ostalih nevarnih snovi, ki
se posredno ali neposredno odvajajo v vodno okolje in imajo nanj škodljive
učinke. Programi zajemajo tako točkovne kot razpršene vire emisij posamezne
snovi. Končni cilj spodaj navedenih programov je doseganje dobrega kemijskega
in ekološkega stanja v predpisanem časovnem razporedu. 
CILJ: Ustavitev oziroma postopno odpravljanje
odvajanja emisij ali uhajanja prednostno nevarnih snovi                                                                                                                                               2020
Operativni program zmanjševanja onesnaževanja vodnega
okolja z emisijami živega srebra iz razpršenih virov onesnaževanja 
V Republiki Sloveniji sta bila
ugotovljena le dva pomembna vira razpršenih emisij živega srebra in sicer
zobozdravstvena dejavnost (uporaba živosrebrovih amalgamov) in zgorevanje
fosilnih goriv (cementarne in termoelektrarne) z atmosfersko depozicijo. Vsi
ostali razpršeni viri so zanemarljivi in ustrezno regulirani že z obstoječimi
ukrepi. Posebna pozornost je v programu namenjena območju Soče in Idrijce, kjer
je koncentracija živega srebra v okolju povišana zaradi naravno pogojenih
geoloških razmer in antropoloških vplivov v preteklem obdobju izkoriščanja
rudnika. 
Poleg tega program temelji tudi na uveljavljanju že sprejetih
predpisov. To so predvsem predpisi, ki se nanašajo na omejevanje emisij iz
različnih industrijskih in drugih dejavnosti z določitvijo mejnih emisijskih
vrednostih emisij živega srebra v okolje ter predpisi, ki določajo standarde
kakovosti v površinskih, podzemnih vodah, v bioti ter standarde kakovosti za
pitno vodo. 
Zaradi tega program obsega le dva ključna sklopa ukrepov: 
-       
vzpostavitev sistema za zbiranje amalgamov iz zobozdravstvenih ordinacij
in posledično zmanjševanje onesnaževanja z živim srebrom, 
-       
nadaljevanje preučevanja transporta in depozicije živega srebra v rekah,
rečnih naplavinah in v prsti ter akumulacije živega srebra v prehranjevalnih
verigah kopenskih in vodnih ekosistemov na območju Idrijce in Soče                                                                                                                      2004–2008
Operativni program zmanjševanja onesnaževanja z nevarnimi
kloriranimi ogljikovodiki iz razpršenih virov onesnaževanja 
Program zmanjševanja onesnaževanja zajema
15 kloriranih ogljikovodikov, ki so razvrščeni v tri skupine oziroma
kategorije: 
-       
V prvi skupini so obravnavani tisti, za katere bodo neposredno veljala
določila evropske uredbe, ki se nanaša na izvajanje Stockholmske konvencije in
Protokola o POP-sih, zaradi česar zanje dodatni ukrepi niso potrebni. V to
skupino spadajo: aldrin, dieldrin, endrin, heksaklorobenzen, DDT in
heksaklorocikloheksan vključno z lindanom; 
-       
Druga skupina obsega nevarne klorirane ogljikovodike, za katere je bilo
ugotovljeno, da so v Republiki Sloveniji prisotni v zanemarljivih količinah in
naj ne bi imeli negativnega vpliva na površinske vode. Za to skupino snovi, v
katero sodijo pentaklorofenol, heksaklorobutadien, triklorobenzen,
tetraklorometan in 1,2-dikloroetan dodatni ukrepi niso potrebni; 
-       
V tretjo skupino so uvrščeni nevarni klorirani ogljikovodiki, ki se po
razpoložljivih podatkih v Republiki Sloveniji uporabljajo v večjih količinah.
Za ravnanje z njimi so že uvedeni nekateri ukrepi, poleg tega pa bo v okviru
tega programa preučena potreba po nekaterih dodatnih ukrepih. V tej skupini so:
trikloroeten, tetrakloroeten in triklorometan. 
Za to skupino nevarnih snovi program predvideva predvsem
ukrepe za obrate za kemično čiščenje tekstilij, in sicer: 
-       
doseganje mejnih emisijskih vrednosti za emisije tetrakloroetilena v
kemičnih čistilnicah in uporaba najboljših dostopnih tehnologij za kemično
čiščenje                                                                       2007
-       
identifikacija vseh virov in ugotavljanje stanja                                                                2005
-       
spremljanje emisij in nadzor nad ravnanjem z odpadnim tetrakloroetilenom
(odstranjevanje kontaktne vode in drugih nevarnih odpadkov)                                                                                             2007
Operativni programi zmanjševanja onesnaževanja površinskih
voda s prednostnimi snovmi in z ostalimi nevarnimi snovmi 
Namen programa je določitev nevarnih
snovi, ki jih evropski predpisi ne urejajo, imajo pa v slovenskem prostoru
lahko zaradi velike uporabe pomembne negativne vplive na vodno okolje in s tem
na dobro ekološko stanje površinskih voda. Za te snovi je potrebno zagotoviti
potrebne ukrepe zmanjševanja ali preprečevanja onesnaževanja in spremljanje
stanja vodnega okolja na nacionalnem nivoju. Poleg omenjenih snovi, so v ta
program vključene tudi t.i. prednostne snovi, ki so na evropskem seznamu
okvirne vodne direktive in katerih standardi kakovosti bodo določali dobro
kemijsko stanje površinskih voda. 
CILJI : 
-       
priprava seznama onesnaževal pomembnih za Republiko Slovenijo                            2005
-       
pregledni monitoring površinskih voda za snovi, za katere je
evidentirana velika poraba na območju Republike Slovenije, spremljanje stanja
vodnega okolja se trenutno ne izvaja21                  2005–2006 
-       
pregledni monitoring površinskih voda za snovi, ki se uvrščajo med
prednostne snovi krovne vodne direktive, spremljanje stanja vodnega okolja se
ne izvaja22                                                 2005–2006
-       
nadaljevanje spremljanja stanja v površinskih vodah23                                        2005–2006
-       
določitev standardov kakovosti površinskih voda (prednostne in ostale
snovi)24          2006 
-       
modifikacija obstoječih standardov kakovosti25                                                             2006
-       
ugotavljanje stanja v površinskih vodah ter določitev ukrepov po potrebi26        2007–2008
Varstvo voda na vodovarstvenih območjih 
V letu 2004 je bil vzpostavljen
register vodovarstvenih območij v obliki geokodirane baze podatkov na podlagi
predpisov občin, ki so bili sprejeti pred uveljavitvijo Zakona o vodah, torej
pred prehodom pristojnosti varstva voda, ki se uporabljajo za odvzem ali so
namenjene za javno oskrbo s pitno vodo ali za proizvodnjo pijač na državni
nivo. 
CILJ: preprečevanje onesnaževanja ali druge vrste
obremenjevanja, ki bi lahko vplivalo na zdravstveno ustreznost ali količinsko
stanje vodnega telesa ali njegovega dela, ki se uporablja za odvzem ali je
namenjeno za javno oskrbo s pitno vodo ali za proizvodnjo pijač: 
-       
vzpostavitev vodovarstvenih območij na območjih poselitve, kjer je več
kot 15.000PE 2006 
-       
vzpostavitev vodovarstevnih območjih na območjih poselitve, kjer je manj
kot 15.000PE 2009 
Slika 17: Potenciali za oskrbo s pitno vodo
Vir: Odlok o strategiji prostorskega razvoja
Slovenije (Uradni list RS, 76/04)
Varstvo območij kopalnih voda 
Območja kopalnih voda, kjer se
običajno kopa večje število ljudi in kopanje ni prepovedano, so bila določena
leta 2003 s predpisom o območjih kopalnih voda ter o monitoringu kakovosti
kopalnih voda. Območja kopalnih voda, kjer so naravna kopališča (kopališča z
upravljavci), pa so določena s predpisi o varstvu pred utopitvami. Za območja
kopalnih voda se izvaja monitoring ter vrednotenje kakovosti kopalnih voda v
skladu s predpisi o minimalnih higienskih in drugih zahtevah za kopalne vode,
na podlagi katerega je na ARSO vzpostavljena baza podatkov o kakovosti
(higienski ustreznosti) kopalnih voda v Republiki Sloveniji ter sistem
obveščanja preko medijev (internet, TV, lokalni mediji..). 
CILJ: ohranjanje kakovosti kopalnih voda ter
preprečevanje onesnaževanja ali druge vrste obremenjevanja, ki bi lahko
vplivalo na stanje vodnega telesa ali njegovega dela, ki je določeno kot
območje kopalne vode, ali na zdravstveno ustreznost kopalne vode na območju
kopalne vode. 
Za vsa območja kopalnih voda je predvidena izvedba naslednjih
aktivnosti: 
-       
pregled vplivnih območij kopalnih voda ter postavitev dodatnega
monitoringa v primeru higienske neustreznosti vode                                                                                                                                2006
-       
priprava programa ukrepov za posamična območja kopalnih voda v primeru
higienske neustreznosti vode                                                                                                                                        2009
Varstvo voda, določenih za zahtevano kakovost voda, da se
omogoči življenje rib 
Z ekološkega in ekonomskega vidika je
treba varovati populacije rib pred različnimi škodljivimi posledicami izpustov
onesnaževal v vode, kar bi lahko vplivalo na zmanjšanje števila rib določenih
vrst, v nekaterih primerih pa celo na izginotje nekaterih vrst. Za dosego cilja
so določene salmonidne in ciprinidne vode in mejne vrednosti izbranih
parametrov za zagotavljanje zahtevane kakovosti salmonidnih in ciprinidnih
voda, ki se ne smejo poslabševati. Varstvo voda v naravnih ali umetnih
ribnikih, ki se uporabljajo za intenzivno gojenje rib je urejeno s posebnimi
predpisi. 
CILJ: Ohranjanje kakovosti voda, da se omogoči
življenje pomembnih vrst sladkovodnih rib 
Za dosego cilja so predvidene naslednje aktivnosti: 
-       
vzpostavitev monitoringa ter vrednotenje kakovosti sladkih voda na
določenih območjih, ki jih je treba zavarovati ali izboljšati, da se omogoči
življenje rib                                                        2006
-       
vzpostavitev baze podatkov o kakovosti sladkih voda, ki jih je treba
zavarovati ali izboljšati, da se omogoči življenje rib, ki so v enotni bazi v
ARSO                                                                         2006
-       
priprava programa ukrepov za zmanjševanje onesnaženja za posamična
območja sladkih voda v primeru preseganja mejnih vrednosti, ki določajo
kakovost površinskih voda za življenje sladkovodnih vrst rib   2008
Varstvo voda, določenih za zahtevano kakovost voda, da se
omogoči življenje in rast morskih školjk in morskih polžev 
Zaradi zagotavljanja visoke kakovosti
proizvodov iz užitnih lupinarjev je potrebno na določenih delih morja, kjer je
kakovost vode primerna za življenje in rast morskih školjk in polžev,
zagotavljati in ohranjati kakovost voda skladno s predpisi. V ta namen so bili
v letu 2004 določeni deli morja, kjer je kakovost vode primerna za življenje in
rast morskih školjk in polžev, ter vzpostavljen monitoring kakovosti voda in
baza podatkov. 
CILJ: ohranjanje kakovosti voda, da se omogoči
življenje in rast morskih školjk in morskih polžev 
Za dosego cilja so predvidene naslednje aktivnosti: 
-       
priprava programa ukrepov za zmanjševanje onesnaženja teh območij v
primeru preseganja mejnih vrednosti, ki določajo kakovost voda za življenje in
rast lupinarjev                                                 2008 
Program varstva morja (morskega okolja) 
CILJI: zaščita in ohranjanje morskega
okolja 
Program je določen na podlagi sprejetih obveznosti varstva
morja v okviru Evropske komisije ter v okviru ratificirane Barcelonske
konvencije, in njenih protokolov ter na podlagi usmeritev iz gradiv za Evropsko
Strategijo varstva morij in obsega: 
-       
Posodobitev in celovito ureditev republiške službe varstva obalnega                            2006
morja (priprava
organizacijskega in tehnološkega koncepta ter investicijskega programa z
upoštevanjem predpisov na področju voda, varstva okolja, pomorskega prometa ter
naravnih in drugih nesreč) 
Pripravo programa ukrepov za izvajanje Evropske strategije
varstva morij, ki bo obsegal ukrepe za varstvo biotske raznovrstnosti,
zmanjšanje emisij nevarnih snovi, zmanjšanje evtrofikacije, zmanjšanje emisij
ogljikovodikov, zmanjšanje vnosa odpadkov, zmanjšanje vplivov pomorskega
prometa, zagotovitev zdravega okolja ter pri tem izboljšanje baz znanja in
podatkov, potrebnih za zaščito morij, vzpodbujanje sodelovanja med nacionalnimi
in mednarodnimi ustanovami 2009 
III. RABA VODA 
Voda, kot naravni vir je ena od dobrin, ki pogojuje tako
obstoj in zdravo življenje, kot tudi gospodarski razvoj. V Republiki Sloveniji
neenakomerna razporejenost padavin in raznolikost odtočnih razmer pogojujeta
različno razpoložljivost vode za rabo, tako za oskrbo prebivalcev z vodo, kot
tudi za druge rabe. Zakonodaja določa pogoje in način rabe vode, kakovostne
parametre za uporabnost vode za različne vrste rabe, metodologijo za njeno
varstvo ter tudi izhodišča za določanja cene vode. 
CILJ: zagotavljanje vodnih količin za vodooskrbo
prebivalcev s pitno vodo ter postavitev instrumentov za določanje ekonomske
cene vode 
Operativni program vodooskrbe 
Za zagotavljanje vodnih količin za
oskrbo s pitno vodo je v pripravi operativni program, ki bo obsegal:                                                                                                                                               2005
-       
analizo obstoječega stanja oskrbe s pitno vodo v Sloveniji, 
-       
spremljanje in nadzor nad različnimi funkcijami vodovodnih sistemov, 
-       
podporo izvajanju zakonodajnih zahtev, 
-       
integracijo vodnega cikla (vodni vir, oskrba s pitno vodo, odvajanje in
čiščenje odpadne vode), 
-       
podporo delu občinam in izvajalcem javne službe, 
-       
racionalizacijo izvajalcev javnih služb oskrbe s pitno vodo (združevanje
na funkcionalno zaokroženih sistemih), 
-       
program sanacije obstoječih sistemov za oskrbo s pitno vodo (npr.
zamenjava azbestnih cevi, združevanja funkcionalnih območji…), 
-       
opredelitev lastne vodooskbe z vidika varovanja vodnih virov in varne
oskrbe s pitno vodo. 
Ključni projekti v obdobju do leta 2008 se nanašajo na
celovito varovanje vodnih virov in oskrbo prebivalcev s pitno vodo v Beli
Krajini (regionalni vodovod), Pomurju (regionalni vodovod) in slovenski Istri z
zalednim kraškim območjem (zadrževalnik Padež). 
Uvajanje ekonomske cene vode 
Voda kot vir življenja je naravna
dobrina, za rabo katere velja v skladu z načeli trajnostnega razvoja tako
načelo »povzročitelj obremenjevanja plača« stroške povzročene z obremenjevanjem
okolja kakor tudi »uporabnik plača za rabo naravne dobrine«. Upoštevajoč
dejstvo, da se vse bolj srečujemo s problemom redkosti kakovostne vode kot naravne
dobrine kakor tudi z njenim onesnaženjem, velja toliko več pozornosti posvetiti
finančnim vidikom omenjene problematike. Politika varstva voda naj preko
učinkovitejše cenovne politike vode kot naravne dobrine stimulira uporabnike
vode k učinkovitejši rabi le-te. 
CILJ: Ekonomska cena rabe vode do 2010 
Program doseganja ciljev se deli na dve pomembni aktivnosti :
-       
analizo obstoječe rabe vode (izvedena v letu 2004) in 
-       
pripravo in uvedbo instrumentov za določanje ekonomskih cen vode za vse
vrste rabe 2010
Podrobneje aktivnosti obsegajo : 
-       
ugotovitev socio-ekonomskega pomena posamezne vrste rabe vode
(gospodinjstva, kmetijstvo, industrija, turizem in druge storitve,
hidro-energetika, navigacija, pomorski transport, raba naplavin, ribištvo,
vzreja vodnih organizmov za trg, nadzor in ukrepanje pred škodljivim delovanjem
voda) z vidika vplivov in pritiskov na rabo vode; 
-       
ocena trendov ključnih gospodarskih sektorjev glede njihovega vpliva na
rabo vode (v smislu kakovosti in količin), ki vključuje predvsem sledeče
trende: 
-   
rast prebivalstva; 
-   
predvidena gospodarska rast po posameznih gospodarskih sektorjih; 
-   
predviden tehnološki razvoj; 
-   
spremembe davčne politike; 
-   
predvidene investicije na področju upravljanja voda; 
-   
predvidene projekcije oziroma strategije razvoja kmetijstva,
industrijske politike, nacionalnega energetskega programa, strategije razvoja
prometa; 
-       
vključitev vseh stroškov rabe vode v ceno izvajanja javne službe (oskrba
prebivalstva s pitno vodo, odvajanja in čiščenje komunalne in padavinske
odpadne vode), kar vključuje finančne stroške izvajanja javne službe (stroški
poslovanja, investicijski stroški zagotavljanja infrastrukture potrebne za
izvajanje javne službe in stroški investicijskega vzdrževanja) kakor tudi
okoljske stroške oziroma ustrezen prispevek različnih vrst rabe vode,
razdeljenih vsaj na industrijo, kmetijstvo in gospodinjstva k povračilu stroškov
z namenom realizacije načela »povzročitelj obremenjevanja plača« in »uporabnik
plača za rabo vode kot naravne dobrine«. 
IV. UREJANJE VODA 
Sodobno razumevanje naravnih procesov sooča človeka s
spoznanjem, da naravnih procesov ni mogoče popolnoma podrediti človekovim
interesom, temveč da je prilagajanje človeka naravi dolgoročno, edina možna pot
za doseganje trajnega ravnotežja med človekom in naravo. 
Te usmeritve, ki so določene z evropsko, kot tudi z slovensko
zakonodajo imajo na področju urejanja voda za cilj doseganje trajnostnega,
ekološko naravnanega urejanja voda in od voda odvisnih ekosistemov ter v tem
okviru zmanjšanje ogroženosti življenj in zmanjšanje materialnih škod zaradi
prekomernih ali nezadostnih padavin. 
Doseganje navedenih ciljev zahteva celovito obravnavo
naravnih procesov, njihovih značilnosti in njihovih potencialov za ogrožanje
življenj in materialne škode ter prilagoditev življenja ljudi tem procesom.
Temu je zato potrebno prilagoditi tudi urejanje voda, ki mora obsegati tako negradbene,
kot tudi gradbene ukrepe. 
Slika 18: Poplavna, erozijska in
vododeficitarna območja v RS
Vir: Odlok o strategiji prostorskega razvoja
Slovenije (Uradni list RS, 76/04) 
Negradbeni ukrepi – aktivnosti so usmerjeni predvsem v
ozaveščanje ljudi o naravnih procesih, o njihovi pojavnosti, potrebnih
ravnanjih na območjih nevarnosti, obsegajo izboljšanje hidrometeorološkega
napovedovanja, spremljanje in beleženje poplavnih dogodkov, stalno opozarjanje
in informiranje javnosti o naravnih nevarnostih poplav in plazov na območju,
ustrezno urbanizacijo območij, prilagojeno tako razpoložljivim količinam vode,
kot tudi nevarnostim pred poplavami in plazovi. Navedeni ukrepi prispevajo k boljši
informiranosti ljudi tako, da: 
-       
na poplavnih območjih prilagodijo poselitev in okoljske ukrepe možnosti
pojava poplav ter s tem zmanjšajo ogroženost življenj in materialne škode na
najmanjšo možno mero, 
-       
na plazovitih območjih prilagodijo poselitev naravnim nevarnostim, –
organizirajo izvajanje ukrepov v primeru naravnih nesreč in 
-       
na vododeficitarnih območjih življenje in dejavnosti prilagodijo in s
tem zmanjšajo negativne vplive na zdravje, okolje in gospodarstvo. 
Gradbeni ukrepi so za urejanje voda še vedno potrebni, saj je
tekom stoletij človek s svojimi ravnanji, predvsem poselitvijo, močno posegel v
naravni proces poplavnih in vodozbirnih območij. Za varovanje obstoječe
poselitve v okviru zmanjšanja škodljivih posledic poplav, plazov, kot tudi za
zadrževanje in ohranjanje vodnih količin za bogatenje potrebnih vodnih zalog,
je z gradbenimi posegi potrebno ohranjati umetno urejen vodni režim. V ta namen
se izvajajo gradnje: 
-       
nasipov, pregrad in zadrževalnikov, jezov, utrjenih brežin, prekopov in
umetnih kanalov in drugih vodnih objektov, pri čemer ne sme priti do
poslabšanja razmer; 
-       
vodnih zajetij, transportnih cevovodov, objektov za bogatenje vodnih
količin; 
-       
objektov za izboljšanje hidromorfoloških elementov voda, z namenom
ponovne vzpostavitve povezav med reko in njenimi povirnimi deli, poplavnimi
območji ter območji podzemnih voda, kar prispeva k večjemu zadrževanju voda na
mestu nastanka kot tudi k izboljšanju ekološkega stanja voda in z vodo
povezanih ekosistemov; ter 
-       
sanacije mokrih peskokopov in glinokopov. 
Naveden način urejanja voda pomeni uveljavljanje evropske
dobre prakse za zmanjševanje posledic škodljivega delovanja voda in pomeni tudi
sozvočje z drugimi cilji varstva in rabe voda. Doseganje ciljev bo potekalo na
podlagi posameznih aktivnosti in operativnih programov. 
Posodobitev in prilagoditev hidrološkega monitoringa ter
izboljšanje napovedovanja ekstremnih hidroloških pojavov 
CILJ: izboljšanje ocenjevanja
količinskega stanja voda ter napovedovanja in opozarjanja pred ekstremnimi
hidrološkimi pojavi (hidrološkimi sušami in poplavami) 
Za doseganje tega cilja bodo potrebni naslednji ukrepi: 
-       
Načrt optimiranja mreže hidrološkega monitoringa za potrebe
ocenjevanja količinskega stanja voda 
Hidrološki monitoring zasleduje nacionalne cilje,
povezane z ugotavljanjem vodnih količin in pretočnih režimov ter ocenjevanjem
stanja površinskih (reke, jezera, morje) in podzemnih voda (vodonosniki z
medzrnsko in vodonosniki s kraškorazpoklinsko poroznostjo), s poudarkom na
ocenjevanju dolgoročnih sprememb v vodnem ciklu. 
                                                                                                                                        2006
-       
Načrt prilagoditve mreže merilnih mest hidroloških in meteoroloških
parametrov za potrebe napovedovanja ekstremnih hidroloških pojavov na porečju
Save 
Načrtovanje prilagoditve merilnih mest
hidroloških in meteoroloških parametrov bo usmerjeno predvsem v zagotavljanje
vhodnih podatkov konceptualnim hidrološkim prognostičnim modelom (npr. WMS,
HBV) in v izboljšanje zanesljivosti napovedovanja in opozarjanja pred pojavom
hudourniških poplav. V okviru načrta bodo dani posebni poudarki merilni mreži z
dežemernimi in vodomernimi postajami s samodejnim prenosom podatkov (on-line),
zlasti v povirnih delih rek, z namenom povečanja krajevne zanesljivosti
opozoril pred hudourniškimi poplavami in skrajšanja pred opozorilnega časa
(lead-time).                 2008 
-       
Uvedba konceptualnega hidrološkega modela za kontinuirano
napovedovanje vodnih količin – na porečju Save in porečju Mure 
Porečji Save in Mure predstavljata skoraj
dve tretjini ozemlja Slovenije s številnimi poplavnimi območji. Za učinkovito zmanjševanje
posledic hidroloških ekstremov bomo sedanjo dnevno deskriptivno napoved
vodnatosti rek nadgradili s kvantitativnim kontinuiranim napovedovanjem
pretoka. Uvedba hidroloških modelov bo vključevala podatkovno analitično fazo,
umerjanje oziroma kalibriranje in preverjanje oziroma verificiranje. Nadgraditi
in prilagoditi bo treba prognostično delovno okolje novim tehnološkim zahtevam
in podatkovnim slojem v smislu boljšega informiranja pristojnih državnih služb
in javnosti ter integriranosti v mednarodne prognostične sisteme.                                                                                                     2008
-       
Nacionalna vodna bilanca za obdobje 1971–2000 
Kot podlaga racionalnejši rabi in urejanju
voda na področju zmanjševanja posledic hidroloških suš in zmanjševanja posledic
škodljivega delovanja voda je potrebno osnovno vedenje o razpoložljivosti vode,
potrebno je poznavanje prostorskih in časovnih karakteristik posameznih
elementov vodne bilance. Za potrebe nacionalne vodne bilance se bodo
vzpostavile letne in obdobne vodnobilančne sheme vodnih teles, ki bi poleg
osnovnih elementov vodne bilance (padavine, izhlapevanje, odtok) upoštevale
tudi spremembe zalog in porabo vode.                                                                                                                               2006
Program za zmanjševanje posledic hidroloških suš 
CILJ: izboljšanje
razpoložljivosti vodnih količin za rabo ter stanje voda in pripadajočih
ekosistemov 
Program za zmanjševanje posledic hidroloških suš (sprejet bo
predvidoma do konca leta 2005) bo v okviru akcijskega programa za zmanjševanje
posledic hidroloških suš Republike Slovenije obsegal tako gradbene, kot tudi
negradbene ukrepe: 
-       
identifikacija območij površinskih in podzemnih voda, kjer je zaznati
pojav ali trende hidroloških suš,    2006
-       
predlog gradbenih ukrepov za zadrževanje odtoka v povodjih, kjer je
vpliv hidroloških suš na stanje voda in pomembne rabe največja (gradnja
zadrževalnikov, jezov, obnovitve nekdanjih mokrišč, starih strug, poplavnih
logov, bogatenje nizkih pretokov površinskih voda in nivojev podzemnih voda na
območjih hidroloških suš),                                                                                                                                        2006
-       
aktivnosti za ozaveščanje in izobraževanje javnosti,                                                      2006
-       
priprava instrumentov za uporabo varčnih tehnologij in praks
(kmetijstvo, industrija) ter zmanjševanje izgub in                                                                                                                                        2008
-       
začetek izvajanja programa ukrepov v okviru sredstev Vodnega sklada.                     2009
Načrt upravljanja zaradi voda ogroženih območij z namenom
zmanjševanja škodljivega delovanja voda 
CILJ: zmanjšanje ogroženosti
pred poplavami 
Varstvo pred poplavami v smislu izvajanja najboljših
evropskih praks za zmanjševanje poplavne ogroženosti bo obsegalo: 
-       
izdelavo kart poplavnih območij – določitev območij nevarnosti in
ogroženosti zaradi poplav   2009
-       
pripravo načrta upravljanja območij ogroženih zaradi poplav za
zmanjševanje poplavne ogroženosti in pripravo programa ukrepov skupaj s
pobudami za pričetek priprave lokacijskih načrtov za umestitev gradbenih
ukrepov v prostor                                                                                                                          2009
-       
začetek izvajanja gradbenih ukrepov v okviru programa Sklada za vode                     2010
-       
vzpostavitev drugih instrumentov za zmanjšanje posledic poplav (raba
prostora, gradbeni standardi, zavarovalništvo)                                                                                                              2009
4.3.2 ZRAK 
Onesnaženost zraka pomeni prisotnost snovi v zunanjem zraku,
ki škodljivo vplivajo na zdravje ljudi in živali, povzročajo škodo na
materialih ali moteče delujejo na ljudi. Te snovi – onesnaževala so prisotne v
majhnih količinah, vendar že te majhne količine povzročajo opisane učinke.
Onesnaževala pridejo v ozračje iz naravnih in antropogenih virov. Transport
le-teh se odvija v atmosferi. Pri majhnih razdaljah je razredčenje dokaj hitro,
pri večjih, ko je snov porazdeljena po prostoru, pa je manjše. Primer
transporta onesnaževal na velike razdalje je bil prenos radioaktivnih snovi po
Evropi zaradi izpusta v Černobilu po nesreči jedrskega reaktorja. Na pogoje
redčenja odločilno vplivajo vremenske razmere. Poleg tega je kemijsko stabilnih
malo snovi, zato v atmosferi potekajo kemijske reakcije. Nekatere snovi
oksidirajo v delce in se počasi izločijo iz sistema z usedanjem ali izpiranjem
z dežjem, druge pa se spremenijo v še nevarnejše snovi, na primer pri
fotokemijskih reakcijah. Najbolj pogosta onesnaževala so žveplov dioksid,
dušikovi oksidi, prašni delci, ogljikov monoksid, benzen, ozon in nekatere
težke kovine. 
Operativni program za ohranjanje in izboljšanje kakovosti
zunanjega zraka 
Kakovost zraka ne dosega povsod
standardov, ki jih predpisuje zakonodaja. Ocena onesnaženosti zraka z SO2,
NO2, delci, svincem, CO, benzenom in ozonom (ARSO, 2003), ki je bila
narejena na podlagi monitoringa kakovosti zraka, podatkov o emisijah in s
pomočjo izračunov koncentracij z disperzijskimi modeli je pokazala, da
koncentracije žveplovega dioksida presegajo mejne vrednosti, povečane za sprejemljivo
preseganje na območjih Trbovelj, Šoštanja in Krškega, koncentracije ozona pa
povsod v Sloveniji presegajo opozorilne vrednosti. Najvišje so na Primorskem,
kjer največji delež prispeva transport ozona in njegovih predhodnikov iz Padske
nižine. Ob jugozahodnem vetru se oblak ozona širi tudi v notranjost države. Pri
takšnih problemih tudi kratkoročni lokalno omejeni ukrepi, kot so zmanjšanje
emisij predhodnikov ozona pri znižanju hitrosti avtomobilov na cestah oziroma
omejevanje prometa niso učinkoviti. Na izpostavljenih območjih, predvsem ob
najbolj obremenjenih cestah, letne mejne vrednosti presegajo tudi koncentracije
dušikovega dioksida in delcev (PM10), medtem ko koncentracije
ostalih snovi ne presegajo mejnih vrednosti. 
CILJ: Doseganje mejnih oziroma ciljnih vrednosti po
območjih (4 območja in 2 poseljeni območji – aglomeraciji) za: 
-       
NOx do leta 2010 
-       
SO2 in PM10 do leta 2005 
-       
NO2 in Pb do leta 2010 
-       
CO do leta 2005 
-       
benzen in ozon do leta 2010 
Slika 19: Stanje
onesnaženosti zraka z SO2 po območjih
Vir: MOP ARSO, 2003 
Legenda:
RO           Raven onesnaženosti
MV           Mejna vrednost*
SP            Sprejemljivo preseganje*
ZOP         Zgornji ocenjevalni prag*
SOP         Spodnji ocenjevalni prag* 
* Definicije so podane za različne časovne
intervale v Uredbi o žveplovem dioksidu, dušikovih oksidih, delcih in svincu v
zunanjem zraku (Uradni list RS 52/02) 
Osnovni ukrep za doseganje mejnih oziroma ciljnih vrednosti
je priprava programov za zmanjševanje onesnaženosti zraka, selektivno za
posamezna onesnaževala glede na vzroke onesnaženja po posameznih območjih
oziroma aglomeracijah: 
-       
Točkovni viri (emisije iz lokalnih virov) so vzrok za
prekoračenje mejnih in alarmnih vrednosti koncentracij žveplovega dioksida. Za
te vire je potrebna sicer finančno zahtevna sanacija, ki je za nekatere vire že
v teku. 
-       
Med razpršenimi viri so najpomembnejše emisije iz prometa, saj se
povečane koncentracije dušikovih oksidov, delcev in benzena pojavljajo predvsem
ob najbolj prometnih cestah. Med ukrepi so najpomembnejši: 
-   
zmanjševanje individualnega prometa na urbanih območjih ob hkratnem
povečanju deleža uporabe javnega prometa in izboljšanje le-tega; 
-   
preusmeritev tovornega prometa na železnice in zmanjšanje osebnega
potniškega prometa predvsem na krajših razdaljah v mestih; 
-   
ekonomski ukrepi, kot npr. podražitev parkiranja v mestnih središčih,
dosledno kaznovanje za nepravilno parkiranje vozil sočasno s pocenitvijo in
izboljšanjem javnega prometa, predvsem v smislu pogostejših voženj, povišanje
cestnih pristojbin za tovorna vozila; 
-   
spodbujanje uporabe osebnih vozil, ki manj onesnažujejo okolje; 
-   
dosledna kontrola učinkovitosti delovanja katalizatorjev. 
-       
Preprečevanje prekomejnega transporta onesnaževanja z doslednim
izpolnjevanjem evropskih mehanizmov v skladu z mednarodnimi pogodbami
(protokoli in konvencij) in meddržavnim dvostranskim sodelovanjem. 
Slika 20: Merilna
mesta za onesnaženost zraka v Sloveniji 
Vir: MOP ARSO, 2001 
Vzpostavitev reprezentativne državne mreže merilnih mest je
nujna za ocenjevanje kakovosti zunanjega zraka v skladu s predpisi in
spremljanje učinkovitosti ukrepov za izboljšanje kakovosti zraka ter
zagotavljanje recipročne izmenjave podatkov znotraj območja EU. 
Operativni program zmanjševanja emisij v zrak 
Namen operativnega programa
zmanjševanja emisij v zrak (njegov sprejem je predviden v letu 2005) je
zagotoviti izboljšanje kakovosti zraka s postopnim zmanjševanjem emisij SO2
NOx , HOS in NH3 v zrak. Zmanjšanje emisij se bo odrazilo
v zmanjšanju nastajanja prizemnega ozona ter zmanjšanju zakisljevanja in
evtrofikacije. Operativni program bo vseboval še nabor že izvedenih ter
načrtovanih oziroma predvidenih ukrepov za zmanjšanje emisij po posameznih
onesnaževalih z okvirno oceno stroškov in pristojnim organom za izvajanje ter
ob realnih predpostavkah po sektorjih opredelil najnižje možne emisije snovi
tudi po letu 2010. 
CILJ: zmanjšanje nacionalnih emisij za SO2,
NO , HOS in NH3 do leta 2010: 
-       
SO2 – z 71 kt v letu 2002 na 27 kt do leta 2010x
-       
NOx – z 60 kt v letu 2002 na 45 kt do leta 2010 
-       
HOS – z 48 kt na 40 kt v letu 2010 (38 kt v letu 2002) 
-       
NH3 – na 20 kt v letu 2010 (19 kt v letu 2002) 
Emisije SO2: Največji delež k celotni emisiji
SO2 prispevajo termoelektrarne in toplarne, in sicer 87 % v letu
2002. V letu 1995 se je emisija SO2 znatno zmanjšala, največ zaradi
delovanja odžveplovalne naprave na bloku 4 v TE – Šoštanj, pa tudi zaradi nižje
vsebnosti žvepla v tekočih gorivih. Nadaljnje znatnejše zmanjšanje je opazno po
letu 2001, skladno z začetkom obratovanja odžveplovalne naprave na 5 bloku TE –
Šoštanj. V letu 2010 pa skupna emisija SO2 ne bi smela presegati
27.000 ton, skladno z zastavljenimi cilji. 
Slika 21: Emisije
SO2 
Vir: MOP ARSO, 2004 
Emisije NOx: Največji delež k celotnim
emisijam NOx prispevajo mobilni viri (cestni promet), in sicer 58 %
v letu 2002. Po letu 1992 se je emisija NOx začela povečevati, zlasti zaradi
povečane gostote prometa z motornimi vozili, naraščanje je bilo izredno veliko,
kljub vedno večjemu številu vozil s katalizatorji. Po letu 1997 se je emisija
NOx opazno znižala zaradi zmanjšane porabe goriv iz sektorja promet
z motornimi vozili. V letu 2010 pa skupna emisija NOx ne bi smela
presegati 45.000 ton, skladno z zastavljenimi cilji. 
Slika 22: Emisije NOX
Vir: MOP ARSO, 2004 
Emisije NH3 in hlapnih organskih substanc so nižje
od zastavljenih ciljev za leto 2010, predvideni ukrepi pa bodo omogočali
povečevanje emisij. 
Slika 23: Emisije
NH3 
Vir: MOP ARSO, 2004 
Predvideni ukrepi v okviru operativnega programa zmanjševanja
emisij se bodo nanašali na zmanjševanje emisij iz naslednjih sektorjev: 
Energetika 
Glede na delež v strukturi emisij,
največji delež ukrepov odpade na sektor energetike. Zmanjšale se bodo predvsem
emisije iz velikih kurilnih naprav, kjer nova zakonodaja predvideva zmanjšanje
koncentracij škodljivih snovi v dimnih plinih in omejeno število ur
obratovanja. Določene naprave bodo morale izpolniti pogoje za pridobitev
okoljevarstvenega dovoljenja predvsem v smislu zmanjševanja emisij in porabe
energije. Zmanjšanje emisij se pričakuje tudi na podlagi Nacionalnega
energetskega programa, ki sledi Kjotskim ciljem in se posledično odraža tudi v
zmanjšanju emisij SO2 in NOx . 
Promet 
Povečevanje deleža dizelskih goriv in
zmanjševanje porabe bencina v prometu bo imelo pozitivne učinke na zmanjšanje
emisij hlapnih organskih spojin in toplogrednih plinov, a negativne na emisije
trdnih delcev in dušikovih oksidov. Skupno zmanjšanje emisij je predvsem
posledica strožjih emisijskih normativov za nova motorna vozila, hkrati pa se
je bistveno izboljšala tudi kakovost motornih goriv. 
Industrija 
Emisije hlapnih organskih topil iz
industrije (uporaba topil in različni proizvodni procesi) morajo upravljavci
naprav skladno s predpisi zmanjšati najkasneje do konca oktobra 2007. Glavni
ukrepi v tem sektorju se nanašajo predvsem na zamenjavo obstoječih tehnologij z
najboljšimi možnimi ter zmanjšanje porabe topil in uporabo drugih vrst topil. 
Kmetijstvo 
Ukrepi, ki bodo vplivali na zmanjšanje
emisij amonijaka, so vezani na sektor kmetijstvo in v glavnem opredeljeni v
okviru okoljskih ukrepov Programa razvoja podeželja in v načelih dobre
kmetijske prakse. Pri tem imata največji učinek izvajanje gnojenja skladno z
navodili za izvajanje dobre kmetijske prakse pri gnojenju ter ukrep spodbujanja
planinske paše. 
Goethenburški protokol in Direktiva o dovoljenih nacionalnih
emisijah (NEC direktiva) zahtevata tudi podatke o škodljivih učinkih
fotooksidantov (žveplovih, dušikovih spojin, ozona in njegovih prekurzorjev ter
težkih kovin) in kritičnih vrednostih za posamezna onesnaževala glede na
učinke. V zvezi s tem potekata na nivoju EU dva programa in sicer: 
-       
program za spremljanje učinkov onesnaženega zraka na naravno vegetacijo
in kmetijske rastline (ICP-Vegetation), katerega težišče je ugotavljanje
škodljivih učinkov fotooksidantov na kmetijske rastline in naravno vegetacijo,
sledenje depozicije težkih kovin in dušikovih spojin v naravne in
agroekosisteme, izračun kritičnih obremenitev po regijah, ugotoviti nevarnost
za zdravje ljudi in ekosisteme in temu ustrezno revidirati protokole. 
-       
program za spremljanje kritičnih vrednosti za posamezna onesnaževala
glede na učinke (ICP-Modelling and mapping), v okviru katerega države
pripravljajo podatke o obsegu onesnaženosti, razširjenosti in kritičnih
vrednostih za posamezna onesnažila glede na učinke. 
Za ovrednotenje stanja pri nas glede na stanje in ciljne
vrednosti emisij po protokolu in direktivi je sodelovanje Slovenije v obeh
programih nujno potrebno, za kar bo potrebno zagotoviti ustrezno
institucionalno organiziranost. 
Operativni program zmanjševanja emisij v zrak iz velikih
kurilnih naprav 
Velika kurilna naprava je naprava,
namenjena proizvodnji energije z močjo Pvh ≥ 50 MW, pri čemer se uporablja z
zgorevanjem goriv pridobljena toplota. Med velike kurilne naprave ne sodijo
sežigalnice odpadkov, dizelski, bencinski in plinski motorji, velike kurilne
naprave pri katerih se produkti zgorevanja uporabljajo neposredno v proizvodnem
procesu in obstoječe plinske turbine. 
CILJ: zmanjšanje emisij SO2, NOx,
CO in prahu iz starih in obstoječih velikih kurilnih naprav in zagotavljanje,
da skupne letne množine emisij iz vseh naprav ne bodo presežene 
Cilji programa bodo doseženi z upoštevanjem mejnih vrednosti
emisij in omejevanjem obratovanja: 
-       
JPE5, TEŠ12(3/1)4, TEŠ(3/2), TEŠ5,
TE-TOL1-3 in TET: naprave morajo upoštevati mejne koncentracije
onesnaževal SO2, NOX, CO in prahu v dimnih plinih, 
-       
JPE1-4 in TE-TOL4-5: napravi do konca 2007
obratujeta nespremenjeno, po letu 2007 pa morata upoštevati časovno omejitev
(20 000 ur v obdobju od 1.1.2008 do 31.12.2015). Po letu 2015 prenehata z
obratovanjem. 
Skupne letne množine emisij SO2, NOX,
CO in prahu iz kurilnih naprav po posameznih obdobjih so izračunane na osnovi
največjega doseženega letnega volumskega pretoka dimnih plinov posamezne
kurilne naprave v obdobju 2000-2004 in mejnih koncentracij glede na vrsto
goriva in vhodno toplotno moč kurilne naprave iz obstoječe zakonodaje. Skupne
letne množine emisij so prikazane na sliki 24. Delež emisij iz velikih kurilnih
naprav k skupnim nacionalnim množinam emisij je 63,1 % za SO2
oziroma 29,9 % za NOx. 
Slika 24: Skupne
letne emisije iz kurilnih naprav po posameznih obdobjih in predviden potek
zmanjševanja
Vir: MOP, 2005 
4.3.3 KEMIKALIJE 
Na področju kemikalij se v okviru EU pripravlja uredba (t.i.
Reach uredba), ki bo predvidoma sprejeta leta 2006. Sistem REACH27
obsega pridobivanje novih in dodatnih podatkov o nevarnih lastnostih snovi in
njihovih učinkih za ljudi in okolje za potrebe registracije, spremljanja
uporabe snovi in pripravkov ter izdelavo kemijskih varnostnih analiz in
poročil. Določa sodelovanje z dobavitelji snovi in zagotavljanje celovitih ocen
in ukrepov za zmanjševanje tveganja, evaluacijo snovi in pripravo prioritetnih
seznamov snovi za podrobnejše ocene. Administrativni in nadzorni sistem za
izvajanje nove kemijske zakonodaje ter vzpostavitev strokovnih in svetovalnih
služb za pomoč proizvajalcem, uvoznikom in uporabnikom snovi pri izvajanju
kemijske zakonodaje je vzpostavljen v okviru Urada Republike Slovenije za
kemikalije. 
Na osnovi Stockholmske konvencije in Protokola o obstojnih
organskih onesnaževalih (POPs protokol) h Konvenciji o onesnaževanju zraka na
velike razdalje (CLRTAP) določa Uredba EU o obstojnih organskih onesnaževalih28
prepoved ali omejitev proizvodnje, dajanja v promet in uporabe ter zmanjšanja
izpustov kemikalij ter druge ukrepe glede odpadkov s ciljem zaščite zdravja
ljudi in okolja. 
Vzpostavitev sistema registracije, evaluacije in
avtorizacije kemikalij (REACH) 
CILJ: Vzpostavitev sistema ravnanja s
kemikalijami (registracija, evaluacija, avtorizacija), ki bo do leta 2020
privedel do ukinitve uporabe in proizvodnje kemikalij, ki škodljivo vplivajo na
zdravje ljudi in okolje 2007 
-       
Registracija kemikalij: 
REACH uvaja splošno
obveznost proizvajalcev in uvoznikov snovi v količinah nad eno tono, da
pridobijo dovolj podatkov o teh snoveh da s temi podatki omogočijo varno
uporabo snovi in ustrezno zmanjševanje tveganja, ki ga te snovi lahko
povzročajo. Posebni postopki so predpisani tudi za registracijo snovi, ki so
sicer vgrajene v končnih izdelkih, vendar pa imajo katero od nevarnih lastnosti
in se pri uporabi teh izdelkov lahko sproščajo v okolje. Proizvajalci morajo
pristojnim organom v državah članicah za vsako snov dostaviti tehnični dosje,
ki vsebuje podatke o snovi in o ukrepih za obvladovanje tveganja, za snovi v
količinah nad deset ton pa tudi posebno varnostno poročilo, iz katerega so
razvidna možna tveganja in izbira predlaganih ukrepov za njihovo obvladovanje.
Za pridobivanje teh podatkov morajo, če je to potrebno, proizvajalci in
uvozniki izvesti tudi dodatne preskuse. Za racionalizacijo obremenitev in
stroškov za industrijo in pristojne organe pa omogoča sodelovanje več
proizvajalcev in skupinsko registracijo. 
Proizvajalci in
uvozniki morajo pri registraciji snovi upoštevati in obravnavati vsa tveganja,
ki jih povzročajo različni načini uporabe teh snovi. Podatke o načinih uporabe
snovi morajo pridobiti od svojih odjemalcev oziroma nadaljnjih uporabnikov. Če
nadaljnji uporabniki proizvajalcu snovi določenega načina uporabe ne sporočijo,
morajo oceno tveganja za tako uporabo narediti sami. Prav tako proizvajalcem ni
potrebno dobavljati snovi nadaljnjim uporabnikom za tiste namene, za katere ne
morejo zagotoviti ustrezne podpore pri obvladovanju tveganja. 
Nadaljnji
uporabniki morajo na podlagi podatkov, pridobljenih od dobaviteljev, oceniti in
ovrednotiti varnost svoje uporabe snovi in uvesti potrebne ukrepe za
obvladovanje tveganja. Če so te uporabe upoštevane in ovrednotene pri
registraciji, ki jo je opravil proizvajalec, lahko nadaljnji uporabniki
uporabljajo ukrepe, ki jih je v svojem predlogu že predvidel proizvajalec. 
-       
Evaluacija kemikalij: 
S postopkom
evaluacije REACH vzpostavlja mehanizme za spremljanje in nadzor izvajanja
predpisanih obveznosti in preprečevanje nepotrebnega ponavljanja preskušanja
kemikalij na živalih. Dva nivoja evaluacij obsegata evaluacijo tehničnih
dosjejev in evaluacije posameznih snovi. Pri evaluaciji dosjejev bodo pristojni
organi preverjali ustreznost in popolnost teh dosjejev glede na registracijske
zahteve in odločali o potrebnosti in upravičenosti dodatnih preskusov snovi na
živalih. Z evaluacijo snovi pa bodo pristojni organi lahko podrobneje
obravnavali in proučili tiste snovi, za katere bo obstajala bojazen povečanega
tveganja za ljudi ali okolje. Na podlagi opravljene evaluacije snovi se bodo od
proizvajalcev in uvoznikov lahko zahtevale dodatne raziskave in podatki, na
podlagi katerih se sprejemajo odločitve o potrebnih nadaljnjih ukrepih za
omejevanje tveganja. Evaluacijo bodo predvidoma izvajali pristojni organi držav
članic v sodelovanju z Agencijo za kemikalije v okviru EU. Agencija bo
pripravljala seznam prioritetnih snovi, ki bodo vstopile v postopek evaluacije
in jih po posebnem ključu razdeljevala med posamezne države članice. V postopku
evaluacije bodo države članice odločitve sprejemale po posebnem postopku z
medsebojnim sodelovanjem in jih po uskladitvi ponovno predale v izvajanje
Agenciji. 
-       
Avtorizacija kemikalij: 
Uporaba snovi, ki
imajo posebej zaskrbljujoče lastnosti in promet s temi snovmi za te namene, sta
urejeni z avtorizacijo. Postopek avtorizacije poteka za vse snovi, ki lahko
zaradi svojih posebnih značilnosti predstavljajo tako veliko tveganje, zato jih
je potrebno obravnavati po posebnem postopku, ki omogoča oceno in ovrednotenje
tega tveganja za vsako uporabo posebej še pred začetkom njihove uporabe. V to
skupino spadajo med drugim rakotvorne in mutagene snovi (skupin 1 in 2), snovi,
strupene za razmnoževanje (skupin 1 in 2) obstojne, bioakumulativne in strupene
ali zelo obstojne in zelo bioakumulativne, ter motilci hormonskega ravnotežja. 
Avtorizacija
omogoča uporabo teh snovi le na podlagi ocene tveganja in zadovoljivih možnosti
nadzora tega tveganja, oziroma, če so socialno-ekonomske koristi take uporabe
(ob dejstvu, da jih ni mogoče nadomestiti, z manj nevarnimi alternativami) večje
od tveganja, ki ga taka uporaba povzroča. Uporabniki ali druge osebe, ki bodo
take snovi dajali v promet, bodo morali od Agencije za kemikalije v določenem
roku pridobiti dovoljenje za vsak namen uporabe. Breme dokazovanja, da je
tveganje, ki ga povzroča uporaba snovi sprejemljivo, se z tem sistemom prenaša
s pristojnih državnih organov na industrijo. 
Avtorizacija
učinkuje tudi na vse nadaljnje uporabnike, ki lahko uporabljajo te snovi le za
namene, za katere je bila pridobljena avtorizacija in le pod pogoji, določenimi
z avtorizacijskim dovoljenjem. 
-       
Vzpostavitev administrativno-nadzornega sistema v okviru Urada Republike
Slovenije za kemikalije za nadzor in izvajanje nove kemijske zakonodaje in
strokovno-svetovalnih služb za pomoč proizvajalcem, uvoznikom in uporabnikom
snovi pri izvajanju nove kemijske zakonodaje                                2005–2006
Za izvajanje procesa registracije in opravljanje ključnih
nalog v procesu evaluacije, pripravljanje poročil ter mnenj za potrebe
avtorizacije se ustanavlja centralna evropska Agencija za kemikalije. Agencija
bo opravljala tehnične, strokovne in administrativne naloge sistema in
zagotavljala enotno politiko na nivoju EU ter usmerjala države članice, ki bodo
sodelovale pri pridobivanju novih informacij o snoveh, ter ocenjevale in soodločale
v procesu evaluacije. 
Nacionalni izvedbeni načrt za upravljanje z obstojnimi
organskimi onesnaževali 
Obstojna organska onesnaževala
(Pestistent Organic Pollutants – POPs) so kemijske snovi, ki potujejo preko
meja, daleč stran od virov izpusta, so obstojne v okolju, se bioakumulirajo
skozi prehranjevalno verigo in predstavljajo tveganje za zdravje človeka in
okolja. Evropska skupnost je tako ob Stockholmski konvenciji o obstojnih
organskih onesnaževalih in Protokolu o obstojnih organskih onesnaževalih h
Konvenciji o prekomejnem onesnaževanju zraka na velike razdalje v letu 2004
sprejela Uredbo o obstojnih organskih onesnaževalih, ki je začela veljati 20.
maja 2004. Na ta način se je osnoval skupen zakonit okvir za prenehanje
proizvodnje, dajanja v promet in uporabe namerno proizvedenih obstojnih
organskih onesnaževal29, katerih lastnosti je treba upoštevati tudi
v okviru relevantnih ocenitvenih in avtorizacijskih shem. 
CILJ: zaščita zdravja ljudi in okolja pred obstojnimi
organskimi onesnaževali z uporabo previdnostnega načela 
Izvedbeni načrt na tem področju, ki bo pripravljen do konca
leta 2005 bo obsegal naslednje ukrepe za zmanjšanje in odpravo izpustov: 
-       
prepoved proizvodnje, dajanja v promet in uporabe snovi iz Priloge I30
Uredbe EU o obstojnih organskih onesnaževalih (same snovi, v pripravkih ali kot
del proizvodov), 
-       
omejitev proizvodnje, dajanja v promet in uporabe snovi iz Priloge II31
(same snovi, v pripravkih ali kot del proizvodov), 
-       
vzpostavitev nadzora uporabe in upravljanja z prijavljenimi zalogami
(> 100 kg) in odpadki prepovedanih snovi, 
-       
popis in nadzor nad izpusti za D/F, HCB, PAH in PCB pri sežiganju. Drugi
predvideni ukrepi na tem področju so: 
-       
Identifikacija in sanacija divjih odlagališč obstojnih organskih
pesticidov; 
-       
Epidemiološka študija ugotavljanja vsebnosti PCB-jev v ljudeh in drugih
živih bitjih; 
-       
Vzpostavitev informacijskega sistema s ciljem spremljanja, zbiranja in
diseminacije podatkov o POPs-ih, o ukrepih za njihovo zmanjševanje,
preprečevanje in opuščanje, o dejavnostih industrije ipd; 
-       
Odstranitev oziroma uničenje starih zalog obstojnih organskih
pesticidov; 
-       
Ureditveni in ocenjevalni program za pesticide; 
-       
Programi monitoringa za spremljanje o prisotnosti dioksidov, furanov in
PCB v okolju; 
-       
Tehnične pomoči nerazvitim državam, državam z ekonomijo v tranziciji in
nevladnim organizacijam. 
4.3.4 HRUP 
Hrup je vsak zvok, ki vzbuja nemir, moti človeka in škoduje
njegovemu zdravju ali počutju in škodljivo vpliva na okolje. Zaradi vse večjega
števila virov hrupa, ki naraščajo z vsakim dnem, zaradi naraščajoče intenzitete
emisij teh virov, velikega števila pritožb prebivalstva ter predvsem zaradi
naraščajoče skrbi družbe za te probleme, je področje hrupa v naravnem in
življenjskem okolju urejeno z zakonodajo. Predpisi na tem področju razvrščajo
naravno in življenjsko okolje v štiri stopnje varstva pred hrupom, regulirajo
način določanja in vrednotenja ravni hrupa, mejne vrednosti ravni hrupa v
naravnem in življenjskem okolju ter ukrepe za zmanjšanje in preprečevanje
čezmernega hrupa. 
Cilji okoljske politike na tem področju vključujejo znižanje
sedanje ravni okoljskega hrupa oziroma preprečevanje pojavljanja novih virov
hrupa. Viri hrupa pa so vsi objekti in naprave, katerih uporaba ali obratovanje
povzroča v okolju stalen ali občasen hrup. Skladno z zahtevami direktiv EU je
potrebna vpeljava operativnih programov in predpisanih ukrepov za zmanjšanje
onesnaženja okolja s hrupom. 
Operativni program varstva pred hrupom (karte
obremenjenosti s hrupom in načrti ukrepov za zmanjšanje hrupa) 
CILJ: Določitev stopnje
izpostavljenosti prebivalstva okoljskemu hrupu (izdelava strateških kart hrupa
in načrtovanje ukrepov za zmanjšanje hrupa) ter informiranje javnosti o
izpostavljenosti hrupu 
Izdelava strateških kart hrupa 
1.     
faza do 30.6.2007 za: 
- 
aglomeracije z več kot 250.000 prebivalci, 
- 
za kraje blizu glavnih cest, ki imajo letni pretok vozil več kot 6
milijonov, 
- 
za kraje blizu glavnih železnic z več kot 60.000 prevozov letno in 
- 
za okolico največjega letališča. 
2.     
faza do 30.6.2012 za: 
- 
aglomeracije z več kot 100.000 prebivalci, 
- 
za kraje blizu glavnih cest, ki imajo letni pretok vozil več kot 3
milijone, 
- 
za kraje blizu glavnih železnic z več kot 30.000 prevozov letno. 
Na osnovi izdelanih kart hrupa se določi oziroma oceni
število bivališč, šol in bolnišnic na določenem območju ter število ljudi, ki
je izpostavljeno čezmernim ravnem hrupa, ter izdela načrt ukrepov za zmanjšanje
števila ljudi, ki so permanentno izpostavljeni čezmernemu hrupu. 
Načrti ukrepov za zmanjšanje širjenja hrupa v okolje do
18.7.2008: 
-       
zmanjšanje emisije hrupa na samem viru, to je zmanjšanje njegove zvočne
moči, – omejevanje širjenja hrupa s funkcionalnimi pregradami, 
-       
zaščita bivalnih prostorov z izboljšano zvočno izolacijo oken ter zvočno
izolacijo fasadnih ali obodnih elementov.
Drugi ukrepi za preprečevanje povečevanja hrupa: 
-       
načrtovanje namenske rabe prostora, 
-       
zmanjšanje hrupa prometa (trajnostno načrtovanje prometnih tokov,
uporaba manj hrupnih načinov transporta oziroma tehnični ukrepi pri virih
hrupa, zamenjava vozil z manj hrupnimi vozili, vpeljava omejitve hitrosti,
promocija javnega prometa, zmanjšanje stika med pnevmatikami in voziščem), 
-       
zmanjšanje širjenja hrupa od vira do za hrup občutljivih objektov z
namestitvijo protihrupnih ograj ter 
-       
zaščita stanovanjskih območij s pasivno protihrupno zaščito
izpostavljenih stavb. 
4.3.5 ELEKTROMAGNETNA SEVANJA 
Elektromagnetna sevanja (EMS) so prisotna povsod v človekovem
naravnem in bivalnem okolju. Človek je izpostavljen EMS iz naravnih in umetnih
virov v frekvenčnem obsegu med 0 do 300 GHz. V primerjavi z naravnimi sevanji
je intenziteta umetno ustvarjenih sevanj močno narasla, saj se znanstveno
tehnološka revolucija nezadržno nadaljuje in se srečujemo z novimi viri, ki
uporabljajo različne dele elektromagnetnega spektra. Glavni viri EMS, ki jim je
človek izpostavljen so: naprave za proizvodnjo, prenos in uporabo električne
energije, gospodinjska, industrijska in medicinska oprema; telekomunikacijske
naprave, kot so mobilna telefonija, radijski in televizijski oddajniki ter
radarji. Zaradi vedno večje izpostavljenosti EMS se v javnosti širi
zaskrbljenost, da lahko izpostavljenost EMS povzroči različne vplive na
zdravje. 
Previdnostne ocene, da nekateri telefoni in druge telefonske
naprave niso dovolj varne pred sevanjem, je treba resno upoštevati, ker se
posledice te vrste ogrožanja zdravja ljudi lahko pokažejo šele dolgoročno. 
CILJ: Izdelava kart obremenjenih območij z
elektromagnetnim sevanjem 
Na podlagi zbranih in obdelanih poročil o prvih meritvah in
obratovalnem monitoringu za vire EMS in izračunov na osnovi modelov se izdela
prostorski prikaz sevalne obremenitve območij obremenjenih z EMS. Karte
obremenjenih območij služijo kot pomoč pri odločanju v upravnih postopkih v
zvezi s posegi v prostor, kjer se pojavljajo EMS v naravnem in življenjskem
okolju, ter informiranju prebivalstva o območjih obremenjenih z EMS. 
V zvezi s tem so predvideni naslednji ukrepi: 
-       
– posnetek stanja obremenjenosti okolja z visokonapetostnimi viri
nizkofrekvenčnih in visokofrekvenčnih virov                                                                                                                               EMS
2005
-       
– vzpostavitev in vzdrževanje prostorskega informacijskega sistema za
EMS, kot del enotnega okoljskega informacijskega sistema                                                                                                 2006
Drugi ukrepi v zvezi z EMS se nanašajo na: 
-       
promocija znanstvenih izsledkov in izhodišč ključnih mednarodnih
organizacij s področja EMS (Forum EMS in druge nevladne organizacije)                                                                                          2005
-       
izobraževanje prebivalstva o problematiki EMS (informiranje in
ozaveščanje)             2005 
-       
izobraževanje delavcev v nadzornih ter upravnih službah na državni in
lokalni ravni   2006 
Slika 25: Prikaz obremenitve okolja z
nizkofrekvenčnimi viri EMS
Vir: MOP ARSO, 2004 
4.3.6 URBANO OKOLJE 
Večina prebivalcev živi v mestih. Tako so pritiski na okolje
v mestih veliki in zato je tudi učinek okoljskih problemov v mestih še posebej
močno čutiti. Zmanjševanje biotske raznovrstnosti, izginjanje zelenih površin,
propadajoče in zanemarjene stavbe, degradirana območja, hrup, slab zrak,
onesnaženost pitne vode, kopičenje odpadkov, gost promet – vse to znižuje
kakovost življenja v mestih in posredno povzroča različne zdravstvene probleme.
Zaradi takšnega stanja se prebivalci mest vse hitreje in pogosteje selijo na
obrobja, s čimer povzročajo širjenje mestnega območja. Z ustvarjanjem spalnih
naselij, še bolj pa z razpršeno gradnjo se učinki okoljskih problemov samo še
stopnjujejo, saj se s tako poselitvijo promet še povečuje, z gradnjo nove
infrastrukture pa še dodatno posega v kmetijske površine, kulturno krajino in
naravno okolje. Zelo očiten je tudi trend gradnje novih nakupovalnih centrov na
obrobju mest, kar dodatno povzroča povečanje prometa in obremenjujočih posegov
v okolje z dodatno infrastrukturo. Hkrati pa mnogo kje mestna središča
propadajo in izumirajo. 
Da bi se mesta celoviteje, dosledneje, učinkoviteje in
sistematičneje lotila urejanja številnih okoljskih vprašanj, hkrati pa dvignila
raven kakovosti življenja v mestih in zagotovila bolj zdravo življenje, je
Evropska Komisija pristopila k izdelavi tematske strategije za urbano okolje.
Tematska strategija za urbano okolje32 je ena od sedmih predvidenih
strategij v okviru 6. akcijskega okoljskega programa in bo predvidoma sprejeta
decembra 2005. 
V več letnem procesu priprave strategije in na osnovi
izkušenj iz različnih programov, projektov in mrežij, ki zadevajo urbana
območja33, pri katerih sodelujejo tudi nekatera slovenska mesta, so
se oblikovale prednostne teme za urbano okolje: načrt in sistem ravnanja z
okoljem, trajnostni transport, trajnostne metode in tehnike gradnje, trajnostno
urbanistično načrtovanje ter okoljske raziskave in usposabljanje34. 
V procesu pripravljanja strategije se izpostavlja tudi nekaj
ugotovljenih dejstev, ki splošno veljajo za vsa evropska mesta: torej da več
kot 80 % prebivalcev EU živi v mestih ali v njihovem neposrednem zaledju; da so
različni sektorski načrti, ki se sprejemajo na občinah izolirani in pogosto ne
upoštevajo dovolj okoljska načela oziroma okoljevarstvene cilje; da imajo
okoljski oddelki v občinski upravi prešibko vlogo; da občinskim upravam
primanjkuje instrumentov, mehanizmov in menagerskih orodij za izvrševanje
načrtov, programov, strategij ipd. Zato je upravljanje opredeljeno kot eno
temeljnih vprašanj za izboljšanje kakovosti urbanih območij v EU. Skladno in
usklajeno upravljanje odpravi potencialne konflikte med oddelki in vzpostavlja
sinergijo med sektorskimi politikami v prizadevanju za trajnostnost, kar
temelji tudi na 6. členu Amsterdamske pogodbe, ki izpostavlja integracijo
okolja v ostale sektorje. 
V strategiji je predlagana definicija načrta upravljanja z
urbanim okoljem, po kateri je to strateški dokument, ki postavi kratkoročne,
srednjeročne in dolgoročne okoljske cilje in politike za urbana območja. Ta
določa jasno vizijo, celovito strategijo in akcijski načrt za doseganje
izmerljivih ciljev, vključno s časovnim potekom. V najširšem smislu naj bi
načrt pomenil organiziranje vseh urbanih zadev, ki so povezane z okoljem. Načrt
je bistveni sestavni del razvojne strategije za celotno urbano območje. Proces
je podoben kot pri LA 21, vendar okrepljen in učinkovitejši zaradi formalne
povezanosti z ostalimi sektorskimi politikami. Bistveno je, da so v pripravo
načrta vključene najrazličnejše javnosti oziroma da javna uprava vzpostavlja
partnerstva z različnimi akterji na svojem območju. Predlagana je tudi
opredelitev urbanega območja in sicer, da je urbano območje oziroma
aglomeracija tisti del ozemlja oziroma gre za takšno poselitev, kjer živi več
kot 100.000 prebivalcev. Sicer pa bi se o določitvi takšnega urbanega območja
odločila vsaka država zase, pri čemer naj bi veljalo, da sem vsekakor sodijo
najmanj vsa mesta nad 100.000 prebivalci in vsa glavna mesta. Vsekakor naj bi
načrt upravljanja z urbanim okoljem zajel funkcionalna območja in ne bi sledil
zgolj administrativnim mejam. 
Načrt upravljanja z okoljem zajema širše mestno območje in
povezuje različna okoljska vprašanja: porabo energije, emisije toplogrednih
plinov, porabo vode, čiščenje odpadne vode, odpadke, hrup, kakovost zraka,
naravo, promet in mobilnost, prostorsko načrtovanje, tveganja, trajnostno
gradnjo, problematiko zdravja. Sistem ravnanja z okoljem (npr. EMAS) pa je
tisti, ki omogoča izvedbo zastavljenih okoljskih ciljev in programov,
posvetovanja z različnimi zainteresiranimi, zagotavlja oceno stanja, poročanje
in nenehno izboljševanje, opredeljuje strukturo delovanja, odgovornost,
postopke, redno poročanje javnosti in je hkrati pripomoček za izboljšanje
ravnanja z okoljem v občinski upravi. Sistem torej poskrbi, da pristojni
izpolnjujejo svoje okoljske obveznosti in da se uporabljajo sredstva za
doseganje trajnostnega razvoja. 
Predlog je, da je osnovni namen urbanega načrta uveljavljanje
nenehnega, izmerljivega izboljšanja okolja v urbanih območjih, doseganje
konkretnih pozitivnih učinkov na kakovost življenja v mestih in da pripeljejo
do zmanjšanja obremenjevanja mest svojih zaledij, pa tudi regionalno in
globalno. Med predlaganimi vsebinami, ki v največji možni meri sledijo tistim
iz Aalborške Listine, so: kakovost življenja in zdravje ljudi, podnebne
spremembe (ublažitev, prilagoditev), varstvo naravnih sistemov in habitatov,
boljše upravljanje z viri in odpadki, integracija okolja v urbane razvojne
politike, izpolnjevanja obveznosti iz EU zakonodaje in reševanje največjih
problemov. Med izrazitejšimi okoljskimi problemi urbanih območij se izpostavlja
promet, pri čemer naj trajnostni urbani promet zajema najširše mestno območje
in pokriva vse vrste prevozov, obravnava okoljske, socialne in ekonomske vidike
transporta in spodbuja uporabo javnih prevoznih sredstev, kolesarjenje in hojo,
dostopnost oziroma zmanjšanje prometa nasploh. Pomembno vlogo ima trajnostno
urbanistično načrtovanje, ki zagotavlja uravnoteženo rabo zemljišč, aktivno
prenovo vključno s skrbjo za ohranjanje kulturne dediščine, zagotavlja
preureditev in ponovno rabo degradiranih mestnih območij, upošteva izrabo
zemljišč z uravnoteženjem na eni strani prevelike poselitve in na drugi strani
pretirane razpršene gradnje. Glavna zahteva takšnega načrtovanja je tudi
upoštevanje morebitnih okoljskih tveganj. 
Politika trajnostnega razvoja urbanih območij zahteva celovit
pristop, saj so okoljske zadeve na urbanih območjih zapletene in prepletene, v
urejanje teh vprašanj so vključeni različni akterji, poleg tega pa gre
največkrat za mnogovrstne rešitve. Ob okoljskih je seveda treba upoštevati tudi
gospodarske, socialne in kulturne vidike razvoja urbanih območij. Brez dvoma pa
glavna teža reševanja okoljskih problemov v mestih sloni na občinskih upravah.
Glede na to, da so mestne občine – lahko pa tudi ostale – po zakonu o varstvu
okolja zavezane, da pripravijo program varstva okolja in operativne programe za
svoja širša območja, je smiselno vanje vključiti ustrezne vsebine iz
strategije. 
Z vidika občinskih uprav pa predstavljajo praktično orodje, s
katerim je mogoče spremljati napredek mest pri doseganju trajnosti, tudi tako
imenovani skupni evropski kazalci iz dokumenta »Približevanje lokalnemu
trajnostnemu profilu«35. Kazalci omogočajo tudi ugotavljati, kako
uspešna je občina v primerjavi z drugimi, pri čemer spoznava svoje prednosti in
slabosti. Pet glavnih kazalcev je obveznih – zadovoljstvo državljanov z občino,
prispevek občine k podnebnim spremembam, mobilnost in javni prevoz v občini,
razpoložljivost javnih zelenih površin in storitev v občini, kakovost zraka,
med dodatnimi, prostovoljnimi pa so še: pot otrok iz šole, trajnostno
upravljanje občinskih uprav in podjetij v občini, obremenjenost s hrupom,
trajnostna raba tal in izdelki, ki spodbujajo trajnost. 
CILJ: Postavitev dolgoročne, enotne in celovite
politike za izboljšanje kakovosti življenja v urbanih območjih s kazalci in
oživitev mest tako, da postanejo atraktivna za prebivalce, ne škodujejo zdravju
in zagotavljajo visoko kakovost življenja. 
Za dosego ciljev so predvideni naslednji ukrepi:
-       
– predstavitev strategije za urbano okolje                                                                       2005
-       
– ustanovitev delovne skupine za urbano okolje                                                            2005
-       
– priprava navodil občinam za pripravo programov varstva okolja s
kazalci                2006
-       
– postavitev pilotnega projekta v mestni občini                                                              2007
4.4 ODPADKI IN INDUSTRIJSKO ONESNAŽEVANJE     
4.4.1 ODPADKI 
Ugotovitev izpred nekaj let je, da je področje odpadkov eno
slabše rešenih vprašanj varstva okolja. Z vzpostavitvijo prepoznavnega pravnega
reda se je področje sistemsko uredilo, posledično pa je zaznati pozitivne trende
pri ravnanju z vsemi vrstami odpadkov. Predvsem intenzivno uveljavljanje
novejše zakonodaje po letu 1998 rezultira v pravni ureditvi, ki obsega veliko
skupino podzakonskih aktov sprejetih na podlagi Zakona o varstvu okolja.
Okvirni oziroma osnovni predpis, ki ureja področje odpadkov, je Pravilnik o
ravnanju z odpadki. Tega dopolnjujeta dve hčerinski skupini predpisov. V prvo
spadajo predpisi, ki obravnavajo posamezne vrste odpadkov (npr.: ravnanje z
odpadnimi olji, embalažo in odpadno embalažo, baterijami, ipd.) in v drugo
predpisi, ki obravnavajo zahteve po posameznih dovoljenjih in pogoje o
obratovanju objektov in naprav za ravnanje z odpadki (odlaganje, sežiganje,
mehansko in biološko obdelavo odpadkov ipd.). 
Vprašanje radioaktivnih odpadkov ureja Zakon o varstvu pred
ionizirajočimi sevanji in o jedrski varnosti. V skladu z njim je ravnanju s
temi odpadki posvečen, v Državnem zboru sprejet "Nacionalni program
ravnanja z radioaktivnimi odpadki", kot samostojen podprogram Nacionalnega
programa varstva okolja. Zato radioaktivnih odpadkov v nadaljevanju ne
obravnavamo. 
Strateške usmeritve za ravnanje z odpadki v Sloveniji iz
sredine devetdesetih let so opredelile štiri glavne skupine odpadkov: komunalni
in njim podobni odpadki, gradbeni odpadki, odpadki iz rudarstva in energetike
ter industrijski odpadki. Za vse te skupine so bili postavljeni cilji ravnanja
in ukrepi. Novejša klasifikacija odpadkov, ki jih razporeja po viru nastanka v
klasifikacijske skupine (20 skupin), hkrati pa jih deli v istem klasifikacijskem
seznamu na nevarne in nenevarne, zahteva drugačen pristop. Pravila ravnanja s
posameznimi vrstami odpadkov iz klasifikacijskega seznama urejajo posamezni
izvršilni predpisi, ki jim sledijo operativni programi ali programi ravnanja.
Programi določajo konkretne ukrepe in stroške izvajanja. 
Skupne značilnosti celotnega področja so predvsem v jasni
usmeritvi k čim večji ponovni uporabi in predelavi odpadkov, na kar se navezuje
integralno upravljanje s snovnimi tokovi in viri. Vse bolj izrazito so izražene
potrebe po upravljanju z življenjskimi ciklusi, ki zamenjuje reševanje problema
odpadkov ob koncu življenjske dobe, torej takrat, ko dobrina ali izdelek
postane odpadek. Operativni programi in programi izvajanja s skupnimi izhodišči
in usmeritvami tvorijo celoto na področju ravnanja z odpadki, ki se vsebinsko
navezuje na nacionalni program varstva okolja in je njen sestavni del.
Generalni cilji in usmeritve, ki so skupni posameznim operativnim programom in
programom ravnanja oziroma iz njih izhajajo so: 
-       
zapiranje krožnih snovnih tokov v smislu definiranja in obravnave
življenjskih ciklusov virov in dobrin z opredelitvijo optimalnih deležev
uporabe in predelave odpadkov na osnovi cost-benefit analiz, 
-       
zmanjševanje količin odpadkov z integracijo proizvodnih in porabniških
vzorcev in navad, življenjskih navad, tehnoloških izboljšav, ekonomskih
aktivnosti in ukrepov, demografskih sprememb z namenom jasne opredelitve
povezanosti in medsebojnih interakcij med: 
-       
nastajanjem in preprečevanjem nastajanja odpadkov, upravljanja z viri in
integralno gospodarsko politiko; 
-       
z upoštevanjem in vključevanjem parcialnih usmeritev in ciljev kot so
kemikalije, IPPC, motorna vozila, električna in elektronska oprema in podobno; 
-       
promocija preprečevanja nastajanja odpadkov, promocija predelave
(recikliranja) odpadkov, postavitev manjkajočih standardov in deležev predelave
odpadkov; 
-       
zmanjševanje vplivov na okolje (predvsem v povezavi z odlaganjem
odpadkov: emisije TGP, izcedne vode), prenos odgovornosti za odpadek oziroma izrabljen
proizvod na proizvajalce, uvajanje ekonomskih instrumentov (okoljskih taks).
V obdobju do leta 2008 je sestavni del nacionalnega programa
varstva okolja za področje odpadkov 12 programov kot sledi v nadaljevanju.
Odnos posameznih programov in korelacija s Strateškimi usmeritvami RS za
ravnanje z odpadki je prikazana spodaj. 
Operativni program odstranjevanja odpadkov s ciljem
zmanjšanja količin odloženih biorazgradljivih odpadkov 
Ena od osnovnih usmeritev na področju
ravnanja z odpadki je čim večji delež ponovne uporabe in predelave odpadkov.
Vendar ima ta usmeritev svoje realne omejitve. Prve izhajajo iz možnosti
ločenega zbiranja na izvoru, ki nikoli ni popolna, saj izločitveni potencial
vedno zaostaja za količinami odpadkov, kar je najbolj značilno za komunalne
odpadke. Tudi dolgoročno ni realno pričakovati odpravo nastajanja odpadkov,
hkrati s tem pa imajo tudi sodobne tehnologije predelave in recikliranja
odpadkov svoje stranske produkte v obliki odpadkov. Temu se tudi dolgoročno ne
bo mogoče izogniti. Posamezni materiali so bolj ali manj primerni za
proizvodnjo enakih ali novih izdelkov in imajo omejeno število ciklov
predelave. Te objektivne zakonitosti in danosti je nujno upoštevati pri
ravnanju z odpadki na vseh nivojih in časovnih horizontih. Tako bo
odstranjevanje odpadkov tudi dolgoročno sestavni del celotnega sistema ravnanja
z odpadki. 
Operativni program odstranjevanja odpadkov s strategijo
zmanjševanja odloženih količin biološko razgradljivih odpadkov je sektorski
program, ki izhaja iz nekaterih podzakonskih aktov, deloma pa je vezan na druge
podobne programe na področju ravnanja z odpadki kakor tudi na druga področja
okolja in z njim povezanih aktivnosti kot so zaščita podtalnice in tal ter
emisije toplogrednih plinov. 
Na izvajalskem nivoju je učinkovitost sistema ravnanja z
odpadki med drugim značilno odvisna od objektov ter naprav za ravnanje z
odpadki in njihovih omrežij. Operativni program je projektno naravnan z
opredelitvijo usmeritev in prioritet v izgradnjo sodobne in učinkovite
infrastrukture. Tehnično-tehnološke in ekonomske značilnosti objektov in naprav
za ravnanje z odpadki, še posebej za predelavo in odstranjevanje odpadkov
narekujejo za komunalne odpadke izgradnjo infrastrukture v obliki regijskih
oziroma medobčinskih centrov za ravnanje z odpadki. 
CILJI: 
-       
v postopke pred odstranjevanjem odpadkov usmeriti vsaj 65 % ali več od
nastalih količin komunalnih odpadkov in jih (v neto iznosu) snovno izrabiti
vsaj 42 % ali več, 
-       
izločiti vse kuhinjske odpadke in jih biološko predelati, – obdelati
preostanke odpadkov tako, da vsebnost skupnega organskega ogljika (TOC) ne bo
presegala 5 %, 
-       
termično obdelati preostanke odpadkov, kjer mejne vrednosti 5 % TOC z
drugimi postopki ni mogoče doseči in tiste organske odpadke pri katerih je taka
obdelava nujna, 
-       
zmanjšati količine odloženih biorazgradljivih odpadkov od 47 % v
strukturi odloženih odpadkov na 16% do leta 2013 ali 2015, oziroma v povprečju
5 % letno, 
-       
zmanjšati potencial nastajanja in emisij toplogrednih plinov za 1162 kt
CO2 ekvivalentov do leta 2012.
Ukrepi, ki bodo omogočali doseganje ciljev so: 
-       
zapiranje obstoječih odlagališč, za katera je prilagajanje veljavnim
predpisom ekonomsko neupravičeno ali tehnično težko izvedljivo, 
-       
rekonstrukcija in širitev obstoječih odlagališč, ki bodo obratovala do
konca leta 2008, 
-       
izgradnja nove infrastrukture za obdelavo, predelavo in odstranjevanje
odpadkov prioritetno kot regijskih centrov za ravnanje z odpadki in državnih
naprav za termično obdelavo. 
Operativni program ravnanja z nevarnimi odpadki 
CILJI: 
-       
nadaljevanje trenda zmanjševanja nastajanja količin nevarnih odpadkov,
in sicer od 5 do 10 % na letni ravni, 
-       
izboljšanje in racionalizacija ravnanja z nevarnimi odpadki z boljšim
izkoristkom domačih obstoječih zmogljivosti oziroma vzpostavitev in delovanje
mreže objektov in naprav, tj. centrov za ravnanje z nevarnimi odpadki, 
-       
zagotavljanje dokončnega odstranjevanja nevarnih odpadkov, kadar domače
zmogljivosti ne obstajajo, v okviru infrastrukture znotraj EU, 
-       
doseganje vsaj 1 kg zbranih nevarnih frakcij na leto na prebivalca v
naslednjih letih v okviru izvajanja občinskih javnih 
-       
služb ravnanja s komunalnimi odpadki.
Cilji se bodo zagotavljali v okviru operativnega programa, ki
bo sprejet do konca 2005 z naslednjimi ukrepi: 
-       
Vzpodbujanje uvajanja čistejših tehnologij (BAT) oziroma postopkov pred
obdelave (vključno z interno predelavo in internim odstranjevanjem) nastalih
nevarnih odpadkov bo bistveno pripomoglo k zmanjševanju nastajanja količin
nevarnih odpadkov. 
-       
Z boljšim izkoriščanjem obstoječih objektov in naprav za predelavo (npr.
sežiganje) nevarnih odpadkov se dosega upoštevanje načela samozadostnosti in
bližine. 
-       
Za odstranjevanje nevarnih odpadkov, kadar ne obstajajo domače
zmogljivosti, se izrablja obstoječo infrastrukturo znotraj EU, zlasti npr. pri
odpadnih baterijah, PCB/PCT. 
-       
Za doseganje cilja količine zbranih nevarnih frakcij v okviru izvajanja
občinskih javnih služb ravnanja s komunalnimi odpadki, je bistvenega pomena
vključevanje ciljnih javnosti, tj. gospodinjstev, in sicer s stalnim
ozaveščanjem, prednostno na nivoju občin. 
Operativni program zbiranja komunalnih odpadkov 
Zbiranje komunalnih odpadkov je prva
faza pri ravnanju s komunalnimi odpadki in v najbolj neposrednem stiku s
posamezniki. Zato je promocija in ozaveščanje pri uvajanju ločenega zbiranja
komunalnih odpadkov po posameznih frakcijah nujni spremljevalni ukrep pri
vzpostavitvi sistema zbiranja ločenih frakcij komunalnih odpadkov. Zbiralnice,
zbirni centri in zbiranje ločenih frakcij z dopolnilnim sistemom premičnih
zbiralnic je osnovno ogrodje zbiranja, kjer se poleg drugih ločenih frakcij
zbira tudi drobna prodajna embalaža, ki je komunalni odpadek. 
Organski kuhinjski odpadki in drugi biorazgradljivi odpadki
so frakcija komunalnih odpadkov, ki ima vrsto neugodnih lastnosti, ki zahtevajo
posebnosti pri ravnanju in predelavi, ob neustreznem ravnanju pa vir emisij v
obliki toplogrednih plinov in izcednih voda. Na drugi strani pa je predelava te
frakcije v kompost pri manjših količinah dobro izločene frakcije dokaj
preprosta. Zato je uvajanje kompostiranja v lastnih (vrtnih) kompostnikih, kjer
je to mogoče, skupaj s promocijo vključiti v program ločenega zbiranja. Kjer pa
posamezniki nimajo možnosti lastnega kompostiranja pa je zbiranje biološko
razgradljivih odpadkov sestavni del ločenega zbiranja preostalih frakcij
oziroma ena od ločeno zbranih frakcij, ki se predela v malih komunalnih
kompostarnah ali kompostarnah. 
Program je v pripravi in bo predvidoma sprejet do konca leta
2005. 
CILJI: 
-       
postavitev zbiralnic za ločene frakcije komunalnih odpadkov na vsakih
500 prebivalcev v strnjenih območjih poselitve, 
-       
postavitev zbirnih centrov za zbiranje ločenih frakcij komunalnih
odpadkov po prinašalnem sistemu praviloma v vsaki občini, na vsakem območju
strnjene poselitve z več kot 8.000 prebivalci in v večjih poselitvenih
aglomeracijah na vsakih 80.000 prebivalcev, 
-       
vzpostavitev zbiralnic nevarnih frakcij komunalnih odpadkov na vsakem
območju strnjene poselitve z več kot 25.000 prebivalci in v večjih poselitvenih
aglomeracijah na vsakih 60.000 prebivalcev, 
-       
vzpostavitev dopolnilnega sistema zbiranja ločenih frakcij komunalnih
odpadkov s premičnimi zbiralnicami, 
-       
vzpostavitev sistema zbiranja organskih kuhinjskih odpadkov iz
gostinstva in gospodinjstev ter njihovo biološko predelavo, 
-       
zagotavljanje biološke predelave bioloških kuhinjskih odpadkov iz
gospodinjstev v hišnih kompostnikih, v malih komunalnih kompostarnah na
območjih poselitve z več kot 10 prebivalci/ha in več kot 500 prebivalci ter
prevzemanje in zagotavljanje biološke predelave na gosteje poseljenih in večjih
območjih. 
Operativni program ravnanja z embalažo in odpadno embalažo
CILJI: 
-       
50 % predelave skupne mase odpadne embalaže do konca leta 2007 (od tega
25 % skupne mase naslednjih materialov: papir in lepenka, plastika, les, kovine
in steklo in od tega najmanj 15 % mase posameznega materiala), 
-       
60 % masni delež predelave do konca leta 2012 (55 – 80 % masni delež
reciklaže, od tega steklo 60 %, papir in karton 60 %, kovine 50 %, plastika
22,5% (izključno recikliranje nazaj v plastiko), les 15%. 
Program z vidika posameznih področij aktivnosti in sicer
oblikovanja politike na področju ravnanja z embalažo in odpadno embalažo,
institucionalne organiziranosti, načrtovanja in vzpostavitve objektov in
naprav, spremljanja, nadzora in poročanje, in vključevanje ciljnih javnosti,
določa ukrepe po naslednjih vsebinskih sklopih: 
-       
zmanjševanje količin embalaže in preprečevanje nastajanja odpadne embalaže;
-       
vzpostavitev in delovanje sistema ravnanja z odpadno embalažo; 
-       
doseganje deležev recikliranja in predelave odpadne embalaže po
posameznih vrstah materialov; 
-       
vzpostavitev in delovanje sistema vračljive embalaže; 
-       
preprečevanje zapostavljanja uvoženih izdelkov in oviranja trgovanja ali
povzročanja motenj konkurenčnosti; 
-       
upoštevanje standardov izdanih v podporo izvajanju zahtev na področju
ravnanja z embalažo in odpadno embalažo; 
-       
vzpostavljanje ekonomskih instrumentov za doseganje ciljev; 
-       
vključevanje ciljnih javnosti; 
-       
vzpostavitev in delovanje informacijskega sistema in sistema poročanja; 
-       
spremljanje in nadzor. 
Z uvedbo za slovenske razmere najprimernejših ekonomskih in
finančnih instrumentov bomo še dodatno pospeševali izvajanje nacionalnega
sistema ravnanja z odpadno embalažo, prednostno glede embalaže nevarnih snovi,
ter s posebnim poudarkom na vzpodbujanju prebivalstva po spremembah vedenjskih
navad glede izbire embalaže. 
Operativni program ravnanja z odpadnimi olji
CILJI: 
-       
v obdobju do konca leta 2006 nadgradnja obstoječega sistema ravnanja z
odpadnimi olji v Sloveniji, tj. postavitev dodatnih objektov za prevzemanje in
zbiranje odpadnih olj z namenom povišanje stopnje evidentiranih količin zbranih
odpadnih olj s sedanjih 35% na 50% nastalih količin odpadnih olj oziroma bo
letna količina zbranih odpadnih olj večja od 30 % letne količine prodanih
mazalnih olj, 
-       
dokončna sanacija odlagališč gudrona v Pesniškem dvoru, v Studencih in
na Bohovi, ureditev odlagališča nevarnih odpadkov v Metavi, sanacija
odlagališča Globovnik, sanacija odlagališč komunalnih odpadkov, ki se bodo v
okviru regijskih konceptov ravnanja s komunalnimi odpadki zaprla do leta 2008,
ter sanacija drugih starih bremen. 
Prednostne naloge pri nadgradnji sistema ravnanja z odpadnimi
olji so posvečene izboljšanju vključevanja (ozaveščanja) ciljnih javnosti,
upoštevajoč pri tem poseben poudarek področju kmetijstva, industrije in
gospodinjstev, nadgradnji in delovanju informacijskega sistema (clearing
center) in pripravi enotnih standardov glede opremljenosti objektov in naprav
pri ravnanju z odpadnimi olji. V okviru programa ukrepov sanacije neurejenih
odlagališč in starih bremen se kot prednostni cilj postavlja sanacijo
odlagališča gudrona v Pesniškem dvoru. 
Operativni program ravnanja z baterijami in akumulatorji
CILJI: 
-       
prepoved trženja baterij s presežno dopustno vsebnostjo težkih kovin
(Hg, Cd), 
-       
vzpostavitev in izvajanje sistema celovitega ravnanja z odpadnimi
baterijami in akumulatorji, in sicer v prvih letih prednostno baterij in
akumulatorjev, ki vsebujejo nevarne snovi, v naslednjih letih pa vseh vrst
baterij in akumulatorjev danih na slovenski trg, ter v okviru tega prednostno: 
-       
omogočiti potrošnikom brezplačno prepuščanje odpadnih baterij in
akumulatorjev na določenih prevzemnih mestih, – omogočiti ločeno zbiranje
odpadnih baterij in akumulatorjev ter njihovo nadaljnjo predelavo
(recikliranje) in odstranitev ostankov iz predelave, 
-       
dosegati postavljene posamezne stopnje (deleže) zbranih odpadnih baterij
in akumulatorjev (npr. v kg/prebivalca, v % zbranih od danih na trg), 
-       
uvajanje posebnega označevanja baterij glede vsebnosti težkih kovin. 
Prednostne naloge so v izvajanju ukrepov vzpodbujanja
delovanja sistema prepuščanja odpadnih baterij in akumulatorjev na prevzemnih
mestih pri trgovcih, s poudarkom predvsem na vzpostavitvi in izvajanju programa
ozaveščanja in izobraževanja ciljnih javnosti, prednostno potrošnikov (kupcev)
ter trgovcev, ter ukrepov za izboljšanje nadzora glede obveznosti dobaviteljev
po zagotavljanju prevzema odpadnih baterij in akumulatorjev. 
Operativni program odstranjevanja PCB/PCT
CILJ: 
-       
do leta 2010 odstraniti PCB polnitve in dekontaminirati PCB naprave, če
je koncentracija PCB v polnitvah večja od 500 mg/kg, 
-       
do konca leta 2006 za opremo in naprave, ki vsebujejo manj kot 500 mg
PCB/kg, izdelati celovit načrt za zbiranje in odstranjevanje. 
V okviru programa ukrepov je prednosten celovit pregled nad
PCB napravami, dekontaminiranimi PCB napravami in morebitno skladiščenimi PCB
odpadki, nad objekti za vmesno skladiščenje in za druge potrebne manipulacije
zaradi prevoza v odstranjevanje, zagotoviti za okolje sprejemljivo
dekontaminacijo, prevoz, izvoz in odstranjevanje (z izdajo ustreznih dovoljenj)
za opravljanje dejavnosti na področju ravnanja z nevarnimi odpadki, zagotoviti
zamenjavo PCB olj ali s PCB kontaminiranih olj zaradi zmanjšanja tveganja za
okolje in zdravje ljudi. Zagotoviti je potrebno zanesljivo in mednarodno
primerljivo izvajanje analiz PCB odpadkov in izdelati načrt za zbiranje in odstranjevanje
opreme, ki vsebuje manj kot 5 dm3 PCB. 
Operativni program ravnanja z gradbenimi odpadki
Ob stalnem trendu gospodarske rasti in
s tem povezanih dejavnosti v gradbeništvu, se nastajanje gradbenih odpadkov ne
zmanjšuje, na drugi strani pa se v zadostni meri ne izrablja njihov potencial
glede sinergističnega učinka na zmanjševanje potreb po rabi naravnih virov, tj.
nekovinskih mineralnih surovin (kamenih agregatov) za potrebe gradbeništva. 
CILJ: vzpostavitev in delovanje učinkovitega sistema
ravnanja z gradbenimi odpadki (v obdobju do leta 2008), ki obsega: 
-       
ločeno zbiranje na mestu nastanka in ponovno uporabo gradbenih odpadkov
(vsaj 30 % nastalih gradbenih odpadkov), 
-       
snovno predelavo (recikliranje) in uporabo pridobljenih gradbenih
materialov (vsaj 40% nastalih gradbenih odpadkov), 
-       
sežiganje oziroma uporabo lesa v gradbenih odpadkih kot gorivo, 
-       
ponovno uporabo gradbenih odpadkov iz zemeljskih izkopov v višini okrog
30 % nastalih gradbenih odpadkov iz zemeljskih izkopov, 
-       
uporabo preostanka gradbenih odpadkov po predelavi (okrog 20 %) in
gradbenih odpadkov iz zemeljskih izkopov (okrog 50 %), in – odlaganje
neuporabnih preostankov gradbenih odpadkov (do 10 %) in gradbenih odpadkov iz
zemeljskih izkopov (do 20 %) na odlagališčih inertnih odpadkov oziroma na
obstoječih odlagališčih nenevarnih odpadkov. 
Dolgoročno, v obdobju do leta 2012, se z upoštevanjem in
uporabo mehanizmov trajnostnega razvoja, tj. spodbujanjem trajnostne
proizvodnje in potrošnje glede nekovinskih mineralnih surovin za potrebe gradbeništva
(kamenih agregatov) ob istočasnem povečanju porabe gradbenih materialov iz
predelave gradbenih odpadkov, zmanjšuje njihovo porabo, in sicer s sedanjih
okrog 7,5 do 8 ton/prebivalca na okrog 5 do 5,5 ton/prebivalca. 
V okvir ravnanja z gradbenimi odpadki se vključujejo tudi
azbestni odpadki, odpadki, ki vsebujejo azbest in azbestno-cementni odpadki.
Slednjih je bilo v preteklosti vgrajeno daleč največ, njihova življenjska doba
pa je med trideset in štirideset let. Podatki kažejo, da je približno četrtina
individualnih stavb še krita z azbestno-cementno kritino, glede na regijo pa
pri tem izstopa Podravska regija, kjer je po ocenah še 30 % individualnih stavb
kritih z azbest-cementno kritino. Tudi dolžina še vgrajenih azbestno-cementnih
vodovodih cevi se glede na posamezna področja razlikuje, v povprečju pa je
vgrajenih še okoli 200 km teh cevi na upravno enoto. Od proizvedenih izdelkov,
ki so vsebovali azbest, so nekateri trajno vgrajeni v objekte: brizgani ometi,
izolacijska sredstva, lepila ali izolacijske mase. 
CILJI: 
-       
registracija objektov in naprav, v katerih je vgrajenih več kot 1.000 kg
materialov, ki vsebujejo šibko vezani azbest, 
-       
zagotovitev odlaganja odpadkov, ki vsebujejo trdno vezan azbest, na
odlagališča nenevarnih odpadkov, 
-       
z odpadki, ki vsebujejo šibko vezani azbest in se jih ne obdela s
postopkom utrjevanja, se ravna na način, da se jih izvozi na odstranjevanje v
tujino, 
-       
pri odstranjevanju materialov, ki vsebujejo azbest, iz objektov,
inštalacij in naprav se mora dela izvajati na način, da se bo preprečevalo
oziroma čim bolj zmanjšalo emisije azbestnih vlaken v okolje, pri čemer se mora
upoštevati tudi določila predpisov, ki zagotavljajo varovanje delavcev pred
tveganji zaradi izpostavljenosti azbestu pri delu. 
Program zmanjševanja in preprečitve obremenjevanja okolja
za proizvodnjo TiO2 – Cinkarna Celje
Edini proizvajalec titanovega dioksida
v Sloveniji je Cinkarna Celje, d.d., kjer teče proizvodnja po sulfatnem
postopku že od leta 1973 in je nosilni program Cinkarne. Za preprečevanje in
postopno zmanjšanje onesnaževanja je pripravljen program za progresivno
zmanjšanje in odpravo onesnaževanja zaradi odpadkov iz proizvodnje. 
CILJI: 
-       
zmanjševanje in preprečevanje obremenjevanja okolja iz proizvodnje
titanovega dioksida, 
-       
izvajanje monitoringa emisij v okolje in stanja okolja, 
-       
zagotavljanje okolju in ljudem neškodljivo odstranjevanje odpadkov, 
-       
spodbujanje preprečevanja nastajanja odpadkov, njihovo recikliranje,
predelavo in ponovno uporabo, 
-       
prepoved odmetavanja odpadkov v celinske površinske vode in morje, 
-       
zmanjšanje količine odpadkov na tono proizvedenega titanovega dioksida v
skladu s sprejetimi normativi. 
Program ukrepov zmanjševanja in preprečevanja onesnaževanja
zaradi odpadkov iz proizvodnje titanovega dioksida za obdobje od leta 2004 do
konca leta 2007 se nanaša na tehnološke spremembe za zagotavljanje predpisanih
vrednosti emisij snovi v okolje ter na vzpostavitev predpisanega načina
izvajanja in obsega monitoringa emisije snovi v okolje in monitoringa
onesnaženosti okolja. 
V programu so zajete tudi ostale aktivnosti Cinkarne Celje
d.d. na področju varstva okolja, predvsem glede odprave prašenja iz razklopnih
stolpov, posodobitve nevtralizacije, odprave obremenjevanja Hudinje zaradi
odvajanja tehnološke odpadne vode in sanacije mokrega odlagališča sadre (prehod
na suho odlaganje sadre). 
Program ravnanja z izrabljenimi motornimi vozili
Stopnja motorizacije v Sloveniji strmo
narašča. Število registriranih osebnih motornih vozil je od 455.000 v letu 1983
naraslo do 870.000 vozil. Povprečna starost osebnih motornih vozil je 6,4 leta.
Iz izkustvenih podatkov, da je povprečna življenjska doba posameznega vozila 15
let je ocenjeno število osebnih motornih vozil, ki postanejo odpadek med 50.000
in 60.000 vozil letno. 
Slovenija je kot eno od obvez pri vstopu v EU pravno uredila
odjavo izrabljenih motornih vozil, predelavo oziroma razgradnjo v obliki
koncesionirane državne javne službe in financiranje razgradnje. Program
ravnanja z izrabljenimi motornimi vozili se omejuje na doseganje zastavljenih
ciljev in po potrebi uvajanje morebitnih dodatnih ukrepov na osnovi sprotnih
analiz. 
CILJI: 
-       
zagotoviti enotni sistem zbiranja na celotnem območju Republike
Slovenije in 100% zajem izrabljenih motornih vozil, 
-       
doseganje deležev ponovne uporabe, predelave in reciklaže (85 % do konca
leta 2006 in 95 % do konca leta 2014) ter odprava starih bremen, 
-       
ustrezno ravnanje z nevarnimi snovmi.
Najpomembnejša ukrepa, ki sta hkrati bistvena razlika v
primerjavi s sistemi ravnanja z izrabljenimi motornimi vozili v drugih državah
članicah sta:
-       
odločitev, da gre za projekt e-uprave, ki ga vodi Ministrstvo za okolje
in prostor, sodelujeta pa tudi Ministrstvo za notranje zadeve ter Ministrstvo
za promet ter seveda Center Vlade za informatiko ter 
-       
odločitev za centralno vodenje projekta kot spletne aplikacije, ki je
vezana na centralni register motornih vozil pri Ministrstvu za notranje zadeve.
Program ravnanja z izrabljenimi avtomobilskimi gumami 
Ocene kažejo, da nastane okoli 9.000
ton izrabljenih avtomobilskih gum letno. Trend naraščanja je v korelaciji s
številom registriranih vozil, spreminjanjem življenjske dobe vozila, letno
prevoženih kilometrov in nekaterimi drugimi manj pomembnimi spremenljivkami. 
Ravnanje je urejeno s koncesionirano državno javno službo.
Koncesionarji pa so v prvem letu podeljene koncesije zbrali okrog 5.000 ton,
kar je pod pričakovanji. 
CILJI: 
-       
vzpostavitev enotnega sistema zbiranja na celotnem območju Republike
Slovenije; 
-       
preprečevanje neustreznega odlaganja; 
-       
hkratno zagotavljanje različnih možnosti predelave in odstranjevanja.
Ukrepi, ki bodo za doseganje ciljev še potrebni so naslednji:
-       
povečan nadzor inšpekcijskih služb pri zavezancih za uporabo storitev
javne službe ravnanja z izrabljenimi avtomobilskimi gumami,
-       
obveščanje imetnikov izrabljenih avtomobilskih gum, 
-       
analiza ustreznosti financiranja javne službe. 
Program ravnanja z odpadno električno in elektronsko
opremo 
CILJI: 
-       
vzpostavitev sistema zbiranja na celotnem območju Republike Slovenije
vključno z nadgradnjo sistema zbiranja ločenih frakcij komunalnih odpadkov, 
-       
izločanje nevarnih snovi in ustrezno ravnanje z njimi, 
-       
do konca leta 2007 zbrati najmanj 4 kg na prebivalca/leto, 
-       
doseči deleže ponovne uporabe, predelave in reciklaže do konca leta 2007
in sicer 50 % za male gospodinjske pripomočke in 75 % za velike gospodinjske
naprave.
Predvideni so naslednji ukrepi: 
-       
predpisati (pravno urediti) pravila ravnanja in definirati vloge ter
odgovornost akterjev, 
-       
vzpostaviti (nadgraditi) za slovenske razmere primeren sistem zbiranja, 
-       
zagotoviti razgradnjo in predelavo v obliki in obsegu, ki bosta
zagotavljala doseganje ciljev. 
4.4.2 INDUSTRIJSKO ONESNAŽEVANJE 
Industrijske naprave in obrati, ki s svojim obratovanjem
povzročajo obremenjevanje okolja, bodo skladno z določili Zakona o varstvu
okolja morali za svoje obratovanje pridobiti okoljevarstvena dovoljenja oziroma
dovoljenja za izpuščanje toplogrednih plinov. 
Najkasneje do 31. oktobra 2007 bodo okoljevarstvena
dovoljenja morali pridobiti upravljavci obstoječih naprav, ki povzročajo
onesnaževanje večjega obsega – to so velike termoenergetske naprave, naprave za
proizvodnjo in predelavo kovin (jeklarne, talilnice, livarne, galvane), naprave
nekovinske industrije (cementarne, proizvodnja apna, stekla, keramike), naprave
kemične industrije, naprave za predelavo, odlaganje in sežig odpadkov, za
proizvodnjo celuloze in papirja, usnja, za obdelavo tekstila, za proizvodnjo
hrane, mleka in pijače ter klavnice, kafilerije, velike farme perutnine in
prašičev. Navedene naprave bodo za pridobitev okoljevarstvenega dovoljenja
morale prikazati obvladovanje onesnaževanja okolja z najboljšimi
razpoložljivimi tehnikami – to so okolju najprimernejši industrijsko
uveljavljeni postopki proizvodnje. Ob uvajanju sprememb v obstoječe naprave bodo
upravljavci morali okoljevarstveno dovoljenje pridobiti pred začetkom
obratovanja, za nove obrate pa pred začetkom gradnje. 
Tudi za obratovanje drugih naprav, ki s svojim obratovanjem
povzročajo emisije v zrak, vode, tla ali ki predelujejo ali odstranjujejo
odpadke, morajo njihovi upravljavci pridobiti okoljevarstvena dovoljenja. Že
izdana ustrezna vodna dovoljenja in dovoljenja za predelavo ali odstranjevanje
odpadkov za te obrate do roka njihove veljavnosti štejejo za okoljevarstvena
dovoljenja. 
Okoljevarstvena dovoljenja bodo morali pridobiti tudi
upravljavci obratov, ki pri svojem obratovanju proizvajajo, skladiščijo ali
uporabljajo večje količine nevarnih snovi in zaradi tega v teh obratih lahko
pride do večjih nesreč z nevarnimi snovmi. Upravljavci takšnih obratov si
morajo prizadevati, da do večjih nesreč ne pride in tudi zagotoviti ustrezno
pripravljenost nanje, da so posledice večjih nesreč za ljudi in okolje čim
manjše. Od leta 1971 se je v evropskem prostoru zgodilo blizu 30 nesreč, od
katerih je vsaka zaradi nenadzorovanega izpusta nevarnih snovi povzročila tako
škodljive posledice, da je umrlo več kot 25 ljudi na nesrečo. Več nesreč je
tudi močno onesnažilo okolje, predvsem vode. Tudi v Republiki Sloveniji smo že
bili priče večjim nesrečam z nevarnimi snovmi, a obseg njihovih posledic za
ljudi in okolje ni bil tako velik. 
Do 1. januarja 2005 bodo dovoljenje za izpuščanje
toplogrednih plinov morali pridobiti upravljavci naprav, ki pri svoji
proizvodnji v znatni meri uporabljajo energijo iz fosilnih virov. Emisije
toplogrednih plinov bodo določene z obsegom emisijskih kuponov, ki jih bo za
napravo pridobil upravljavec bodisi na podlagi državnega načrta razdelitve
emisijskih kuponov bodisi z nakupom emisijskih kuponov na prostem trgu. 
Predvideno število dovoljenj, ki bodo izdana za obstoječe naprave
in obrate je naslednje:
-       
okoljevarstvena dovoljenja za naprave, ki lahko povzročajo onesnaževanje
večjega obsega (170 naprav/obratov);
-       
okoljevarstvena dovoljenja za druge naprave (1000 naprav/obratov);
-       
okoljevarstvena dovoljenja za obrate z večjimi količinami nevarnih
kemikalij (50 naprav/obratov); 
-       
dovoljenja za izpuščanje toplogrednih plinov (100 naprav/obratov). 
Program celovitega preprečevanja in nadzorovanja
onesnaževanja okolja 
Obstoječe naprave morajo uskladiti
rabo naravnih virov in energije ter emisije v okolje do 30. oktobra 2007, razen
za 15 obratov, ki so uveljavili prehodno obdobje (do 30. oktobra 2008, 2010 ali
2011).
CILJ: zmanjševanje onesnaženja
okolja in porabe energije v velikih industrijskih obratih
Predvideni ukrepi so naslednji: 
-       
uvajanje najboljših razpoložljivih tehnik 
Upravljavci naprav bodo izdelali program za
prilagoditev svojih vplivov na okolje vplivom, ki jih omogoča uporaba
najboljših razpoložljivih tehnik. Te za posamezne vrste proizvodnje oziroma
dejavnosti opredeljujejo referenčni dokumenti EU (t. im. BREF) in drugi viri. V
svojih programih bodo upravljavci naprav na podlagi analize obstoječega stanja
(emisije v zrak, vode in tla, ravnanje z odpadki, poraba energije, …) določili
ukrepe za doseganje ciljnih vrednosti vplivov na okolje, ki bodo zagotavljali
pridobitev okoljevarstvenega dovoljenja. 
-       
okoljevarstvena dovoljenja, ki jih bodo upravljavci lahko pridobili na
podlagi zagotovil da: 
-   
preprečujejo onesnaževanje okolja zlasti z uporabo najboljših
razpoložljivih tehnik, 
-   
lahko preprečijo onesnaženje večjega obsega, 
-   
preprečujejo, predelujejo ali odstranjujejo odpadke skladno s predpisi, 
-   
učinkovito rabijo energijo, 
-   
preprečujejo nesreče in zmanjšujejo njihove vplive, 
-   
bodo v primeru dokončnega prenehanja obratovanja preprečili
onesnaževanje okolja in vzpostavili zadovoljivo stanje okolja. 
Slika 26: Naprave, ki lahko povzročijo
onesnaževanje večjega obsega
Vir: MOP, 2004
Program zmanjševanja tveganja za okolje zaradi večjih
nesreč z nevarnimi snovmi 
V Sloveniji trenutno obratuje 23
obratov z večjo količino nevarnih kemikalij in 26 obratov z manjšo količino
nevarnih kemikalij, ki se zaradi možnosti večjih nesreč z nevarnimi snovmi
obravnavajo kot povzročitelji obremenjevanja okolja, za katere veljajo posebni
okoljski ukrepi. 
CILJ: preprečiti večje nesreče in zmanjšati njihove
posledice 
Predvideni ukrepi so naslednji: 
-       
okoljevarstvena dovoljenja 
Upravljavci
obratov, kjer lahko pride do večjih nesreč z nevarnimi snovmi, bodo za
pridobitev okoljevarstvenih dovoljenj izdelali varnostna poročila ali druge
dokumente, s katerimi bodo zadovoljivo prikazali, da z ustreznimi ukrepi
preprečujejo možne večje nesreče in da so ustrezno pripravljeni za primer
takšne nesreče, da zmanjšajo škodljive posledice nesreč na ljudi in okolje. 
-       
okoljska izhodišča za upoštevanje nevarnosti večjih nesreč z nevarnimi
snovmi 
Okoljska izhodišča
bodo prikazala območja omejene rabe prostora zaradi obratovanja obratov, v
katerih lahko pride do večjih nesreč in določila merila za načrtovanje posegov
v okolje s ciljem, da se obremenitev ljudi in okolja zaradi možnih posledic
večjih nesreč z novimi posegi v okolje ne poveča. 
Slika 27: Število obratov z večjo količino
nevarnih snovi v članicah EU, kjer lahko pride do večje nesreče
Vir: MOP, 2004 
-       
načrti zaščite in reševanja 
Upravljavci
obratov bodo izdelali načrte zaščite in reševanja za primer nesreče z nevarnimi
snovmi. 
5. POMEMBNI AKTERJI VARSTVA OKOLJA 
5.1 DRŽAVNA IN OBČINSKA UPRAVA 
Državna in občinska uprava s sistematičnim urejanjem vprašanj
varstva okolja predstavljata osrednja akterja varstva okolja v Republiki
Sloveniji. Določanje minimalnih okoljskih standardov, izdajanje predpisov ter
izvrševanje zakonodaje so osnovni mehanizmi uprave v zvezi s sistematičnim
urejanjem področja. Poleg teh obveznih mehanizmov, pa imata državna in občinska
uprava na voljo tudi mnoge neobvezne mehanizme, kot so priprava in izvajanje
programov varstva okolja, spodbujanje okolju prijaznejše proizvodnje,
proizvodov in ravnanj, ozaveščanje javnosti o varstvu okolja ter informiranje
javnosti o stanju okolja, za katere se izkaže, da imajo lahko tudi velik vpliv
na izboljšanje stanja okolja. 
Državna uprava 
Vloga državne uprave je, da s sistemskim urejanjem varstva
okolja na nacionalni ravni zagotavlja minimalne standarde okolja in tudi
izboljševanje njegovega stanja v celotni državi. Zato ima državna uprava vrsto
nalog, ki izhajajo iz te njene centralne vloge. 
Državna uprava pripravlja nacionalne politike s področja
varstva okolja ter na njih temelječo zakonodajo in programe varstva okolja.
Predvsem je pomembno, da je odgovorna tudi za izvrševanje te zakonodaje in
programov varstva okolja. Pri oblikovanju politik, zakonodaje in programov
varstva okolja mora zagotoviti javnosti, da se lahko v to oblikovanje aktivno
vključi. 
Državna uprava je zadolžena, da spremlja stanje okolja v RS
ter vodi registre okoljskih informacij in o stanju okolja obvešča javnost.
Spremljanje stanja okolja je pomemben element varstva okolja, saj se na podlagi
okoljskih podatkov lahko oblikujejo ustrezne politike varstva okolja oziroma
izdelajo programi za izboljšanje njegovega stanja. Poleg tega morajo biti ti
podatki na razpolago javnosti, da je le ta obveščena o kakovosti okolja, v
katerem živimo. 
Za stimuliranje zmanjševanja onesnaževanja so lahko izredno
učinkoviti tudi razni ekonomski in finančni instrumenti varstva okolja, kot so
okoljske dajatve, trgovanje s pravicami do emisije, zavarovanja, bančne
garancije, krediti z ugodnejšo obrestno mero za naložbe, ki prispevajo k
varstvu okolja ipd. Zmanjševanje onesnaževanja lahko državna uprava stimulira s
spodbudami iz državnega proračuna, ki so namenjene za spodbude za posege v
okolje, s katerimi se občutno zmanjša poraba snovi in energije ter s tem
preprečuje in zmanjšuje obremenjevanje okolja, spodbude za okolju prijazno
proizvodnjo ipd.. 
Državna uprava mora zagotavljati tudi gospodarske službe
varstva okolja, s katerimi obvladuje onesnaževanje oziroma varstvo okolja na
državni ravni. Obvezne državne gospodarske javne službe so službe za ravnanje z
radioaktivnimi odpadki, sežiganje komunalnih odpadkov, ravnanje z živalskimi
odpadki, zbiranje, predelava ali odstranjevanje določenih drugih vrst odpadkov,
izvajanje meritev, pregledovanje in čiščenje kurilnih naprav, dimnih vodov in
zračnikov zaradi varstva okolja in učinkovite rabe energije, varstva človekovega
zdravja in varstva pred požarom ter monitoring hidroloških, erozijskih,
geoloških, seizmoloških ter drugih geofizikalnih pojavov in monitoring stanja
okolja. 
Za doseganje ciljev tega nacionalnega programa varstva okolja
bo morala državna uprava glede na naloge in možnosti v naslednjih letih
zagotoviti čimbolj učinkovito izvrševanje zakonodaje ter se osredotočiti na
ekonomske in finančne instrumente in zagotoviti ustrezne spodbude. Med
ekonomskimi in finančnimi instrumenti bo potrebno dati večji poudarek na
ustrezne oblike finančnega jamstva (zavarovanja, bančne garancije, kavcije in
druge oblike varščin,…) za uvajanje okolju prijaznih tehnologij in naložb, ki
prispevajo k varstvu okolja ter na kredite z ugodno obrestno mero za take
naložbe. Nadaljevati bo potrebno z ustrezno politiko okoljskih dajatev in
postopoma ukiniti okolju škodljive spodbude ter izjeme za plačilo dajatev.
Dokončno bo potrebno vzpostaviti trg s pravicami do emisije toplogrednih
plinov. Državna uprava bo vzpostavila politiko in začela z izvajanjem javnih
naročil, kjer bo kot ekonomsko prednost upoštevala tudi okoljske zahteve za
proizvode oziroma tehnologije, na podlagi katerih so bili naročeni proizvodi
proizvedeni. Z izvajanjem zelenih javnih naročil bo tako državna uprava postavljala
zgled in s promocijo zelenih nabav spodbujala industrijo k razvoju okolju
prijaznejših tehnologij. 
Prioritetno bo potrebno določiti vrste spodbud, način
njihovega dodeljevanja in merila za dodeljevanje spodbud za posege v okolje, s
katerimi se občutno zmanjša poraba snovi in energije ter s tem preprečuje in
zmanjšuje obremenjevanje okolja, spodbud za rabo obnovljivih virov energije,
učinkovite rabe energije in soproizvodnje toplote in električne energije,
spodbud za okolju prijazno proizvodnjo ipd.. Poleg tega se bo državna uprava
usmerila tudi v izobraževanje in ozaveščanje javnosti v zvezi z varstvom
okolja. 
Občinske uprave 
Občine so tiste, ki morajo zagotavljati ravnotežje med
kakovostjo življenja in razvojem gospodarstva, zato se soočajo z različnimi
pomembnimi okoljskimi temami: z zagotavljanjem kakovosti življenja, vplivi
okolja na zdravje prebivalcev, z okoljskimi tveganji, ki nastanejo zaradi
industrijskih in drugih gospodarskih subjektov ter prometnih tokov (trajnostni
transport), z urejanjem urbanih področij, ohranjanjem narave na področju občine
ipd.. Ker je občina stičišče okoljskih izzivov, lahko občinske uprave sprejmejo
ukrepe, ki so potrebni za zagotavljanje kakovosti okolja glede na njihove
potrebe in stanje okolja v občini. 
Pri oblikovanju svojih politik varstva okolja, ki morajo biti
usklajene z nacionalnimi politikami, morajo v obzir vzeti okoliščine in
posebnosti okolja ter zahteve glede kakovosti okolja, ki veljajo v občini.
Lokalni programi varstva okolja, ki jih v skladu z zakonodajo lahko sprejme
občina, bodo obravnavali predvsem kazalce, ki se nanašajo na kakovost zraka,
kakovost vode, porabo vode, porabo energije, emisije toplogrednih plinov,
ravnanje z odpadki in obvladovanje hrupa. Za izvajanje programov lahko občina pripravi
ustrezne predpise in izvaja podrobnejši monitoring okolja. Da bi vzpodbudila
manjše onesnaževanje okolja ima občina tudi možnost, da uvede okoljske dajatve
ali dodeli spodbude za tiste subjekte, ki s svojimi ukrepi zagotavljajo manjše
onesnaževanje okolja. 
Občinska uprava mora zagotavljati tudi gospodarske javne
službe varstva okolja, s katerimi obvladuje onesnaževanje oziroma varstvo
okolja na svojem področju. Obvezne občinske gospodarske javne službe, ki jih
mora zagotoviti, so služba za oskrbo s pitno vodo, odvajanje in čiščenje
komunalne in padavinske odpadne vode, zbiranje in prevoz komunalnih odpadkov,
odlaganje ostankov predelave ali odstranjevanja komunalnih odpadkov in urejanje
ter čiščenje javnih površin. 
Ker je pomen ukrepov varstva okolja v občini za zagotavljanje
ustreznega okolja na nacionalni ravni velik, je potrebno v naslednjih letih
dati večji poudarek na razvijanju ustreznih politik in programov varstva
okolja, ki se sprejmejo na lokalni ravni. Pri tem je potrebno dati poudarek na urejanje
prometnih tokov (trajnostni transport), učinkovito rabo energije in vode,
ravnanje z odpadki in odpadnimi vodami ter na zagotavljanje ustrezne kakovosti
zraka in ravni hrupa. Zagotoviti je treba, da se občine lotijo urejanja
okoljskih vprašanj sistematično, oblikujejo lastne okoljske cilje in jim
prilagodijo programe varstva okolja ter jih ustrezno izvajajo. Za učinkovito
izvajanje svojih nalog na področju varstva okolja se občinskim upravam
priporoča, da uvedejo ustrezen sistem ravnanja z okoljem, za večje pa se
priporoča sistem EMAS ali ISO 14001. Tudi občinska uprava bo morala vzpostaviti
politiko in začeti z izvajanjem javnih naročil, kjer bo kot ekonomsko prednost
upoštevala tudi okoljske zahteve za same proizvode oziroma tehnologije, na podlagi
katerih so bili naročeni proizvodi proizvedeni. 
5.2 IZVAJALCI JAVNIH SLUŽB VARSTVA OKOLJA 
Storitve javnih služb varstva okolja so za varstvo okolja
ključne. Obseg teh storitev, izvajalce ter zavezance določajo posebni predpisi,
praviloma pa so namenjene zagotavljanju varstva okolja na področjih, kjer
zaradi zahtevnosti opravil ali pa zaradi zahtev po enakem dostopu do javnih
dobrin, ni možno pričakovati, da bi upravljali z okoljem ali naravnimi
dobrinami uporabniki sami. Storitve javnih služb varstva okolja so praviloma
obvezne, izvajajo pa se na državni in občinski ravni. 
Državne javne službe varstva okolja so ustanovljene za
posebna ravnanja z odpadki, predvsem nevarnimi in na področjih ravnanja, ki
niso specifično povezana z območjem posamezne občine, ampak s celotnim
gospodarskim prostorom Republike Slovenije. Izvajalci državnih služb varstva
okolja so koncesionarji, torej podjetja, ki so morala izkazati svojo
usposobljenost pri samem izboru za koncesionarja. Praviloma so to
specializirana podjetja, ki se zavedajo svojega poslanstva, tako da svoje
storitve izvajajo v skladu z načeli varstva okolja. Izvajalci državnih javnih
služb so tudi pod stalnim nadzorom, tako s strani uprave kot inšpektorata, za
njih pa je značilno tudi stalno sodelovanje s podjetji iz drugih držav EU, ki
imajo podobna pooblastila. V teku je projekt stalne elektronske povezave med
ministrstvom in izvajalci državnih javnih služb z namenom, da je pregled nad
izvajanjem njihovih storitev državni upravi dostopnejši, kar bo gotovo pripomoglo
k uvajanju ukrepov večje učinkovitosti, tako ekonomske kot okoljske. 
Do leta 2007 mora Republika Slovenija uvesti učinkovit sistem
nadzora nad obratovanjem malih in srednjih kurilnih naprav, predvsem tistih na
fosilna goriva. V skladu z Zakonom o varstvu okolja bodo izvajalci tega
projekta bivši izvajalci občinske javne službe varstva okolja na področju
merjenja emisij, čiščenja in pregledovanja kurilnih naprav. S prevzemom te
občinske javne službe se bo na nivoju države vzpostavila glede števila zaposlenih
delavcev največja državna javna služba varstva okolja, ki bo v končnem obsegu
zaposlovala okoli 500 delavcev. Organizacija te službe in vzpostavitev
učinkovitih postopkov nadzora njenega delovanja ter zagotovitev njene
ekonomičnosti in usposobljenosti njenih izvajalcev je na področju državnih
javnih služb varstva okolja za obdobje 2004 – 2008 največji in tudi
najzahtevnejši projekt. 
Na področju ravnanja z odpadki bodo podeljene koncesije še za
nekatera specialna ravnanja z odpadki. Tako se bodo izvajalcem javne službe
ravnanja z odpadnimi gumami pridružili izvajalci javnih služb ravnanja z
izrabljenimi motornimi vozili, odpadno električno in elektronsko opremo in
predvidoma tudi z nevarnimi odpadki, zlasti tistimi, ki nastajajo večinoma v
gospodinjstvih, zberejo pa jih izvajalci občinske javne službe ravnanja s
komunalnimi odpadki. 
Stanje na področju občinskih javnih služb varstva okolja, ki
se nanašajo na oskrbo s pitno vodo, ravnanje s komunalnimi odpadki in odvajanje
ter čiščenje komunalne odpadne vode, pa je zaskrbljujoče. Vprašljiva je
predvsem razdrobljenost teh javnih služb, ki pokrivajo premajhna območja, da bi
lahko bile te službe ekonomsko učinkovite in strokovno usposobljene za vedno
zahtevnejše naloge na vseh področjih, kjer izvajajo svoje storitve. Primerjalno
z drugimi podobnimi ureditvami javnih služb na tem področju v EU, bi moralo
učinkovito podjetje izvajanja občinske javne službe varstva okolja imeti v
oskrbi najmanj 100.000 prebivalcev. 
Z večjim nadzorom nad določanjem lastne cene storitev javne
službe in tistega dela cen storitev javne službe, ki je namenjen investicijam
ali investicijskemu vzdrževanju, bo ministrstvo vzpostavilo pogoje, katerih
posledica bo združevanje teh služb v okviru skupnih interesov več občin. Za
združevanje posameznih opravil pri izvajanju občinskih javnih služb varstva
okolja bodo dani pogoji najprej pri pripravi in izvajanju skupnih investicij v
infrastrukturo javnih služb ter nekaterih specialističnih opravil, kot je na
primer monitoring čiščenja odpadne komunalne vode ali analiz komunalnih
odpadkov pred njihovim odstranjevanjem. 
Najnovejši predpisi vezani na okoljske dajatve zagotavljajo
namenski vir države za sofinanciranje izgradnje komunalne infrastrukture
obveznih občinskih javnih služb varstva okolja. V postopku sprejemanja
državnega proračuna, v skladu z zakonom 
o javnih financah, se bo vsako leto pripravil in sprejel tudi
državni načrt razvojnih programov vezanih na izgradnjo komunalne
infrastrukture. S tem bo država zagotovila sredstva za izvajanje prioritetnih
nalog, ki izhajajo iz že sprejetih dokumentov, kot sta Operativni program
odvajanja in čiščenja komunalnih odpadnih voda in Operativni program
odstranjevanja odpadkov s ciljem zmanjšanja količin odloženih biorazgradljivih
odpadkov za obdobje do leta 2008 ter programov vezanih na oskrbo s pitno vodo,
ki so še v pripravi. Razpis za pripravo predlogov investicijskih projektov, ki
se bodo sofinancirali iz okoljskih dajatev bo prvič objavljen v letu 2005 za
obdobje 2006–2008. Do sofinanciranja iz zbranih sredstev okoljskih dajatev bodo
upravičeni le projekti, ki bodo uvrščeni v načrt razvojnih programov države in
bodo istočasno vključeni tudi v načrte razvojnih programov občin. MOP bo izdalo
tudi posebno navodilo za občine za pripravo investicijskih projektov, ki se
bodo sofinancirali iz okoljskih dajatev. 
Navodilo bo županom in nosilcem izvajanja nalog pred oddajo
predlogov investicijskih projektov, omogočilo: 
-       
preveritev usklajenosti pripravljene dokumentacije z zakonodajo, 
-       
preveritev pravilnosti nekaterih postopkov pred začetkom izvajanja
projekta, 
-       
preveritev ekonomske upravičenosti posameznega projekta in tako posredno
racionalizacijo porabe javnih sredstev, 
-       
povečanje preglednosti ob sočasni uporabi enostavnih orodij za
spremljanje projektov v posamezni občini in 
-       
izboljšanje notranje organizacije dela in uvajanje enotnih postopkov za
spremljanje procesov dela. 
Za poenostavitev spremljanja dokumentacije in stanja nad
vsemi projekti bo MOP skupaj s Centrom vlade za informatiko razvilo informacijski
sistem, ki bo tudi občinam omogočal enovito ureditev dokumentacije vezane na
posamezen investicijski projekt. V ta namen je bila oblikovana nova verzija
spletne Projektne pisarne. Občine bodo po pridobitvi gesla in uporabniškega
imena lahko v ustrezne mape referenčnega modela projekta same dodajale
digitalne zapise dokumentov kot so npr. poročila, zapisniki in situacije. Tako
želimo poenostaviti in poenotiti delo vsem, ki se ukvarjajo z množico
dokumentov, ki jih nalaga veljavna zakonodaja in spremljajo vsako investicijo. 
Za obdobje 2004–2008 bodo za izvajanje občinskih javnih služb
varstva okolja izdelani vsi operativni programi, katerih namen je prvenstveno
zagotoviti take pogoje za izvajanje teh javnih služb, da bodo na koncu tega
obdobja izpolnjene zahteve glede odlaganja komunalnih odpadkov, glede odvajanja
odpadne komunalne vode na območjih, ki so občutljiva zaradi evtrofikacije, in
glede režimov varstva podzemne vode na vodovarstvenih območjih, zlasti v zvezi
z onesnaženjem z nitrati in pesticidi. 
S postopno integracijo sedanjih izvajalcev občinskih javnih
služb v večje organizacijske enote bodo tudi dani pogoji za uvajanje sistema
EMAS ali ISO 14001 v ta delovna okolja. V zvezi s strokovnim usposabljanjem
izvajalcev občinskih javnih služb varstva okolja si bo ministrstvo prizadevalo,
da bo pri tem združevanje izvajalcev javnih služb v okviru Gospodarske Zbornice
Slovenije imelo pomembno vlogo. 
5.3 OKOLJSKE NEVLADNE ORGANIZACIJE 
Nevladne organizacije (NVO) so del civilne družbe
(organizirana in registrirana oblika javnosti), ki je pomembnejši akter
sodelovanja na področju okolja, saj gre za interesno povezane posameznike, ki
se zavedajo svoje družbene odgovornosti. Skupen interes, ki povezuje ljudi
različnih poklicev, strokovnih znanj in izkušenj, omogoča širši pogled na
interesno področje, pa tudi širši spekter idej, zaradi česar lahko ponujajo
inovativne in alternativne pristope in rešitve problemov, njihova participacija
pa povečuje legitimnost v postopkih priprave strateških dokumentov. 
Na področju okolja je najpomembnejše delovanje okoljskih
nevladnih organizacij, to je tistih, ki se zaradi svojega namena ustanovitve
ali svojega delovanja prepoznavajo kot okoljske nevladne organizacije. Namen
delovanja nevladnih organizacij na področju okolja in narave je uveljavljanje
načel varstva okolja in narave ter trajnostnega razvoja na vseh ravneh
političnega odločanja in delovanja. Najpomembnejše področje delovanja okoljskih
in naravovarstvenih nevladnih organizacij je nedvomno vplivanje na oblikovanje
politike in zakonodaje v Sloveniji, kakor tudi na ravni Evropske skupnosti, in
pa ozaveščanje javnosti na področju okolja in trajnostnega razvoja. 
Trenutno je evidentiranih okoli 140 NVO, ki delujejo na
področju okolja oziroma, ki se prepoznavajo kot okoljske, pri čemer je aktivnih
okoli 110, od tega jih je približno 30 aktivnih tudi na ravni sistemskega
urejanja okoljskega sektorja. Podrobnejša analiza o stanju NVO je bila nazadnje
narejena leta 2001 v okviru REC Regionalnega centra za okolje za srednjo in
vzhodno Evropo (zbornik Modri ljudje za modro nebo 2). Analiza je pokazala, da
je izmed treh četrtin evidentiranih društev, 10 zasebnih zavodov in 2 ustanovi
(fundaciji). Polovica okoljskih NVO ima sedež v Ljubljani, ostala polovica v
drugih mestih in na podeželju. Več kot 60 % okoljskih NVO deluje na lokalni
ravni, nekatere tudi na državni in mednarodni. Samo tretjina NVO deluje
izključno na okoljskem in naravovarstvenem področju, ostale pa delovanje
kombinirajo z drugimi – večinoma s kulturnimi, potrošniškimi, športnimi
dejavnostmi in dejavnostmi na področjih turizma ter kmetijstva. Osnova
delovanja NVO je prostovoljno delo, samo 12 % NVO si lahko privošči stalno ali
začasno zaposleno osebje za vodenje projektov. 20 % NVO ocenjuje svoje finančno
stanje (v letu 2000) kot ugodno za izvajanje projektov, 50 % NVO pa označuje
svoje finančne razmere kot slabe, zelo slabe ali nestabilne. Med problemi in
ovirami za uspešno delovanje je prav nezadostno financiranje na prvem mestu.
Najpomembnejša finančna vira sta članarina in razpisi za projekte na državni
ravni. Pridobivanje sredstev iz mednarodnih virov je šibko, prav tako tudi
ustvarjanje prihodka s storitvami, prodajo izdelkov in svetovanjem. 
Možnosti nadaljnjega razvoja nevladnih organizacij
Ob obstoječih pogojih gredo predvidevanja glede nadaljnjega
razvoja NVO na eni strani v povečanje aktivnosti v močnejših NVO, povečala se
bo tudi specializiranost, na drugi strani pa v nadaljnje upadanje številčnosti
NVO, predvsem izven Ljubljane. Deloma bo upad nadomestilo mreženje NVO, ki je v
porastu. Tak trend je le delno sprejemljiv, saj je na področju okolja izredno
pomembna razpršenost aktivno delujočih okoljskih organizacij in njihova
geografsko ustrezna razporeditev. Pričakovati je, da se bodo pogoji za delovanje
nevladnih organizacij na podlagi strateških dokumentov, kot so Strategija Vlade
Republike Slovenije za sodelovanje z nevladnimi organizacijami in Strategija
sistemskega razvoja NVO v Sloveniji za obdobje 2003-2008, ki so jo pripravile
nevladne organizacije, postopoma izboljšali. Predviden je tudi podpis sporazuma
o sodelovanju med vlado in nevladnimi organizacijami, kar bi pomenilo dodaten
izraz podpore in priznavanja vloge nevladnega sektorja s strani države. 
Prenos javnih pooblastil na okoljske nevladne organizacije
Nevladne organizacije lahko delno ali pa v celoti prevzamejo
izvajanje nekaterih javnih funkcij in pooblastil. Kljub sistemski neurejenosti
prenosa javnih pooblastil že obstajajo pravne podlage in možnosti za tak prenos
(možnosti so določene v posameznem zakonu, koncesije, delno tudi javni razpisi
in javna naročila). Predvsem bo morala država v zakonodaji proaktivno
vzpostavljati možnosti za izvajanje posameznih javnih funkcij tudi s strani
okoljskih NVO, kar pomeni zagotavljanje ustrezne vključenosti okoljskih NVO v
pripravo predpisov, ki se nanašajo na varstvo okolja in ohranjanje narave, ki
bodo v tem procesu lahko same ugotovile in izrazile možnosti prenosa javnih
funkcij. Te bi bile lahko naslednje: 
-       
promocija varstva okolja z različnimi aktivnostmi, ki dvigujejo raven
ozaveščenosti pomena zdravega okolja in trajnostno naravnanega ravnanja z njim;
-       
ozaveščanje in izobraževanje javnosti, predstavnikov nevladnih
organizacij, javnih uslužbencev na vseh ravneh, predstavnikov gospodarstva z namenom
spreminjanja vedenjskih vzorcev v procesu sodelovanja organov oblasti in
javnosti ter krepitev skupne odgovornosti za trajnostno naravnano ravnanje z
okoljem; 
-       
izobraževanje o pomenu in vlogi okoljskih nevladnih organizacij,
možnostih dostopa do okoljskih informacij in sodelovanja v procesih odločanja
in pripravljanja dokumentov na področju okolja; 
-       
izobraževanje za projektno sodelovanje občin in NVO; 
-       
strokovna funkcija – pomoč na specialnih področjih (priprava raznih
strokovnih podlag, mnenj in podobno, izvajanje raziskav na specifičnih
področjih), uvajanje inovacij in alternativnih rešitev problemov; 
-       
funkcija nadzora: okoljske nevladne organizacije so lahko zaradi
specifičnih kvalitet, ki jih v okviru državne uprave ni možno zagotoviti, zelo
učinkovit nadzornik (predvsem tam, kjer zaradi premalo kapacitet država ne more
zagotoviti celovitega nadzora); 
-       
monitoring na posameznih področjih, ki ga je dolžna izvajati država ali
občina; 
-       
sodelovanje pri oblikovanju in upravljanju zavarovanih območij; 
-       
vzpostavitev in vodenje registra vseh okoljskih nevladnih organizacij v
Republiki Sloveniji; 
-       
izvajanje funkcije »izvoznik« znanja in izkušenj na področju okolja v JV
Evropo; 
-       
zagotavljanje informacij iz specifičnih področij (baze podatkov, zlasti
na področjih, ki niso vsebovana v Letnem programu statističnih raziskovanj
Statističnega urada Republike Slovenije); 
-       
razvoj spletnih strani NVO, kot referenčnih baz podatkov; 
-       
lokalne NVO lahko postanejo e-informacijska točka (tudi vzpostavljanje
specializiranih knjižnic, kot referenčnih baz podatkov); 
-       
vključevanje NVO v prenos informacij o novih tehnologijah in izdelkih
(potrošniki velikokrat zaupajo v informacijo, dano s strani NVO strokovnjakov);
-       
sodelovanje NVO pri promociji turizma in razvoja turističnih krajev; 
-       
vse možne oblike vključevanja nevladnih organizacij v pripravo
dokumentov in odločitev ter v sestavo organov, pristojnih za okolje;
vključevanje v strukture, ki pomenijo povezavo med subjekti varstva okolja in
gospodarskimi subjekti. 
Cilji in ukrepi 
Zakon o varstvu okolja podarja vlogo širše javnosti oziroma
NVO. Poseben položaj daje tistim nevladnim organizacijam, ki delujejo v javnem
interesu na področju varstva okolja. V postopkih izdaje okoljevarstvenega
soglasja in okoljevarstvenega dovoljenja za naprave, ki lahko povzročajo
onesnaževanje okolja večjega obsega, bodo imele položaj stranskega udeleženca
in s tem možnost uveljavljanja pravnih sredstev. Prav zaradi tega je v zakonu
predviden poseben postopek za ugotavljanje tega javnega interesa, ki se
zaključi z odločbo ministra, nevladne organizacije pa bodo morale za pridobitev
tega statusa izpolnjevati predpisane pogoje. Zakon omogoča pridobiti takšen
status tudi drugim ustanovam in zavodom, ne le društvom po določbah zakona o
društvih. NVO daje, poleg že omenjenih pravic, tudi nekatere druge možnosti
sodelovanja v sprejemanju odločitev na področju varstva okolja in oblikovanju
okoljskih politik. Najpomembnejše poslanstvo okoljskih in naravovarstvenih
nevladnih organizacij je torej vplivanje na oblikovanje politike in zakonodaje
v Republiki Sloveniji, na ravni Evropske skupnosti in ozaveščanje javnosti na
področju okolja in trajnostnega razvoja. Povečanje in vsebinsko poglabljanje
sodelovanja države z NVO na področju okolja je nujen dolgoročen proces, pri
čemer bo morala država posebno pozornost nameniti: 
-       
zagotavljanju pogojev NVO za izvajanje participativne funkcije; 
-       
razširitvi partnerstva iz države na občine, ostala ministrstva (predvsem
ministrstvo pristojna za šolstvo, zdravstvo, gospodarstvo, promet,
informacijsko družbo), univerze in druge subjekte participacije (tudi
sodelovanje med NVO in gospodarskim sektorjem npr. pri uvajanju okolju
prijaznih tehnologij); 
-       
obojestranskemu razumevanju procesa sodelovanja pri pripravi in
sprejemanju pomembnih dokumentov (programov, usmeritev, zakonov), ki mora
upoštevati določila Aarhuške konvencije predvsem glede zagotavljanja vseh
potrebnih informacij, pomembnih za pripravo dokumenta, primerno dolga časovna
obdobja za posamezne faze v postopku za pripravo in sprejem dokumentov, dovolj
zgodnjo in pravično vključitev javnosti v proces ter upoštevanje mnenj in
pripomb NVO z jasnimi obrazložitvami v primeru nesprejema; 
-       
spreminjanju splošne klime in vzorcev obnašanja glede vloge NVO ob
polnem spoštovanju načel različnosti in komple
-       
mentarnosti, zavzemanje za demokratične, na medsebojnem zaupanju
temelječe procese sodelovanja. Na podlagi izhodišč in z upoštevanjem načel so
za krepitev delovanja okoljskih NVO predvideni naslednji ukrepi: 
-       
zagotovitev dodatnih sredstev v okviru proračunske postavke, namenjene
sofinanciranju dejavnosti okoljskih NVO ((več)letno programsko financiranje,
letno projektno financiranje, financiranje koalicijskih in mrežnih projektov in
programov), 
-       
vzpostavitev oziroma zagotavljanje sodelovanja na medresorskem nivoju, 
-       
izvajanje rednih srečanj med ministrstvom, pristojnim za okolje in
prostor in med ministrstvom, pristojnim za energijo, in NVO (polletna, letna
srečanja oziroma po izkazani potrebi), 
-       
vzdrževanje proaktivnega informiranja o dejavnostih ministrstva (spletne
strani, bilten Okolje&Prostor). 
5.4 GOSPODARSTVO 
Gospodarstvo izraža in uveljavlja svoje interese na področju
okolja preko Gospodarske zbornice Slovenije (Službe za varstvo okolja – SVO) in
Obrtne zbornice Slovenije. Kot zastopnik gospodarstva in ob upoštevanju
celovitega pristopa k varstvu okolja sodelujeta pri oblikovanju politike in
zakonodaje na področju okolja, hkrati pa s pozitivnim odnosom do okolja
prispevata k hitrejši uveljavitvi okoljskih zahtev v praksi. 
Gospodarska zbornica Slovenije (GZS) zastopa interese
gospodarstva, svetuje, informira, ter nudi poslovne storitve, s čimer veča
konkurenčno sposobnost članov in s tem prispeva k razvoju skupnosti. Članstvo v
GZS združuje pravne in fizične osebe po Zakonu o gospodarskih družbah, javna
podjetja in zadruge ter podružnice tujih gospodarskih subjektov, ki opravljajo
pridobitno dejavnost v Republiki Sloveniji, banke in druge finančne
organizacije ter zavarovalnice, ki imajo sedež v Republiki Sloveniji. V
register članov je bilo konec leta 2003 vpisanih 62.477 članov. Njihovo število
se je v letu 2003 povečalo za 926. GZS vsako leto izvede preko 120.000
svetovanj, organizira preko 40 poslovnih konferenc, organizira skupinske
udeležbe na več kot 40 sejmih, izvede preko 300 seminarjev s 6.000 udeleženci
in 4.700 izobraževalnimi urami, izda okoli 100.000 javnih listin, razdeli preko
100.000 pisnih informacij, izda več kot 200 informativnih in strokovnih
publikacij, vzdržuje obsežne spletne strani na internetu z 2 mio. obiski. 
GZS že več let uvaja najnovejše standarde kakovosti v svoje
poslovanje, saj se zaveda, da mora služiti, kot pozitivno ogledalo svojim
članicam. Na podlagi strateških usmeritev GZS in ob upoštevanju pomembne
prelomnice v slovenskem gospodarstvu, kot je vstop v EU, daje zbornica velik
poudarek na izvajanju aktivnosti za lažji prehod na izpolnjevanje zahtev, ki
jih prinaša članstvo v EU. Posebna skrb je posvečena potrebam srednjih in malih
podjetij, tehnološko-poslovni revitalizaciji podjetij, utrjevanju socialnega
partnerstva in večanju pomena izobraževanja. GZS uresničevanje in uspešnost
ciljev vrednoti s kakovostnimi in količinskimi merili in svoje delovanje sproti
prilagaja novim zahtevam glede na rezultate opravljenih vrednotenj. 
Najvišji organ GZS je skupščina GZS. Skupščina voli upravni
odbor GZS na čelu s predsednikom, ki vodi delo zbornice. V številnih odborih in
delovnih telesih sistema GZS sodeluje preko 1500 predstavnikov gospodarstva.
Organizacijska struktura GZS je zelo razvejana, da bi zadostila potrebam in
interesom svojih članic. Strokovne službe nudijo oporo pri oblikovanju stališč
gospodarstva, opravljajo različne svetovalne in druge poslovne storitve za
potrebe članstva in izvajajo pomembna javna pooblastila. Svoje interese pa
lahko članice uveljavljajo neposredno tudi v območnih zbornicah, organiziranih
po regionalnem načelu, in hkrati v združenjih dejavnosti ter v Združenju
podjetnikov Slovenije. 
V prvi polovici leta 2002 je bila vzpostavljena Služba za
varstvo okolja (SVO) kot posebna organizacijska enota GZS. Služba nadaljuje s
strokovnim delom na področju okolja, ki se je sicer na zbornici začelo že v
sedemdesetih letih prejšnjega stoletja, intenziviralo pa v času vključevanja v
EU. Pri svojem delovanju služba izhaja iz skupnih ciljev GZS, kjer ima svoje
mesto tudi potreba po uveljavljanju trajnejšega razvoja. Skrb za okolje se mora
povezovati s socialno pravičnostjo, ob pravici vseh ljudi do gospodarskega
razvoja in z njim povezane blaginje. Ločitev prekomernega onesnaževanja in porabe
naravnih virov od ekonomskega in socialnega razvoja je smernica za uveljavitev
trajnostnega razvoja. Ker je poudarek na strokovnem delu, delovanje službe ni
omejeno na posamezno panogo ali regijo. Pomoč, informacije, svetovanja so
namenjena vsem članom ne glede na velikost podjetja ali registracijo
dejavnosti. V okviru svojih prizadevanj namenja posebno pozornost in pomoč
podjetjem pri urejanju vprašanj industrijskega onesnaževanja, tveganj in
ravnanja z odpadki. Prav na področju ravnanja z odpadki se je pojavil nov
pristop, ki je celovitejši in se je pojavil najprej pri odpadni embalaži, nato
pri izrabljenih motornih vozilih, ravno v tem času pa se uvaja tudi pri odpadni
električni in elektronski opremi. Ta pristop terja pomislek o ravnanju z
izrabljenim izdelkom že pri njegovem načrtovanju in vstopu na trg. Težišče
reševanja problemov usmerja od končnega uporabnika nazaj k proizvajalcu, ter
terja usklajeno delovanje različnih gospodarskih subjektov. 
Ob tem pa se GZS zaveda tudi pomena prostovoljnih pristopov,
ki se v največji meri kažejo v uvajanju sistemov ravnanja z okoljem v
podjetjih, najsi je to preko programov odgovornega ravnanja, sistema v skladu z
zahtevami ISO 14001, EMAS, čiste proizvodnje ali ekoprofita, če se omejimo na
tiste, ki se najpogosteje pojavljajo v našem prostoru. GZS si bo prizadevala
tudi k večji uveljaviti ekološkega označevanja proizvodov ob možnosti, ki jih
ponuja evropski sistem eco-label, z značilnim logotipom marjetice in izzivi
skupnega evropskega trga, saj se zaveda, da se v evropskem prostoru vse bolj
uveljavlja celostna proizvodna politika. Vse večji pomen pridobivajo tudi
ekonomski inštrumenti, kot so okoljske dajatve in trgovanje z emisijami. 
O aktualnih dogajanjih GZS obvešča podjetja, ob tem da
poudarja rešitve ter prednosti in ne ovire. Okolje je zahtevno področje, ki
nudi tudi prednosti na področju zmanjšanja stroškov in boljšega obvladovanja
proizvodnje in poslovanja. Pozitivno in odkrito komuniciranje o okolju je
naporno, vendar lahko predstavlja vezni člen dobrih odnosov med podjetji,
njihovimi sosedi in širšo skupnostjo. 
Glavno poslanstvo GZS je spoznavanje praktičnih problemov
podjetij in nudenje pomoči pri iskanju ustreznih rešitev. V ta namen organizira
delavnice, spodbuja medsebojno sodelovanje podjetij in medsebojno izmenjavo
dobrih praks. GZS želi biti razpoznavna po čim večji strokovnosti, odprtosti in
pozitivni naravnanosti pri iskanju rešitev za probleme, ki se pojavljajo pri
njenih članih. Ker je okolje globalno, GZS ne more delovati brez sodelovanja in
podpore v širši družbi oziroma povezave z vsemi zainteresiranimi stranmi, najsi
je to doma, kjer vodi dialog med gospodarstvom in državo ali v tujini, kjer ima
možnost uveljavljanja domačih interesov, kot članica Eurochambers in preko
delovanja v panožnih evropskih združenjih, kot je to na primer CEFIC. 
Predpisi določajo, da morajo upravljavci obstoječih naprav,
ki lahko povzročajo onesnaževanje večjega obsega (t.i. IPPC naprave) svoje
naprave prijaviti in nato vložiti vloge, upravni organi pa morajo v šestih
mesecih o vlogi odločiti. Pot do popolne vloge oziroma upravni postopek za
izdajo dovoljenj bo razmeroma zahteven in vključuje tudi sodelovanje javnosti.
Glede na zelo kratek čas, v katerem bo potrebno pregledati in obdelati veliko
število vlog, ki bodo vsebovale številne podatke in priloge na vnaprej
predpisanih obrazcih, bo potrebno upravni postopek izdajanja okoljevarstvenih
dovoljenj organizirati na osnovi dogovora z gospodarskimi združenji.
Ministrstvo si bo prizadevalo za sporazum z GZS in Kmetijsko zbornico, v
katerem bodo določeni roki za oddajo vlog za posamezne vrste naprav in s
katerim bo omogočen skladen in gladek potek izdajanja okoljevarstvenih
dovoljenj. 
Prostovoljni sporazumi med oblastnimi organi in industrijo
pridobivajo v EU na pomenu in dokazujejo aktiven odnos gospodarstva do okoljske
politike. Z njimi je možno doseči večjo zavezanost industrije pri izvrševanju
dogovorjenih ciljev kot z naloženimi obveznostmi v obliki zakonskih predpisov.
Večinoma se z njimi dogovorijo strožja merila od predpisanih. Pri nas je takšna
oblika sodelovanja šele na začetku, saj je osnovni pogoj zanjo visoka skladnost
podjetij z obstoječo zakonodajo in transparentnost okoljskih ciljev politike.
Gospodarstvo upravičeno pričakuje večjo učinkovitost upravnih organov, manj
birokracije in nižje stroške nadzora nad izvajanjem predpisov, zato si bo
ministrstvo prizadevalo za večjo vlogo prostovoljnih sporazumov z
gospodarstvom. 
Obrtna zbornica Slovenije (OZS) že desetletja uspešno
povezuje najmanjše gospodarske subjekte, ki zaradi svoje majhnosti potrebujejo
na eni strani zastopnika ter svetovalca na drugi strani, zato je zanje pomoč
zbornice nepogrešljiva. Nastala je na željo in zahtevo obrtnikov in danes
deluje kot osrednja institucija znanja, izobraževalnih in svetovalnih storitev
za obrtnike in male podjetnike. Združuje vse fizične in pravne osebe, ki
opravljajo pridobitno dejavnost v RS kot obrtno dejavnost, obrti podobno
dejavnost ali domačo oziroma umetnostno obrt, za obrtne zadruge in oblike
njihovega združevanja. V OZS je združenih preko 47.000 članov, ki se glede na
svojo prevladujočo dejavnost povezujejo v 29 strokovnih sekcij, en začasni
odbor in odbor obrtnih zadrug. V Republiki Sloveniji je 62 območnih obrtnih
zbornic, ki se združujejo v obrtno zbornični sistem. 
OZS izraža in uveljavlja svoje kratkoročne in dolgoročne
poslovne in strokovne interese v Republiki Sloveniji in EU preko strokovnih
sekcij, ki delujejo v okviru zborničnega sistema. Sekcije in odbor svoje
aktivnosti usmerjajo na zakonodajo, pogoje in kakovost poslovanja,
izobraževanje in dopolnilno izobraževanje članov, promocijo panoge, mednarodno
sodelovanje, spodbujanje sodelovanja sorodnih dejavnosti ter na pripravo
strokovne literature in obveščanje članov. 
Najvišji organ OZS je skupščina in šteje od 82 do 94
poslanskih mest. Skupščino sestavljajo poslanci iz območnih obrtnih zbornic,
sekcij, odbor obrtnih zadrug ter združenje delodajalcev obrtnih dejavnosti
Slovenije (ZDODS). 
OZS opravlja za svoje članstvo štiri izjemno pomembne naloge:
-       
zastopanje interesov obrti in malega gospodarstva v odnosu do države (ko
gre za zakonodajo, pogoje gospodarjenja, razvoj, socialno partnerstvo), 
-       
informiranje članstva o zakonodaji, možnostih razvoja in priložnostih,
-       
opravljanje različnih storitev (izobraževanje, svetovanje, odpiranje
trgov, promocija), 
-       
izvajanje javnih pooblastil (poklicno izobraževanje, izdajanje dovoljenj
in licenc). 
Po vključitvi v EU je Republika Slovenija postala še posebej
zanimiva za države jugovzhodne Evrope zaradi možnosti skupnega nastopanja na
tujih trgih in tudi lažjega vključevanja v nove integracijske procese. Dobro
sodelovanje je vzpostavljeno z večino partnerskih zbornic in organizacij na tem
področju, npr. v članstvu OZS v Evropskem združenju obrti ter malih in srednjih
podjetij (UEAPME), ki je krovno združenje nacionalnih združenj in zastopa več
kot 10 milijonov evropskih podjetij ter se zavzema, da bi evropski parlament,
evropska komisija in ostale pomembne EU institucije posvečale večjo pozornost
temu pomembnemu segmentu evropskega gospodarstva. V okviru UEAPME se posamezna
pomembna področja podrobneje obravnavajo v okviru odborov, pri čemer velja
omeniti, da je OZS še posebej aktivna v odborih za strukturne sklade, socialne
zadeve, poklicno izobraževanje in prehrano. OZS sodeluje s Slovenskim
gospodarskim in raziskovalnim združenjem v Bruslju, ki pomaga pri uveljavljanju
njenih stališč glede posameznih predlogov ali odločitev Evropske komisije in
drugih EU institucij. Z vstopom Republike Slovenije v EU se je sistem poslovanja
z nekaterimi tradicionalnimi trgovinskimi partnerji spremenil in je predvsem
malim podjetjem prinesel veliko sprememb, ki jih OZS spremlja in skuša
pomagati. 
OZS se s svetovalno dejavnostjo ukvarja že od začetka svojega
delovanja in hkrati je to tudi ena od temeljnih nalog. V juliju 2004 je bila
vzpostavljena Svetovalna mreža Obrtne zbornice Slovenije, ki nudi poleg
splošnih tudi specializirane informacije z različnih področij, poleg tega
izvaja tudi svetovanje s področja varstva okolja. OZS preko svoje svetovalne
službe vzpodbuja svoje člane k učinkovitemu izvajanju zakonodaje na področju
varstva okolja, hkrati pa tudi k razvoju okoljske odgovornosti in uveljavljanju
skrbi za okolje ob gospodarski rasti. Področje svetovanja je razširjeno tudi na
tehnično zakonodajo, standarde, njihovo uporabo in povezavo med njimi, ki z
vstopom v EU še bolj pridobiva na pomenu. Predvsem gre za velike spremembe pri
zakonodaji t.i. novega pristopa oziroma implementacije direktiv, ki zahtevajo
CE označevanje tehnično zahtevnejših vrst proizvodov, svetuje pa tudi na
področju prostega pretoka blaga, splošne varnosti proizvodov, označevanja
proizvodov, tržnih zahtev in odgovornosti proizvajalcev, uvoznikov in
posrednikov. OZS svetuje v zvezi s primernimi standardi za uporabo na
posameznih področjih delovanja – v smislu tako obvezne kot neobvezne uporabe. 
6. MEDNARODNE AKTIVNOSTI 
Republika Slovenija je majhna država in kot takšna izjemno
dovzetna za nezaželene vplive z druge strani njenih meja. Če želimo ohraniti
svoje okolje čisto in zdravo, ni dovolj, da le sledimo zgledom EU in ostalih
držav. Tako znotraj EU kot tudi v svetu mora Republika Slovenija zavzemati
proaktivno vlogo na področju varstva okolja in ohranjanja narave. Le tako bo
uspešno zaščitila svoje okolje. 
Potreba po medsebojnem sodelovanju držav pri varovanju okolja
izhaja iz same narave okoljskih vprašanj, pri majhnih in obenem tako raznolikih
državah kot je Republika Slovenija, pa še posebej prihaja do izraza. Veliko
tovrstnega sodelovanja poteka na osnovi sklenjenih mednarodnih pogodb, mnogo pa
tudi ad hoc – na podlagi vzajemno izkazanega interesa za sodelovanje. 
Med najbolj konkretna vprašanja mednarodnega sodelovanja pri
varovanju okolja sodijo tista, ki zadevajo obmejna območja in sosednje države.
Večinoma se rešujejo na načine in po poteh, ki so ustaljene že dalj časa.
Nobenega razloga ni videti za dvome, da bo tako tudi v prihodnje, zaradi
krepitve stabilnosti območja in povezanosti v EU s tremi od štirih sosednjih
držav je realno pričakovati še bolj neposredno in še bolj vsebinsko
sodelovanje. 
Republika Slovenija leži tik nad zahodnim Balkanom, ki je
bilo v deklaraciji ministrske konference »Okolje za Evropo« Kijev 2003 poleg
vzhodne Evrope opredeljeno kot eno od dveh prednostnih območij za odločno ukrepanje
in čimprejšnje korenite spremembe za izboljšanje stanja okolja36. V
skladu z načelom skupne vendar porazdeljene odgovornosti do vprašanj varstva
okolja v mednarodni skupnosti je Republika Slovenija zaradi svoje zemljepisne
bližine in pridobljenih izkušenj pri izvedbi lastne tranzicije še posebno
odgovorna za zagotavljanje podpore prizadevanjem za krepitev okoljske
komponente trajnostnega razvoja na območju zahodnega Balkana. Pri tem nikakor
ne gre zgolj za finančno pomoč. Prenos izkušenj iz obdobja tranzicije,
pripravljenost za hiter nasvet v posameznih konkretnih primerih in pomoč pri
vključevanju kake države ali regije z zahodnega Balkana v projekt, do katerega
bi sicer imela težji dostop, so ukrepi, ki včasih na naši strani zahtevajo
predvsem pripravljenost in delovni čas. Brez dvoma je v takšnih primerih
razmerje med stroški na eni strani in koristnostjo ukrepa na drugi močno v prid
slednjega. 
Sodelovanje pri reševanju regionalnih in svetovnih problemov
varstva okolja ni le del splošne zunanje politike, temveč glede na naravo
okoljske problematike tudi neobhoden del vsake in s tem tudi slovenske
nacionalne politike varstva okolja. V okviru dogovorjenih prioritet in načinov
lahko vsaka država odloči, kje in s kakšnimi sredstvi bo za izboljševanje stanja
na posameznih področjih dosegla kar največji učinek. 
Z zaključkom svoje tranzicije je Republika Slovenija
prenehala prejemati mednarodno razvojno pomoč, na voljo ostajajo le še lastni
potenciali in razvojni instrumenti EU. Vsakršna mednarodna izmenjava izkušenj
in storitev bo v prihodnje še bolj kot doslej morala sloneti na lastnih močeh
in še več kot to: na podlagi številnih mednarodnih dokumentov je Republika
Slovenija kot razvita država dolžna drugim državam zagotavljati razvojno pomoč.
Za čim boljši učinek tovrstnih aktivnosti bi bilo optimalno, da bi bil na
nacionalni ravni vzpostavljen konsenz glede prioritetnih vsebinskih in
zemljepisnih področij delovanja. Pri tem bi seveda veljalo upoštevati celoten
sklop političnih in gospodarskih interesov Republike Slovenije. 
S tem ko je Republika Slovenija prenehala biti
posojilojemalka in postala donatorka pri pomembnih mednarodnih finančnih
institucijah, se je spremenil tudi njen položaj v odnosu do sprejemanja
odločitev. Republika Slovenija si bo aktivno prizadevala, da bodo projekti, ki
so finančno podprti s strani mednarodnih finančnih institucij (kot so Svetovna
banka, Evropska investicijska banka, Evropska banka za obnovo in razvoj in
Mednarodni denarni sklad), ustrezali strogim pogojem varstva okolja in narave,
trajnostnega razvoja in sodelovanja javnosti v postopkih odločanja, ter da bo v
ta proces vključeno tudi slovensko gospodarstvo. Republika Slovenija se bo
zavzemala za večji delež podpore za projekte obnovljivih virov energije. 
Fizična majhnost in finančne omejitve nobene suverene države
ne odvezujejo politične odgovornosti za dogajanje na področju okolja v
mednarodni skupnosti. Spremljati in ustrezno vključevati se je treba tudi v
nekatera področja, za katera bi se nepozornemu opazovalcu utegnilo zdeti, da ob
kopici konkretnih problemov ne sodijo v okvir neposrednih skrbi za varstvo
okolja. Včasih pride do razmer, ko je na kocko postavljena naravna dediščina
ali vrednote, ki ne glede na svoje nahajališče pripadajo celemu svetu. V
takšnih primerih si prav nobena država ne bi smela dovoliti izmikanja pri
odločanju, še posebno v primeru načelnih opredeljevanj o posameznih problemih v
OZN ali v okviru konvencij, ki urejajo vprašanja okolja svetovnega pomena. 
Članstvo v EU lahko Republiki Sloveniji brez dvoma v marsičem
olajša sodelovanje pri reševanju mednarodnih vprašanj varstva okolja, saj so
možnosti pridobivanja informacij, izmenjava strokovnih mnenj, stališč in
medsebojno zastopanje bistveno olajšane. Seveda pa to nikakor ni pravilo, na
katerega bi se veljalo zanašati vedno in povsod. Potrebe in interesi posameznih
držav se bodo ponekod še vedno razhajali, zato dolžnost in odgovornost za
dogajanje na tem področju prej ko slej ostajata tam kot doslej. 
6.1 SODELOVANJE IN VKLJUČEVANJE V MEDNARODNE OKOLJSKE
SPORAZUME 
Glede na to, da so bile zaradi potrebe po varstvu okolja v
svetu že sprejete številne konvencije, ki dajejo temu varstvu pravni okvir tako
na globalni kot na regionalni ravni, lahko današnji čas opredelimo bolj kot
obdobje, ko je treba že sprejete mednarodne obveznosti temeljito izvajati.
Republika Slovenija je pogodbenica večine t.i. globalnih konvencij s področja
okolja v okviru Združenih narodov, ki so nastale kot posledica potrebe po
mednarodnem sodelovanju pri reševanju globalnih vprašanj varstva okolja in
kasneje tudi uveljavitve ideje trajnostnega razvoja. 
I. V naslednjih treh letih se bo Republika Slovenija
na globalni ravni aktivneje vključevala v implementacijo konvencij in
protokolov s področja biotske raznovrstnosti, mednarodne trgovine z ogroženimi
rastlinskimi in živalskimi vrstami, ohranjanja in trajnostne rabe mokrišč,
varstva zraka in podnebja, prehoda nevarnih odpadkov preko meja ter varstva
oziroma degradacije tal. 
Na področju ohranjanja biodiverzitete bo Republiko Slovenija
zlasti aktivna pri izvajanju: 
-       
Konvencije o biološki raznovrstnosti, 
-       
Kartagenskega protokola o biološki varnosti. 
Konvencija o biološki raznovrstnosti – je za Republiko
Slovenijo začela veljati 9.7.1996. V letu 2004 je bilo v Kuala Lumpurju, Malezija
7. zasedanje konference pogodbenic, kjer je bilo kot ključna prioriteta
nadaljnjega razvoja in izvajanja te konvencije dogovorjeno, da je treba do leta
2010 znatno zmanjšati izgubo biološke raznovrstnosti na globalni ravni. Pri tem
je pomembno izvajati in-situ varstvo in zagotavljati trajnostno rabo
komponent biološke raznovrstnosti. Ta cilj bodo države dosegle med drugim tudi
z ustanavljanjem zavarovanih območij povezanih v regionalne in globalne mreže
teh območij. 
Republika Slovenija ima, poleg drugih, naslednja mokrišča, ki
so biotsko izjemno raznovrstna: poplavna ravnica Mure, Drava od Maribora do
Središča ob Dravi, Krakovski gozd, Dobrava in Jovsi, Ljubljansko barje, kraško
porečje Ljubljanice s Cerkniškim in Planinskim poljem, Rakovim Škocjanom ter
dolini Pivke in Nanoščice, Bohinjsko jezero z zaledjem, Čezsoški prodi in
Vrbulje. 
Izmed teh območij bo Republika Slovenija do leta 2008
predlagala vsaj 4 nove t.i. ramsarske lokalitete. To pomeni uvrstitev območij
na seznam mednarodno pomembnih mokrišč v okviru Ramsarske konvencije, zaradi
česar se ekološko stanje uvrščenih območij ne sme poslabšati. Do leta 2008 bodo
v Republiki Sloveniji tudi pripravljeni načrti upravljanja in monitoring za
območja v Natura 2000. Ta območja izpolnjujejo pogoje za različna zavarovanja
in predstavljajo več kot 35% slovenskega ozemlja. Republika Slovenija se bo za
dosego cilja zmanjšanja izgub biološke raznovrstnosti usklajevala tudi na
nivoju EU. 
Kartagenski protokol o biološki varnosti – je za
Republiko Slovenijo začel veljati 11. septembra 2003, v letu 2004 pa je bilo v
Kuala Lumpurju prvo zasedanje pogodbenic. Pogodbenice so si postavile za cilj
do naslednjega zasedanja pripraviti predlog mednarodnih pravil in postopkov na
področju odgovornosti in nadomestil za škodo, ki nastane zaradi čezmejnega
gibanja živih spremenjenih organizmov. Republika Slovenija bo na tem področju
sodelovala pri pripravi strokovnih podlag za mednarodna pravila in postopke na
področju odgovornosti in nadomestila za škodo. 
Konvencija o mednarodni trgovini z ogroženimi rastlinskimi
in živalskimi vrstami – je za Republiko Slovenijo začela veljati 23.4.2000,
od 2. do 14. oktobra 2004 pa bo v Bangkoku že 13. konferenca pogodbenic te
konvencije. Na dnevni red tega zasedanja bo na pobudo Republike Slovenije, po
usklajevanju v EU, uvrščen predlog za spremembo dodatka II h konvenciji in
sicer prepoved trgovine z morskim datljem (Lithophaga lithophaga).
Republika Slovenija bo pripravila ustrezno gradivo za priročnik določanja
(identification sheet) in informacijo o tej vrsti. Glede na dejstvo, da je
Republika Slovenija ena od pomembnejših držav uvoznic nekaterih rastlinskih
vrst in vstopna država za trg EU, bo v naslednjem obdobju povečala svoje
aktivnosti v Odboru za rastline (Plants Committee). 
Konvencija ZN o spremembi podnebja – je za Republiko
Slovenijo začela veljati 29. 2. 1996. V okviru te konvencije je za našo državo
najpomembnejše izvajanje Kjotskega protokola. Republika Slovenija ga je
ratificirala 10.7.2002, veljaven pa je postal 16. februarja 2005. Republika
Slovenija bo na tem področju delovala v skladu s strategijo EU. Skupaj z
drugimi državami članicami si bo Republika Slovenija prizadevala za svetovno
vodstvo EU na področju podnebnih sprememb, še posebej v pogovorih o reševanju
izziva spreminjanja podnebja po letu 2012. Republika Slovenija bo v mednarodnih
pogajanjih aktivno podpirala zmanjševanje emisij toplogrednih plinov v skladu z
najnovejšimi spoznanji IPCC. Pri izvajanju Kjotskega protokola bo v naslednjem
obdobju dana prioriteta sprejemanju in izvajanju politik varčne in učinkovite
rabe energije, rabi obnovljivih virov energije, trajnostni mobilnosti,
zmanjševanju količine odpadkov, recikliranju in ponovni rabi odpadkov ter
trajnostnemu kmetovanju. Prioriteta bo tudi ozaveščanje, izobraževanje in
informiranje o spreminjanju podnebja. Določen poudarek bo dan tudi
uveljavljanju mehanizmov Kjotskega protokola. 
Pri izvajanju Kjotskega protokola bo v Republiki Sloveniji v
naslednjem obdobju dana določena prioriteta uveljavljanju njegovih mehanizmov
in sicer: 
-       
mehanizma skupnega izvajanja – pogodbenice sodelujejo pri zmanjševanju
skupnih antropogenih emisij toplogrednih plinov tako, da si med seboj delijo
enote zmanjšanja emisij toplogrednih plinov kot rezultat skupnih projektov in 
-       
mehanizma čistega razvoja – pogodbenice iz aneksa I (industrializirane
države) pomagajo pogodbenicam, ki niso v aneksu I konvencije, da pridejo preko
tovrstnih projektov do novih, okolju prijaznih tehnologij; pogodbenice iz
aneksa I, udeleženke v teh projektih, pa lahko tako potrjeno zmanjšanje emisij
toplogrednih plinov uveljavljajo kot del izpolnitve obveznosti za količinsko
zmanjševanje emisij po protokolu. 
Do leta 2005 bo v Republiki Sloveniji tudi vzpostavljen
sistem trgovanja z emisijami kot tretjim mehanizmom izvajanja Kjotskega
protokola. Nacionalni organ za potrjevanje projektov v okviru mehanizmov
skupnega izvajanja in čistega razvoja bo v Republiki Sloveniji MOP. 
Republika Slovenija je h Konvenciji Združenih narodov o
boju proti dezertifikaciji v tistih državah, ki doživljajo hudo sušo in/ali
dezertifikacijo pristopila junija 2001, veljati pa je začela
28.9.2001. Konvencija se nanaša na degradacijo tal v najširšem pomenu besede, s
ciljem izboljšanja življenjskih razmer, in zavezuje vlade podpisnic k spodbujanju
dolgoročnih strategij, ki bodo usmerjene k povečevanju pridelovalne sposobnosti
zemljišč, sanaciji degradiranih zemljišč, ter ohranjanju in trajnostnemu
gospodarjenju s talnimi in vodnimi viri, še zlasti na lokalni ravni. 
Obveznost Republike Slovenije v letu 2005 je priprava
programa varovanja tal oziroma boja proti degradaciji tal, ki bi omogočil
pripravo strokovnih podlag za celovito gospodarjenje s tlemi, vključno s
predlogom institucionalne organiziranosti oziroma porazdelitve nalog. RS mora za
poznavanje in določitev dejavnikov, ki povzročajo degradacijo tal oziroma sušo
vzpostaviti državni monitoring kakovosti tal37 ter razviti sistem
napovedovanja in opozarjanja pred ekstremnimi hidrološkimi pojavi38.
Republika Slovenija je pogodbenica Baselske konvencije o
nadzoru prehoda nevarnih odpadkov preko meja in njihovega odstranjevanja od
7. oktobra 1993. Letos pa bo v Ženevi od 25. do 29. oktobra 7. zasedanje
pogodbenic te konvencije kjer bodo pogodbenice razpravljale tudi o programu
izvajanja te konvencije do leta 2010. Posebna pozornost bo posvečena obstojnim
organskim onesnaževalom (POP) in ravnanju z njimi. Republika Slovenija se bo
zavzemala za strateško povezovanje te konvencije s Stockholmsko konvencijo o
obstojnih organskih onesnaževalih (1. konferenca pogodbenic te konvencije bo
maja 2005) in Rotterdamsko konvencijo o postopku soglasja po predhodnem
obveščanju za določene nevarne kemikalije in pesticide v mednarodni trgovini
(1. konferenca te konvencije bo septembra 2004), ki se vsaka na svojem področju
ukvarjajo z obstojnimi organskimi onesnaževali. Tako povezovanje bi pomenilo
celovit pristop k reševanju problematike obstojnih organskih onesnaževal,
hkrati pa bi pocenilo delo in izboljšalo pretok informacij med strokovnjaki s
tega področja. 
II. Na regionalni ravni je zaradi pomena, ki ga ima
voda, pomembno sodelovanje držav pri varstvu voda. Republika Slovenija aktivno
sodeluje pri izvajanju Barcelonske konvencije o varstvu morskega okolja in
obalnih območij Sredozemlja ter njenih protokolov, ki za Republiko
Slovenijo veljajo od leta 1994. V zadnjem času si je Republika Slovenija
pridobila pomembno vlogo pri izvajanju Mediteranskega akcijskega programa
(MAP), kar se odraža zlasti s pripravo Načrta ravnanja v primeru onesnaženja
zaradi nesreč v severnem Jadranu in Sporazuma med Slovenijo, Italijo in Hrvaško
o izvajanju tega načrta. Ta sporazum namerava Republika Slovenija podpisati v
letu 2005 oziroma takoj, ko bodo za to izpolnjeni pogoji. Do leta 2005 bo tudi
izdelan program upravljanja s slovensko obalo (CAMP). Cilj tega programa je
zmanjšanje pritiskov in vplivov na morsko okolje. 
Sekretariat Barcelonske konvencije je tudi vključen v
pripravo Strategije varstva morja, ki jo pripravlja Evropska komisija z namenom
integracije evropske okoljske politike v različne sektorske politike. Na ta
način želi EU doseči primerljive standarde v vseh morjih na območju Evrope.
Strategija daje poudarek trajnostnemu upravljanju z morjem in preprečevanju
onesnaževanja morskega okolja z nevarnimi snovmi. Novembra 2005 bo v Republiki
Sloveniji 14. zasedanje konference pogodbenic konvencije, kjer bodo, poleg
Strategije varstva morja, predstavljeni tudi prvi rezultati vplivov balastnih
voda na severni Jadran in predlog načrta upravljanja z balastnimi vodami za ta
del Jadrana. 
Konvencija o sodelovanju pri varstvu in trajnostni uporabi
reke Donave je za Republiko Slovenijo začela veljati 22. 10. 1998. Za
izvajanje te konvencije je ustanovljena Mednarodna komisija za varstvo reke
Donave. Decembra 2004 bo komisija organizirala ministrsko zasedanje na Dunaju,
na katerem bo, med drugim, predstavljen tudi mednarodni načrt upravljanja
povodja reke Donave. V pripravo tega zasedanja se je aktivno vključila tudi
Evropska komisija. 
Republika Slovenija aktivno sodeluje pri izvajanju Donavske
konvencije, pri čemer se naslanja na načela in vsebine Direktive 2000/60/ES
Evropskega parlamenta in Sveta z dne 23. oktobra 2000, ki določa okvir za
delovanje Skupnosti na področju vodne politike. Dejavna je pri koordinaciji
aktivnosti usklajevanja nacionalnih načrtov upravljanja z vodami na celotnem
povodju Donave in s tem pri pripravi skupnega mednarodnega načrta upravljanja z
vodami. 
Republika Slovenija je imela tudi vodilno vlogo pri
nastajanju Okvirnega sporazuma o Savskem bazenu, kjer gre za sodelovanje
med državami bivše Jugoslavije (Slovenije, Hrvaške, Bosne in Hercegovine ter
Srbije in Črne gore) v porečju Save in ga je v letu 2004 tudi ratificirala.
Države podpisnice Okvirnega sporazuma o Savskem bazenu so izbrale Republiko Slovenijo
za depozitarja. Republika Slovenija aktivno sodeluje tudi pri vzpostavitvi
Stalne komisije za reko Savo ustanovljene s sporazumom, ki bo v naslednjih
letih pripravila program razvoja po načelih trajnosti za savsko porečje s
poudarkom na rabi Save kot plovne poti. 
Z namenom čezmejnega reševanja skupnih problemov v alpskem
prostoru so alpske države (Avstrija, Francija, Italija, Lihtenštajn, Monako,
Nemčija, Slovenija, Švica) in EU ratificirale Konvencijo o varstvu Alp –
Alpsko konvencijo. Republika Slovenija je konvencijo podpisala 29. marca
1993, ratificirala pa 22. marca 1995. Konvencija je za Republiko Slovenijo
začela veljati 22. avgusta 1995. Besedilo konvencije je razmeroma splošno,
posamezni izvedbeni protokoli pa podrobneje urejajo področja energije, gorskega
gozda, hribovskega kmetijstva, urejanja prostora in trajnostnega razvoja,
turizma, varstva narave in urejanja krajine, varstva tal ter prometa. Državni
zbor Republike Slovenije je 28. novembra 2003 z zakonom ratificiral vseh osem
izvedbenih protokolov Alpske konvencije in Protokol o reševanju sporov.
Protokoli so za Republiko Slovenijo začeli veljati 28. aprila 2004. 
Okoljski ministri pogodbenic Alpske konvencije so na svojem
VIII. zasedanju v Garmisch-Partnekirchnu (Nemčija), 16. novembra 2004 naredili
velik korak k učinkovitejšemu izvajanju Alpske konvencije in njenih protokolov,
ko so sprejeli Večletni program dela Alpske konference v katerem so začrtani
skupni cilji in aktivnosti pogodbenic in teles Alpske konvencije za obdobje, ki
presega dvoletno predsedovanje Alpski konferenci s strani posamezne
pogodbenice. S sprejetjem Večletnega programa dela Alpske konference so
pogodbenice sprejele skupno začrtane cilje in aktivnosti ter za naslednjih šest
let v ospredje postavile šest prioritet – pripravo Poročila o stanju Alp
(opazovanje in interpretacija razvojnih gibanj), pripravo in izvedbo skupnih
projektov v okviru štirih ključnih vsebin (mobilnost, dostopnost, tranzitni
promet; družba, kultura, identiteta; turizem, prosti čas, šport; narava, kmetijstvo
in gozdarstvo, kulturna krajina), preverjanje izvajanja in po potrebi
dopolnitev pogodbe, izboljšanje odnosov z javnostmi, spodbujanje izmenjave
izkušenj in sodelovanja ter sodelovanje z drugimi gorskimi območji in
konvencijami. 
III. Na bilateralni ravni Republika Slovenija sodeluje
na področju varstva okolja zlasti pri varstvu voda. Za varstvo, nadzor in
monitoring za posamezne mejne reke z Italijo, Avstrijo, Madžarsko in Hrvaško
ima Republika Slovenija sklenjene dvostranske sporazume, za varstvo morja pa je
sklenjen tristranski sporazum med Slovenijo, Italijo in Hrvaško. Sodelovanje
med sosednjimi državami se izvaja z vsakoletnimi zasedanji teh komisij, ki so
ustanovljene s posameznimi sporazumi. Rezultati dela teh komisij so pri
izvajanju evropskih predpisov s področja varstva voda za Republiko Slovenijo
kot članico EU zelo koristni in uporabni. Dosedanje delo komisij z morebitnimi
manjšimi dopolnili lahko razumemo kot primer dobre prakse za izvajanje
Direktive 2000/60/ES Evropskega parlamenta in Sveta z dne 23. oktobra 2000, ki
določa okvir za delovanje Skupnosti na področju vodne politike. Republika
Slovenija bo v naslednjih letih še posebej okrepila tovrstno sodelovanje s
sosednjimi državami. 
Republika Slovenija je tudi podpisala ali sprejela nekatere
mednarodne sporazume, ki pa jih še ni ratificirala in sicer: 
-       
Protokol o strateški presoji vplivov na okolje h Konvenciji o presoji
čezmejnih vplivov na okolje, 
-       
Protokol o registrih izpustov in prenosov onesnaževal, 
-       
Protokol o odgovornosti in povračilu za škodo, ki je posledica prehoda
nevarnih odpadkov preko meja in njihovega odstranjevanja, 
-       
Protokol o vodi in zdravju h Konvenciji o varstvu čezmejnih vodnih tokov
in mednarodnih jezer. 
Pri odločanju o ratifikaciji teh mednarodnih sporazumov bo
Republika Slovenija sledila programu EU na tem področju. 
Republika Slovenija je sodelovala v postopku priprave
Protokola o civilni odgovornosti in povračilu za škodo zaradi čezmejnih učinkov
industrijskih nesreč na čezmejnih vodotokih h Konvenciji iz leta 1992 o varstvu
čezmejnih vodnih tokov in mednarodnih jezer in h Konvenciji iz leta 1992 o
čezmejnih učinkih industrijskih nesreč, ki je bil na voljo za podpis v Kijevu
leta 2003, vendar se takrat ni odločila za njegov podpis. Do leta 2008 pa bo
Republika Slovenija tudi pripravila pobudo za pristop k temu protokolu. 
7. KOMUNICIRANJE IN IZOBRAŽEVANJE 
Pomembni premiki, ki so se v Sloveniji zgodili v zadnjem
obdobju tudi na področju politike oziroma delovanja državnih institucij, nas
intenzivno pomikajo proti državam z dolgoletno tradicijo demokracije. Na ravni
makrodružbenih dogajanj lahko govorimo o splošnem mednarodnem trendu gibanja k
participatorni demokraciji in o naraščanju možnosti za sodelovanje civilne ter
strokovne javnosti v procesih političnega odločanja. Na mikro ravni pa s tem
hkrati narašča tudi možnost vključevanja organizirane laične javnosti za
preverjanje njihovih strokovnih odločitev. Formalne in neformalne oblike
aktivne participacije postopoma nadomeščajo pasivno informiranje javnosti in se
umeščajo kot pomemben segment celovite strategije odnosov z javnostmi.
Sodelovanje javnosti je lahko učinkovito zgolj tedaj, kadar je del neke širše
strategije in je vpeto v procese odločanja. 
7.1 OBVEŠČANJE IN DOSTOP DO INFORMACIJ 
Celovito in pravočasno obveščanje javnosti o aktivnostih na
področju varstva okolja je enostranski proces, v katerem prejemnik praviloma
ostane pasiven in pošiljatelj nima povratnih informacij o dosegu sporočila. Ob
ustreznem zagotavljanju možnosti dostopa do okoljskih informacij pa predstavlja
osnovni pogoj za nadgradnjo – prestop k dvosmernemu aktivnemu procesu: komunikaciji39.
Pravne možnosti dostopa do okoljskih informacij temeljijo na:
-       
Zakonu o varstvu okolja40, predvsem v prvem in drugem
odstavku 13. člena, ki deklarirata, da so okoljski podatki javni, dostop do
njih pa ima vsakdo v skladu z zakonom; 
-       
Zakonu o dostopu do informacij javnega značaja (ZDIJZ)41, s
katerim je bil na področju dostopa do informacij javnega značaja narejen velik
korak. ZDIJZ je konkretiziral pravico posameznika do pridobitve informacije
javnega značaja in je zagotovil zakonsko varstvo; 
-       
Konvenciji o dostopu do informacij, udeležbi javnosti pri odločanju in
dostopu do pravnega varstva v okoljskih zadevah - Aarhuški konvenciji42;
konvencija pogodbenicam nalaga pri načrtih, programih in politikah v zvezi z
okoljem, da javnosti zagotovijo potrebne informacije, sprejmejo ustrezne
praktične oziroma druge ukrepe, da zagotovijo pregledno in pravično udeležbo
javnosti pri pripravi načrtov in programov v zvezi z okoljem; 
-       
tudi evropska Direktiva o dostopu do okoljskih informacij43
deklarira, da povečan dostop javnosti do informacij o okolju in razširjanje teh
informacij prispevata k boljši zavesti o okoljskih zadevah, svobodni izmenjavi
mnenj, bolj učinkoviti udeležbi javnosti pri postopku odločanja o okoljskih
zadevah in navsezadnje k boljšemu okolju (v pravni red držav članic bo
prenesena v letu 2005). 
V pravnem smislu je torej narejen velik korak naprej k
formaliziranju vsebinskih procesov obveščanja in dostopanja do okoljskih
informacij, ki se v Sloveniji že odvijajo, hkrati pa predstavljajo dober pravni
temelj za nadaljnje procese in aktivnosti krepitve participativne demokracije.
Država sama spoznava, da se odločitve sprejemajo večinoma v stanju participativnega
deficita, kar slabi njihovo moč. Izkušnje kažejo, da se odločitve, dosežene na
temelju družbenega konsenza, uresničujejo hitreje in bolj učinkovito. Civilna
družba je tako pomemben in perspektivno nujen udeleženec družbenega konsenza,
kar je še posebej izpostavila Strategija Vlade Republike Slovenije za
sodelovanje z nevladnimi organizacijami (2003), ki je tej obliki organizirane
in registrirane javnosti pripoznala pomemben vpliv »na celovit in trajnostno
naravnan družben razvoj, porast družbene blaginje, kakovosti življenja ter
socialne varnosti«. 
V odnosu med nevladnimi organizacijami in državo je tako na
eni strani pomembno, da so nevladnim organizacijam dostopne informacije, s
katerimi razpolaga država, na drugi strani pa tudi, da nevladne organizacije
državo informirajo o svojih zaznavah, podatkih in ugotovitvah. Država mora biti
zainteresirana za te podatke, zato so potrebne takšne spremembe vzorcev
obnašanja in komuniciranja na obeh straneh, ki bodo vodile k partnerskemu
sprejemanju in razumevanju različnosti, kar je pogoj za medsebojno zaupanje in
konstruktivni dialog. Strah uradnikov pred aktivnostmi nevladnih organizacij bo
morala nadomestiti informiranost in ozaveščenost o njihovi vlogi, pogosto
čustveno aktivistični pristop nevladnih organizacij pa večja profesionalnost v
izrabljanju možnih pravnih sredstev. 
MOP svojo dejavnost na področju obveščanja in dostopa
javnosti do informacij izvaja z naslednjimi aktivnostmi: 
-       
sodelovanje z mediji (sporočila za javnost, novinarske konference,
odgovori na prispevke v medijih, odgovori na vprašanja novinarjev, odgovori za
evrofon), 
-       
spletne strani, 
-       
izdajanje biltena Okolje&prostor, 
-       
– 
-       
izdajanje tematskih publikacij (ozaveščevalne zgibanke, plakati,
brošure, priročniki), 
-       
dogodki in ozaveščevalne akcije (Evropski teden mobilnosti), 
-       
komunikacijske podpore projektov, programov, ukrepov (npr. Mednarodni
okoljski dnevi, Partnerstvo za vodne vire, Natura 2000, ravnanje z izrabljenimi
motornimi vozili). 
7.2 SODELOVANJE JAVNOSTI PRI ODLOČANJU 
Za uspešno izvajanje trajnostnega razvoja je sodelovanje
javnosti – ob predpostavki, da so vzpostavljeni mehanizmi, infrastruktura in
zakonodaja, ki to omogočajo na vladni in civilni strani – ključno.
Uravnoteženost ekonomskih, socialnih in okoljskih ciljev v strategijah
trajnostnega razvoja ne more biti opredeljena samo s pomočjo politike in
znanosti. Odločitve o razvojnih strateških usmeritvah namreč zahtevajo družbeni
konsenz, to pa zahteva sodelovanje prebivalcev. Zaradi tega je vključevanje
različnih interesnih skupin ključnega pomena za oblikovanje odločitev od
priprave do izvedbe. Prav zgodnje vključevanje in sodelovanje javnosti pri
pripravi razvojnih strateških dokumentov zagotavlja, da ti dokumenti
zadovoljujejo potrebe širšega števila ljudi, ustvarjajo pripadnost, zmanjšujejo
interesne konflikte in večajo pobudo za udejanjanje načrtov. Rezultat
sodelovanja javnosti je dokument, ki je uresničljiv. 
NVO so del organizirane oblike javnosti. Čeprav ne morejo
nadomestiti sodelovanja javnosti v celoti, so pomembni akterji, ki lahko
prispevajo znaten delež k pripravi, izvajanju in vrednotenju strateških
dokumentov, zakonov in podzakonskih predpisov. 
Sodelovanje NVO poleg tega tudi zagotavlja: 
-       
v proces priprave dokumentov so vključena znanja in izkušnje, ki jih
imajo NVO na posameznih okoljskih področjih, 
-       
v proces so vključene tudi skupine, ki sicer nimajo formalnih možnosti
za sodelovanje in so zaradi različnih razlogov marginalizirane, 
-       
s sodelovanjem se krepi medsebojno zaupanje med sektorji, ne samo pri načrtovanju,
temveč tudi pri udejanjanju sprejetih odločitev, 
-       
strateški dokumenti odsevajo vzajemne koristi različnih deležnikov
(načelo zmagam – zmagaš), 
-       
sodelujoče NVO se identificirajo z dokumentom, poveča se pripadnost ter
s tem možnosti za uspešno implementacijo, 
-       
prioritetni izzivi so umeščeni v ustrezne politične razprave, – oblikuje
se jasna delitev odgovornosti med partnerji za izvajanje ukrepov strateškega
dokumenta, 
-       
vzpostavita se solidarnost in kohezija, ki povečata učinkovitost in
zmanjšata riziko interesnih konfliktov kot zaviralcev razvoja. 
CILJI: 
-       
odpreti politični prostor za vse akterje civilne družbe, 
-       
dvigovanje kulture odprtosti in prostega dostopa do informacij, 
-       
zagotavljanje aktivne participacije različnih javnosti v zakonodajnih
procesih ministrstva, 
-       
povezovanje različnih okoljskih akterjev, 
-       
proaktivna vloga okoljskih akterjev do množičnih medijev, 
-       
nadgradnja celovitega informacijskega sistema varstva okolja. 
Cilji bodo doseženi z naslednjimi ukrepi: 
-       
medsektorsko povezovanje za izvajanje skupnih projektov, 
-       
uvajanje rednih delovnih srečanj MOP-NVO in po potrebi tudi za druge
interesne skupine, 
-       
vključevanje NVO v pripravo strateških dokumentov in predpisov, 
-       
prenos javnih funkcij na NVO (npr. okoljski informacijski center, ki bo posredoval
različne »zelene« informacije in nasvete vsem javnostim), 
-       
prenova spletnih strani ministrstva v skladu s Strategijo delovanja in
razvoja državne uprave RS na svetovnem spletu, 
-       
usposabljanje in ozaveščanje javnih uslužbencev na vseh nivojih glede
pravice dostopa do okoljskih podatkov, 
-       
izdelava navodil o pridobivanju okoljskih informacij. 
7.3 OZAVEŠČANJE 
Eden od ukrepov doseganja ciljev trajnostnega razvoja je
okoljsko ozaveščanje oziroma krepitev zavesti o skupni odgovornosti za stanje v
okolju in vzpodbujanje pripravljenosti za spreminjanje sistema vrednot in
življenjskega sloga vseh prebivalcev Republike Slovenije. 
V skladu s ključnimi okoljskimi prednostnimi nalogami EU in
Nacionalnega programa varstva okolja bomo s pomočjo različnih komunikacijskih
kanalov, orodij in aktivnosti skušali krepiti okoljsko in etično zavest ter
razvoj vrednot in spremembe navad prednostno pri naslednjih področjih: podnebne
spremembe, narava in biotska raznovrstnost, okolje in zdravje ter kakovost
življenja, ravnanje z odpadki ter potrošništvo. Pri tem bomo aktivneje
sodelovali predvsem z vsemi pomembnimi akterji varstva okolja ter znanstvenimi
in raziskovalnimi institucijami, podjetji, in, z namenom doseganja večjega
učinka, spodbujali povezovanje obstoječih ter razvoj novih programov na
področju ozaveščanja. Konkretni cilji ozaveščanja in ukrepi so predstavljeni v
drugih poglavjih nacionalnega programa. Posebno pozornost bi morali nameniti še
naslednjim ciljem: 
-       
zmanjšanje porabe vode v gospodinjstvih in onesnaževanja vodnih virov, 
-       
zmanjšanje porabe energije v gospodinjstvih in uporaba obnovljivih virov
energije, 
-       
zmanjšanje količin gospodinjskih odpadkov na izvoru, doslednejše
ločevanje odpadkov v gospodinjstvih, 
-       
povečanje uporabe alternativnih oblik mobilnosti in odgovornejša raba
avtomobila 
-       
uveljavljanje principov trajnostne potrošnje in proizvodnje, 
-       
zmanjšanje porabe energije – uvajanje OVE, 
-       
ustrezni rabi prostora na od voda ogroženih območjih.
Ukrepi, ki bodo omogočali doseganje ciljev so naslednji: 
-       
izvajanje kontinuiranih ozaveščevalnih tematskih kampanj v podporo
normativnim in finančnim ukrepom, 
-       
spodbujanje novih in integracija obstoječih programov ozaveščanja, 
-       
spodbujanje partnerstev z deležniki, 
-       
sodelovanje in spodbujanje občin pri promociji trajnostne mobilnosti in
ozaveščanje o vplivih avtomobilskega prometa ter prednostih alternativnih
načinov prevoza, 
-       
uvajanje zelenih javnih naročil,
-       
ozaveščevanje širše javnosti o trajnostni potrošnji, 
-       
spodbujanje promocije trajnostne proizvodnje,
-       
ozaveščanje o trajnostnem razvoju, 
-       
promocija in ozaveščanje o okolju prijaznem kmetovanju. 
7.4 VZGOJA IN IZOBRAŽEVANJE 
Okoljska vzgoja in izobraževanje mora temeljiti na konceptu
vseživljenjskega učenja, ki je vodilo v razvoju izobraževalnih sistemov v
Evropi in po svetu. 
Vseživljenjsko učenje na področju okolja bomo uveljavljali
tako, da bomo predvsem: 
-       
zagotavljali splošen in nenehen dostop do učenja za pridobitev ali
obnavljanje znanj in spretnosti, potrebnih za trajnostni razvoj; 
-       
dvignili raven vlaganj v človeške vire in razvijali nove modele
(so)financiranja s posebnim poudarkom na javno-zasebnih partnerstvih in
integriranih regionalnih strategijah; 
-       
razvijali odprt, prilagodljiv in prehoden sistem izobraževanja in
usposabljanja, ki bo vsakemu posamezniku oziroma skupini v vseh okoljih ponudil
različne možnosti za izobraževanje in učenje ter priznavanje formalno,
neformalno in informalno (naključno, priložnostno) pridobljenega znanja; 
-       
razvijali učinkovite metode učenja in poučevanja in uporabo
informacijsko-komunikacijskih tehnologij in storitev informacijske družbe ter
zagotavljali kakovostno izobraževanje in usposabljanje strokovnih delavcev; 
-       
razvijali pristope in modele za ugotavljanje in razvoj kakovosti
okoljske vzgoje in izobraževanja na različnih ravneh izobraževalnega sistema, 
-       
zagotavljali enostaven dostop do kakovostnega informiranja in svetovanja
o učnih možnostih za vsa okolja. 
Z okoljsko vzgojo in učenjem bomo zagotavljali pogoje in
razmere za trajnejše zmanjšanje negativnih vplivov na naravo oziroma okolje v
širšem pomenu. K temu bo pripomogla tudi pripravljenost vseh segmentov družbe,
da spremeni obstoječi sistem vrednot in življenjski slog. 
Za uspešno izvajanje procesov okoljske vzgoje in
izobraževanja je nujno aktivno vključevanje in sodelovanje nosilcev pedagoškega
dela, resornih ministrstev in pristojnih institucij, občin, nevladnih
organizacij ipd. Prenos nekaterih izobraževalnoozaveščevalnih javnih funkcij na
nevladne organizacije kot dopolnilo formalnim procesom izobraževanja je lahko učinkovit
ukrep pri krepitvi aktivne vloge posameznika pri varstvu okolja in narave,
spreminjanju družbenih navad in uveljavljanju trajnostnega razvoja. 
V skladu s ključnimi okoljskimi prednostnimi nalogami EU
(podnebne spremembe, narava in biotska raznovrstnost, okolje in zdravje ter
kakovost življenja, naravni viri in odpadki) ter vizijo (Razvoj Slovenije po
načelih trajnostnega razvoja) so cilji okoljske vzgoje in izobraževanja v
formalnem, neformalnem in informalnem učenju za vse starostne skupine v Republiki
Sloveniji do leta 2008: 
-       
izboljšati splošno poznavanje okolja in zakonitosti trajnostnega
razvoja; 
-       
uveljaviti koncept trajnostnega razvoja kot integralni del razvoja
Slovenije; 
-       
zagotoviti sistemsko in infrastrukturno podporo obstoječim okoljskim programom,
njihovo povezavo in razvoj novih; 
-       
vključiti okoljske programe in aktivnosti v obstoječe mreže in razvijati
nove. 
Ukrepi za doseganje navedenih ciljev so naslednji: 
-       
vzpostavitev in okrepitev medsektorskega povezovanja (MOP- MŠŠ); 
-       
priprava dodatnih okoljskih vsebin in njihova integracija v naravoslovne
in družboslovne predmete v vse stopnje izobraževalnega sistema; 
-       
pripraviti ponudbo interdisciplinarnih seminarjev in delavnic za
pedagoške delavce; – opredelitev vsebin za prenos javnih funkcij s področja
vzgoje in izobraževanja v formalnih in neformalnih oblikah; 
-       
revidirati obstoječe in razvijati nove vsebine programa Eko šol kot
enega od načinov izvajanja vsebin 6. okoljskega akcijskega programa ter v
program vključevati tudi druge usposobljene akterje varstva okolja (NVO); –
odpiranje vzgojno-izobraževalnih procesov navzven predvsem na izvedbeni ravni; 
-       
priprava in vzpostavitev posebne spletne strani oziroma stičišča z
zbirom aktivnosti s področja vzgoje in izobraževanja; 
-       
izdaja izobraževalnih publikacij (npr. o trajnostnem razvoju, trajnostni
potrošnji, uvajanju zelenih javnih naročil). 
8. FINANCIRANJE 
Vsled vse bolj restriktivne monetarne in fiskalne politike
dobiva ekonomska politika varstva okolja oziroma uveljavitev ekonomskih
instrumentov za izvajanje okoljevarstvene politike prioritetni pomen. Skladno z
določili novega Zakona o varstvu okolja44 povzročitelj obremenitve
krije vse stroške predpisanih ukrepov za zmanjševanje onesnaževanja ter
tveganja za okolje, rabo okolja ter odpravo posledic obremenjevanja okolja. 
Da bi lahko "pokrili" razkorak med potrebnimi in
zagotovljenimi finančnimi sredstvi nabora ukrepov za izvrševanje politike
varstva okolja, ki jo po programski strani vključuje NPVO, bo omenjeni razkorak
potrebno "pokriti" s progresivno vzpostavitvijo sistema
"onesnaževalec plača", ki ni le vrsta fiskalnih virov, temveč pomeni
predvsem povečanje učinkovitosti ravnanja fizičnih in pravnih oseb v okolju ter
trajnostne rabe naravnih dobrin. Ekonomski instrumenti zagotavljajo vključitev
okoljskih stroškov v poslovne stroške posameznih ekonomskih subjektov, hkrati
pa so lahko ustrezna motivacija za zmanjševanje onesnaženja oziroma integracija
ekonomske in okoljevarstvene politike. Do sedaj so v Republiki Sloveniji
uvedene sledeče okoljske dajatve: taksa za obremenjevanje voda, vodna
povračila, taksa za obremenjevanje zraka z emisijami CO2, taksa za
obremenjevanje okolja zaradi odlaganja odpadkov, taksa za obremenjevanje okolja
zaradi nastajanja izrabljenih motornih vozil in taksa za obremenjevanje okolja
zaradi uporabe mazalnih olj in tekočin. Njihovi sedanji in predvideni finančni
učinki so prikazani v tabeli 2. 
Tabela 2: Finančni učinki okoljskih
dajatev v obdobju do 2008 (v mio SIT) 


Okoljska dajatev 

2004 

2005* 

2006* 

2007* 

2008* 


Vodna povračila 

3.389 

4.000 

4.000 

4.000 

4.000 


Povračilo za vodne pravice – HE 

900 

900 

1.000 

1.000 

1.000 


Taksa za obremenjevanje voda 

16.700* 

11.700 

11.700 

10.000 

10.000 


Taksa CO2 45 

14.100 

9.800 

10.000 

10.000 

10.000 


Taksa zaradi odlaganja odpadkov 

3.300* 

3.500 

4.000 

6.000 

6.000 


Taksa zaradi uporabe mazalnih olj 

1.168 

1.000 

1.000 

1.000 

1.000 


Taksa na izrabljena motorna vozila IMV 

1.828 

1.800 

1.800 

1.800 

1.800 


Taksa na elektronsko in električno opremo 

-

300 

600 

800 

1.100 


SKUPAJ 

41.385 

33.000 

34.100 

34.600 

34.900 


Vir: Ministrstvo za
finance, Generalni carinski urad, Proračun RS- MOP in ARSO 
* ocena 
Pomembnost uvedenih okoljskih dajatev v Republiki Sloveniji
je toliko večja, saj te v večinskem deležu pomenijo namenska sredstva za
financiranje ukrepov NPVO, kar narekuje finančno zahtevna implementacija
zakonodaje varstva okolja. Taksa za obremenjevanje voda, kot namenski vir
financiranja izvajanja NPVO, se je izkazala za zelo učinkovito, saj so vsi
zavezanci za plačilo takse za komunalno odpadno vodo v vseh preteklih letih
uveljavljali oprostitev plačila takse v celoti. Na tem področju so bila tako
vsa zbrana sredstva tudi v celoti namensko porabljena za izvedbo sanacijskih in
drugih del za zmanjšanje obremenjevanja okolja. V posameznem letu se je tako
financirano približno 300 investicijskih projektov na področju odvajanja in
čiščenja odpadnih voda. S podobnimi izkušnjami se lahko pohvalimo na področju
ravnanja z odpadki, kjer je z uvedbo takse zaradi obremenjevanja okolja zaradi
odlaganja odpadkov zagotovljen ustrezen finančni vir za dosego zastavljenih
ciljev in izvajanje predpisov, ki so vezani na odlaganje odpadkov. Poleg
navedene vloge takse kot ene od oblik državnih pomoči in vira sredstev za financiranje
zmanjševanja obremenjevanja okolja, so takse pomemben mehanizem za doseganje
zastavljenih in predpisanih ciljev, predvsem pa zmanjševanje količin odpadkov
na izvoru, odlaganje čim manjših količin in čim bolj inertnih odpadkov,
zmanjševanje količin deleža biološko razgradljivih odpadkov, pospeševanje
ločenega zbiranja posameznih frakcij komunalnih odpadkov in postopno večanje
obsega obdelave in izrabe odpadkov. Sredstva zbrana iz naslova takse za
obremenjevanje okolja zaradi uporabe mazalnih olj so namensko porabljena za
sanacijo starih bremen, predvsem gudronskih jam. Javno služba razgradnje
izrabljenih motornih vozil je v celoti financirana z zbranimi sredstvi iz
naslova takse za obremenjevanje okolja zaradi nastajanja izrabljenih motornih
vozil. 
Da bi zagotovili uresničevanje ciljev trajnostnega
gospodarskega razvoja, mora varstvo okolja postati ekonomska kategorija, ki bo
povečala učinkovitost programsko zastavljenih prioritetnih ciljev politike
varstva okolja že v kratkoročnem obdobju. 
V skladu s prednostnimi ukrepi za spodbuditev razvoja varstva
okolja je torej potrebno povečati učinkovitost javno finančnih sredstev in
vzpostaviti pravne in ekonomske mehanizme za uveljavitev koncepta trajnostnega
gospodarskega razvoja, ki bo posredno sledil nacionalnim prioritetam politike
varstva okolja v skladu s cilji in za to predvidenimi ukrepi Nacionalnega
programa varstva okolja. 
V naslednjem kratkoročnem obdobju želi Ministrstvo za okolje
in prostor v prvi vrsti preveriti učinkovitost obstoječih okoljskih dajatev
(taksa za obremenjevanje zraka z emisijami CO2, taksa za
obremenjevanje voda, vodna povračila) in vzpodbujanje trajnostnega sistema
ravnanja z odpadki in zmanjševanja količin odpadkov na izvoru, ki naj povrnejo
stroške škode obremenjevanja okolja, povzročene v preteklem času in postanejo
tako imperativ trajnostnega gospodarskega razvoja. V nadaljevanju se bo
politika usmerila v vzpostavitev pravnih in ekonomskih mehanizmov za
uveljavitev ekonomske cene rabe vode ter trajnostnega upravljanja z naravnim
dobrom. Skrb za varstvo okolja narekuje spremembe v strukturi in usmeritvi
posameznih že uvedenih okoljskih dajatev ter razširitev palete ekonomskih
instrumentov varstva okolja skladno z opredelitvijo v predpisih, ki urejajo
varstvo okolja: trgovanje s pravicami do emisije, finančna jamstva za namene
varstva okolja, skupne naložbe v projekte varstva okolja, uvedba znaka za
okolje in sistema okoljskega vodenja organizacij. Skladno z usmeritvami 6.
akcijskega okoljskega programa Skupnosti je ključna prioriteta NPVO dolgoročno
ukinitev za varstvo okolja negativnih subvencij; zato je visoko na listi
prioritet politike varstva okolja v naslednjem kratkoročnem obdobju do leta
2008 tudi ohranitev namenske porabe sredstev zbranih iz naslova okoljskih dajatev
in razširitev palete okoljskih dajatev z uvedbo takse za obremenjevanje okolja
zaradi nastajanja odpadne elektronske opreme in izdelkov bele tehnike ter takse
za obremenjevanje okolja zaradi nastajanja odpadnih baterij. 
8.1 PODNEBNE SPREMEMBE 
Zmanjšanje emisij toplogrednih plinov 
Zmanjšanje emisij toplogrednih plinov je tesno povezano s
smerjo gospodarskega razvoja, ki določa način oskrbe z energijo ter njeno
porabo v industriji in storitvenem sektorju ter na drugi strani z načinom
zadovoljevanja življenjskih potreb. Stroški in viri financiranja ukrepov za
doseganje zmanjšanja emisij toplogrednih plinov so podrobneje opredeljeni v
Operativnem programu46. 
V Republiki Sloveniji je že uveljavljenih nekaj instrumentov,
ki so ciljno usmerjeni v doseganje ciljev politike na področju sprememb
podnebja, npr. taksa za obremenjevanje zraka z emisijo ogljikovega dioksida ter
taksa za obremenjevanje okolja zaradi odlaganja odpadkov, ki cilja na
zmanjšanje količine odloženih biorazgradljivih odpadkov. Že uvedeni so tudi
drugi instrumenti: finančne spodbude oziroma subvencije promocije obnovljivih
virov energije, ugodne odkupne cene za električno energijo od kvalificiranih
proizvajalcev ter oprostitev plačila trošarinske dajatve za energente, katerim
se v trošarinskem skladišču doda biogorivo kot pogonsko gorivo skladno s
predpisi, ki urejajo plačilo trošarin. 
Zakon o varstvu okolja uvaja projektno naravnane mehanizme,
katerih namen je doseganje zmanjšanja emisij toplogrednih plinov na stroškovno
najugodnejši način in tako v začetku leta 2005 uvaja vzpostavitev trgovanja s
pravicami emitirati toplogredne pline ter daje pravno podlago za stimuliranje
skupnih naložb v projekte zmanjšanja obremenjevanja okolja (neposredne naložbe
sredstev proračuna Republiki Sloveniji in občin v skupno naložbo, oprostitev
ali zmanjšanje plačila okoljskih dajatev za skupno naložbo, odkup enot
zmanjšanja emisij skladno z ratificirano in objavljeno mednarodno pogodbo). 
Predviden povečan obseg proračunskih prilivov iz naslova
zmanjšanja oprostitev plačila takse za omejevanje zraka z emisijo ogljikovega
dioksida v prihodnjih letih do leta 2008, ko je predvideno, da vsi porabniki
goriv za uporabo goriv plačajo v ceni za nabavo goriva v celoti tudi znesek
omenjene takse bo omogočil povečanje obsega nepovratnih sredstev namenjenih za
financiranje izvedbe ukrepov zamenjave uporabe fosilnih goriv z obnovljivimi
viri energije oziroma subvencioniranja izrabe obnovljivih virov energije (kot
so biomasa, sončna energija, geotermalna energija) pri obstoječih napravah za
ogrevanje, ukrepov rekonstrukcije obstoječih naprav za oskrbo naselij s toploto
ter izvedbo ukrepov zmanjšanja toplotnih izgub objektov, ki so v lasti
Republike Slovenije in občin ter občanov. 
Iz sredstev proračuna Republike Slovenije se bo v naslednjih
letih financirala dejavnost službe za pripravo evidenc emisij toplogrednih
plinov organizirane v okviru Agencije Republike Slovenije za okolje. 
Snovi, ki povzročajo tanjšanje ozonskega plašča 
Stroške izvajanja operativnega programa ravnanja s haloni in
klorofluoroogljikovodiki (CFC), ki se bodo pojavljali v povezavi z zajemanjem,
zbiranjem, odstranjevanjem ter uničevanjem halonov, njihovim nadomeščanjem z
nadomestnimi sredstvi oziroma nakupom nove opreme ter izvajanjem programov
dodatnega usposabljanja in izpopolnjevanja za pridobitev ustreznih znanj za
varno ravnanje z ozonu škodljivimi snovmi bodo morali kriti lastniki halonov in
opreme iz lastnih sredstev. 
8.2 NARAVA IN BIOTSKA RAZNOVRSTNOST 
Ohranjanje biotske raznovrstnosti in naravnih vrednot 
Programska politika ohranjanja narave je ena od prioritet
NPVO, njeno izvajanje pa izključno v domeni Republike Slovenije, zato bo velik
delež sredstev proračuna Republike Slovenije v prihodnjem obdobju do leta 2008
namenjen ohranjanju biotske raznovrstnosti in naravnih vrednot, saj bodo
proračunska sredstva v celoti financirala ukrepe za ohranitev visoke stopnje
biotske raznovrstnosti. 
Glede na cilje evropske direktive o pticah47 in
direktive o habitatih48 bodo prioritetno financirani ukrepi za pripravo
in izvedbo programov upravljanja posebnih varstvenih območij, vključevanje
NATURA 2000 usmeritev v druge načrte, kot so gozdnogospodarski,
lovsko-gojitveni in ribiško-gojitveni načrti, načrti upravljanja povodij ter
ustanovitev in upravljanje upravljavcev posebnih varstvenih območij oziroma
nadgradnja obstoječih javnih zavodov in koncesionarjev za NATURO 2000, ter
izobraževanje ekip, komunikacija in ozaveščanje ter promocija za obiskovalce
posebnih varstvenih območij. Z namenom izboljšati učinkovitost varstvenih
ukrepov ter sprotnega ugotavljanja stanja v naravi je treba zagotoviti
monitoring biotske raznovrstnosti in naravnih vrednot ter ukrepov izvajanja
politike ohranjanja narave prednostno na območjih Natura 2000 ter habitatov
rastlinskih in živalskih vrst, katerih varstvo je v interesu EU. S tem je
povezana tudi nujna vzpostavitev oziroma izpopolnitev informacijskega sistema
na področju ohranjanja narave. Sredstva proračuna Republike Slovenije bodo
nadalje namenjena izvedbi renaturacijskih projektov v smislu sanacij ter
izboljšav habitatov, odkupu čim večjega dela zemljišč, pomembnih za ohranjanje
biotske raznovrstnosti in kompenzacije zaradi izgube razvojnih pravic ter
izplačilo odškodnin za škodo, ki jo povzročajo živali zavarovanih vrst. Dodatni
kmetijsko okoljski ukrepi na območjih Nature 2000, usklajeni s kmetijsko
politiko in upravljavskimi načrti na teh območjih, bodo financirani s pomočjo
sredstev evropskih skladov (Program razvoja podeželja, EKUJS program – Evropski
kmetijski, usmerjevalni in jamstveni sklad). Dodatno financiranje
investicijskih in renaturacijskih ukrepov bomo spodbujali s programi
strukturnih skladov, programe za promocijo uravnoteženega razvoja pa s sredstvi
kohezijskega sklada (vključno z programi LEADER, INTERREG) in LIFE III –
Narava. 
Za izvedbo programov upravljanja območij NATURA 2000 je treba
zagotoviti nadgradnjo obstoječe strukture upravljavcev zavarovanih območij
(javnih zavodov in koncesionarjev). Z izpopolnitvijo celotne kadrovske in
organizacijske strukture na področju ohranjanja narave, vključevanjem nevladnih
organizacij v varstvena prizadevanja ter z izboljšanjem usklajenosti znanstveno
– raziskovalnih programov s potrebami varstva narave je treba zagotoviti tudi
izvajanje drugih nalog na področju ohranjanja biotske raznovrstnosti in varstva
naravnih vrednot 
V skladu s sklepom Konference pogodbenic Okvirne konvencije
ZN o spremembi podnebja lahko države pogodbenice Kjotskega protokola del svojih
obveznosti zmanjšanja emisij toplogrednih plinov dosežejo s povečanjem ponora
CO2, ki je posledica neposrednih človekovih dejavnosti v gozdarstvu
in ravnanju z zemljišči po letu 1990. To dovoljenje znaša za Slovenijo 0,36 Mt
CO2 v gozdarstvu, dodatno pa tudi iz naslova zaraščanja zemljišč.
Upoštevajoč izpolnjevanje pogojev, ki jih določa prej omenjena Konvencija, da
morajo biti ponori posledica neposrednih človekovih dejavnosti, se ocenjuje, da
bo v Sloveniji mogoče izkoristiti polovico dovoljenega ponora, torej 840 Kt CO2.
Iz navedenega torej izhaja, da so gozdovi oziroma ohranjanje narave pomemben
element doseganja tudi ciljev na področju klimatskih sprememb oziroma
zmanjšanja emisij toplogrednih plinov, ki je eno od prioritetnih področij NPVO.
Da bi ohranili in še povečali te potenciale, ki jih prinaša ohranjena narava in
znotraj nje gozdovi, so prej navedeni ukrepi ohranjanja biotske raznovrstnosti
in naravnih vrednot ključna prioriteta varstva okolja. Za izvajanje omenjenih
ukrepov se predvideva finančna sredstva, zbrana iz naslova takse na
obremenjevanje zraka z emisijo CO2, namensko porabiti tudi za
izvajanje programov politike ohranjanja narave. 
Gozdovi 
Prilagoditev (posodobitev) in izvajanje monitoringa
poškodovanosti gozdov bo omogočilo financiranje s sredstvi proračuna RS in s
pomočjo sredstev evropskih skladov. 
Tla 
Predviden pregled stanja onesnaženosti tal ter vzpostavitev
državnega monitoringa tal bo v celoti financirano s sredstvi proračuna
Republike Slovenije. 
Gensko spremenjeni organizmi 
Vzpostavitev monitoringa ravnanja z gensko spremenjenimi
organizmi, pripravo nacionalne liste varnih gensko spremenjenih organizmov ter
priprava pravil ravnanja in določitev meril vrednotenja eksternih stroškov za
soobstoj bo v celoti financirano s sredstvi proračuna Republike Slovenije. 
8.3 KAKOVOST ŽIVLJENJA 
Vode 
Na podlagi določil Zakona o vodah49 se uvaja
ekonomsko vrednotenje rabe vodnega ali morskega dobra. V skladu s tem je
uvedeno plačilo za vodno pravico, ki jo je na podlagi vodnega dovoljenja ali
koncesije v skladu z določbami novega Zakona o vodah potrebno pridobiti za
vsako rabo vodnega ali morskega dobra, ki presega meje splošne rabe voda.
Skladno z obveznostmi direktive Evropskega parlamenta in Sveta EU 2000/60/EC o
skupni politiki do voda, ki določa okvir za delovanje Skupnosti na področju
vodne politike ter Skupno strategijo o implementaciji Vodne direktive in jo
Zakon o vodah povzema, morajo vsi uporabniki vode (gospodinjstva, industrijski
sektor, kmetijstvo) plačevati ekonomsko ceno rabe vode skladno svoji rabi vode
(količinski in kakovostni obremenitvi), torej ceno, ki bo poleg stroškov
poslovanja oziroma obratovanja, kapitala ter (investicijskega) vzdrževanja,
vključevala tudi okoljske stroške ter stroške izkoriščanja vode kot naravnega
vira. Zakon o vodah v slovenski pravni red skupaj s predvidenimi podzakonskimi
akti vnaša vzpostavitev pravnih in ekonomskih mehanizmov za uveljavitev
ekonomske cene vode ter proračunskega sklada za vode. 
Pomemben vir financiranja ukrepov varstva voda na področju
čiščenja in odvajanja komunalnih odpadnih voda je v preteklih letih
predstavljala taksa za odpadno vodo, katere sredstva je zavezanec za plačilo
lahko usmeril v izvajanje sanacijskih ali drugih del za zmanjšanje
obremenjevanja voda do zneska sredstev, ki jih vloži v to izvedbo. Na podlagi
zadovoljivih rezultatov in z namenom povečanja učinkovitosti javnofinančnih
sredstev bo MOP s spremembo pravne podlage, ki ureja takso za obremenjevanje
voda, upravičene stroške za oprostitev oziroma zmanjšanje plačila takse
uskladil s prioritetami Operativnega programa odvajanja in čiščenja odpadnih
komunalnih in padavinskih voda, ki ga bo v kratkem sprejela Vlada Republike
Slovenije. Poleg omenjenega mehanizma takse za odpadne vode je izgradnja
infrastrukture za izvajanje javnih služb oskrbe s pitno vodo ter odvajanja in čiščenja
odpadnih voda financirana s sredstvi iz proračuna občin in sredstev proračuna
RS za sofinanciranje, z evropskimi sredstvi kohezijskega sklada ter s sredstvi
regionalnih državnih pomoči in regionalnih spodbud občinam in iz naslova
pokrivanja investicijskih stroškov v delu cene za uporabo infrastrukture kot
delu cene občinskih javnih služb varstva okolja. Omenjeni viri sredstev
financiranja ukrepov varstva voda se s tendenco povečevanja pričakujejo tudi v
naslednjem srednjeročnem obdobju. 
Pomemben element ekonomske politike varstva voda je tudi
predvidena reorganizacija in racionalizacija javnih služb oskrbe prebivalstva s
pitno vodo, izvajanja javne službe odvajanja in čiščenja odpadne komunalne in
padavinske vode ter ustrezna politika cen občinskih javnih služb varstva
okolja. 
Poleg investicijskih sredstev za financiranje izgradnje
infrastrukture za izvajanje javne službe je z vzpostavitvijo proračunskega
sklada za vode omogočena realizacija vlaganj v izgradnjo vodne infrastrukture,
ki je neizogibna za urejanje voda in za zagotavljanje primernega varstva pred
škodljivim delovanjem voda. 
Sredstva proračuna Republike Slovenije se bodo v naslednjem
obdobju usmerjala v financiranje izvedbe ukrepov pred-videnih s Programi
ukrepov na podlagi Načrtov upravljanja voda s ciljem doseganja dobrega stanja
voda. 
Zrak 
Nabor ukrepov vključuje pripravo operativnega programa za
ohranjanje in izboljšanje kakovosti zunanjega zraka in posodobitev
reprezentativne mreže merilnih mest za ugotavljanje kakovosti zunanjega zraka
kar bo v celoti bremenilo odlive proračuna Republike Slovenije. 
Zmanjšanje emisij SO2, NOx, CO iz
obstoječih velikih kurilnih naprav bo dosežen z ustreznimi ukrepi upravljavcev
naprav vključujoč pokritje stroškov prilagoditve. 
Kemikalije 
Medtem ko bo vzpostavitev sistema ravnanja s kemikalijami
(registracija, evalvacija, avtorizacija kemikalij) kakor tudi vzpostavitev
sistema za nadzor ter organizacija strokovno svetovalne službe za pomoč
proizvajalcem, uvoznikom in uporabnikom kemikalij v celoti financirana iz
proračunskih postavk Urada za kemikalije v okviru Ministrstva za zdravje, bodo
stroški ukrepov za prilagoditev in ustrezno zmanjšanje izpustov gospodarskih
družb, ki omenjene snovi proizvajajo oziroma dajejo v prost promet ali
uporabljajo v celoti bremenili omenjene povzročitelje obremenjevanja skladno s
uveljavitvijo načela plačila za obremenjevanje. 
Hrup 
Izdelava strateških kart hrupa za določene aglomeracije kot
ključni ukrepi, predvideni na področju bodo v naslednjem srednjeročnem obdobju financirana
s sredstvi proračunskih postavk proračuna MOP. 
Elektromagnetna sevanja 
Na področju elektromagnetnega sevanja bodo sredstva proračuna
RS v naslednjem srednjeročnem obdobju namenjena financiranju posnetka stanja
obremenjenosti okolja z visokofrekvenčnimi viri EMS, visokonapetostnimi viri
nizkofrekvenčnih virov EMS ter vzpostavitev in vzdrževanje enotnega
informacijskega sistema ter za tipsko certificiranje virov sevanja. 
Okolje v urbanih območjih 
Sredstva proračuna Republike Slovenije bodo namenjena
pripravi strateških smernic za okolje v urbanih območjih, za trajnostno gradnjo
in trajnostno mobilnost. Sistem upravljanja z okoljem ter načrt za trajnostno
mobilnost za mesti Ljubljana in Maribor bodo financirana iz sredstev proračuna
omenjenih mestnih občin. 
8.4 ODPADKI IN INDUSTRIJSKO ONESNAŽEVANJE 
Odpadki 
Rekonstrukcija in širitev obstoječih odlagališč, izgradnja
nove infrastrukture za obdelavo, predelavo in odstranjevanje odpadkov
prioritetno kot regijskih centrov za ravnanje z odpadki in državnih naprav za
termično obdelavo odpadkov so ukrepi na področju ravnanja z odpadki, ki bodo
delno financirani s sredstvi proračuna Republike Slovenije, sredstvi občinskih
proračunov in sredstvi evropskega kohezijskega sklada. 
Da bi pospešili izvedbo omenjenih ukrepov ter z namenom
povečanja učinkovitosti javnofinančnih sredstev bo MOP sredstva zbrana iz
naslova takse za odlaganje odpadkov usmerilo v izvajanje prioritetnih ukrepov
opredeljenih v Operativnem programu ravnanja s komunalnimi odpadki tako, da
bodo upravičeni stroški za oprostitev takse za odlaganje odpadkov opredeljeni
kot investicijski stroški infrastrukture skladno s prioritetami Operativnega
programa na področju izvajanja javne službe zbiranja, predelave in
odstranjevanja komunalnih odpadkov v skladu s predpisi, ki urejajo oskrbovalne
in organizacijske standarde javne službe. V prihodnjih letih se pričakuje tudi
reorganizacijo in racionalizacija javnih služb zbiranja, predelave in
odstranjevanja komunalnih odpadkov ter ustrezno politiko cen javne službe. 
Zmanjšanje količin odpadkov na izvoru oziroma trajnostnega
načina ravnanja z odpadki je vzpodbudila in pospešila uvedba ekonomskih
instrumentov na področju. Tako se bo že uvedeni taksi za obremenjevanje okolja
zaradi uporabe mazalnih olj in taksi za obremenjevanje okolja zaradi nastajanja
izrabljenih motornih vozil pridružila še taksa na obremenjevanje okolja zaradi
nastajanja odpadne elektronske opreme in izdelkov bele tehnike ter taksa za
obremenjevanje okolja zaradi nastajanja odpadnih baterij. 
Proračun Republike Slovenije v svojih proračunskih postavkah
za naslednja leta poleg investicijskih transferov financiranja izgradnje
infrastrukture javne službe zbiranja in odlaganja komunalnih odpadkov in
dokončne sanacije odlagališč gudrona v Pesnici in odlagališča Globovnik
vključuje tudi financiranje vzpostavitve enotnega informacijskega sistema
zbiranja in zajema izrabljenih motornih vozil, odpadne električne in
elektronske opreme ter izrabljenih avtomobilskih gum na ozemlju Republike
Slovenije. 
Industrijsko onesnaževanje 
Ukrepi zmanjšanja industrijskega onesnaževanja, ki
vključujejo predvsem uvajanje najboljših razpoložljivih tehnik v proizvodne
procese in pridobitev okoljevarstvenih dovoljenj za obratovanje naprav, ki
lahko povzročajo onesnaževanje večjega obsega predstavljajo izključno strošek
upravljavcev omenjenih naprav. 
Za izvedbo finančno najzahtevnejših programov ukrepov NPVO bi
bila do leta 2008 predvidoma potrebna sredstva, prikazana v tabeli 3. 
Tabela 3: Financiranje ključnih programov
ukrepov v obdobju do 2008 (v mio SIT) * vključuje sredstva Proračuna RS,
občinskih proračunov, evropskih skladov ** vključuje posojila za infrastrukturo
in sredstva tekočega financiranja investicij *** finančna shema Programa
razvoja podeželja in evropskega kmetijskega, usmerjevalnega in jamstvenega
sklada 


Program

Finančni vir

2005* 

2006* 

2007* 

2008* 


– Urejanje voda
– zmanjšanje posledic
  hidroloških suš
– zmanjšanje
  škodljivega delovanja voda hidrološki monitoring 

Vodna povračila in
  plačila za vodno pravico

2.710

3.645

3.900

4.200


Vodooskrba 

Vodna povračila 

340 

355 

300 

300 


Proračun RS 

– 

600 

1.400 

1.500 


EU 

– 

1.400 

3.600 

4.000 


Varstvo voda pred
  onesnaženjem z nitrati iz kmetijske proizvodnje 

Proračun RS*** 

4.000 

4.000 

4.000 

4.000 


Odvajanje in čiščenje
  odpadnih voda 

Taksa za obr. voda 

10.500 

9.500 

7.500 

7.500 


Proračun* 

2.000 

2.000 

2.000 

2.000 


Ostali viri** 

3.800 

4.800 

5.800 

5.800 


Odstranjevanje odpadkov
  (brez naprav za termično obdelavo) 

Taksa zaradi odlaganja
  odpadkov 

3.500 

4.000 

6.000 

6.000 


Proračun* 

800 

800 

800 

800 


EU 

4.000 

4.000 

4.000 

4.000 


Ravnanje z odpadnimi
  olji (sanacija starih bremen) 

Taksa za odpadna olja 

340 

700 

800 

900 


Ravnanje z izrabljenimi
  motornimi vozili 

Taksa za izrabljena
  motorna vozila 

550 

900 

1.200 

1.400 


Ravnanje z odpadno
  električno in elektronsko opremo 

Taksa za električno in
  elektronsko opremo 

200 

500 

700 

1.000 


Ohranjanje biotske
  raznovrstnosti in naravnih vrednot (vključno z Natura 2000 območji) 

CO2 taksa 

370 

670 

870 

1.100 


proračun RS 

1.240 

1.240 

1.240 

1.240 


Ukrepi kmetijsko
  gozdarske politike (dodatni ukrepi na Natura območjih) *** 

500 

3.000 

6.000 

8.170 


Spodbujanje obnovljivih
  virov energije 

CO2 taksa 

1.000 

2.000 

3.000 

4.000 


Proračun RS 

850 

850 

850 

850 


Spremljanje stanja
  okolja –monitoring 

Proračun RS 

620 

620 

620 

620 


SKUPAJ 

37.320 

45.580 

54.580 

59.380 






* vključuje
sredstva Proračuna RS, občinskih proračunov, evropskih skladov
** vključuje posojila za infrastrukturo in
sredstva tekočega financiranja investicij
*** finančna shema Programa razvoja podeželja
in evropskega kmetijskega, usmerjevalnega in jamstvenega sklada
(MKGP)
9. SPREMLJANJE IZVAJANJA 
Poročilo o stanju okolja 2002 (PSO 2002) in vrednotenje na
podlagi izbranih kazalcev sta podala osnovo za pripravo in usmeritve NPVO ter
definiranje konkretnih ukrepov za naslednje obdobje. Tudi v bodoče je
spremljanje izvajanja NPVO predvideno s pripravo poročila o izvajanju NPVO, ki
je skladno z zakonom o varstvu okolja sestavi del poročila o okolju. V ta namen
je pripravljena tabela (Priloga 2) opredelila spremljanje izvajanja v obliki
doseganja zastavljenih ciljev ali izvajanja opredeljenih ukrepov do določenih
rokov. V njej so po posameznih področjih prevzeti cilji in ukrepi, ter ukrepi v
podporo izvajanja programa, ki se nanašajo predvsem na promocijo in
izobraževanje na področju varstva okolja. 
Tabela opredeljuje tudi začetni nabor kazalcev, s katerimi
bomo spremljali stanje okolja, pritiske na okolje, trende in spremembe v okolju
in s tem tudi izvajanje zastavljenih ciljev v NPVO. Skladno z razvojem novih
kazalcev v okviru Evropske skupnosti, se bo njihov nabor usklajeval in
dopolnjeval tudi na nacionalni ravni. Navedeni kazalci so tako, kot je to bilo
že pri PSO 2002, mednarodno primerljivi v okviru EU, saj bodo uporabljeni
metodološki listi Evropske agencije za okolje, ki rabijo za pripravo poročil o
okolju držav članic EU. Gre torej tudi za sočasno izvajanje redne državne
obveznosti Republike Slovenije glede poročanja Evropski komisiji in Evropski
agenciji za okolje ter v okviru predpisanih t.i. strukturnih kazalcev tudi za
spremljanje in poročanje glede doseganja ciljev Lizbonske strategije na
področju okolja. 
Minister pristojen za okolje ustanovi posebno skupino za
spremljanje izvajanja, ki jo sestavljajo tudi predstavniki civilne družbe.
Enkrat letno skupina pripravi poročilo in z njim seznani ministra. Na podlagi
ugotovitev poročila skupine se sprejmejo potrebni ukrepi za prilagajanje morebitnim
novim razmeram. 
Št. 801-01/90-02/287 
Ljubljana, dne 24. novembra 2005 
EPA 292-IV 
Predsednik
Državnega zbora
Republike Slovenije
France Cukjati, dr. med. l.r 
_______________________
1        »Poročilo o razvoju 2004« (UMAR, marec 2004) 
2        »Towards a thematic strategy on the sustainable use of
natural resources« COM(2003)572 final 
3        Poročevalec RS, 8/2002
4        Uradni list RS, 110/02
5        Uradni list RS, 76/04
6        Uradni list.RS, 122/04 
7        Konvencija o dostopu do informacij, sodelovanju
javnosti v odločanju in dostopu do sodišča v okoljskih zadevah, Aarhus, 25.
junija 1998. 
8        Stanje ogroženosti vrst za posamezno skupino je za
bolje poznane taksonomske skupine prikazano v PSO 2002 (MOPE, 2003) 
9        Vsi toplogredni plini so zaradi primerljivosti izraženi
v ekvivalentu CO2, ki ga dobimo, če količino katerega koli od njih
pomnožimo z njegovim toplogrednim potencialom (za CO2 je ta enak 1,
za metan 21, za N2O 310 itd.). 
10      Konvencija o spremembi podnebja in Kjotski protokol se
nanašata na toplogredne pline, ki jih ne obravnava Montrealski protokol. Ti
plini, ki so zapisani v Aneksu A Kjotskega protokola, so: ogljikov dioksid (CO2),
metan (CH4), didušikov oksid (N2O), fluorirani
ogljikovodiki (HFC), perfluorirani ogljikovodiki (PFC) in žveplov heksafluorid
(SF6).
11      Ozon (O3) je brezbarven plin značilnega
vonja z zelo veliko oksidacijsko sposobnostjo, je alotropska oblika kisika s
tremi atomi v molekuli. 
12      Uradni list RS, 14/96
13      2000/60/EEC
14      91/676/EEC
15      91/271/EEC
16      76/464/EEC
17      COM(2002)539 final 
18      program vzpostavitve monitoringa je podrobneje opisan v
poglavju »Varstvo voda«
19 program vzpostavitve
ekonomskih instrumentov za rabo vode je podrobneje opisan v poglavju »Raba
vode« 
20      COM(2002)349 final 
21      antimon, arzen, barij, kobalt, kositer, selen, srebro,
titan, ksilen, toluen, cianidi, cianurjev klorid (triklorotriazin),
dibutilkositrove spojine, dimetilamin, dimetoat, epiklorhidrin, etilbenzen,
fluoridi, foksim, heksakloroetan, kaptan
22      diuron, endosulfan, izoproturon, klorfenvinfos,
klorpirifos, pentaklorobenzen, trifluralin, bor, benzen, bromirani difeniletri,
DEHP, diklorometan, kloroalkani, nonilfenoli, oktilfenoli, tributilkositrove
spojine
23      2,4-D, alaklor, atrazin, simazin, baker, cink, krom,
nikelj, svinec, amonijev dušik, fosfati, nitritni dušik, PCB
24      2,4-D, diuron, endosulfan, izoproturon, klorfenvinfos,
klorpirifos, pentaklorobenzen, simazin, trifluralin, amonijev dušik, fosfati,
nitritni dušik, PAO, bromirani difeniletri, DEHP, diklorometan, kloroalkani,
nonilfenoli, oktilfenoli, tributilkositrove spojine
25      Alaklor, atrazin, baker, bor, cink, krom, nikelj,
svinec, antracen, naftalen, PAO (fenantren), benzen
26      Velja za vse snovi s seznama onesnaževal pomembnih za
RS 
27      Usklajen sistem ravnanja s kemikalijami v EU, ki
opredeljuje registracijo, evaluacijo in avtorizacijo kemikalij
28      850/2004 
29      aldrin, dieldrin, DDT
(1,1,1-trikloro-2,2-bis(4-klorofenil)etan), endrin, heptaklor, klordan, mireks,
toksafen, heksaklorobenzen, poliklorirani bifenili (PCB-ji), dioksini, furani,
heksabromobifenil, klordekon, heksacikloheksan (HCH), vključno z lindanom in
policiklični aromatski ogljikovodiki (PAH-i)
30      Seznam snovi iz Priloge I: aldrin, klordan, dieldrin,
endrin, heptaklor, heksaklorbenzen, mireks, toksafen, poliklorirani bifenil
(PCB)
31      Seznam snovi iz Priloge II: DDT 
32      COM(2004)60 final
33      Aalborg + 10, ICLEI (International Council for Local
Environmental Initiatives), Eurocities, European Sustainable Cities and Towns
Campaign, Lokalna Agenda 21, LASALA, DISCUS, ipd.
34      http://www.europa.eu.int/comm/environment/urban/home_en.htm
35      http://www.europa.eu.int/comm/environment/urban/common_indicators.htm 
36      dokument ECE/CEP/94/Rev.1, točka 22 
37      glej tudi poglavje 4.2.3 Tla
38      glej tudi poglavje 4.3.1 Nacionalni program upravljanja
z vodami 
39      Že v 39. členu Ustave Republike Slovenije je pravica
svobode izražanja (del komunikacije) zapisana skupaj s pravico do pridobitve
informacij javnega značaja.
40      Uradni list RS, 41/04
41      Uradni list RS, 24/03
42      Uradni list RS, 62/04
43      2003/4/EC
44      Uradni list RS, 41/04 
45      znesek ne vključuje CO2 dajatve za pogonska
goriva, vključene v trošarinsko dajatev
46      Operativni program zmanjševanja emisij toplogrednih
plinov (julij, 2003)  
47      79/409/EEC 48 92/43/EEC 
49      Uradni list RS, 57/02 

Priloga
1: Operativni programi in druge aktivnosti na podlagi NPVO in direktive ter
drugi strateški dokumenti EU, oz. mednarodne pogodbe, ki jih določajo
Priloga
2: Spremljanje izvajanja ukrepov in/ali doseganja ciljev po področjih
Priloga
3: Lista oznak in okrajšav