I. SPLOŠNE DOLOČBE
1. člen
(vsebina)
Pravila za delovanje trga z električno energijo (v nadaljnjem
besedilu: pravila) podrobneje urejajo način izvajanja nalog gospodarske javne
službe dejavnost operaterja trga z električno energijo v delu, ki se nanaša na:
-       
upravljanje bilančne sheme trga z električno energijo;
-       
evidentiranje pogodb o članstvu v bilančni shemi, obratovalnih napovedi
in zaprtih pogodb;
-       
izvajanje bilančnega obračuna;
-       
izvajanje obračuna in poravnave poslov, povezanih z nalogami iz
prejšnjih alinej in
-       
zbiranje, analizo in objavo podatkov z namenom zagotavljanja
preglednosti delovanja trga z električno energijo.
2. člen
(pomen izrazov)
(1) Izrazi, uporabljeni v teh pravilih, pomenijo:
1.     
bilančna podskupina: je skupina članov bilančne sheme, ki se
ustanovi za namene izravnave odstopanj, poslovanja odgovornega bilančne
podskupine na trgu z električno energijo z ureditvijo bilančne odgovornosti ter
obvladovanja in upravljanja s tveganji odstopanj odgovornega in članov bilančne
podskupine in predstavlja agregacijski subjekt znotraj bilančne skupine oziroma
podskupine;
2.     
bilančna pripadnost: je pripadnost prevzemno-predajnega mesta
posameznemu članu bilančne sheme, ki se vzpostavi z evidentiranjem odprte
pogodbe;
3.     
bilančna shema: je hierarhična ureditev trga z električno
energijo, kjer so razmerja med člani bilančne sheme ter vodenje bilanc prilivov
in odlivov članov bilančne sheme enolično določeni s pogodbami o članstvu v
bilančni shemi;
4.     
bilančna skupina: je skupina članov bilančne sheme, ki jo zastopa
odgovorni bilančne skupine in ki se ustanovi za namene izravnave odstopanj,
poslovanja odgovornega bilančne skupine na trgu z električno energijo z
ureditvijo bilančne odgovornosti, obvladovanja in upravljanja s tveganji odstopanj
odgovornega in hierarhično nižjih članov bilančne skupine ter kot taka
predstavlja subjekt bilančnega obračuna;
5.     
bilančni obračun: je obračun odstopanj bilančnih skupin, v okviru
katerega se določijo količine odstopanj, izračunane s primerjavo tržnega plana
bilančnih skupin in njihove celotne realizacije, vsebuje pa tudi finančne
vrednosti odstopanj;
6.     
celotna obratovalna napoved bilančne skupine: je agregirana
obratovalna napoved bilančne skupine, ki jo izračuna operater trga s
seštevanjem evidentiranih obratovalnih napovedi prevzemno-predajnih mest, ki
pripadajo bilančni skupini in hierarhično nižjim članom bilančne skupine;
7.     
člani bilančne sheme: so odgovorni bilančnih skupin in odgovorni
bilančnih podskupin;
8.     
depozitni račun: je račun, ki ga operater trga odpre pri
poravnalni banki in je namenjen predložitvi finančnih kritij udeležencev
finančne poravnave;
9.     
energetska borza: je organizirana izmenjava povpraševanj po
nakupu s ponudbami po dobavi električne energije in energentov ter trgovanje s
standardiziranimi produkti za dan časovni okvir, ki pod enakimi pogoji omogoča
sodelovanje vsakemu borznemu članu ter zagotavlja pregledno in
nediskriminatorno oblikovanje cene za posamezni posel;
10.  
energetska skupnost: je energetska skupnost državljanov po
zakonu, ki ureja trg z električno energijo, ali skupnost na področju energije
iz obnovljivih virov, ki je pravna oseba, po zakonu, ki ureja spodbujanje rabe
obnovljivih virov energije;
11.  
evidenca odprtih pogodb: je enolična evidenca veljavno
evidentiranih odprtih pogodb, katere sestavna dela sta seznam
prevzemno-predajnih mest in njihova pripadnost posameznemu članu bilančne sheme
skupaj s pripadajočimi identifikatorji entitet, ki je vodena na merilnih
točkah;
12.  
evidenca pogodb o članstvu v bilančni shemi: je evidenca veljavno
evidentiranih bilančnih pogodb in pogodb o izravnavi, katere sestavni del sta
seznam članov bilančne sheme in bilančna shema;
13.  
evidenca zaprtih pogodb z uporabo čezmejnih prenosnih zmogljivosti:
je seznam evidentiranih zaprtih pogodb z uporabo čezmejnih prenosnih
zmogljivosti na mejah z drugimi sistemskimi operaterji prenosnega omrežja;
14.  
evidenca zaprtih pogodb: je evidenca veljavno evidentiranih
zaprtih pogodb;
15.  
evidentiranje: je vpis pravno relevantnih dejstev pogodbenih in
navidezno pogodbenih odnosov članov bilančne sheme v register operaterja trga z
električno energijo;
16.  
finančno kritje: je jamstvo, ki ga morajo predložiti udeleženci
finančne poravnave za zagotavljanje izvršitve njihovih finančnih obveznosti;
17.  
gibljivo finančno kritje: je finančno kritje, ki ga morajo
predložiti udeleženci finančne poravnave in ga operater trga izračunava na
osnovi dodatne izpostavljenosti udeleženca finančne poravnave;
18.  
imenovani operater trga z električno energijo: je družba,
imenovana s strani Agencije za energijo za izvajanje nalog v zvezi z enotnim
spajanjem trgov;
19.  
izjava o sklenitvi pogodbe o izravnavi: je izjava, ki je podlaga
za uvrstitev posameznih hierarhično nižjih članov bilančne skupine ali
podskupine v bilančno shemo in ki jo podpišejo oseba, ki vstopa v bilančno
shemo in obstoječi član bilančne sheme ter v primeru vključitve v bilančno
podskupino tudi hierarhično nadrejeni odgovorni bilančne skupine;
20.  
notranja informacija: je informacija, ki ni bila razkrita
javnosti in se posredno ali neposredno nanaša na enega ali več veleprodajnih
energetskih proizvodov in bi v primeru razkritja javnosti verjetno lahko
pomembno vplivala na veleprodajne cene teh energetskih proizvodov, skladno z
Uredbo (EU) št. 1227/2011 Evropskega parlamenta in Sveta z dne
25. oktobra 2011 o celovitosti in preglednosti veleprodajnega energetskega
trga (UL L št. 326 z dne 8. 12. 2011, str. 1; v nadaljnjem besedilu:
Uredba 1227/2011/EU);
21.  
obratovalna napoved: je napoved oddaje in odjema električne
energije člana bilančne sheme za prevzemno-predajno mesto ali skupino
prevzemno-predajnih mest, za katere ima sklenjeno odprto pogodbo;
22.  
odgovorni bilančne podskupine: je pravna ali fizična oseba, ki s
sklenitvijo pogodbe o izravnavi ustanovi bilančno podskupino, za katero je
odgovorna hierarhično višjemu članu bilančne sheme in operaterju trga v procesu
prijave zaprtih pogodb in obratovalnih napovedi, v procesu izravnave odstopanj
in bilančnega obračuna ter v procesu izmenjave potrebnih informacij z
operaterjem trga;
23.  
odgovorni bilančne skupine: je pravna ali fizična oseba, ki s
sklenitvijo bilančne pogodbe ustanovi bilančno skupino, za katero je odgovorna
operaterju trga v procesu prijave zaprtih pogodb in obratovalnih napovedi, v
procesu izravnave odstopanj in bilančnega obračuna ter v procesu izmenjave potrebnih
informacij z operaterjem trga;
24.  
osnovno finančno kritje: je finančno kritje za pokrivanje
finančnih obveznosti udeleženca finančne poravnave, ki izhajajo iz bilančnega
obračuna;
25.  
ponudnik storitev izravnave: je ponudnik storitev izravnave na
izravnalnem trgu, skladno s pravili elektrooperaterjev;
26.  
poravnalna banka: je poslovna banka, preko katere poteka finančna
poravnava obveznosti, ki izhajajo iz bilančnega obračuna in pri kateri se
vodijo finančna kritja predložena v obliki denarnih depozitov;
27.  
poravnalni dan: je dan, določen za poravnavo finančnih obveznosti
bilančnega obračuna;
28.  
poravnalni račun: je račun, odprt pri poravnalni banki, preko
katerega se izvajajo vsa vplačila in izplačila iz naslova finančne poravnave
bilančnega obračuna;
29.  
preostali diagram: je preostali diagram odjema distribucijskega
območja, z uporabo katerega se oceni odjem nemerjenih odjemalcev in predstavlja
preostanek odjema električne energije, po odštetju vrednosti ocenjenih izgub
ter realiziranega odjema vseh merjenih odjemalcev od celotnega odjema
distribucijskega območja;
30.  
račun: je pri finančni poravnavi bilančnega obračuna račun ali
dobropis;
31.  
register operaterja trga z električno energijo: je evidenca, v
kateri se v skladu s pravili evidentirajo pogodbe o članstvu v bilančni shemi,
odprte pogodbe in zaprte pogodbe;
32.  
trg z električno energijo: je trg z električno energijo v
Republiki Sloveniji, ki je hierarhično urejen v bilančno shemo, v kateri so
razmerja med člani bilančne sheme ter vodenje bilanc prilivov in odlivov članov
bilančne sheme enolično določena s pogodbami o članstvu v bilančni shemi;
33.  
tržni plan: je plan pozicije posameznega člana bilančne sheme na
trgu z električno energijo za vsak obračunski interval, ki je rezultat vseh
sklenjenih zaprtih pogodb člana bilančne sheme in hierarhično nižjih članov
bilančne sheme, ki ga izdela operater trga na podlagi evidentiranih zaprtih
pogodb;
34.  
udeleženec finančne poravnave: je odgovorni bilančne skupine, ki
je odgovoren za poravnavo finančnih obveznosti v skladu s temi pravili;
35.  
udeleženec trga z električno energijo: je pravna ali fizična
oseba, ki posluje na trgu z električno energijo;
36.  
udeleženec trga z energijo: je pravna ali fizična oseba, ki
posluje na trgu z energijo;
37.  
vozni red: je vozni red prenosnega in distribucijskega omrežja,
ki ga na podlagi evidentiranih zaprtih pogodb in obratovalnih napovedi sestavi
operater trga in ga pošlje sistemskemu operaterju;
38.  
vozni red izmenjav s tujino: je agregiran vozni red izmenjav
električne energije s sosednjimi omrežji, ki se izračuna s seštevanjem
evidentiranih zaprtih pogodb z uporabo čezmejnih prenosnih zmogljivosti na
posamezni meji z drugimi sistemskimi operaterji prenosnega omrežja;
39.  
vozni red območij distribucijskega omrežja: je agregiran vozni
red območij distribucijskega omrežja, ki ga izračuna operater trga s
seštevanjem evidentiranih obratovalnih napovedi vseh prevzemno-predajnih mest
na posameznem območju distribucijskega omrežja;
40.  
vozni red prenosnega omrežja: je agregiran vozni red prenosnega
omrežja, ki ga izračuna operater trga s seštevanjem evidentiranih obratovalnih
napovedi vseh prevzemno- predajnih mest na prenosnemu omrežju;
41.  
vrednost neizvedene aktivacije: pomeni referenčno ceno
izravnalne energije, ki jo izračuna sistemski operater za posamezne obračunske
intervale in se jo uporabi v obračunskih intervalih, v katerih ni bilo
aktivirane rezerve izravnalne energije v nobeno smer.
(2) Drugi izrazi, uporabljeni v teh pravilih, ki niso
opredeljeni s temi pravili, imajo enak pomen, kot ga določa zakon, ki ureja
oskrbo z električno energijo.
3. člen
(seznam kratic)
Kratice, uporabljene v teh pravilih, pomenijo:
-       
aRPF: avtomatska rezerva za povrnitev frekvence (angl. aFRR);
-       
PVF: proces za vzdrževanje frekvence;
-       
PSI: ponudnik storitve izravnave;
-       
RN: rezerva za nadomestitev (angl. RR);
-       
RPF: rezerva za povrnitev frekvence (angl. FRR);
-       
rRPF: ročna rezerva za povrnitev frekvence (angl. mFRR);
-       
RVF: rezerva za vzdrževanje frekvence (angl. FCR).
II. TRG Z ELEKTRIČNO ENERGIJO
4. člen
(udeleženci trga z električno energijo)
(1) Udeleženci trga z električno energijo so:
-       
proizvajalec;
-       
končni odjemalec, vključno z aktivnim odjemalcem;
-       
trgovec;
-       
dobavitelj;
-       
agregator, vključno z neodvisnim agregatorjem;
-       
energetska skupnost;
-       
ponudnik storitev izravnave;
-       
izvajalec dejavnosti energetske borze oziroma imenovani operater trga z
električno energijo za izvajanje enotnega spajanja trgov;
-       
tržni zastopnik pri izvajanju enotnega spajanja trgov in
-       
sistemski operater, distribucijski operater, operaterji zaprtih
distribucijskih sistemov in operater trga kot izvajalci gospodarskih javnih
služb v okviru in za namene izvajanja gospodarskih javnih služb.
(2) Udeleženci trga z električno energijo, ki želijo aktivno
poslovati na trgu z električno energijo in s tem sklepati zaprte pogodbe
oziroma prevzeti odgovornost za izravnavo odstopanj in finančno poravnavo
bilančnega obračuna v primeru neizravnane bilance, se morajo uvrstiti v
bilančno shemo, razen v primeru izmenjav električne energije med aktivnimi
odjemalci, ki pripadajo istemu članu bilančne sheme, oziroma v primeru
medsebojne izmenjava energije iz obnovljivih virov po zakonu, ki ureja
spodbujanje rabe obnovljivih virov energije.
(3) Posamezen subjekt lahko nastopa v več vlogah, če je to
skladno z zakonom, ki ureja oskrbo z električno energijo, ter na njegovi
podlagi izdanimi predpisi.
(4) Subjekt, ki nastopa v vlogi trgovca, dobavitelja,
agregatorja, ponudnika storitev izravnave, izvajalca dejavnosti energetske
borze oziroma imenovanega operaterja trga z električno energijo ali tržnega
zastopnika za izvajanje enotnega spajanja trgov, mora biti član bilančne sheme.
(5) Operaterji iz desete alineje prvega odstavka tega člena
morajo biti člani bilančne sheme v okviru in za namene izvajanja gospodarskih
javnih služb.
(6) Operater trga lahko s sklepom uvrsti v bilančno shemo
udeleženca trga z električno energijo, če je njegovo članstvo v bilančni shemi
obvezno na podlagi veljavnih predpisov. Sklep ima enak učinek kot bilančna
pogodba in v takem primeru glede pravic in obveznosti pogodbenih strank v
celoti nadomesti bilančno pogodbo.
5. člen
(ureditev trga z električno energijo)
(1) Namen ureditve trga z električno energijo je
zagotavljanje prevzema proizvedene električne energije oziroma dobave slednje
po tržnih principih s ciljem zmanjševanja odstopanj elektroenergetskega sistema
kot celote oziroma posameznih članov bilančne sheme ob ustreznem upravljanju s
tveganji.
(2) Trg z električno energijo je urejen s pogodbami o
članstvu v bilančni shemi, kar vključuje bilančne pogodbe in pogodbe o
izravnavi, na njem pa se posluje:
-       
z odprtimi pogodbami in zaprtimi pogodbami ter s pogodbami o agregiranju
ter z izvedenimi finančnimi instrumenti za trgovanje z električno energijo;
-       
na terminskem, dnevnem in znotraj-dnevnem trgu;
-       
na izravnalnem trgu, vključno s platformo operaterja trga za izravnalno
energijo, in drugih trgih sistemskih storitev.
(3) Delovanje platforme operaterja trga za izravnalno
energijo je podrobneje urejeno s pravili za organiziranje platforme operaterja
trga za izravnalno energijo.
(4) Delovanje izravnalnega trga in drugih trgov sistemskih
storitev podrobneje uredijo elektrooperaterji.
6. člen
(operater trga)
(1) Operater trga upravlja trg z električno energijo v
Republiki Sloveniji.
(2) Operater trga na elektronski način objavlja tržno
pomembne podatke na področju oskrbe z električno energijo.
(3) Operater trga skrbi za učinkovito komunikacijo s člani
bilančne sheme. V ta namen lahko povabi člane bilančne sheme na skupno
obravnavo določenih zadev v zvezi z upravljanjem trga z električno energijo.
7. člen
(register operaterja trga)
(1) Register operaterja trga je temeljni element trga z električno
energijo, na podlagi katerega se vrši izpolnitev blagovnega dela sklenjenih
poslov z električno energijo.
(2) Pogodbe o članstvu v bilančni shemi in zaprte pogodbe, ki
niso sklenjene in evidentirane v registru operaterja trga z električno energijo
v skladu s temi pravili, za namen evidentiranja in izvedbe bilančnega obračuna,
štejejo za neobstoječe.
(3) Podatki, vezani na odprte pogodbe, se v register
vključujejo agregatno na podlagi evidence pristojnega elektrooperaterja.
8. člen
(ravnanje na trgu)
(1) Člani bilančne sheme morajo ravnati kot dobri
strokovnjaki v skladu z dobrimi poslovnimi običaji in pri svojem nastopanju na
trgu z električno energijo ne smejo uporabljati neprimernih, zavajajočih
oziroma nerazumnih poslovnih metod ali nedovoljenih poslovnih praks.
(2) Primarni cilj delovanja članov bilančne sheme je
izravnanost bilance ob realnih in na podatkih utemeljenih ocenah proizvodnje,
odjema in prožnosti.
(3) Člani bilančne sheme morajo operaterju trga na njegovo
zahtevo v roku treh delovnih dni dostaviti vse informacije oziroma
dokumentacijo o delovanju na trgu z električno energijo, vključno s pogodbami,
ki jih je član bilančne sheme sklenil na trgu z električno energijo in ki so
pomembne za zagotavljanje nemotenega delovanja trga in upravljanje tveganj trga
z električno energijo kot celote. Operater trga lahko glede na obseg zahtevanih
informacij podaljša rok za dostavo dokumentacije, vendar ne več kot na osem
delovnih dni.
9. člen
(informacijski sistem operaterja trga)
(1) Informacijski sistem operaterja trga je računalniško
podprt informacijski sistem, ki omogoča izmenjavo podatkov z operaterjem trga v
skladu z veljavnimi predpisi, in je lahko sestavljen iz več podsistemov oziroma
namenskih aplikacij.
(2) Dostop do informacijskega sistema operaterja trga in
njegova uporaba sta mogoča z osebnimi identifikacijskimi elementi, ki omogočajo
uporabo v okviru pooblastil.
(3) Osebne identifikacijske elemente lahko uporabljajo le
njihovi imetniki, katerim so bili izdani in ki jih morajo varovati pred
dostopom tretjih oseb oziroma jim jih nikakor ne smejo razkriti. Morebitne
kršitve je potrebno takoj javiti operaterju trga.
(4) Imetnik osebnih identifikacijskih elementov je dolžan
skrbno varovati osebne identifikacijske elemente.
(5) Morebitne napake, tehnične težave ali težave pri delu z
informacijskim sistemom operaterja trga člani bilančne sheme operaterju trga
sporočajo neposredno po elektronski pošti.
(6) Operater trga vzdržuje in hkrati modernizira
informacijski sistem. Operater trga mora o večjih spremembah obvestiti člane
bilančne sheme najmanj mesec dni pred uveljavitvijo sprememb, razen če razlog
nujnosti terja krajši rok.
(7) Člani bilančne sheme so odgovorni za delovanje in
vzdrževanje svojega informacijskega sistema oziroma strojne in programske ter
komunikacijske opreme na ravni, ki omogoča ustrezno komunikacijo z
informacijskim sistemom operaterja trga.
(8) Za vso komunikacijo, kjer ta pravila določajo elektronsko
pošto, se šteje, da je veljavna le komunikacija s strani pooblaščene osebe člana
bilančne sheme. Operater trga lahko z navodili, ki jih objavi na spletni
strani, določi, da se za vso ali nekatero komunikacijo s člani bilančne sheme,
kjer ta pravila določajo elektronsko pošto, namesto elektronske pošte uporabi
informacijski sistem operaterja trga. O tem operater trga člane bilančne sheme
obvesti po elektronski pošti vsaj mesec dni pred uveljavitvijo.
10. člen
(platforma za objavo notranjih informacij)
(1) Operater trga lahko kot del svojega informacijskega
sistema iz prejšnjega člena v skladu s četrto alinejo prvega odstavka 1. člena
vzpostavi platformo za objavo notranjih informacij.
(2) Platforma za objavo notranjih informacij je elektronski
sistem za posredovanje notranjih informacij s strani udeležencev trga z
energijo, skladno z Uredbo 1227/2011/EU.
(3) Podrobnejše delovanje platforme operater trga določi z
navodili, ki jih objavi na svoji spletni strani.
11. člen
(storitve v zvezi s sporočanjem in diseminacijo informacij o
delovanju omrežij)
(1) Elektrooperaterji za izvajanje nalog operaterja trga in
za transparentno delovanje trga z električno energijo, operaterju trga na
zahtevo posredujejo zlasti naslednje informacije in podatke:
-       
podatke o članih bilančne sheme, ki imajo sklenjene pogodbe o dobavi
izravnalne energije oziroma sistemskih storitev z elektrooperaterjem in
trajanje teh pogodb;
-       
podatke o tehničnih značilnostih zagotavljanja izravnalne energije in
sistemskih storitev;
-       
podatke o izravnavi sistema po poslih in intervalih;
-       
preostali diagram po posameznih distribucijskih območjih;
-       
inštalirane moči prevzemno-predajnih mest;
-       
pravice uporabe čezmejnih prenosnih zmogljivosti in količine
realiziranih izmenjav elektrike na mejah s sosednjimi sistemskimi operaterji
prenosnih omrežij;
-       
podatke o izvršeni regulaciji ali drugih aktivnostih regulacije omrežja
v izrednih razmerah;
-       
omejevanje obtežb in sprememba bazne moči in
-       
izgube elektrike v omrežju.
(2) Elektrooperaterji sprotno javno objavljajo podatke o
načrtovanih remontih, izpadih, načrtovanem razvoju omrežja in načrtovanih količinah
čezmejnih prenosnih zmogljivosti.
12. člen
(zagotavljanje planskih podatkov s strani
elektrooperaterjev)
(1) Elektrooperaterji operaterju trga posredujejo podatke o
planskih količinah prevzete delovne energije vsako leto najkasneje do 30.
septembra za prihodnje leto.
(2) Operater trga podrobnejši način posredovanja podatkov in
način izdaje računov določi z navodili, ki jih objavi na spletni strani.
13. člen
(zagotavljanje podatkov s strani drugih upravljavcev zbirk
podatkov)
(1) Drugi upravljavci javnih zbirk podatkov (npr.
elektrooperaterji, Agencija Republike Slovenije za javnopravne evidence in
storitve, Agencija Republike Slovenije za okolje) so operaterju trga kot
upravljavcu javnih zbirk podatkov dolžni brezplačno zagotoviti podatke, ki jih
operater trga potrebuje za namen izvajanja nalog operaterja trga.
(2) V kolikor je mogoč dostop do podatkov na elektronski
način (npr. preko spletnega servisa), morajo osebe iz prejšnjega odstavka
operaterju trga omogočiti brezplačen elektronski dostop do podatkov.
14. člen
(dolžina obračunskega intervala in obračunskega obdobja)
(1) Obračunski interval, ki določa časovno enoto napovedi
zaprtih pogodb in obratovalnih napovedi ter izračuna bilančnega obračuna, je
dolg 15 minut.
(2) Obračunsko obdobje, ki določa pogostost izračuna
bilančnega obračuna, zajema en koledarski mesec, razen v primerih prekinitev
tržne dejavnosti skladno s 15. členom teh pravil.
15. člen
(prekinitev in ponovna vzpostavitev tržnih dejavnosti ter
omejevanje obtežb)
(1) V primeru, da skladno s Pravili za prekinitev in ponovno
vzpostavitev tržnih dejavnosti in za poravnavo v primeru prekinitev tržnih
dejavnosti sistemski operater začasno prekine eno ali več tržnih dejavnosti, se
do ponovne vzpostavitve tržnih dejavnosti uporabljajo navedena pravila,
vključno tudi za proces bilančnega obračuna in poravnavo.
(2) Pravila iz prejšnjega odstavka se uporabljajo tudi po
ponovni vzpostavitvi tržnih dejavnosti, če se uporaba nanaša na obdobje, ko so
bile tržne dejavnosti prekinjene.
(3) V primeru, da določbe predpisa, ki ureja ukrepe
omejevanja obtežb in omejitve porabe, vplivajo na postopek in izračun
bilančnega obračuna, se bilančni obračun izvede skladno z določbami tega
predpisa.
III. BILANČNA SHEMA
16. člen
(članstvo v bilančni shemi)
(1) Član bilančne sheme je vsaka fizična ali pravna oseba, ki
jo operater trga uvrsti v bilančno shemo na njegovo zahtevo in na podlagi
pogodbe o članstvu v bilančni shemi oziroma na podlagi sklepa iz šestega
odstavka 4. člena teh pravil.
(2) Sistemski operater je član bilančne sheme v okviru
izvajanja gospodarske javne službe dejavnosti sistemskega operaterja.
(3) Distribucijski operater je član bilančne sheme v okviru
izvajanja gospodarske javne službe dejavnosti distribucijskega operaterja.
(4) Operater trga je član bilančne sheme v okviru izvajanja
gospodarske javne službe dejavnost operaterja trga z električno energijo.
(5) Izvajalec dejavnosti energetske borze oziroma imenovani
operater trga z električno energijo je član bilančne sheme za namene
zagotavljanja izravnanosti bilance sklenjenih poslov.
(6) Operater zaprtega distribucijskega sistema je član
bilančne sheme v okviru izvajanja nalog upravljanja zaprtega distribucijskega
sistema.
(7) Operater trga lahko za namene izvajanja posameznih nalog
iz obsega gospodarske javne službe v bilančno shemo uvrsti posamezne člane
bilančne sheme s posebnim statusom. Posebni status lahko zajema izjemo enolične
vključitve v bilančno shemo, izjeme glede rokov ter kritij in druge posebnosti,
ki se uredijo v bilančni pogodbi oziroma sklepu operaterja trga.
(8) Bilančne skupine in podskupine sestavljajo odgovorni
bilančne skupine oziroma podskupine ter poljubno mnogo hierarhično nižjih
članov bilančne skupine oziroma podskupine.
1. Pogodbe o članstvu v bilančni shemi
17. člen
(pogodbe o članstvu v bilančni shem in kategorije članstva)
(1) Pogodbe o članstvu v bilančni shemi so bilančne pogodbe
in pogodbe o izravnavi, ki predstavljajo podlago za uvrstitev fizične ali
pravne osebe v bilančno shemo.
(2) Glede na vrsto pogodbe o članstvu v bilančni shemi, se
člani bilančne sheme razvrščajo v dve kategoriji članstva:
-       
bilančna skupina oziroma odgovorni bilančne skupine, če je temelj
uvrstitve pravne ali fizične osebe v bilančno shemo bilančna pogodba in
-       
bilančna podskupina oziroma odgovorni bilančne podskupine, če je temelj
uvrstitve pravne ali fizične osebe v bilančno shemo pogodba o izravnavi.
18. člen
(pogoji za sklenitev bilančne pogodbe)
(1) Pravna ali fizična oseba, ki želi postati član bilančne
sheme, mora pred sklenitvijo bilančne pogodbe operaterju trga predložiti
zahtevo za uvrstitev v bilančno shemo iz 37. člena teh pravil, skupaj z
dokazili:
-       
dokazilo o davčni registraciji oziroma identifikaciji za DDV, če je
vlagatelj zavezanec za DDV;
-       
izpis iz sodnega ali enakovrednega registra, ki vključuje zadnje
spremembe, razen v primeru, da lahko operater trga sam brezplačno pridobi
izpisek iz slovenske javne elektronske evidence;
-       
potrdilo iz kazenske evidence o (ne)kaznovanosti vlagatelja (pravne
osebe ali fizične osebe), za primer, ko je vlagatelj pravna oseba tudi potrdilo
iz kazenske evidence o (ne)kaznovanosti zakonitega zastopnika vlagatelja;
-       
kopijo bilance stanja in izkaza uspeha podjetja oziroma letno poročilo
za zadnja tri leta poslovanja oziroma v primeru krajšega obdobja poslovanja za
celotni čas poslovanja, ki izkazujejo kratkoročno plačilno sposobnost,
trajnejšo likvidnost in dolgoročno plačilno sposobnost, kot tudi kapitalsko
ustreznost, skladno z določbami zakona, ki ureja finančno poslovanje, postopke
zaradi insolventnosti in prisilnega prenehanja.
(2) Pravna ali fizična oseba, ki želi postati član bilančne
sheme, mora imeti pred sklenitvijo bilančne pogodbe registrirano ustrezno
gospodarsko dejavnost.
(3) Pravna ali fizična oseba, ki želi postati član bilančne
sheme, mora zagotavljati tehnične, kadrovske in druge pogoje, ki so potrebni za
nemoteno delovanje na trgu z električno energijo.
(4) Operater trga lahko v postopku v skladu z 38. členom teh
pravil zahteva tudi dodatna dokazila.
(5) Član bilančne sheme mora operaterja trga redno obveščati
o vseh spremembah podatkov, ki so jih predložili ob uvrstitvi v bilančno shemo.
(6) Operater trga lahko kadarkoli zahteva od člana bilančne
sheme, da v roku osmih delovnih dni posreduje ustrezna dokazila o izpolnjevanju
pogojev za članstvo v bilančni shemi.
(7) V primeru, da operater trga na podlagi zbranih informacij
presodi, da obstaja velika verjetnost, da bo pravna ali fizična oseba po vstopu
na trg delovala v nasprotju z 8. členom teh pravil, sme operater trga zavrniti
zahtevo za vstop v bilančno shemo. O tem operater trga odloča in izda sklep,
zoper katerega ima ta pravna ali fizična oseba možnost vložiti zahtevo za
odločitev v sporu z operaterjem trga na Agencijo za energijo, v roku 15 dni od
vročitve sklepa po postopku iz 413. do 419. člena Energetskega zakona.
19. člen
(bilančna pogodba)
(1) Bilančna pogodba je pravni posel ali drugo razmerje, s
katerim pravna ali fizična oseba z operaterjem trga uredi dobavo izravnalne
energije in finančno poravnavo odstopanj v primeru neizravnane bilance, s čimer
se pravna ali fizična oseba uvrsti v bilančno shemo kot odgovorni bilančne
skupine in pridobi status člana bilančne sheme.
(2) Bilančna pogodba ureja celoto vseh razmerij v zvezi z
ugotavljanjem, obračunavanjem in odgovornostjo za plačilo odstopanj ter
odgovornega bilančne skupine uvršča v bilančno shemo.
(3) Vsebino bilančne pogodbe določi operater trga in njen
osnutek objavi na svoji spletni strani.
(4) Za datum začetka učinkovanja bilančne pogodbe šteje dan
uvrstitve v bilančno shemo ali spremembe vrste članstva v bilančni shemi, kot
vpisan v evidenci pogodb o članstvu. O vpisu v evidenco oziroma uvrstitvi v
bilančno shemo operater trga pravno ali fizično osebo pisno obvesti po
elektronski pošti.
(5) Na podlagi bilančnih pogodb se v bilančno shemo uvrstijo
tudi:
-       
elektrooperaterji, pri čemer je predmet bilančne pogodbe izravnava
odstopanj elektrooperaterja in s tem uvrstitev v bilančno shemo kot odgovornega
bilančne skupine. Ta bilančna pogodba omejuje poslovanje elektrooperaterja na
trgu z električno energijo izključno na opravljanje gospodarske javne službe
dejavnosti elektrooperaterja in
-       
izvajalec dejavnosti energetske borze oziroma imenovani operater trga z
električno energijo, pri čemer je predmet bilančne pogodbe evidentiranje poslov
z električno energijo sklenjenih na energetski borzi in s tem uvrstitev v
bilančno shemo kot odgovornega bilančne skupine, v okviru katere jamči za
izravnano bilanco vseh poslov z električno energijo, ki so sklenjeni na
energetski borzi.
20. člen
(sklenitev dogovora o načinu izdaje računov)
Pravna ali fizična oseba je ob sklenitvi bilančne pogodbe
dolžna skleniti tudi dogovor o načinu izdaje računov, s katerim se operater
trga in član bilančne sheme dogovorita, da operater trga v imenu in za račun
člana bilančne sheme izdaja račune za odstopanja.
21. člen
(bilančna skupina)
(1) Bilančna skupina se ustanovi na podlagi bilančne pogodbe,
razen v primerih, ko se v skladu s temi pravili lahko ustanovi na podlagi
sklepa operaterja trga, ki v celoti nadomesti bilančno pogodbo.
(2) Bilančno skupino predstavlja odgovorni bilančne skupine,
ki je odgovoren predvsem za:
-       
prijavo pogodb o izravnavi s predložitvijo izjav o sklenitvi pogodbe o
izravnavi, ki so podlaga za ustanovitev posameznih hierarhično nižjih bilančnih
podskupin;
-       
ustrezno prilagoditev finančnih kritij na poziv operaterja trga;
-       
prijavo sklenjenih zaprtih pogodb za celotno bilančno skupino pri
operaterju trga;
-       
prijavo obratovalnih napovedi prevzemno-predajnih mest operaterju trga,
ki pripadajo njemu samemu oziroma hierarhično nižjim članom bilančne skupine;
-       
sklenitev dogovora o načinu izdaje računov;
-       
finančno poravnavo bilančnega obračuna bilančne skupine;
-       
spoštovanje obveznosti iz naslova finančne poravnave bilančnega obračuna
in
-       
posredovanje podatkov in dokumentacije na zahtevo operaterja trga na
podlagi teh pravil.
(3) Določbe tega člena se smiselno uporabljajo tudi za
bilančne skupine, ustanovljene na podlagi sklepa operaterja trga.
22. člen
(pogodba o izravnavi)
(1) Odgovorni bilančne skupine, odgovorni bilančne podskupine
ali oseba, ki vstopa v bilančno shemo, je o sklenitvi pogodbe o izravnavi, ki
je podlaga za uvrstitev posameznih hierarhično nižjih članov bilančne skupine
ali podskupine v bilančno shemo, dolžan obvestiti operaterja trga in predložiti
izjavo o sklenitvi pogodbe o izravnavi ter zahtevo za uvrstitev v bilančno
shemo iz 37. člena teh pravil.
(2) Pogodba o izravnavi je pravni posel ali drugo razmerje, s
katerim pravna ali fizična oseba s članom bilančne sheme uredi dobavo
izravnalne energije in poravnavo v primeru neizravnane bilance, s čimer se
pravna ali fizična oseba uvrsti v bilančno shemo kot odgovorni bilančne
podskupine in pridobi status člana bilančne sheme.
(3) Člane bilančne sheme s posebnim statusom lahko operater
trga uvrsti v bilančno shemo kot bilančne podskupine na podlagi sklepa, ki v
takem primeru v celoti nadomesti pogodbo o izravnavi, pri čemer je namen
ustanovitve potreba po ločenem vodenju bilance poslov iz naslova posameznih
nalog gospodarskih javnih služb.
(4) Pogodba o izravnavi mora vsebovati naslednje obvezne
sestavine:
-       
datum začetka veljavnosti pogodbe o izravnavi z določbo, da ta pogodba
začne veljati najprej z dnem zapisanim v evidenci pogodb o članstvu v bilančni
shemi;
-       
datum prenehanja veljavnosti pogodbe o izravnavi ali določba, da ta
velja za nedoločen čas, skupaj z določbo, da tudi v primeru odstopa od pogodbe
o izravnavi, ta ne more prenehati učinkovati pred roki, določenimi v 43. in 45.
členu teh pravil;
-       
določbe o razlogih za odpoved z odpovednim rokom, ki mora zadostiti
pogojem nastopa izvršilnega dne iz 43. člena teh pravil ter 45. člena teh
pravil;
-       
klavzulo, da član bilančne sheme želi uvrstiti hierarhično nižjega člana
bilančne sheme v svojo bilančno skupino ali podskupino kot odgovornega
hierarhično nižje bilančne podskupine in
-       
klavzulo, da se bilanca bilančne podskupine hierarhično nižjega člana
bilančne sheme izravnava preko bilance bilančne skupine ali podskupine
hierarhično višjega člana bilančne sheme.
(5) V primeru, da katera izmed zahtevanih obveznih sestavin
iz prejšnjega odstavka ni v skladu s pravili, veljajo v tem delu neposredno
pravila.
(6) Obrazec izjave o sklenitvi pogodbe o izravnavi operater
trga objavi na svoji spletni strani. S podpisom izjave o sklenitvi pogodbe o
izravnavi stranki pogodbe jamčita, da je vsebina pogodbe skladna s pravili.
(7) V primeru, da odgovorni bilančne podskupine v svojo
podskupino uvršča hierarhično podrejenega člana bilančne sheme, nadrejeni
odgovorni bilančne skupine s podpisom izjave iz prejšnjega odstavka soglaša z uvrstitvijo
hierarhično nižjega člana bilančne skupine v bilančno podskupino. Hkrati
odgovorni bilančne skupine oziroma nadrejeni član izjavlja, da je izvedel
pregled dokazil skladno s prvim odstavkom 18. člena teh pravil.
(8) Operater trga lahko na podlagi tretjega odstavka 8. člena
pravil kljub predložitvi izjave iz šestega odstavka tega člena zahteva
predložitev celotne pogodbe o izravnavi. V primeru, ko po pregledu celotne
pogodbe o izravnavi operater trga ugotovi nepravilnosti ali pomanjkljivosti,
lahko operater trga zahteva odpravo nepravilnosti ali pomanjkljivosti.
23. člen
(bilančna podskupina)
(1) Bilančna podskupina se ustanovi na podlagi pogodbe o
izravnavi.
(2) Bilančno podskupino predstavlja odgovorni bilančne
podskupine, ki je odgovoren predvsem za:
-       
izmenjavo podatkov z odgovornim bilančne skupine oziroma nadrejenim
odgovornim bilančne podskupine;
-       
prijavo sklenjenih zaprtih pogodb odgovornemu bilančne skupine oziroma
nadrejenemu odgovornemu bilančne podskupine, katere član je;
-       
prijavo obratovalnih napovedi prevzemno-predajnih mest, ki pripadajo
njemu samemu oziroma članom bilančne sheme v njegovi bilančni podskupini,
odgovornemu bilančne skupine ali nadrejene podskupine, katere član je.
24. člen
(prehod med bilančnimi skupinami oziroma bilančnimi podskupinami)
(1) Do prehoda članov bilančne sheme med bilančnimi skupinami
oziroma podskupinami pride v naslednjih primerih:
-       
prehod zaradi odpovedi bilančne pogodbe s sklenitvijo pogodbe o
izravnavi;
-       
prehod zaradi izteka, odstopa ali odpovedi pogodbe o izravnavi s
sklenitvijo bilančne pogodbe ali nove pogodbe o izravnavi ter
-       
v drugih primerih v okviru izvajanja nalog operaterja trga.
(2) S prehodom med bilančnimi skupinami oziroma podskupinami
člana bilančne sheme:
-       
ki je odgovorni bilančne skupine ali podskupine, se razmerja z njegovimi
podrejenimi člani ne spremenijo;
-       
ki je dobavitelj, se razmerja z dotedanjimi odjemalci oziroma
proizvajalci ne spremenijo;
-       
ki oskrbuje lastna prevzemno-predajna mesta, se oskrba teh
prevzemno-predajnih mest ne spremeni.
(3) V primeru prehoda člana bilančne sheme s hierarhično
nižjimi člani bilančne sheme med bilančnimi skupinami oziroma podskupinami,
mora odgovorni bilančne skupine, v katero vstopa član bilančne sheme,
operaterju trga posredovati nove izjave o sklenitvi pogodbe o izravnavi za
hierarhično podrejene člane bilančne sheme.
(4) Izvršilni dan v primeru prehoda med bilančnimi skupinami
je določen skladno s 45. členom teh pravil.
2. Odprte pogodbe o dobavi, pogodbe o agregiranju in zaprte
pogodbe
25. člen
(vrste odprtih pogodb o dobavi)
(1) Odprte pogodbe o dobavi so pogodbe o dobavi končnim
odjemalcem, pogodbe o odkupu od proizvajalcev in navidezne odprte pogodbe.
(2) Odprte pogodbe o dobavi določajo bilančno pripadnost
prevzemno-predajnih mest oziroma merilnih točk.
(3) Realizacija prevzemno-predajnih mest oziroma merilnih
točk se upošteva v bilanci člana bilančne sheme, kateremu bilančno pripada.
(4) Realizacija prevzemno-predajnega mesta oziroma merilnih
točk, ki ima več dobaviteljev, se upošteva v bilanci člana bilančne sheme,
kateremu bilančno pripada, v deležu, ki ga dobavitelj pokriva oziroma kot
določeno s sistemskimi obratovalnimi navodili elektrooperaterjev.
26. člen
(odprta pogodba o dobavi)
(1) Odprto pogodbo o dobavi lahko z lastnikom oziroma
pooblaščencem lastnika prevzemno-predajnega mesta oziroma merilne točke kot
uporabnikom sistema sklene le član bilančne sheme.
(2) Odpoved odprte pogodbe o dobavi prične v smislu bilančne
pripadnosti učinkovati na podlagi vpisa v evidenco odprtih pogodb skladno s
sistemskimi obratovalnimi navodili elektrooperaterjev.
27. člen
(navidezne odprte pogodbe)
(1) Navidezne odprte pogodbe so pravni posli ali druga
razmerja, ki nastanejo na podlagi:
-       
dejstva, da je prevzemno-predajno mesto oziroma merilna točka del
omrežja oziroma je priključeno na omrežje, ki ga upravlja elektrooperater in da
to prevzemno-predajno mesto oziroma merilna točka nima bilančne pripadnosti
drugemu članu bilančne sheme;
-       
dejstva, da prevzemno-predajno mesto razmejuje ali dve omrežji, ki ju
upravljata različna sistemska operaterja ali dve distribucijski območji, ki ju
upravlja isti distribucijski operater;
-       
obvestila o lastni oskrbi;
-       
nastopa posledic zasilne oskrbe v evidenci odprtih pogodb ali
-       
nastopa posledic nujne oskrbe v evidenci odprtih pogodb.
(2) Prevzemno-predajno mesto oziroma merilna točka, ki je del
omrežja, ki ga upravlja elektrooperater in nima bilančne pripadnosti drugemu
članu bilančne sheme, bilančno pripada temu elektrooperaterju.
(3) Prevzemno-predajno mesto, ki razmejuje dve omrežji, ki ju
upravljata različna sistemska operaterja, ali ki razmejuje dve območji
distribucijskega omrežja, se za potrebe bilančnega obračuna šteje kot del obeh
omrežij ali območij.
28. člen
(obvestilo o lastni oskrbi)
(1) Obvestilo o lastni oskrbi je izjava člana bilančne sheme,
da bo v izjavi določena lastna prevzemno-predajna mesta oziroma merilne točke
sam oskrboval.
(2) Obvestilo hkrati določa pripadnost navedenih
prevzemno-predajnih mest oziroma merilnih točk članu bilančne sheme, v čigar
bilanci se realizacija teh prevzemno-predajnih mest oziroma merilnih točk
upošteva v primarni vrednosti.
(3) Glede prevzemno-predajnih mest oziroma merilnih točk
lastne oskrbe ima član bilančne sheme v smislu teh pravil status dobavitelja.
29. člen
(zasilna oskrba)
(1) Pravila v okviru zasilne oskrbe določajo pravice in
obveznosti udeležencev trga ob določenih izrednih dogodkih na trgu z električno
energijo.
(2) Določbe teh pravil o zasilni oskrbi ne posegajo v pravice
in obveznosti pravnih ali fizičnih oseb v zvezi s sklenitvijo pogodbe o dobavi
končnemu odjemalcu na podlagi določb o zasilni oskrbi v skladu z zakonom, ki
ureja oskrbo z električno energijo, in sistemskimi obratovalnimi navodili.
30. člen
(razlogi za nastop zasilne oskrbe)
(1) Razlogi za nastop zasilne oskrbe prevzemno-predajnih mest
oziroma merilnih točk so:
-       
prenehanje veljavnosti bilančne pogodbe odgovornega bilančne skupine, v
kateri so imela prevzemno-predajna mesta oziroma merilne točke bilančno
pripadnost njemu ali hierarhično nižjim članom bilančne skupine, brez
izvršenega prehoda odgovornega bilančne skupine v drugo bilančno skupino ali
podskupino;
-       
prenehanje veljavnosti pogodbe o izravnavi odgovornega bilančne
podskupine, v kateri so imela prevzemno-predajna mesta bilančno pripadnost
njemu ali hierarhično nižjim članom bilančne podskupine, brez izvršenega
prehoda odgovornega bilančne podskupine v drugo bilančno skupino ali podskupino
oziroma brez ustanovitve lastne bilančne skupine;
-       
drugi razlogi, določeni s sistemskimi obratovalnimi navodili.
(2) Posledice zasilne oskrbe v evidenci odprtih pogodb
nastopijo z vsako ugotovitvijo bilančne nepripadnosti posameznega
prevzemno-predajnega mesta oziroma merilne točke na distribucijskem omrežju
skladno s prejšnjim odstavkom.
(3) Distribucijski operater obvesti operaterja trga o obstoju
zasilne oskrbe.
31. člen
(ranljivi odjemalci in nujna oskrba)
(1) V okviru nujne oskrbe po teh pravilih so urejena
razmerja, ki nastanejo ob ugotovitvi bilančne nepripadnosti
prevzemno-predajnega mesta oziroma merilne točke in izpolnjenosti pogojev za
nujno oskrbo v evidenci odprtih pogodb.
(2) Določbe teh pravil o nujni oskrbi ne posegajo v druge
pravice in obveznosti distribucijskega operaterja in odjemalcev, ki izvirajo iz
zakona in sistemskih obratovalnih navodil.
32. člen
(posledice nastopa zasilne oskrbe in nujne oskrbe v evidenci
odprtih pogodb)
(1) V primeru nastopa zasilne oskrbe ali nujne oskrbe
prevzemno-predajnega mesta oziroma merilne točke se distribucijski operater,
kjer se prevzemno-predajno mesto oziroma merilna točka nahaja, šteje za
dobavitelja končnemu odjemalcu na podlagi zasilne ali nujne oskrbe.
(2) Z nastopom posledic zasilne ali nujne oskrbe se dejanska
realizacija prevzemno-predajnega mesta upošteva v bilanci distribucijskega
operaterja, kjer se prevzemno-predajno mesto oziroma merilna točka nahaja.
(3) Ob nastopu zasilne ali nujne oskrbe prevzemno-predajnega
mesta oziroma merilne točke brez registracijskih meritev ali katerih
registracijski interval je daljši od obračunskega intervala, distribucijski
operater nemudoma opravi odčitek merilnih mest na njem. Odčitek na takem
merilnem mestu distribucijski operater opravi tudi ob prenehanju zasilne ali
nujne oskrbe.
33. člen
(prevzemno-predajna mesta oziroma merilne točke brez
veljavnih odprtih pogodb o dobavi)
(1) Elektrooperater mora na območju, za katerega je
pristojen, odklopiti prevzemno-predajna mesta oziroma merilne točke, ki nimajo
bilančne pripadnosti enemu izmed članov bilančne sheme in niso del zasilne ali
nujne oskrbe.
(2) Elektrooperater mora odklopiti proizvajalca, ki je
priključen na njegov sistem in nima veljavne odprte pogodbe o odkupu od
proizvajalca.
(3) V primeru, da prevzemno-predajno mesto oziroma merilna
točka nima dobavitelja in ga elektrooperater ne odklopi, to prevzemno-predajno
mesto oziroma merilna točka bilančno pripada temu elektrooperaterju.
34. člen
(pripadnost prevzemno-predajnega mesta oziroma merilne
točke)
(1) Pripadnost prevzemno-predajnega mesta oziroma merilne
točke je določena::
-       
s pogodbo o dobavi končnemu odjemalcu;
-       
s pogodbo o odkupu od proizvajalca;
-       
z obvestilom o lastni oskrbi;
-       
z omrežjem, katerega območja razmejuje oziroma omrežjema, ki ju
razmejuje;
-       
z nastopom zasilne oskrbe;
-       
z nastopom nujne oskrbe ali
-       
s pripadnostjo elektrooperaterju skladno s 33. členom teh pravil.
(2) Za posamezno prevzemno-predajno mesto lahko uporabniki
sistema hkrati sklenejo več odprtih pogodb z različnimi dobavitelji, pri čemer
se vse pogodbe dobavitelja evidentirajo pri pristojnem elektrooperaterju,
vključno z deležem dobave. Če se deleži dobave prevzemno-predajnega mesta ne
seštejejo v ena, se šteje, da to mesto nima dobavitelja. Poslovanje z enim
števcem je mogoče, če je bilančna pripadnost prevzemno-predajnega mesta vnaprej
pogodbeno sorazmerno porazdeli med dobavitelje, tako da se deleži seštejejo v ena.
Različne oblike časovnega poteka odjema in oddaje so mogoče, če jih je mogoče
izmeriti z nameščeno merilno opremo na prevzemno- predajnem mestu ali za njim
ali jih kako drugače enoznačno določiti. Prevzemno-predajna mesta so lahko del
dveh različnih omrežij elektrooperaterjev, v primeru da:
-       
razmejujejo omrežji različnih elektrooperaterjev;
-       
razmejujejo omrežji elektrooperaterja in sosednjega tujega
elektrooperaterja.
(3) Prevzemno-predajno mesto je lahko del dveh različnih
območij distribucijskega operaterja, v primeru, da razmejuje dve območji istega
distribucijskega operaterja.
35. člen
(pogodbe o agregiranju)
(1) Pogodba o agregiranju je pogodba, ki jo član bilančne
sheme kot agregator ali neodvisni agregator sklene z uporabnikom sistema za
namene zagotavljanja prožnosti ter prilagajanja odjema oziroma proizvodnje.
(2) Pogodba o agregiranju je po svoji naravi odprta pogodba
in se vodi v evidenci odprtih pogodb pristojnega elektrooperaterja.
(3) Če je pogodba o agregiranju sklenjena z neodvisnim
agregatorjem, se realizacija relevantnih prevzemno-predajnih mest oziroma
merilnih točk bilančno upošteva v bilanci dobavitelja, razen če s temi pravili
ni določeno drugače.
36. člen
(zaprta pogodba)
(1) Zaprta pogodba je:
-       
pogodba, ki jo član bilančne sheme sklene z drugim članom bilančne sheme
za dobavo električne energije znotraj Slovenije ali
-       
pogodba, ki jo član bilančne sheme sklene za dobavo električne energije
z uporabo čezmejnih prenosnih zmogljivosti z udeležencem sosednjega trga.
(2) Če je s temi pravili ali navodili na osnovi teh pravil
tako določeno, se kot zaprto pogodbo evidentira tudi posel, ki sicer ni
neposredno sklenjen med dvema članoma bilančne sheme.
3. Postopek pridobitve članstva v bilančni shemi
37. člen
(zahteva za uvrstitev v bilančno shemo)
(1) Zahteva za uvrstitev v bilančno shemo se vloži pisno po
pošti, neposredno pri operaterju trga ali v elektronski obliki skladno s
predpisi o elektronskem poslovanju.
(2) Obrazec zahteve določi operater trga in objavi na svoji
spletni strani oziroma v svojem informacijskem sistemu.
(3) Zahtevi morajo biti priložena dokazila, ki so določena z
18. oziroma 22. členom teh pravil ter druge listine, s katerimi vlagatelj
zahteve dokazuje, da izpolnjuje pogoje za uvrstitev v bilančno shemo.
(4) Operater trga lahko v okviru obrazca zahteva tudi dodatna
pojasnila glede predvidenega delovanja na trgu z električno energijo, na
podlagi katerih lahko oceni ali vlagatelj izpolnjuje vse pogoje za uvrstitev v
bilančno shemo.
(5) Zahteve za uvrstitev v bilančno shemo ne more vložiti
pravna ali fizična oseba, ki je bila v zadnjih treh letih izključena iz
bilančne sheme zaradi delovanja v nasprotju s pravili ali zaradi kršitev
bilančne pogodbe.
38. člen
(preverjanje pogojev za uvrstitev v bilančno shemo)
(1) Operater trga po prejemu zahteve najprej preveri:
-       
ali je zahteva vložena na predpisanem obrazcu,
-       
ali so v zahtevi navedeni vsi potrebni podatki,
-       
ali so zahtevi priložena vsa zahtevana dokazila in
-       
ali je v primeru zahteve za uvrstitev udeleženca trga kot odgovornega
bilančne podskupine prejeta izjava o podpisu pogodbe o izravnavi.
(2) V kolikor zahteva ne izpolnjuje pogojev iz prejšnjega
odstavka, operater trga pozove vlagatelja, da v primernem roku odpravi
pomanjkljivosti.
(3) V kolikor vlagatelj v roku odpravi pomanjkljivosti,
šteje, da je bila zahteva vložena takrat, ko je bila vloga popolna.
(4) V kolikor vlagatelj pomanjkljivosti ne odpravi v roku, ki
ga določi operater trga, operater trga vlagatelja pisno obvesti o
neizpolnjevanju pogojev in šteje, kot da zahteva ni bila vložena.
(5) V kolikor je bilo po opravljenem postopku iz prvega do
četrtega odstavka tega člena ugotovljeno, da zahteva izpolnjuje pogoje iz
prvega odstavka tega člena, operater trga opravi tudi vsebinski pregled.
(6) Operater trga o zahtevi odloči najpozneje v roku enega
meseca od prejema popolne zahteve, in sicer:
-       
ugodi zahtevi, če ugotovi, da so izpolnjeni vsi predpisani pogoji ter v
primeru vloge za pridobitev statusa odgovornega bilančne skupine vlagatelju
pošlje v podpis bilančno pogodbo, oziroma v primeru vloge za pridobitev statusa
odgovornega bilančne podskupine vlagatelja vpiše v evidenco pogodb o članstvu v
bilančni shemi kot odgovornega bilančne podskupine ter o tem vlagatelja pisno
obvesti ali
-       
zavrne zahtevo, če pri vsebinskem pregledu oceni, da niso izpolnjeni vsi
predpisani pogoji ter o tem vlagatelja pisno obvesti.
(7) V kolikor operater trga zahtevo iz prejšnjega odstavka
zavrne, ima vlagatelj možnost pri Agenciji za energijo v roku 15 dni vložiti
zahtevo za odločitev v sporu z drugo stranko.
(8) Vlagatelj je dolžan v roku dveh mesecev od datuma prejema
s strani operaterja trga bilančno pogodbo podpisati ter sklenjeno pogodbo
poslati s priporočeno poštno pošiljko na naslov operaterja trga ali jo na poziv
operaterja trga potrditi v elektronski obliki skladno s predpisi o elektronskem
poslovanju. V primeru, da operater trga v predpisanem roku ne prejme podpisane
bilančne pogodbe, se šteje, da je vlagatelj odstopil od zahteve za vstop v
bilančno shemo oziroma šteje ta bilančna pogodba za razvezano.
(9) Vlagatelj mora predložiti zahtevana finančna kritja
najkasneje v roku treh mesecev od datuma sklenitve bilančne pogodbe, sicer
bilančna pogodba šteje za razvezano.
(10) Operater trga vpiše novega odgovornega bilančne skupine
kot člana v evidenco pogodb o članstvu v bilančni shemi v roku 5 delovnih dni
od izpolnitve zadnjega izmed naslednjih pogojev: sklenjene bilančne pogodbe,
sklenjenega dogovora o načinu izdaje računov in predloženega zahtevanega
finančnega kritja.
(11) Operater trga uvrsti novega odgovornega bilančne
podskupine kot člana v bilančni shemi najkasneje v roku 5 delovnih dni od
izpolnitve vseh predpisanih pogojev.
(12) Za izvršilni dan vstopa v bilančno shemo se šteje dan,
ki je vpisan v evidenco pogodb o članstvu v bilančni shemi.
(13) Uvrstitev novega člana bilančne sheme v bilančno shemo
operater trga javno objavi na spletni strani.
39. člen
(objektivna odgovornost članov bilančne sheme)
Član bilančne sheme je objektivno odgovoren za izgubo oziroma
škodo (vključno z nastalimi stroški postopka), ki jo povzroči s kršenjem
veljavnih pravil.
4. Omejitev delovanja v bilančni shemi
40. člen
(začasno tehnično onemogočanje delovanja na trgu z
električno energijo)
(1) Operater trga lahko članu bilančne sheme, ki nima
bilančno pripadajočih prevzemno-predajnih mest, začasno tehnično onemogoči
delovanje na trgu z električno energijo:
-       
če ne izpolni zapadlih finančnih obveznosti;
-       
če ne predloži finančnih kritij zahtevanih s strani operaterja trga;
-       
če na poziv operaterja trga ne sklene aneksa k bilančni pogodbi, s
katerim se zagotovi skladnost vsebine pogodbe s pravili;
-       
če član bilančne sheme ne ravna v skladu z tretjim odstavkom 8. člena
teh pravil;
-       
če ne zagotavlja tehničnih, kadrovskih in drugih pogojev, ki jih mora
zagotoviti za uporabo informacijskega sistema operaterja trga;
-       
na zahtevo sistemskega operaterja v primeru, da bi delovanje člana
bilančne sheme lahko ogrozilo stabilnost delovanja elektroenergetskega sistema
ali
-       
na zahtevo Agencije za energijo.
(2) Začasno tehnično onemogočanje delovanja na trgu z
električno energijo se nemudoma vpiše v evidenco o članstvu v bilančni shemi
ter traja dokler niso odpravljeni razlogi iz prejšnjega odstavka. O vsakem
primeru začasnega tehničnega onemogočanja delovanja operater trga po
elektronski pošti obvesti člana bilančne sheme, odgovornega bilančne skupine,
elektrooperaterje, Agencijo za energijo in energetsko borzo oziroma imenovanega
operaterja trga z električno energijo.
(3) V primeru začasnega tehničnega onemogočanja delovanja na
trgu z električno energijo ima član bilančne sheme možnost vložiti zahtevo za
odločitev v sporu z operaterjem trga na Agencijo za energijo, v roku 15 dni od
datuma, ko je bilo poslano obvestilo iz prejšnjega odstavka tega člena po
postopku iz 413. do 419. člena Energetskega zakona.
(4) V primeru začasnega tehničnega onemogočanja delovanja na
trgu z električno energijo se članom prepreči prijava zaprtih pogodb, katerih
stranka je član, ki mu je bilo začasno tehnično onemogočeno delovanje na trgu,
za obdobje trajanja omejenega delovanja, in objavi ukrep na spletni strani
operaterja trga. Zaprte pogodbe, ki so bile evidentirane s članom kot stranko
pogodbe, se iz evidence odstranijo, in sicer z učinkovanjem ukrepa začasnega
tehničnega onemogočanja delovanja na trgu z električno energijo. O tem se po
elektronski poti obvesti vse člane bilančne sheme, ki so bili navedeni kot
partnerji v odstranjenih zaprtih pogodbah. Operater trga lahko določi, da
omejitve delovanja v bilančni shemi veljajo tudi za morebitne hierarhično nižje
člane bilančne skupine, v primeru, da se začasno tehnično onemogočanje
delovanja na trgu z električno energijo nanaša na odgovornega bilančne skupine.
5. Prenehanje članstva v bilančni shemi
41. člen
(prenehanje članstva v bilančni shemi)
(1) Članstvo v bilančni shemi članu preneha z dnem, ki je
vpisan v evidenci pogodb o članstvu v bilančni shemi skladno s temi pravili ter
drugimi veljavnimi predpisi.
(2) Prenehanje članstva v bilančni shemi operater trga objavi
na svoji spletni strani in hkrati o tem po elektronski poti obvesti
elektrooperaterje.
(3) V primeru prenehanja članstva v bilančni shemi se določbe
bilančne pogodbe uporabljajo do poravnave vseh obveznosti, ki so nastale na
podlagi veljavne bilančne pogodbe.
42. člen
(odpoved bilančne pogodbe)
(1) Operater trga lahko odpove odgovornemu bilančne skupine
bilančno pogodbo na podlagi obrazložene odpovedi bilančne pogodbe brez
odpovednega roka z učinkom od datuma prenehanja članstva v bilančni shemi, ki
je vpisan v evidenci pogodb o članstvu v bilančni shemi:
-       
če je bil član bilančne sheme sprejet na podlagi neresničnih oziroma
napačnih podatkov;
-       
če nastopijo pravne posledice začetka stečaja oziroma likvidacije člana
bilančne sheme;
-       
če član bilančne sheme ne omogoči pregleda dokumentacije v zvezi s
posli, ki jih je sklenil na trgu z električno energijo;
-       
če član bilančne sheme krši določbe veljavnih predpisov na področju trga
z električno energijo ali določbe drugih veljavnih predpisov, ki imajo lahko
vpliv na sposobnost člana bilančne sheme, da deluje v skladu s temi pravili;
-       
če član bilančne sheme ne izpolnjuje svojih obveznosti po bilančni
pogodbi;
-       
če član bilančne sheme na podlagi opozorila operaterja trga ne ukrepa v
primeru, da podrejeni člani bilančne sheme kršijo ta pravila oziroma na podlagi
opozorila operaterja trga ne odpove pogodbe o izravnavi;
-       
če na poziv operaterja trga ne sklene aneksa k bilančni pogodbi, s
katerim se zagotovi skladnost vsebine pogodbe s pravili, ali
-       
če član bilančne sheme na kakršen koli drug način krši ta pravila.
(2) V primeru, da odgovornemu bilančne skupine hierarhično
podrejena bilančna podskupina krši določbe veljavnih predpisov na področju trga
z električno energijo ali določbe drugih veljavnih predpisov, ki imajo lahko
vpliv na sposobnost člana bilančne sheme, da deluje v skladu s temi pravili,
operater trga odgovornega bilančne skupine opozori na kršitve in zahteva
odpravo teh. V primeru, da se kršitve ne odpravijo, mora odgovorni bilančne
skupine na podlagi opozorila operaterja trga takemu članu odpovedati pogodbo o
izravnavi oziroma urediti odpoved pogodbe o izravnavi med podrejenimi člani
bilančne sheme z namenom prenehanja članstva kršitelja. Če kljub opozorilu
operaterja trga kršitve niso odpravljene, lahko operater trga odpove bilančno
pogodbo, sklenjeno z odgovornim bilančne skupine.
(3) Odgovorni bilančne skupine lahko odpove bilančno pogodbo,
pri čemer odpoved učinkuje le, če ima na dan predložene odpovedi izpolnjene in
poravnane vse odprte obveznosti do operaterja trga ter:
-       
nima hierarhično nižjih članov bilančne skupine, ni dobavitelj nobenemu
odjemalcu oziroma proizvajalcu in ne oskrbuje lastnih prevzemno-predajnih mest,
s čimer preneha biti član bilančne sheme, ali
-       
sklene pogodbo o izravnavi, ki je novi temelj njegovega članstva v
bilančni skupini ali podskupini, s čimer postane odgovorni bilančne podskupine.
(4) Odpoved bilančne pogodbe s strani odgovornega bilančne
skupine začne učinkovati z dnem, ki je vpisan v evidenco pogodb o članstvu v
bilančni shemi. Odpoved pogodbe učinkuje, v kolikor je ta podana skladno s prejšnjim
odstavkom, v roku 5 delovnih dni od prejema obvestila o odpovedi bilančne
pogodbe.
(5) V primeru odpovedi pogodbe s strani odgovornega bilančne
skupine lahko ta v sami odpovedi bilančne pogodbe navede želeni datum
učinkovanja odpovedi bilančne pogodbe, ki pa ne more biti določen prej, kot
poteče rok 5 delovnih dni iz prejšnjega odstavka.
(6) Predložena finančna kritja odgovornega bilančne skupine
morajo ostati v veljavi oziroma lahko operater trga zadrži predložena finančna
kritja do izpolnitve morebitnih obveznosti iz naslova bilančnega obračuna
vključno s poračunom bilančnega obračuna.
(7) V primeru prehoda iz bilančne skupine v bilančno
podskupino mora, za potrebe kritja finančnih obveznosti iz naslova letnega
poračuna bilančnega obračuna, odgovorni bilančne podskupine predložiti izjavo
odgovornega bilančne skupine, v katero se uvršča, da se smejo finančna kritja
odgovornega bilančne skupine uporabiti tudi za kritje obveznosti iz naslova
letnega poračuna bilančnega obračuna odgovornega bilančne podskupine. V tem
primeru operater trga vrne finančna kritja iz prejšnjega odstavka v roku treh
delovnih dni po izpolnitvi vseh obveznosti iz naslova bilančnega obračuna.
(8) Izjava iz prejšnjega odstavka ostane v veljavi tudi v
primeru prenehanja članstva odgovornega bilančne podskupine v bilančni skupini
dajalca izjave, razen če jo nadomesti z drugo izjavo podano skladno z določbo
prejšnjega odstavka.
(9) V primeru odpovedi bilančne pogodbe s strani operaterja
trga, članstvo v bilančni shemi istočasno preneha tudi morebitnim hierarhično
nižjim članom te bilančne skupine.
(10) V primeru odpovedi pogodbe o članstvu v bilančni shemi
ali razveze pogodbe o članstvu v bilančni shemi se vse zaprte pogodbe, vpisane
v evidenco zaprtih pogodb, v katerih je ena izmed pogodbenih strank izključeni
član bilančne sheme oziroma morebitni hierarhično nižji član, štejejo za
razvezane, in sicer od dneva, ko ni več član bilančne sheme. Količine že
prijavljenih obratovalnih napovedi izključenega člana se popravijo na vrednost
0.
43. člen
(odpoved pogodbe o izravnavi)
(1) Odgovorni bilančne skupine ali podskupine lahko odstopi
od pogodbe oziroma odpove pogodbo o izravnavi v skladu s pogodbeno
dogovorjenimi odpovednimi razlogi hierarhično nižjemu članu bilančne sheme. V
kolikor ima hierarhično nižji član na dan vložene odpovedi oziroma odstopa tudi
sebi podrejene člane bilančne podskupine oziroma je dobavitelj odjemalcem ali
proizvajalcem, odpoved oziroma odstop lahko začne učinkovati prvega dne v
mesecu, ki nastopi najmanj tri mesece kasneje šteto od dne, ko je operater trga
o tem obveščen. Status dobavitelja operater trga preveri pri pristojnem
elektrooperaterju.
(2) Odgovorni bilančne podskupine lahko odstopi od pogodbe
oziroma odpove pogodbo o izravnavi hierarhično višjemu članu bilančne sheme v
skladu s pogodbeno dogovorjenimi odpovednimi razlogi in pod pogojem, da:
-       
nima hierarhično nižjih članov bilančne podskupine, ni dobavitelj
nobenemu odjemalcu oziroma proizvajalcu in ne oskrbuje lastnih
prevzemno-predajnih mest, s čimer preneha biti član bilančne sheme, ali
-       
sklene bilančno pogodbo z operaterjem trga oziroma sklene novo pogodbo o
izravnavi z drugim članom bilančne sheme, ki je temelj njegovega članstva v
bilančni skupini ali podskupini, s čimer ohrani status člana bilančne sheme.
(3) Odgovorni bilančne skupine ali podskupine mora o
prenehanju veljavnosti pogodbe o izravnavi, ki jo je sklenil s hierarhično
nižjim članom bilančne sheme, obvestiti operaterja trga in morebitnega
hierarhično nadrejenega odgovornega bilančne skupine.
(4) Odstop oziroma odpoved pogodbe o izravnavi začne
učinkovati z datumom vpisanim v evidenco pogodb o članstvu v bilančni shemi. Ta
datum je najkasneje v roku petih delovnih dni od prejema obvestila iz
prejšnjega odstavka oziroma skladno z drugo povedjo prvega odstavka tega člena.
(5) V primeru odstopa oziroma odpovedi pogodbe o izravnavi
lahko odgovorni bilančne skupine operaterju trga sporoči želeni datum
učinkovanja odstopa oziroma odpovedi pogodbe o izravnavi, ki je bil dogovorjen
med strankama pogodbe o izravnavi in ki ne more biti določen prej, kot poteče
rok iz prejšnjega odstavka.
44. člen
(drugi razlogi za prenehanje članstva v bilančni shemi)
(1) Članstvo v bilančni shemi preneha tudi:
-       
s smrtjo člana bilančne sheme oziroma z izbrisom iz sodnega ali drugega
registra člana bilančne sheme;
-       
z izdajo prepovedi opravljanja dejavnosti članu bilančne sheme;
-       
z izdajo inšpekcijske odločbe, s katero se članu bilančne sheme
onemogoči delovanje na trgu z električno energijo, ali
-       
s sporazumno razvezo bilančne pogodbe oziroma pogodbe o izravnavi.
(2) V primeru iz prve alineje prejšnjega odstavka se dejstvo
prenehanja članstva evidentira na dan nastopa dogodka, v drugih primerih pa na
dan, ko je operater trga obveščen o razlogu za prenehanje članstva v bilančni
shemi.
(3) V primeru, da je na podlagi določil tega člena prenehalo
članstvo odgovornemu bilančne skupine, šteje sklenjena bilančna pogodba za
razvezano na datum vpisan v evidenco pogodb o članstvu v bilančni shemi.
6. Izvršilni dnevi sprememb v bilančni shemi
45. člen
(izvršilni dnevi sprememb v bilančni shemi)
(1) Za izvršilni dan v postopku pridobitve, spremembe ali
prenehanja članstva se šteje datum vpisan v evidenco pogodb o članstvu v
bilančni shemi.
(2) V primeru podaljšanja veljavnosti pogodbe o izravnavi
mora biti operater trga o tem obveščen najmanj tri mesece pred iztekom
veljavnosti pogodbe o izravnavi.
(3) V primeru:
-       
prehoda med bilančnimi skupinami oziroma podskupinami zaradi odpovedi
bilančne pogodbe s sklenitvijo pogodbe o izravnavi ali
-       
prehoda zaradi izteka, odstopa ali odpovedi pogodbe o izravnavi s
sklenitvijo bilančne pogodbe ali nove pogodbe o izravnavi
začne prehod učinkovati prvega dne v mesecu,
ki nastopi najmanj dva meseca kasneje od trenutka izpolnitve vseh pogojev za
vpis v evidenco oziroma prvi dan meseca dogovorjenega med operaterjem trga in
članom bilančne sheme, če ta dan nastopi kasneje.
(4) Član bilančne sheme lahko z operaterjem trga postopkovno
ureja dokumentacijo glede podaljšanja veljavnosti obstoječega temelja uvrstitve
v bilančno shemo oziroma prehoda ne glede na trenutno obliko članstva v
bilančni shemi. V določenem trenutku pa je lahko uvrščen v bilančno shemo le na
eni podlagi, z izjemo članov s posebnim statusom.
(5) V primerih prehodov ali podaljšanja veljavnosti pogodbe o
izravnavi članov bilančne sheme s posebnim statusom začne prehod ali
podaljšanje učinkovati:
-       
prvi dan meseca, ki sledi mesecu izpolnitve vseh pogojev za vpis v
evidenco ali
-       
prvi dan meseca dogovorjenega med operaterjem trga in članom bilančne
sheme, če ta dan nastopi kasneje.
(6) V kolikor lahko zaradi nepravočasnega podaljšanja
pogodbe, prehoda oziroma drugega razloga pride do izgube statusa člana bilančne
sheme, ki je dobavitelj odjemalcem ali proizvajalcem, operater trga o tem po
elektronski pošti obvesti Agencijo za energijo ter elektrooperaterje, slednji
pa obvestijo bilančno pripadne odjemalce in proizvajalce. Operater trga
navedeni razlog tudi javno zabeleži v evidenci članstva bilančne sheme na svoji
spletni strani, vključno z opozorilom o možnosti nastopa zasilne oskrbe.
Operater trga enako obvesti navedene deležnike tudi v primeru prenehanja
razloga.
IV. EVIDENTIRANJE POGODB
1. Način evidentiranja pogodb
46. člen
(evidentiranje pogodb o članstvu v bilančni shemi)
(1) Seznam članov bilančne sheme po kategorijah članstva se
sproti objavlja na spletnih straneh operaterja trga. Podatki o posameznem članu
bilančne sheme vsebujejo najmanj:
-       
firmo oziroma ime člana bilančne sheme;
-       
identifikacijske oznake člana bilančne sheme in
-       
kategorijo članstva v bilančni shemi.
(2) Vse spremembe v evidencah so posledica vpisov operaterja
trga na podlagi obvestila člana bilančne sheme o pričetku, spremembi ali
prenehanju veljavnosti pogodb o članstvu v bilančni shemi ali na podlagi
ukrepov sprejetih s strani operaterja trga skladno s temi pravili. Operater
trga lahko zavrne vpis spremembe v evidenco na podlagi prejetega obvestila, če
je to nepopolno oziroma ne vsebuje vseh zahtevanih podatkov ali če ga je
poslala za to nepristojna oseba, pri čemer člana bilančne sheme o tem obvesti.
(3) Vsaka v evidenco vpisana sprememba učinkuje z datumom
vpisanim v evidenco.
(4) V evidenco se poleg osnovnih vsebin lahko vpisujejo tudi
podatki v zvezi z obveznimi in drugimi sestavinami pogodb o članstvu v bilančni
shemi.
47. člen
(način prijave zaprtih pogodb in obratovalnih napovedi)
(1) Prijava zaprtih pogodb in obratovalnih napovedi poteka
preko informacijskega sistema operaterja trga.
(2) Izjemoma, če vnos zaprte pogodbe ali obratovalnih
napovedi zaradi tehničnih težav informacijskega sistema operaterja trga ni
mogoč, lahko odgovorni bilančne skupine prijavo zaprtih pogodb ali obratovalnih
napovedi pošlje po elektronski pošti. Taka prijava zaprtih pogodb ali
obratovalnih napovedi postane veljavna, ko jo operater trga sprejme in potrdi
prejem.
2. Evidentiranje odprtih pogodb
48. člen
(evidentiranje odprtih pogodb)
(1) Evidenco odprtih pogodb in vse z njimi povezane podatke
vodijo elektrooperaterji.
(2) Vsaka v evidenco vpisana sprememba učinkuje z nastopom
izvršilnega dne.
(3) Evidenca odprtih pogodb obsega najmanj naslednje podatke:
-       
seznam prevzemno-predajnih mest oziroma merilnih točk in
-       
bilančna pripadnost posameznemu članu bilančne sheme.
(4) Elektrooperater mora zagotavljati sledljivost sprememb v
evidenci odprtih pogodb na način, da je omogočena podrobna revizija:
-       
vnosa sprememb v evidenco (zgodovina sprememb evidence) in
-       
datumov veljavnosti posameznih podatkov, vpisanih v evidenco (zgodovina
stanja, ki ga evidenca izpričuje) za vsak posamezni vnos v evidenco.
(5) Elektrooperaterji omogočajo operaterju trga sproten in
neomejen dostop do evidence odprtih pogodb, vseh sprememb v evidenci odprtih
pogodb ter z njimi povezanimi podatki. Navedeno vključuje tudi pogodbe o
agregiranju.
(6) Za namen preverjanja delovanja članov bilančne sheme
oziroma druge potrebe operaterja trga, mora elektrooperater na poziv operaterja
trga v roku treh delovnih dni posredovati podatke oziroma omogočiti dostop do
evidence podatkov o bilančni pripadnosti prevzemno-predajnih mest oziroma
merilnih točk določenemu dobavitelju, podatke o stanju menjav dobaviteljev
(novih in izgubljenih prevzemno-predajnih mestih oziroma merilnih točkah) ter
fakturiranih količinah, za obdobje, kot zahtevano s strani operaterja trga.
Operater trga poziv pošlje po elektronski pošti.
49. člen
(izvršitev menjave bilančne pripadnosti prevzemno-predajnih
mest oziroma merilnih točk)
(1) Do menjave bilančne pripadnosti prevzemno-predajnih
oziroma merilnih točk mest pride v naslednjih primerih:
-       
pripadnost na podlagi sklenitve pogodbe o dobavi končnemu odjemalcu,
pogodbe o odkupu od proizvajalca ali obvestila o lastni oskrbi
prevzemno-predajnega mesta, ki do tedaj ni bilo oskrbovano;
-       
redna menjava pripadnosti na podlagi nove odprte pogodbe;
-       
nastop ali prenehanje posledic zasilne ali nujne oskrbe, ali
-       
pripadnost elektrooperaterju v primeru neobstoja pogodbe o dobavi
končnemu odjemalcu, pogodbe o odkupu od proizvajalca ali obvestila o lastni
oskrbi prevzemno-predajnega mesta oziroma merilne točke.
(2) Izvršitev menjave pripadnosti prevzemno-predajnih mest
oziroma merilnih točk učinkuje na bilančno shemo, ko je menjava vpisana v
evidenco odprtih pogodb in nastopi izvršilni dan, ki ga na podlagi prejema
popolnega obvestila o veljavni odprti pogodbi pristojni elektrooperater določi
v skladu s sistemskimi obratovalnimi navodili.
(3) V primeru tehnične možnosti zagotavljanja izbire
dobavitelja s strani uporabnikov storitve polnjenja električnih vozil na istem
prevzemno-predajnem mestu oziroma merilni točki v okviru storitev polnjenja
električnih vozil lahko operater trga z navodili, ki jih objavi na spletni
strani, določi upoštevanje priključne sheme ter odgovornega za upravljanje
merilnega mesta in zagotavljanje podatkov iz podrejenega merilnega mesta za
namen merjenja polnilnice.
3. Evidentiranje zaprtih pogodb
50. člen
(evidenca zaprtih pogodb)
(1) Vse spremembe v evidenci zaprtih pogodb so posledica
vpisov operaterja trga o bistvenih sestavinah in njihovih spremembah na podlagi
prejema popolne prijave člana bilančne sheme ali vnosa operaterja trga.
(2) Operater trga lahko zavrne vpis spremembe oziroma prijave
zaprte pogodbe v evidenco zaprtih pogodb na podlagi prejete prijave, v kolikor
je ta nepopolna oziroma ne vsebuje vseh zahtevanih podatkov, ni bila poslana
pravočasno ali jo je poslala za to nepristojna oseba, o čemer člana bilančne
sheme obvesti prek povratnega obvestila.
(3) Operater trga potrjuje prejem popolne prijave s strani
člana bilančne sheme s povratnim obvestilom, s prejemom pa za člana bilančne
sheme postane nesporno, da je vsebina prijave v evidenci zaprtih pogodb
vpisana.
51. člen
(odgovorni za prijavo zaprtih pogodb)
Odgovorni bilančne skupine je odgovoren za prijavo vseh
zaprtih pogodb, ki jih sklene bodisi sam bodisi hierarhično nižji člani njegove
bilančne skupine.
52. člen
(prijava zaprtih pogodb med člani bilančne sheme)
(1) Vse zaprte pogodbe morajo biti evidentirane pri
operaterju trga. V primeru več pogodb za isti obračunski interval se pogodb
glede na smer ne sme netirati in se zaprte pogodbe evidentirajo za vsako smer
posebej.
(2) Vsaka zaprta pogodba znotraj Republike Slovenije se lahko
evidentira le med dvema članoma bilančne sheme.
(3) Vsako zaprto pogodbo prijavita obe pogodbeni stranki,
razen zaprtih pogodb med pogodbenimi strankami iz iste bilančne skupine, ki se
jih prijavi le enkrat s strani odgovornega bilančne skupine.
(4) Vsako zaprto pogodbo z uporabo čezmejnih prenosnih
zmogljivosti v informacijski sistem operaterja trga prijavi tista pogodbena
stranka, ki pogodbo sklene kot član bilančne sheme v Republiki Sloveniji.
(5) Izvršena regulacija, izvršeno omejevanje obtežb ali druge
aktivnosti regulacije omrežja v izrednih razmerah se v evidenco zaprtih pogodb
vpišejo na podlagi prejema prijave sistemskega operaterja, v kolikor niso
upoštevane preko korekcije pri izvajanju bilančnega obračuna.
53. člen
(ukrepanje v primeru neusklajenosti prijave)
(1) V primeru neusklajenosti prijave med pogodbenima
strankama operater trga pogodbeni stranki pozove k odpravi neusklajenosti.
(2) V kolikor se ob prijavi zaprte pogodbe pogodbeni stranki
sami ne moreta uskladiti, operater trga ne sprejme prijave pogodbe oziroma se
prijava ne upošteva in se upošteva količina, ki je enaka nič.
(3) V kolikor se pogodbeni stranki o prijavi zaprte pogodbe
sami ne moreta uskladiti in je ena od pogodbenih strank izvajalec dejavnosti
energetske borze oziroma imenovani operater trga z električno energijo,
operater trga kot veljavno prijavo upošteva tisto, ki je bila prijavljena s
strani izvajalca dejavnosti energetske borze oziroma imenovanega operaterja trga
z električno energijo.
(4) V kolikor se prijava zaprte pogodbe z uporabo čezmejnih
prenosnih zmogljivosti v informacijskem sistemu operaterja trga razlikuje od
prijave pri sistemskem operaterju, se za veljavno prijavo upošteva tista, ki je
prijavljena pri sistemskem operaterju.
54. člen
(vsebina evidentiranja zaprtih pogodb)
(1) V evidenci zaprtih pogodb se evidentira predvsem
naslednje bistvene sestavine posamezne zaprte pogodbe:
a)    
za vse zaprte pogodbe:
- 
identifikacijska označba članov bilančne sheme, na čigar bilanco zaprta
pogodba neposredno učinkuje;
- 
količine dobavljene električne energije v posameznem obračunskem
intervalu in
- 
vsebina in čas prejema popolnih prijav oziroma vnosov operaterja trga in
potrditev prijav, ki so podlaga za vpis zaprte pogodbe;
b)    
za zaprte pogodbe z uporabo čezmejnih prenosnih zmogljivosti poleg
navedenega tudi številko odobritve uporabljenih pravic uporabe čezmejnih
prenosnih zmogljivosti.
(2) Prijavljene količine v zaprtih pogodbah morajo biti
podane v MW. Vse vrednosti morajo biti zaokrožene na tri decimalna mesta.
(3) Smer izmenjave električne energije je določena glede na
status pogodbenih strank (prodajalec – kupec). Prijavljene vrednosti po zaprtih
pogodbah imajo lahko samo pozitiven predznak.
55. člen
(učinkovanje evidentiranih zaprtih pogodb)
(1) Evidentirana zaprta pogodba učinkuje na bilanco obeh
članov bilančne sheme, in sicer tako, da se evidentirane količine dobavljene
električne energije v posameznem obračunskem intervalu upoštevajo kot priliv
ali odliv v bilanci člana bilančne sheme.
(2) Poseganje elektrooperaterjev v pravice in obveznosti
članov bilančne sheme, ki izhajajo iz evidentiranih zaprtih in odprtih pogodb,
v primerih izvršene regulacije ali druge aktivnosti regulacije omrežja v
izrednih razmerah, omejevanja obtežb, zmanjševanja izmenjave električne
energije med člani bilančne sheme, redukcij in preklica pravic uporabe
čezmejnih prenosnih zmogljivosti, se uredi z ustreznim vpisom zaprtih pogodb v
bilance članov bilančne sheme, v kolikor niso upoštevane preko korekcije pri
izvajanju bilančnega obračuna.
(3) Vsak vpis prilivov ali odlivov v bilanci člana bilančne
sheme iz prejšnjega odstavka mora imeti recipročno nasproten vpis v bilanci
elektrooperaterjev.
56. člen
(evidenca pravic uporabe čezmejnih prenosnih zmogljivosti)
(1) Evidenco pravic uporabe čezmejnih prenosnih zmogljivosti
in vse z njimi povezane podatke vodi sistemski operater.
(2) Za namene izvajanja nalog operaterja trga mora sistemski
operater operaterju trga na njegov poziv omogočati sproten dostop do evidence
pravic uporabe čezmejnih prenosnih zmogljivosti.
57. člen
(dolžnosti sistemskega operaterja v zvezi z zaprtimi
pogodbami z uporabo čezmejnih prenosnih zmogljivosti)
Sistemski operater je dolžan glede zaprtih pogodb z uporabo
čezmejnih prenosnih zmogljivosti preveriti pravico do uporabe čezmejnih
prenosnih zmogljivosti.
58. člen
(spremembe v registru operaterja trga zaradi poslov v okviru
regulacije elektroenergetskega sistema)
(1) Spremembe v evidenci zaprtih pogodb oziroma korekcije, ki
so potrebne zaradi izvajanja regulacije elektroenergetskega sistema, se uredi
na podlagi:
-       
podatkov, ki jih operater trga v procesu bilančnega obračuna prejme od
sistemskega operaterja o izvršenem RVF, RPF in RN ter izvršenih omejitvah
obtežb,
-       
prijave zaprtih pogodb za izveden RVF, RPF in RN ter izvršene omejitve
obtežb,
-       
drugih podatkov, ki jih operater trga prejme od sistemskega operaterja
in je usklajeno z Agencijo za energijo.
-       
navodil glede načina prijave in rokov, ki jih operater trga objavi na
svoji spletni strani.
(2) Spremembe glede RPF in RN ter izvršene omejitve obtežb se
izvede na podlagi podatkov o aktiviranih količinah izravnave.
(3) Spremembe glede RVF se izvede na podlagi podatkov o
realiziranih količinah izravnave.
(4) V primeru redispečiranja ali protiaktivacij na mejah s
strani sistemskega operaterja se tržni plani sistemskega operaterja in
ponudnikov redispečiranja ali protiaktivacij korigira v okviru bilančnega
obračuna ali s prijavo zaprtih pogodb za količine aktivacij.
59. člen
(evidentiranje storitev RPF neodvisnega agregatorja)
V primeru, ko sistemski operater (OPS) aktivira RPF, ki jo
ponuja ponudnik storitev izravnave in ki zagotavlja storitev izravnave s
pomočjo prevzemno-predajnih mest oziroma merilnih točk, ki pripadajo drugim
članom bilančne sheme, se količina aktivirane izravnalne energije evidentira
pri operaterju trga v obliki zaprte pogodbe med ponudnikom storitev izravnave
in dobaviteljem sodelujočega prevzemno-predajnega mesta oziroma merilne točke
le v primeru obojestranske prijave tako s strani ponudnika storitev izravnave
kot dobavitelja sodelujočega prevzemno-predajnega mesta oziroma merilne točke.
60. člen
(tržni plan)
(1) Tržni plan je osnova za bilančni obračun.
(2) Člani bilančne sheme, ki imajo pripadajoča
prevzemno-predajna mesta, si morajo prizadevati imeti tržni plan v vsakem
obračunskem intervalu enak obratovalni napovedi že pri prijavi za dan vnaprej.
Odgovorni bilančne skupine mora v primeru neusklajenosti prijave posredovati
operaterju trga informacije o vzroku za neusklajenost prijave ter predvidenih
ukrepih za odpravo neusklajenosti.
(3) Člani bilančne sheme, ki nimajo pripadajočih
prevzemno-predajnih mest, si morajo prizadevati imeti tržni plan enak 0 MW v
vseh obračunskih intervalih že pri prijavi za dan vnaprej. V primeru, da tržni
plan ni enak 0 MW v vseh obračunskih intervalih, mora odgovorni bilančne
skupine posredovati operaterju trga informacije o vzroku za neusklajenost
prijave ter predvidenih ukrepih za odpravo neusklajenosti.
(4) V primeru, da po preteku roka za prijavo sprememb zaprtih
pogodb tržni plan bilančne skupine, ki nima pripadajočih prevzemno-predajnih
mest, ni enak 0 MW v vseh obračunskih intervalih, se šteje, da je odgovorni
bilančne skupine prijavil napovedana odstopanja.
(5) V primeru, da po preteku roka za prijavo sprememb zaprtih
pogodb tržni plan bilančne skupine, ki ima pripadajoča prevzemno-predajna
mesta, ni usklajen z obratovalno napovedjo v vseh obračunskih intervalih, se
šteje, da je odgovorni bilančne skupine prijavil napovedana odstopanja.
Operater trga razliko med tržnim planom in obratovalno napovedjo upošteva pri
določitvi višine gibljivih finančnih kritij skladno z drugim odstavkom 89.
člena ter s prvim odstavkom 127. člena teh pravil.
4. Obratovalne napovedi
61. člen
(odgovorni za prijavo obratovalnih napovedi)
(1) Odgovorni bilančne skupine je odgovoren za prijavo
obratovalnih napovedi za vsa prevzemno-predajna mesta, ki pripadajo njemu
samemu ali hierarhično nižjim članom njegove bilančne skupine.
(2) Za člana bilančne sheme se lahko obratovalne napovedi
prijavi le na prevzemno-predajna mesta, ki mu pripadajo.
62. člen
(prijava obratovalnih napovedi)
(1) Obratovalna napoved je nepristranska napoved odjema
oziroma proizvodnje, agregirana iz napovedi posameznih prevzemno-predajnih mest
oziroma merilnih točk. Vsak član bilančne sheme si mora prizadevati čim
natančneje napovedati predviden odjem in proizvodnjo prevzemno-predajnih mest
oziroma merilnih točk, ki mu bilančno pripadajo ter si mora prizadevati
zagotoviti oziroma predati ustrezno količino manjkajoče oziroma presežne
električne energije.
(2) Obratovalno napoved je potrebno prijaviti posebej za vsak
obračunski interval.
(3) Prijavljene količine v obratovalnih napovedih morajo biti
podane v MW. Vse vrednosti morajo biti zaokrožene na tri decimalna mesta.
(4) Obratovalno napoved je potrebno prijaviti ločeno za
prevzemno-predajna mesta na prenosnem omrežju, ki jih članu bilančne sheme
dodeli operater trga.
(5) Obratovalne napovedi prevzemno-predajnih mest
priključenih na distribucijsko omrežje, se lahko prijavi agregirano za
posamezno območje distribucijskega omrežja, razen če operater trga določi
drugače.
(6) Obratovalne napovedi je potrebno posredovati ločeno za
oddajo in odjem, pri čemer lahko operater trga določi, da se oddaja poda ločeno
tudi po vrsti proizvodne enote za prevzemno-predajna mesta, ki jih članu
bilančne sheme dodeli operater trga.
(7) Prevzemno-predajna mesta za prijavo obratovalnih napovedi
dodeli operater trga članu bilančne sheme na podlagi evidence odprtih pogodb
elektrooperaterjev, ki določajo bilančno pripadnost prevzemno-predajnega mesta.
Število prevzemno-predajnih mest, ki jih lahko ima član bilančne sheme, ni
omejeno.
(8) Vsak član bilančne sheme mora za odjem odjemalcev, ki mu
bilančno pripadajo zagotoviti količino predvidenega odjema z nakupom električne
energije od drugih članov bilančne sheme ali z uvozom, kar se evidentira z
zaprtimi pogodbami ali preko nakupa od proizvajalcev električne energije, ki mu
bilančno pripadajo.
(9) V kolikor član bilančne sheme deluje v nasprotju z
prejšnjim členom se to šteje za kršitev teh pravil.
(10) V primeru, da operater trga oceni, da obratovalna
napoved člana bilančne sheme odstopa od realizacije oziroma podatkov
elektrooperaterjev in ko član ne poda utemeljenega razloga za odstopanje, lahko
operater trga prilagodi obratovalno napoved člana bilančne sheme na podlagi
razpoložljivih podatkov, ki jih pridobi s strani elektrooperaterjev, v kolikor
član bilančne sheme na poziv operaterja trga tega ne stori sam. O razlogih in
spremembi prijave mora operater trga obvestiti odgovornega bilančne skupine, na
katerega vpliva sprememba in Agencijo za energijo.
(11) Odgovorni bilančne skupine morajo ustrezno prilagoditi
obratovalne napovedi članov bilančne sheme, za vse primere prevzemno-predajnih
mest, ki so bili uporabljeni pri aktivaciji in za katere so bile prijavljene
zaprte pogodbe v povezavi z delovanjem neodvisnega agregatorja, tako da bodo
obratovalne napovedi usklajene z zaprtimi pogodbami, razen če se aktivacija
upošteva v procesu bilančnega obračuna skladno s prvo alinejo prvega odstavka
58. člena.
5. Kontrola, usklajevanje in roki za prijavo
63. člen
(kontrola prijave zaprtih pogodb in obratovalnih napovedi)
(1) Prijava zaprtih pogodb in obratovalnih napovedi je
usklajena, če je izračunana vrednost tržnega plana v vsakem obračunskem
intervalu enaka celotni obratovalni napovedi bilančne skupine.
(2) Operater trga v času prijave tržnega plana in obratovalne
napovedi z namenom ugotavljanja skladnosti prijave preverja skladnost
prijavljenih tržnih planov z obratovalnimi napovedmi.
(3) V primeru neusklajenosti med tržnim planom in obratovalno
napovedjo člana bilančne sheme lahko operater trga od odgovornega bilančne
skupine zahteva popravek prijave zaprtih pogodb oziroma obratovalnih napovedi.
64. člen
(navodila in roki za prijavo zaprtih pogodb in obratovalnih
napovedi)
(1) Zaprte pogodbe in obratovalne napovedi se morajo
prijaviti najmanj za naslednji dan.
(2) Rok za prijavo zaprtih pogodb in obratovalnih napovedi,
rok za prijavo sprememb zaprtih pogodb in obratovalnih napovedi ter navodila
glede prijave in obveščanja operater trga objavi na svoji spletni strani. Vsaka
sprememba rokov za prijavo sprememb zaprtih pogodb in obratovalnih napovedi
mora biti objavljena vsaj 1 mesec pred uveljavitvijo sprememb.
(3) Zaprte pogodbe in obratovalne napovedi, ki niso
prijavljene v skladu z roki iz prejšnjega odstavka tega člena, se ne
evidentirajo in štejejo za neobstoječe.
6. Vozni red prenosnega omrežja
65. člen
(vozni red)
Vozni red sestavljajo:
-       
vozni red prenosnega omrežja;
-       
vozni redi območij distribucijskega omrežja;
-       
vozni red izmenjav s tujino;
-       
tržni plani članov bilančne sheme in
-       
evidenca zaprtih pogodb z uporabo čezmejnih prenosnih zmogljivosti.
66. člen
(čas oddaje voznega reda)
(1) Operater trga izdela in pošlje vozni red sistemskemu
operaterju praviloma najkasneje 30 minut po poteku roka za prijavo zaprtih
pogodb in obratovalnih napovedi.
(2) V primeru, da sistemski operater v roku 30 minut od
posredovanja voznega reda ne sporoči ugotovljenih nepravilnosti ali tehničnih
ovir v voznem redu operaterju trga, se šteje, da je potrdil vsebino voznega
reda.
(3) Vozni red je osnova za obratovanje elektroenergetskega
sistema.
67. člen
(višja sila)
(1) Elektrooperater o nastopu višje sile, ki je razlog za
spremembo zaprtih pogodb oziroma obratovalnih napovedi nemudoma obvesti
operaterja trga po elektronski pošti in naknadno posreduje potrdilo o nastopu
višje sile.
(2) Vse naknadne spremembe zaprtih pogodb oziroma
obratovalnih napovedi zaradi višje sile ali naknadno sporočenih tehničnih
omejitev, zahtevane s strani sistemskega operaterja, operater trga vnese v
popravek voznega reda, ki ga pošlje sistemskemu operaterju omrežja.
7. Neodvisni agregator
68. člen
(delovanje neodvisnega agregatorja na trgu z električno
energijo)
(1) Vsak član bilančne sheme lahko deluje kot neodvisni
agregrator.
(2) Neodvisni agregator lahko prodaja ali kupuje električno
energijo:
-       
v obliki aRPF, rRPF ali RN pod pogoji, ki jih določi sistemski operater;
-       
kot električno energijo na trgu za dan vnaprej ali trgu znotraj dneva v
obliki zaprtih pogodb pod pogoji, ki jih določajo ta pravila;
-       
v obliki združljivih produktov storitev prožnosti na drugih trgih, ki
lahko vključujejo lokacijsko informacijo o posameznih virih prožnosti in pod
pogoji, ki jih določi distribucijski operater.
(3) V primeru delovanja neodvisnega agregatorja na trgih iz
druge in tretje alineje prejšnjega odstavka, se v bilanci neodvisnega
agregatorja količine upoštevajo le v primeru ustrezne prijave zaprtih pogodb,
skladno s temi pravili.
(4) Operater trga lahko z navodili, ki jih predhodno uskladi
z Agencijo za energijo, in jih objavi na spletni strani, določi posebne roke in
način izmenjave podatkov glede posredovanja združljivih ponudb iz drugih trgov,
ki lahko vključujejo lokacijsko informacijo in glede aktivacij ter količin
aktivirane energije iz storitve prožnosti.
(5) Hkratne aktivacije neodvisnih agregatorjev za namen
prodaje ali nakupa na trgih iz druge in tretje alineje drugega odstavka tega
člena so dovoljene in se jih mora enako kot ostale aktivacije evidentirati z
zaprtimi pogodbami med agregatorji in dobaviteljem sodelujočega
prevzemno-predajnega mesta. Operater trga ne preverja upravičenosti in
natančnosti prijavljenih količin storitve prožnosti in kot merodajne količine
uporabi količine iz evidentiranih zaprtih pogodb. Operater trga tudi ne posega
v podatke o meritvah realiziranega odjema oziroma proizvodnje.
(6) Vse pogoje glede morebitnega finančnega nadomestila za
dobavitelje, ki so neposredno prizadeti zaradi agregatorjevih posegov v
obratovanje dobavitelju bilančno pripadajočih merilnih točk oziroma
prevzemno-predajnih mest ali pogoje glede vrednotenja odstopanj pri kakovosti
napovedi dogovorijo med seboj sodelujoči dobavitelji in neodvisni agregatorji.
Neodvisni agregator mora dobavitelju zagotoviti vsaj obveščanje in verodostojne
podatke o aktivirani energiji v časovnih okvirih, ki omogočajo korekcijo
pozicij na trgu, če niso sklenjene zaprte pogodbe. Neodvisni agregator pri tem
ni dolžan razkriti identitete posameznih prevzemno-predajnih mest oziroma
merilnih točk.
(7) Elektrooperaterji lahko za namene uporabe prožnosti za
izravnavo oziroma druge sistemske storitve in v primeru distribucijskega
operaterja tudi za storitve upravljanja prezasedenosti določijo dodatne oziroma
drugačne pogoje, razen glede bilančnega upoštevanja količin v registru
operaterja trga.
V. BILANČNI OBRAČUN
69. člen
(bilančni obračun)
(1) V okviru bilančnega obračuna operater trga po stanju
bilančne sheme in na podlagi prejetih podatkov opravi:
-       
izračun bilance trga;
-       
izračun celotne realizacije bilančnih skupin;
-       
izračun odstopanj in
-       
izračun finančnih vrednosti bilančnega obračuna.
(2) Bilančni obračun se skladno s temi pravili izvaja največ
dvakrat za vsako obračunsko obdobje, razen v primeru odločitve Agencije za
energijo iz šestega odstavka 105. člena, na podlagi katere se lahko izvede
ponovni izračun bilančnega obračuna.
1. Izračun oddaje in odjema
70. člen
(realizirana oddaja člana bilančne sheme)
Realizirana oddaja člana bilančne sheme v posameznem
obračunskem intervalu je enaka vsoti realiziranih vrednosti oddaje vseh
prevzemno-predajnih mest, ki pripadajo članu bilančne sheme:
kjer pomeni:

Woddaja,i

realizirana oddaja člana bilančne sheme v obračunskem
  intervalu i,


Wj,i

realizirana oddaja prevzemno-predajnega mesta j v
  obračunskem intervalu i,


m

število prevzemno-predajnih mest člana bilančne sheme z realizirano
  oddajo.

71. člen
(realizirani odjem člana bilančne sheme)
Realizirani odjem člana bilančne sheme v posameznem
obračunskem intervalu je enak vsoti realiziranih vrednosti odjema vseh
prevzemno-predajnih mest, ki pripadajo članu bilančne sheme:
kjer pomeni:

Wodjem,i

realizirani odjem člana bilančne sheme v obračunskem
  intervalu i,


Wj,i

realizirani odjem prevzemno-predajnega mesta j v
  obračunskem intervalu i,


n

število prevzemno-predajnih mest člana bilančne sheme z
  realiziranim odjemom.

72. člen
(realizacija člana bilančne sheme)
Realizacija člana bilančne sheme v posameznem obračunskem
intervalu je enak razliki med celotnim realiziranim odjemom in celotno
realizirano oddajo prevzemno-predajnih mest, ki pripadajo članu bilančne sheme:
Wrealizacija člana BS,i = Wodjem,i – Woddaja,i
kjer pomeni:

Wrealizacija
  člana BS,i

realizacija člana bilančne sheme
  na podlagi odjema in oddaje bilančno pripadajočih prevzemno-predajnih v
  obračunskem intervalu i,


Wodjem,i

realizirani odjem v obračunskem
  intervalu po članu bilančne sheme v obračunskem intervalu i,


Woddaja,i

realizirana oddaja v obračunskem
  intervalu po članu bilančne sheme v obračunskem intervalu i.

73. člen
(priprava obračunskih podatkov merjenih odjemalcev in
proizvajalcev)
(1) Prevzemno-predajna mesta, ki omogočajo zajem 15-minutnih
obremenilnih diagramov, se uvršča med merjene odjemalce oziroma merjene
proizvajalce.
(2) Izjeme glede uvrščanja prevzemno-predajnih mest iz
prejšnjega odstavka med merjene odjemalce in merjene proizvajalce se določijo v
sistemskih obratovalnih navodilih za distribucijski sistem električne energije
oziroma sistemskih obratovalnih navodilih zaprtih distribucijskih sistemov.
(3) V primeru manjkajočih ali nepravilnih merilnih podatkov
za prevzemno-predajna mesta na distribucijskem omrežju zaradi izpada napajanja,
uničenja, netočnosti števčnih podatkov ali drugih napak, se obračunske podatke
v teh obračunskih intervalih pripravi v skladu s sistemskimi obratovalnimi
navodili za distribucijski sistem električne energije.
2. Analitični postopek
74. člen
(priprava obračunskih podatkov nemerjenih odjemalcev in
proizvajalcev ter odjemalcev iz samooskrbe)
(1) Prevzemno-predajna mesta, ki ne omogočajo zajema
15-minutnih obremenilnih diagramov, samooskrbna prevzemno-predajna mesta po
Uredbi o samooskrbi z električno energijo iz obnovljivih virov energije (Uradni
list RS, št. 17/19, 197/20 in 121/21 – ZSROVE) in druga prevzemno-predajna
mesta, določena v sistemskih obratovalnih navodilih za distribucijski sistem
električne energije, se uvršča med nemerjene odjemalce oziroma nemerjene
proizvajalce. Razdelitev med merjeno in nemerjeno realizacijo opravijo
elektrooperaterji. Samooskrbna prevzemno-predajna mesta po Uredbi o samooskrbi
z električno energijo iz obnovljivih virov energije (Uradni list RS, št. 17/19,
197/20 in 121/21 – ZSROVE) se lahko uvrsti v merjen odjem oziroma merjeno
proizvodnjo na podlagi zahteve dobavitelja ob zagotovljenih tehničnih
zmožnostih na prevzemno-predajnem mestu oziroma merilni točki.
(2) Za nemerjena prevzemno-predajna mesta se realizirani
odjem ali oddaja v posameznem obračunskem intervalu določi z analitičnim
postopkom.
(3) Razlike, ki nastanejo med dejanskimi oziroma
fakturiranimi količinami in količinami iz analitičnega postopka, se na letni
ravni poračunajo v okviru letnega poračuna.
(4) V primeru, da je na samooskrbnem prevzemno-predajnem
mestu ob letnem obračunu seštevek realizacije prevzete in predane električne
energije v sistem različen od nič, ker je prevzeta električna energija večja
ali manjša od predane električne energije, se ta realizacija pripiše
dobavitelju, kar se naredi z uvrstitvijo realiziranih količin v letni poračun
bilančnega obračuna kot količine prevzema ali predaje električne energije.
(5) Realizacija samooskrbnega prevzemno-predajnega mesta po
Uredbi o samooskrbi z električno energijo iz obnovljivih virov energije (Uradni
list RS, št. 43/22) se po uvrstitvi merilnega mesta med merjene odjemalce
uvršča v merjen odjem oziroma merjeno proizvodnjo, tako da se realizacija
upošteva na ravni obračunskega intervala.
75. člen
(izračun odjema nemerjenih odjemalcev)
(1) Izračun realiziranega odjema nemerjenih odjemalcev v
posameznem obračunskem intervalu z analitičnim postopkom je izveden z uporabo
podatkov o preostalem diagramu distribucijskega območja ter izračunanih
količnikov nemerjenega odjema.
(2) Preostali diagram se v vsakem obračunskem intervalu
izračuna tako, da se od celotne energije, ki jo prejme to območje (iz
prenosnega omrežja, izmenjave iz distribucijskih čezmejnih vodov ter iz
sosednjih območij distribucijskega omrežja, oddaje iz prevzemno-predajnih mest
oziroma naprav za shranjevanje energije), odšteje vrednost ocenjenih izgub v
tem območju ter realizirani odjem vseh merjenih prevzemno- predajnih mest.
(3) Odjem nemerjenih prevzemno-predajnih mest se oceni na
podlagi preostalega diagrama, ki se ga med odjemalce razdeli s pomočjo
količnikov nemerjenega odjema.
(4) V primeru, da se dobavitelju preneha članstvo v bilančni
shemi med mesecem se količine nemerjenega odjema upošteva le v delu meseca, v
katerem je bil dobavitelj član bilančne sheme. Vse razlike v upoštevani
realizaciji in realnem odjemu in proizvodnji, se obračunajo v letnem poračunu
bilančnega obračuna.
76. člen
(analitični postopek razdelitve preostalega diagrama)
(1) Za razdelitev preostalega diagrama na posamezne odjemalce
se za vsakega odjemalca izračuna količnik nemerjenega odjema kr,
ki je enoten za celotno obračunsko obdobje in ni negativen.
(2) Vsota količnikov nemerjenega odjema za posamezne
dobavitelje, se izračuna s seštevanjem količnikov odjemalcev, ki mu pripadajo.
(3) Distribucijski operater izračuna količnike nemerjenih
odjemalcev in dobaviteljev ter jih posreduje dobaviteljem in operaterju trga.
(4) Količnik kr za nemerjene odjemalce se
izračuna z uporabo podatkov o fakturiranem odjemu odjemalca Or
v obračunskem obdobju, za katerega se računa količnik nemerjenega odjema.
(5) Količnik kr se izračuna na podlagi
naslednje enačbe:
kjer pomeni:

Or

obračunski podatek, o fakturiranem odjemu izbranega
  odjemalca r,


m

število vseh nemerjenih odjemalcev območja
  distribucijskega omrežja, na katerega je odjemalec r priključen.

(6) V primeru, ko je vsota količnikov vseh odjemalcev
posameznega dobavitelja negativna, se v bilančnem obračunu njegov količnik
postavi na nič, količine realizacije pa se upošteva v letnem poračunu
bilančnega obračuna.
77. člen
(izračun oddaje nemerjenih proizvajalcev)
(1) Izračun oddaje nemerjenih proizvajalcev v posameznem
obračunskem intervalu z analitičnim postopkom je izveden z uporabo podatkov o
izmerjeni skupni mesečni oddaji nemerjenih proizvajalcev in oblike mesečnega
diagrama oddaje vseh merjenih proizvajalcev, katerih oddaja se meri v
intervalih krajših ali enakih obračunskemu intervalu.
(2) Oblika mesečnega diagrama oddaje nemerjenih proizvajalcev
je enaka obliki skupnega mesečnega diagrama oddaje vseh merjenih proizvajalcev.
(3) Celotna mesečna oddaja nemerjenega proizvajalca,
razdeljena po obračunskih intervalih v obliko mesečnega diagrama, mora
ustrezati izmerjeni mesečni oddaji.
78. člen
(izračun izgub v omrežjih)
(1) Distribucijski operater za namene bilančnega obračuna
oceni izgube električne energije, ki nastanejo pri obratovanju posameznih
območij distribucijskega omrežja, na podlagi preteklih obračunskih podatkov.
(2) Distribucijski operater izračuna za vsako območje
distribucijskega omrežja količnik izgub na podlagi podatka o dejanskih izgubah
v preteklem obdobju treh koledarskih let. Distribucijski operater lahko
izračuna količnike izgub na podlagi krajšega obdobja in o tem obvesti
operaterja trga.
(3) Količnike izgub se uporablja od naslednjega koledarskega
meseca po mesecu, v katerem je bil izračun količnikov sporočen operaterju trga
ter do koledarskega meseca, ko se na enak način začne uporabljati nove
količnike izgub.
(4) Ocenjene izgube območja distribucijskega omrežja se v
vsakem obračunskem intervalu izračuna z množenjem količnika izgub s celotno
prevzeto električno energijo območja distribucijskega omrežja v istem
intervalu.
(5) Dejanske izgube električne energije, ki nastanejo pri
obratovanju posameznih območij distribucijskega sistema, se na letnem nivoju
izračunajo iz razlike med celotno prevzeto in predano električno energijo.
Dejanske izgube distribucijskega sistema se upoštevajo v letnem poračunu
bilančnega obračuna.
(6) Celotna prevzeta elektrika je elektrika, ki jo posamezno
območje distribucijskega omrežja prevzame na stičnih točkah s prenosnim
omrežjem, na stičnih točkah s tujimi omrežji, na proizvodnih
prevzemno-predajnih mestih, na prevzemno-predajnih mestih naprav za
shranjevanje energije, na prevzemno-predajnih mestih, ki razmejujejo dve
območji distribucijskega omrežja ali v okviru izmenjave električne energije med
distribucijskimi območji.
(7) Celotna predana elektrika je elektrika, ki jo posamezno
območje distribucijskega omrežja preda na stičnih točkah s prenosnim omrežjem,
na stičnih točkah s tujim omrežjem, na odjemnih prevzemno-predajnih mestih, na
prevzemno-predajnih mestih naprav za shranjevanje energije, na prevzemno-
predajnih mestih, ki razmejujejo dve območji distribucijskega omrežja ali v
okviru izmenjave električne energije med distribucijskimi območji.
(8) Dejanske izgube električne energije, ki nastanejo pri
obratovanju prenosnega sistema, se v vsakem obračunskem intervalu izračunajo iz
razlike med vso prejeto in oddano električno energijo, ki jo prenosno omrežje
prejme oziroma odda na stičnih točkah z distribucijskim omrežjem, na prevzemno-
predajnih mestih, ki razmejujejo prenosno omrežje z omrežji sosednjih
sistemskih operaterjev, proizvodnih prevzemno-predajnih mestih in odjemnih
prevzemno-predajnih mestih.
(9) V kolikor to dopušča tehnologija, distribucijski
operater, ne glede na prvi, drugi, tretji in četrti odstavek tega člena,
dejanske izgube, ki nastanejo pri obratovanju omrežja na distribucijski ravni,
upošteva v bilančnem obračunu tako, da jih v vsakem obračunskem intervalu
izračuna iz razlike med vso prejeto in oddano električno energijo, ki jo
omrežje prejme oziroma odda na stičnih točkah z drugimi omrežji, proizvodnih
prevzemno-predajnih mestih in odjemnih prevzemno-predajnih mestih.
(10) Operater trga količnike izgub v distribucijskem omrežju
objavi na svoji spletni strani oziroma informacijskem sistemu operaterja trga.
3. Posredovanje podatkov za bilančni obračun
79. člen
(dostop operaterja trga do baz podatkov elektrooperaterjev)
Elektrooperaterji omogočajo operaterju trga sproten,
brezplačen in neomejen dostop do vseh podatkov, potrebnih za izračun bilančnega
obračuna.
80. člen
(posredovanje podatkov elektrooperaterjev)
(1) Merilne podatke o realiziranih odjemih in oddajah
prevzemno-predajnih mest evidentirajo elektrooperaterji.
(2) Obračunske podatke o realiziranih odjemih in oddajah
prevzemno-predajnih mest za namene prvega bilančnega obračuna pripravljajo
elektrooperaterji in jih najkasneje do 12. delovnega dne v mesecu, ki sledi
obračunskemu obdobju, na katerega se podatki nanašajo, posredujejo operaterju
trga.
(3) Posredovane količine obračunskih podatkov morajo biti
podane najmanj na kWh natančno.
(4) Elektrooperaterji morajo obračunske podatke o realiziranih
odjemih in oddajah prevzemno-predajnih mest odjemalcev in proizvajalcev za
namene preverjanja pravilnosti izračuna bilančnega obračuna posredovati
dobaviteljem najkasneje v roku iz drugega odstavka tega člena.
(5) Elektrooperaterji posredujejo operaterju trga obračunske
podatke o realiziranih odjemih in oddajah prevzemno- predajnih mest odjemalcev
in proizvajalcev za namene letnega poračuna v skladu s pravili najkasneje 15
dni po zaključku bilančnega obračuna za zadnji mesec leta, na katerega se podatki
nanašajo.
(6) Elektrooperaterji morajo obračunske podatke o
realiziranih odjemih in oddajah prevzemno-predajnih mest odjemalcev in
proizvajalcev za namene preverjanja pravilnosti izračuna letnega poračuna
posredovati dobaviteljem najkasneje v roku iz prejšnjega odstavka.
81. člen
(vsebina posredovanih podatkov elektrooperaterjev)
(1) Elektrooperaterji posredujejo operaterju trga najmanj
naslednje podatke:
-       
obračunske podatke o odjemu prevzemno-predajnih mest merjenih
odjemalcev;
-       
obračunske podatke o mesečnih odjemih nemerjenih odjemalcev;
-       
obračunske podatke o oddaji prevzemno-predajnih mest merjenih
proizvajalcev;
-       
obračunske podatke o oddaji prevzemno-predajnih mest nemerjenih
proizvajalcev ter
-       
obračunske podatke o prevzemu in oddaji na stičnih točkah med prenosnim
omrežjem ter območji distribucijskega omrežja.
(2) Distribucijski operater posreduje operaterju trga poleg
podatkov iz prejšnjega odstavka tega člena tudi naslednje obračunske podatke,
ločeno po območjih distribucijskega omrežja in ločeno za vsak obračunski
interval:
-       
celotno oddajo električne energije v območje distribucijskega omrežja,
in sicer agregirano za vsa proizvodna prevzemno-predajna mesta in ločeno na
merjene in nemerjene proizvajalce;
-       
izmenjava električne energije med območji distribucijskega omrežja;
-       
izgube v območju distribucijskega omrežja;
-       
oddajo električne energije v distribucijsko omrežje ločeno po
dobaviteljih, in sicer agregirano za vsa proizvodna prevzemno-predajna mesta
dobavitelja in ločeno na merjene ter nemerjene proizvajalce in po tipu
proizvodnje;
-       
odjem električne energije iz distribucijskega omrežja ločeno po
dobaviteljih, in sicer agregirano za vsa odjemna prevzemno-predajna mesta
dobavitelja in ločeno na merjene in nemerjene odjemalce;
-       
obračunske podatke o preostalih diagramih ločeno po območjih
distribucijskega omrežja;
-       
količnike nemerjenega odjema po posameznih dobaviteljih in
-       
količine izmenjave električne energije na distribucijskih čezmejnih
vodih.
(3) Sistemski operater posreduje operaterju trga poleg
podatkov iz prvega odstavka tega člena tudi naslednje podatke:
-       
obračunske podatke o izmerjenih pretokih električne energije na mejah
prenosnega omrežja s sosednjimi sistemskimi operaterji prenosnih omrežij;
-       
obračunske podatke o realiziranih izgubah v prenosnem omrežju;
-       
podatke o izravnavi odstopanj elektroenergetskega omrežja in
-       
podatke o količinah izravnalne energije iz naslova sodelovanja
sistemskih operaterjev pri koordinirani izravnavi trenutnih odstopanj
regulacijskih območij, ločeno za pozitivna in negativna odstopanja.
(4) Na dan prehoda ure iz zimskega na poletni čas ima dan 92
obračunskih intervalov oziroma 100 obračunskih intervalov na dan prehoda ure iz
poletnega na zimski čas.
(5) Elektrooperaterji posredujejo odgovornemu bilančne
skupine tudi naslednje obračunske podatke, ločeno po omrežjih in ločeno za vsak
obračunski interval:
-       
oddajo električne energije v omrežje ločeno po članih bilančne sheme, ki
so hierarhično podrejeni odgovornemu bilančne skupine, in sicer agregirano za
vsa proizvodna prevzemno-predajna mesta člana bilančne sheme in ločeno na
merjene ter nemerjene proizvajalce;
-       
odjem električne energije iz omrežja ločeno po članih bilančne sheme, ki
so hierarhično podrejeni odgovornemu bilančne skupine, in sicer agregirano za
vsa odjemna prevzemno-predajna mesta člana bilančne sheme in ločeno na merjene
ter nemerjene odjemalce in
-       
izgube v omrežju, v kolikor izgube bilančno pripadajo hierarhično
podrejenemu članu bilančne sheme.
(6) Za namene upravljanja s tveganji trga z električno
energijo elektrooperaterji posredujejo operaterju trga na dnevni ravni
agregirane podatke o odjemu bilančno pripadajočih odjemalcev in proizvodnji
bilančno pripadajočih proizvajalcev ločeno po dobaviteljih, kar vključuje
agregiran profil merjenih količin in ocenjen preostali diagram. Operater trga
lahko z navodili, ki jih objavi na spletni strani, določi nabor, način in
frekvenco pošiljanja podatkov kot tudi uporabo v zvezi z upravljanjem tveganj.
Navodila mora operater trga objaviti na svoji spletni strani vsaj en mesec pred
uveljavitvijo.
82. člen
(podatki za izračun količnikov)
(1) Podatke, ki so bili osnova za izračun količnikov
nemerjenih odjemalcev, posreduje distribucijski operater v roku iz drugega
odstavka 80. člena teh pravil, ločeno po območjih distribucijskega omrežja in
ločeno za vsako obračunsko obdobje.
(2) Distribucijski operater posreduje operaterju trga celotni
nemerjeni odjem območja distribucijskega omrežja v obračunskem obdobju.
(3) Operater trga lahko na zahtevo od distribucijskih
operaterjev pridobi tudi najmanj naslednje podatke, ki so bili osnova za
izračun količnikov:
-       
identifikacijske označbe merilnega mesta na prevzemno-predajnem mestu;
-       
naziv prevzemno-predajnega mesta;
-       
naziv plačnika za odjem na prevzemno-predajnem mestu;
-       
bilančna pripadnost na prevzemno-predajnem mestu;
-       
obračunski podatek o odjemu v obračunskem obdobju in
-       
izračunan količnik na prevzemno-predajnem mestu.
83. člen
(podatki za letni poračun)
(1) Elektrooperaterji posredujejo podatke za letni poračun
ločeno po območjih distribucijskega omrežja oziroma ločeno za prenosno omrežje.
(2) Podatki vsebujejo skupne mesečne vrednosti odjema in
oddaje prevzemno-predajnih mest dobaviteljev in so ločeni na merjeni in
nemerjeni del.
(3) Podatki morajo vsebovati najmanj:
-       
realiziran odjem;
-       
realizirana proizvodnja;
-       
realizirane izgube omrežja;
-       
realizirana izmenjava na čezmejnih vodih;
-       
realiziran prevzem distribucijskega omrežja iz prenosnega omrežja in
-       
realizirano izmenjavo med distribucijskimi območji.
(4) Elektrooperaterji posredujejo odgovornemu bilančne skupine
tudi naslednje mesečne podatke za letni poračun, ločeno po omrežjih:
-       
oddajo električne energije v omrežje ločeno po članih bilančne sheme, ki
so hierarhično podrejeni odgovornemu bilančne skupine, in sicer agregirano za
vsa proizvodna prevzemno-predajna mesta člana bilančne sheme in ločeno na
merjene ter nemerjene proizvajalce;
-       
odjem električne energije iz omrežja ločeno po članih bilančne sheme, ki
so hierarhično podrejeni odgovornemu bilančne skupine, in sicer agregirano za
vsa odjemna prevzemno-predajna mesta člana bilančne sheme in ločeno na merjene
ter nemerjene odjemalce in
-       
količine dejanskih izgub v omrežju, v kolikor izgube bilančno pripadajo
hierarhično podrejenemu članu bilančne sheme.
4. Bilanca trga
84. člen
(bilanca trga)
Bilanca trga je skupna bilanca prilivov in odlivov vseh
bilančnih skupin za vsak posamezni obračunski interval. Bilanco trga izračuna
operater trga na podlagi stanja bilančne sheme.
85. člen
(bilanca bilančne skupine)
Bilanca bilančne skupine je bilanca prilivov in odlivov bilančne
skupine za vsak posamezni obračunski interval in vsebuje odstopanja, ki se jih
izračuna iz razlike med tržnim planom in celotno realizacijo bilančne skupine.
86. člen
(celotna realizacija bilančne skupine)
Celotna realizacija bilančne skupine je seštevek realizacije
odjema in oddaje pripadajočih prevzemno-predajnih mest ter realizacije odjema
in oddaje po prevzemno-predajnih mestih, ki pripadajo hierarhično nižjim članom
bilančne sheme, v posameznem obračunskem intervalu po stanju bilančne sheme:
kjer pomeni:

Wrealizacija,i

celotna realizacija bilančne skupine v posameznem
  obračunskem intervalu i,


Wrealizacija
  člana BS,l,i

realizacija člana l bilančne skupine, v
  posameznem obračunskem intervalu i,


r

število vseh članov bilančne skupine.

87. člen
(odstopanja)
(1) Za vsako bilančno skupino operater trga ugotovi
odstopanje celotne realizacije (odjema in oddaje električne energije) od tržnega
plana v obračunskem intervalu na naslednji način:
Wodstopanja,i = Wtržni plan,i – Wrealizacija,i
kjer pomeni:

Wodstopanja,i

odstopanje odjema in oddaje bilančne skupine od tržnega
  plana v posameznem obračunskem intervalu i,


Wrealizacija,i

celotna realizacija bilančne skupine v posameznem
  obračunskem intervalu i,


Wtržni plan,i

tržni plan bilančne skupine v posameznem obračunskem
  intervalu i.

(2) Negativno odstopanje pomeni, da je celotna realizacija
večja od tržnega plana (večji odjem ali manjša proizvodnja od načrtovane).
Pozitivno odstopanje pomeni, da je celotna realizacija manjša od tržnega plana
(manjši odjem ali večja proizvodnja od načrtovane).
(3) V primeru, da bilančna skupina nima pripadajočih
prevzemno-predajnih mest so odstopanja enaka tržnemu planu bilančne skupine.
88. člen
(odstopanja elektrooperaterjev)
(1) Odstopanja na mejah se izračuna iz razlike med
napovedanimi pretoki električne energije na mejah, ki jih operater trga
izračuna iz evidentiranih zaprtih pogodb z uporabo čezmejnih prenosnih
zmogljivosti in obračunskimi podatki izmerjenih pretokov električne energije na
mejah.
(2) Odstopanja sistemskega operaterja se izračuna iz razlike
med njegovo realizacijo (seštevek realizacije izgub prenosnega omrežja in
zasilne oskrbe, v kolikor relevantno) in tržnim planom.
(3) Odstopanja distribucijskega operaterja se izračuna iz
razlike med njegovo realizacijo (seštevek realizacije izgub distribucijskega
omrežja ter zasilne in nujne oskrbe) in tržnim planom.
89. člen
(napovedana odstopanja)
(1) Napovedana odstopanja se ugotavljajo za vse bilančne
skupine pri izvajanju procesa evidentiranja zaprtih pogodb in obratovalnih
napovedi.
(2) Napovedana odstopanja se v vsakem obračunskem intervalu
izračuna na naslednji način:
Wnapov. odstopanja,i = Wtržni
plan,i – Wobratovalna napoved,i
kjer pomeni:

Wnapov.
  odstopanja,i

napovedana odstopanja bilančne skupine v posameznem
  obračunskem intervalu i,


Wtržni plan,i

tržni plan bilančne skupine v posameznem obračunskem
  intervalu i,


Wobratovalna
  napoved,i

obratovalna napoved bilančne skupine v posameznem
  obračunskem intervalu i (v primeru člana bilančne sheme brez
  pripadajočih prevzemno-predajnih mest je enaka 0).

5. Bilančni obračun bilančnih skupin
90. člen
(koraki izračuna cene za odstopanja in zagotavljanja sredstev
za pokrivanje stroškov)
(1) Bilančni obračun se izvaja skladno s temi pravili, ki
določajo naslednje možne korake v odvisnosti od zbranih sredstev za pokrivanje
stroškov sistemskega operaterja z izravnavo odstopanj:
-       
izračun enojne cena za odstopanja v vsakem obračunskem intervalu skladno
z 92. do 94. členom;
-       
uporaba akumuliranih sredstev presežkov iz preteklih obračunskih obdobij
v primeru manka bilančnega obračuna z uporabo enojne cene skladno s 95. členom;
-       
izračun dvojne cena za odstopanja v vseh obračunskih intervalih, v
katerih je bila aktivirana izravnalna energija v obeh smereh, v primeru, da je
manko bilančnega obračuna tudi po opravljenih predhodnih dveh korakih skladno s
96. členom;
-       
izračun korigiranih dvojnih cen s povečanim razmakom med cenama za
dvojno vrednost komponente q, ki je enaka za vse intervale z dvojno ceno, v
primeru, da je manko bilančnega obračuna tudi po opravljenih predhodnih treh
korakih skladno s 97. členom;
-       
v primeru, da je manko bilančnega obračuna tudi po opravljenih predhodnih
štirih korakih, se manjkajoča sredstva zagotovi skozi omrežnino skladno s 103.
členom.
(2) Po izračunu bilančnega obračuna negativna vrednost
naslednjega izračuna predstavlja manjko, pozitivna pa višek:
kjer pomeni:

ZBS,v

vrednost odstopanj bilančne skupine v v
  izbranem obračunskem obdobju,


ZBO

skupna vrednost bilančnega obračuna za izbrani obračunski
  mesec, ki predstavlja razliko med seštevkom vrednosti bilančnih obračunov
  bilančnih skupin in skupnimi stroški izvedene regulacije,


S

skupni stroški izvedene regulacije: aRPF, rRPF, RN in
  izravnalna energije iz naslova sodelovanja sistemskih operaterjev pri
  koordinirani izravnavi trenutnih odstopanj regulacijskih območij (IGCC,
  Fskar).

(3) Vse informacije glede izvedenih korakov bilančnega
obračuna iz prvega odstavka operater trga objavi na portalu operaterja trga.
91. člen
(stroški izravnave odstopanj sistemskega operaterja)
(1) Za potrebe bilančnega obračuna sistemski operater
posreduje operaterju trga ločeno za vsak obračunski interval podatke o stroških
oziroma prihodkih, cenah in količinah poslov izravnave odstopanj
elektroenergetskega sistema Republike Slovenije najkasneje do 12. delovnega dne
v mesecu, ki sledi obračunskemu obdobju, in sicer ločeno po vrstah:
-       
transakcije na trgu za dan vnaprej;
-       
transakcije na izravnalnem trgu;
-       
transakcije s člani bilančne sheme po zaprtih pogodbah;
-       
transakcije po zaprtih pogodbah z uporabo čezmejnih prenosnih
zmogljivosti;
-       
transakcije s sistemskimi operaterji prenosnih omrežij;
-       
transakcije netiranja odstopanj;
-       
izravnalna energija aktivirana v okviru RPF po ponudniku storitev
izravnave;
-       
izravnalna energija aktivirana v okviru RN po ponudniku storitev
izravnave;
-       
vrednost neizvedene aktivacije izravnalne energije;
-       
omejevanje obtežb in spremembe bazne moči;
-       
drugi posli oziroma aktivnosti povezani z izravnavo odstopanj
elektroenergetskega sistema Republike Slovenije.
(2) V primeru naknadnih sprememb podatkov o transakcijah s
sosednjimi sistemskimi operaterji prenosnih omrežij, ki jih operater trga
prejme po izvedenem drugem bilančnem obračunu za izbrani mesec, te ne vplivajo
na izračun cene za odstopanja in na upoštevanje skupnih stroškov oziroma
prihodkov v okviru bilančnega obračuna, razen v primeru, ko Agencija za
energijo izda odločbo o ponovnem izračunu bilančnega obračuna.
(3) Med stroške izravnave, ki jih poravna operater trga v
okviru bilančnega obračuna, ne spadajo stroški, ki so kriti iz drugih virov
financiranja, kot na primer iz omrežnine.
(4) Sistemski operater posreduje operaterju trga
specificirane podatke o vseh dejanjih izravnave odstopanj elektroenergetskega
sistema Republike Slovenije, iz katerih izvirajo stroški ali prihodki izravnave
odstopanj. Iz podatkov morajo biti razvidni najmanj tehnične značilnosti
dejanja, izvajalci storitev ter cena, količina in stroški oziroma prihodki
storitev.
92. člen
(cene odstopanj)
(1) Cene odstopanj izračuna operater trga na podlagi stroškov
in prihodkov sistemskega operaterja, nastalih v okviru izravnave odstopanj,
ločeno za vsak obračunski interval posebej.
(2) V vsakem obračunskem intervalu se izračuna ena cena za
odstopanja, ki velja za vsa odstopanja bilančnih skupin ne glede na smer
odstopanj.
93. člen
(izračun cen odstopanj)
(1) Cena odstopanj C se izračuna
v odvisnosti od uporabe izravnave in skupnega odstopanja elektroenergetskega
sistema v Republiki Sloveniji na podlagi naslednjih enačb:


Smer izravnave v obračunskem intervalu

Cena


Izravnava je bila izvedena le v pozitivno smer

TPCpoz


Izravnava je bila izvedena v obe smeri in so skupno
  bilančne skupine odstopale v negativno smer 


Izravnava je bila izvedena le v negativno smer

TPCneg


Izravnava je bila izvedena v obe smeri in so skupno
  bilančne skupine odstopale v pozitivno smer


Ni bilo izvedene izravnave iz naslova aRPF, rRPF in RN

VoAA


kjer pomeni:

TPCpoz

tehtana povprečna cena pozitivne
  aktivirane izravnalne energije iz RPF RN,


TPCneg

tehtana povprečna cena negativne
  aktivirane izravnalne energije iz RPF in RN,


VoAA

vrednost neizvedene aktivacije
  izravnalne energije.

(2) Tehtana povprečna cena pozitivne aktivirane izravnalne
energije iz RPF om RN se za vsak obračunski interval i izračuna na
osnovi cene posamezne vrste aktivirane pozitivne izravnalne energije na
naslednji način:
kjer pomeni:

TPCpoz,i

tehtana povprečna cena za pozitivno aktivirano izravnalno
  energijo v obračunskem intervalu i,


C+aRPF,j,i, C+rRPF,j,i, C+RN,j,i

cene iz ponudbe j, za posamezno vrsto
  aktivirane pozitivne izravnalne energije v obračunskem intervalu i,


W+aRPF,j,i, W+rRPF,j,i, W+RN,j,i

količine iz ponudbe j posamezne vrste aktivirane
  pozitivne izravnalne energije v obračunskem intervalu i.

(3) Tehtana povprečna cena negativne aktivirane izravnalne
energije iz RPF in RN se za vsak obračunski interval i izračuna na
osnovi cene posamezne vrste aktivirane negativne izravnalne energije na
naslednji način:
kjer pomeni:

TPCneg,i

tehtana povprečna cena za negativno aktivirano izravnalno
  energijo v obračunskem intervalu i,


C–aRPF,j,i, C–rRPF,j,i, C–RN,j,i

cene iz ponudbe j, za posamezno vrsto aktivirane
  negativne izravnalne energije v obračunskem intervalu i,


W–aRPF,j,i, W–rRPF,j,i, W–RN,j,i

količine iz ponudbe j, posamezne vrste aktivirane
  negativne izravnalne energije v obračunskem intervalu i.

(4) Smer skupnih odstopanj sistema se določi za vsak
obračunski interval i posebej na osnovi skupnih odstopanj bilančnih
skupin:


Wodstopanja
  bs,i

skupna odstopanja bilančne skupine bs v izbranem
  obračunskem intervalu i.

(5) Sistemski operater lahko za namene sprotne objave
podatkov o skupnih odstopanjih sistema določi smer skupnih odstopanj na podlagi
razpoložljivih podatkov o aktiviranih izravnavah aRPF, rRPF in RN, odstopanj na
meji ter podatkov iz izravnave v okviru netiranja odstopanj.
94. člen
(vrednost neizvedene aktivacije izravnalne energije)
(1) Vrednost neizvedene aktivacije izravnalne energije (v
nadaljnjem besedilu: VoAA) posreduje sistemski operater za obračunske
intervale, v katerih ni bilo nobene izravnave v obračunskem obdobju za obe
smeri izravnave.
(2) VoAA izračuna sistemski operater na podlagi lokalno
sprejetih ponudb za izravnalno energijo za aRPF in rRPF, glede na razpoložljivost
ponudb za posamezno izravnalno energijo. VoAA je enaka ceni prve ponudbe
(najcenejša oziramo najdražja) v dani smeri, in sicer v naslednjem zaporedju:
najprej se uporabi ponudbe za aRPF, če slednjih ni, se uporabi ponudbe za rRPF.
Če za dani tržni časovni interval sistemski operater nima razpoložljivih ponudb
za izravnalno energijo aRPF in rRPF, sistemski operater VoAA določi na podlagi
zadnjih razpoložljivih časovno istoležnih ponudb za izravnalo energijo aRPF ali
rRPF.
(3) V primeru, ko v obračunskem intervalu ni bilo izvedene
regulacije, se za določitev cene odstopanj uporabi VoAA za smer, kot to
določajo skupna odstopanja sistema. Za primer pozitivnih skupnih odstopanj
sistema se uporabi VoAA za negativno izravnavo, za primer negativnih skupnih
odstopanj sistema se uporabi VoAA za pozitivno izravnavo.
95. člen
(obračun presežkov in primanjkljajev bilančnega obračuna)
(1) V kolikor so skupni stroški ali prihodki, ki jih ima
sistemski operater z izravnavo odstopanj sistema v obračunskem obdobju manjši
od salda bilančnih obračunov vseh bilančnih skupin (v nadaljnjem besedilu:
presežek obračunskega obdobja), se presežke obračunskega obdobja prenese na
račun za vodenje presežkov bilančnega obračuna.
(2) V kolikor so skupni stroški ali prihodki, ki jih ima
sistemski operater z izravnavo odstopanj sistema v obračunskem obdobju večji od
salda bilančnih obračunov vseh bilančnih skupin (v nadaljnjem besedilu:
primanjkljaj obračunskega obdobja), se za pokritje manjkajočega dela sredstev
za pokritje stroškov za izravnavo odstopanj sistema uporabi razpoložljiva
sredstva na računu za vodenje presežkov bilančnega obračuna akumulirana iz
preteklih obračunskih obdobij, vendar se lahko uporabi le presežke, ki
presegajo višino sredstev, ki so potrebna za pokrivanje tveganj upravljanja s
tveganji neizpolnitve finančne poravnave oziroma zamude obveznosti plačil
udeležencev finančne poravnave bilančnega obračuna
96. člen
(uporaba metode dvojne cene za odstopanja)
(1) V primeru, ko metoda enojne cene skupaj z uporabo sredstev
akumuliranih na računu za vodenje presežkov ne zagotovi dovolj sredstev v
posameznem obračunskem obdobju za pokritje stroškov izravnave v obravnavanem
obračunskem obdobju, se v vseh obračunskih intervalih, v katerih je bila
aktivirana izravnalna energija v obeh smereh, izračunata dve ceni, ena za
pozitivna odstopanja in druga za negativna odstopanja.
(2) V primeru, določenem v prvem
odstavku, se ceni odstopanj Cneg in Cpoz določita v
odvisnosti od uporabe izravnave in skupnega odstopanja elektroenergetskega
sistema v Republiki Sloveniji na podlagi naslednjih enačb:


Smer izravnave v obračunskem intervalu

Cneg

Cpoz


Izravnava
  je bila izvedena le v pozitivno smer

TPCpoz

TPCpoz


Izravnava
  je bila izvedena v obe smeri 

TPCpoz

TPCneg


Izravnava
  je bila izvedena le v negativno smer

TPCneg

TPCneg


Ni
  bilo izvedene izravnave iz naslova aRPF, rRPF in RN

VoAA

VoAA


(3) Po izračunu dvojne cene za odstopanja se ponovno preveri,
ali nastane presežek ali primanjkljaj bilančnega obračuna in se po potrebi
uporabi akumulirana sredstva na računu za vodenje presežkov, vendar se lahko
uporabi le presežke, ki presegajo višino sredstev, ki so potrebna za pokrivanje
tveganj neizpolnitve finančne poravnave oziroma zamude obveznosti plačil
udeležencev finančne poravnave bilančnega obračuna.
97. člen
(izjema uporabe komponente finančne nevtralnosti)
(1) V primeru, ko tako metoda enojne cene skupaj z uporabo
sredstev akumuliranih na računu za vodenje presežkov kot tudi metoda dvojne
cene, skupaj z uporabo sredstev akumuliranih na računu za vodenje presežkov, ne
zagotovijo dovolj sredstev za pokritje stroškov izravnave v posameznem
obračunskem obdobju, se v vseh obračunskih intervalih, v katerih sta bili
izračunani dve ceni, uporabi dodatna komponenta »q«. Cene za negativna
odstopanja se poviša za q, cene za pozitivna odstopanja se za q
zniža.
(2) Višina dodatne komponente q je tolikšna, da skupna
plačila bilančnih skupin skupaj z uporabljenimi sredstvi akumuliranih na računu
za vodenje presežkov ravno pokrijejo stroške izravnave sistema, vendar se lahko
uporabi le presežke, ki presegajo višino sredstev, ki so potrebna za pokrivanje
tveganj upravljanja s tveganji neizpolnitve finančne poravnave oziroma zamude
obveznosti plačil udeležencev finančne poravnave bilančnega obračuna.
(3) Komponenta q je zaokrožena navzgor na dve
decimalni mesti.
(4) V primeru iz prvega odstavka operater trga poleg cen za
odstopanja objavi tudi podatek o višini dodatne komponente q.
98. člen
(javnost podatkov bilančnega obračuna)
(1) Operater trga na svojih spletnih straneh redno objavlja
naslednje podatke:
-       
izračunane vrednosti cen odstopanj C, Cneg in Cpoz,
-       
komponenta finančne nevtralnosti q,
-       
skupna odstopanja bilančnih skupin,
-       
skupne količine in stroške oziroma prihodke aRPF, ločeno glede na smer
izravnave,
-       
skupne količine in stroške oziroma prihodke rRPF, ločeno glede na smer
izravnave,
-       
skupne količine in stroške oziroma prihodke RN ločeno glede na smer
izravnave,
-       
preostali diagram odjema ločeno po distribucijskih območjih,
-       
količnike izgub distribucijskih območij,
-       
način izračuna izgub v distribucijskih območjih,
-       
ostale javne podatke, pridobljene s strani elektrooperaterjev o skupni
proizvodnji in odjemu električne energije na ravni distribucijskih območij,
številu prevzemno-predajnih mest oziroma merilnih točk in drugo.
(2) Operater trga objavi cene odstopanj po zaključenem
bilančnem obračunu, tako prvem kot drugem, če se ta izvede.
(3) Operater trga objavi poleg cen odstopanj tudi informacijo
o tem, katera metoda je bila uporabljena pri izvedbi bilančnega obračuna vezano
na določila teh pravil.
99. člen
(izdelava bilančnega obračuna po posamezni bilančni skupini)
Bilančni obračun je postopek izračuna vrednosti odstopanj
bilančnih skupin za vsak posamezni obračunski interval posebej, ki se opravi
največ dvakrat na obračunsko obdobje na podlagi količin odstopanj bilančnih
skupin in cen za odstopanja.
100. člen
(vrednost odstopanj bilančne skupine)
(1) Vrednost odstopanj Zi bilančne skupine
se za posamezen obračunski interval i izračuna po enačbi (pozitivna
vrednost pomeni plačilo odgovornega bilančne skupine operaterju trga za
odstopanja, negativna vrednost pomeni plačilo operaterja trga odgovornemu
bilančne skupine):
Zi =
–Ci ∙ Wodstopanja,i
(2) V primeru uporabe metode dvojne cene se vrednost
odstopanj Zi bilančne skupine za posamezen obračunski
interval i, v katerem je imela bilančna skupina celotna negativna
realizirana odstopanja izračuna po enačbi:
Zi =
–Cneg,i ∙ Wodstopanja,i
(3) V primeru uporabe metode dvojne cene se vrednost
odstopanj Zi bilančne skupine za posamezen obračunski
interval i, v kateri je imela bilančna skupina pozitivna odstopanja
izračuna po enačbi:
Zi =
–Cpoz,i ∙ Wodstopanja,i
101. člen
(skupna vrednost odstopanj bilančne skupine)
Skupni znesek bilančnega obračuna je v celotnem obračunskem
obdobju enak vsoti zneskov odstopanj iz vseh posameznih obračunskih intervalov
v obračunskem obdobju:
kjer pomeni:

Z

skupni znesek bilančnega obračuna bilančne skupine,


Zi

vrednost odstopanj bilančne skupine v posameznem
  obračunskem intervalu i,


u

število obračunskih intervalov v obračunskem obdobju.

102. člen
(količine odstopanj na mejah)
(1) Odstopanja na mejah so negativna, ko je na mejah prenosnega
omrežja izvožene več električne energije ali pa je uvožene manj električne
energije, kot je bilo napovedano v voznem redu prenosnega omrežja.
(2) Odstopanja na mejah so pozitivna, ko je na mejah
prenosnega omrežja izvožene manj električne energije ali pa je uvožene več
električne energije, kot je bilo napovedano v voznem redu prenosnega omrežja.
(3) Količine odstopanj na mejah so del bilance trga in se jih
izračuna za vsak obračunski interval posebej.
103. člen
(zagotavljanje sredstev preko omrežnine)
(1) V morebitnem izjemnem primeru, ko tudi prvi štirje koraki
izračuna cene za odstopanja iz prvega odstavka 90. člena ne omogočajo pokritja
vseh stroškov izravnave iz obračunskega obdobja, se manjkajoča sredstva
zagotovi preko omrežnine. Operater trga poravna stroške sistemskemu operaterju
po principu dejanske plačane realizacije, ki je enaka seštevku vseh vrednosti
bilančnih obračunov bilančnih skupin.
(2) V primeru iz prejšnjega odstavka sistemski operater izda
račun za izvedeno regulacijo v višini, kot je vrednost finančne realizacije
bilančnega obračuna v izbranem obračunskem mesecu na podlagi predhodnih štirih
korakov. Preostala sredstva za pokritje stroškov izravnave prejme preko
omrežnine, tako da se izravnajo skozi regulativni okvir.
6. Bilančni obračun in letni poračun bilančnega obračuna
104. člen
(prvi in drugi bilančni obračun)
(1) Operater trga odgovornemu bilančne skupine pošlje prvi
bilančni obračun za njegovo bilančno skupino za pretekli mesec v roku treh
delovnih dni od prejema vseh potrebnih podatkov za izračun prvega bilančnega
obračuna s strani elektrooperaterjev.
(2) V kolikor je to skladno s temi pravili potrebno, operater
trga odgovornemu bilančne skupine pošlje drugi bilančni obračun za njegovo
bilančno skupino za izbrani mesec (M) najkasneje v istem roku kot prvi bilančni
obračun za mesec, ki sledi izbranemu mesecu (M+1).
(3) Bilančni obračun vsebuje vrednost pozitivnih in
negativnih odstopanj za določeno bilančno skupino, in sicer po obračunskih
intervalih, skupaj s podatki o tržnem planu, realizaciji, izvedeni regulaciji
in cenah za odstopanja.
(4) Šteje se, da je odgovorni bilančne skupine prejel
bilančni obračun s trenutkom časovnega žiga pošiljanja elektronske pošte s
strani operaterja trga oziroma trenutkom, ko je bilančni obračun dostopen preko
informacijskega sistema operaterja trga.
105. člen
(narava bilančnega obračuna)
(1) Prvi in drugi bilančni obračun operater trga izračuna na
podlagi razpoložljivih podatkov.
(2) Prvi bilančni obračun je, v kolikor ni razlogov za izvedbo
drugega bilančnega obračuna, zaključen naslednji dan po poteku roka za
pripombe, v kolikor ni bilo pripomb ali te niso bile pravočasne. Če so podane
pripombe, vendar jih operater trga zavrne, postane prvi bilančni obračun
zaključen s trenutkom časovnega žiga poslanega obvestila odgovornemu bilančne
skupine, da pripombe niso utemeljene.
(3) O zaključenosti bilančnega obračuna iz prejšnjega
odstavka operater trga obvesti odgovorne bilančnih skupin po elektronski pošti
oziroma preko informacijskega sistema operaterja trga. Navedena dejstva ter
morebitna izvedba drugega bilančnega obračuna ne zadržijo finančne poravnave
prvega bilančnega obračuna.
(4) Drugi bilančni obračun je, v kolikor se izvede, ob svoji
izdaji zaključen.
(5) Drugi bilančni obračun se izvede v naslednjih primerih:
-       
v kolikor operater trga v roku petih delovnih dni po izdaji prvega
bilančnega obračuna prejme pripombe odgovornega bilančne skupine in so te delno
ali v celoti utemeljene;
-       
v kolikor operater trga ne glede na pripombe v roku petih delovnih dni
po izdaji prvega bilančnega obračuna prejme popravljene oziroma spremenjene
podatke s strani elektrooperaterjev;
-       
če operater trga v roku petih delovnih dni po izdaji prvega bilančnega
obračuna ne glede na prejšnji dve alineji ugotovi potrebo po popravku prvega
bilančnega obračuna ali
-       
na podlagi pravnomočne odločitve Agencije za energijo.
(6) Agencija za energijo lahko operaterju trga s pravnomočno
odločbo naloži, da izvede dodatni bilančni obračun. Tak bilančen obračun šteje
za zaključenega ob svoji izdaji.
106. člen
(pripombe na prvi bilančni obračun)
(1) Odgovorni bilančne skupine lahko posredujejo pripombe na
prvi bilančni obračun operaterju trga v roku petih delovnih dni po prejemu
prvega bilančnega obračuna. Pripombe ne zadržijo finančne poravnave prvega
bilančnega obračuna.
(2) Pripombe morajo biti jasne, razumljive in utemeljene ter
biti podane pravočasno.
(3) Pripombe morajo vsebovati vse navedbe, ki so potrebne, da
lahko operater trga preveri utemeljenost pripomb v zvezi s konkretnim bilančnim
obračunom. Odgovorni bilančne skupine mora navesti tudi podatke, listine
oziroma druge dokumente ali dejstva, na podlagi katerih je mogoče preveriti
utemeljenost pripomb.
107. člen
(postopek pripomb na prvi bilančni obračun)
(1) Odgovorni bilančne skupine pripombe poda operaterju trga
preko informacijskega sistema operaterja trga. V kolikor odgovorni bilančne
skupine razpolaga s kakršno koli dokumentacijo, na podlagi katere utemeljuje
svoje pripombe, to navede in dokumentacijo priloži.
(2) Operater trga lahko obvesti tudi druge odgovorne
bilančnih skupin, da so bile prejete pripombe.
(3) V kolikor so bile pripombe prejete po roku, jih operater
trga ne obravnava in o tem, da so bile pripombe prejete po roku, obvesti
odgovornega bilančne skupine.
(4) V kolikor so bile pripombe prejete v roku, operater trga
preveri navedbe. Operater trga posreduje elektrooperaterjem in po potrebi
drugim osebam obvestilo o prejetih pripombah na prvi obračun najkasneje
naslednji delovni dan po poteku roka za posredovanje pripomb. Operater trga po
elektronski pošti od elektrooperaterjev ali drugih oseb zahteva, da se v roku
treh delovnih dni od pošiljanja obvestila po elektronski pošti s strani
operaterja trga opredelijo do navedb oziroma pošljejo popravljene podatke.
(5) Operater trga uporabi obrazložitev in podatke iz
prejšnjega odstavka samo za namene opredeljevanja do pripomb na prvi bilančni
obračun in jih ne izroča članom bilančne sheme.
(6) V kolikor operater trga ugotovi, da so pripombe delno ali
v celoti utemeljene, jih upošteva v drugem bilančnem obračunu in o tem obvesti
odgovornega bilančne skupine po elektronski pošti oziroma preko informacijskega
sistema operaterja trga.
(7) V kolikor operater trga ugotovi, da pripombe niso
utemeljene, po elektronski pošti oziroma preko informacijskega sistema
operaterja trga obvesti odgovornega bilančne skupine, da pripomb ni upošteval
in da niso utemeljene.
(8) Operater trga se do pripomb opredeli najkasneje do
skrajnega roka za izvedbo drugega bilančnega obračuna.
108. člen
(letni poračun bilančnega obračuna)
(1) Operater trga vsakemu odgovornemu bilančne skupine
posreduje letni poračun bilančnega obračuna za njegovo bilančno skupino za
preteklo obračunsko leto v osmih delovnih dneh od prejema vseh podatkov,
potrebnih za izračun letnega poračuna bilančnega obračuna, s strani
elektrooperaterjev.
(2) Letni poračun bilančnega obračuna se izvaja v dveh
korakih, in sicer kot informativni letni poračun bilančnega obračuna in končni
letni poračun bilančnega obračuna.
(3) Šteje se, da je odgovorni bilančne skupine prejel letni
poračun bilančnega obračuna s trenutkom časovnega žiga pošiljanja elektronske
pošte s strani operaterja trga oziroma trenutkom, ko je letni poračun
bilančnega obračuna dostopen preko informacijskega sistema operaterja trga.
(4) V letnem poračunu se izračunajo razlike med količinami iz
analitičnega postopka, ki so bile uporabljene v bilančnih obračunih in
dejanskimi (ali fakturiranimi) količinami posredovanimi po zaključku
obračunskega leta, ter druge razlike med količinami izračunanimi v bilančnem
obračunu in dejanskimi količinami realiziranega odjema ali proizvodnje.
(5) V letnem poračunu se upoštevajo dejanske izgube
distribucijskega sistema, izračuna pa se tudi morebitne razlike med
obračunskimi podatki posredovanimi med letom in podatki posredovanimi za namene
letnega poračuna za ostala prevzemno-predajna mesta, ki niso bila vključena v
analitični postopek.
(6) Letni poračun se izračuna ločeno za vsako bilančno
skupino. Pozitivne in negativne razlike se poračunajo po ceni, ki je enaka
letnemu povprečju srednje vrednosti cen odstopanj C, Cneg in Cpoz.
(7) Operater trga opravi poračun bilančnega obračuna tudi v
primeru pravnomočne odločitve Agencije za energijo, vključno z odločitvijo
vezano na zahtevo za odločanje iz prvega odstavka 114. člena. Poračun izdan po
tem odstavku šteje za zaključenega ob svoji izdaji.
109. člen
(narava informativnega letnega poračuna bilančnega obračuna)
Informativni letni poračun bilančnega obračuna je letni
poračun bilančnega obračuna, ki ga operater trga izračuna na podlagi
razpoložljivih podatkov in ob svoji izdaji za nobeno bilančno skupino ni
zaključen.
110. člen
(pripombe na informativni letni poračun bilančnega obračuna)
(1) Odgovorni bilančne skupine lahko posredujejo pripombe na
informativni letni poračun bilančnega obračuna pri operaterju trga v roku osmih
delovnih dni od prejema.
(2) Pripombe morajo biti jasne, razumljive in utemeljene ter
biti podane pravočasno.
(3) Pripombe morajo vsebovati vse navedbe, ki so potrebne, da
lahko operater trga preveri utemeljenost pripomb v zvezi z letnim poračunom
bilančnega obračuna. Odgovorni bilančne skupine mora navesti tudi podatke,
listine oziroma druge dokumente ali dejstva, na podlagi katerih je mogoče
preveriti utemeljenost pripomb.
111. člen
(postopek pripomb na informativni letni poračun)
(1) Odgovorni bilančne skupine pripombe poda operaterju trga
preko informacijskega sistema operaterja trga. V kolikor odgovorni bilančne
skupine razpolaga s kakršno koli dokumentacijo, na podlagi katere utemeljuje
svoje pripombe, to navede in takšno dokumentacijo priloži po elektronski pošti.
(2) Operater trga lahko obvesti tudi druge odgovorne
bilančnih skupin, da so bile prejete pripombe.
(3) V kolikor so bile pripombe prejete po roku, jih operater
trga ne obravnava in o tem, da so bile pripombe prejete po roku, obvesti
odgovornega bilančne skupine.
(4) V kolikor so bile pripombe prejete v roku, operater trga
preveri navedbe. Operater trga posreduje elektrooperaterjem in po potrebi
drugim osebam obvestilo o prejetih pripombah na informativni letni poračun
bilančnega obračuna naslednji delovni dan po poteku roka za posredovanje
pripomb. Operater trga po elektronski pošti od elektrooperaterjev ali drugih
oseb zahteva, da se v roku osmih delovnih dni od pošiljanja obvestila po
elektronski pošti s strani operaterja trga opredelijo do navedb oziroma
pošljejo popravljene podatke.
(5) Operater trga uporabi obrazložitev in podatke iz
prejšnjega odstavka samo za namene opredeljevanja do pripomb na informativni
letni poračun bilančnega obračuna in jih ne izroča članom bilančne sheme.
(6) V kolikor operater trga ugotovi, da so pripombe delno ali
v celoti utemeljene, jih upošteva v novem letnem poračunu bilančnega obračuna
in o tem obvesti odgovornega bilančne skupine po elektronski pošti oziroma
preko informacijskega sistema operaterja trga.
(7) V kolikor operater trga ugotovi, da pripombe niso
utemeljene, po elektronski pošti oziroma preko informacijskega sistema
operaterja trga obvesti odgovornega bilančne skupine, da pripomb ni upošteval
in da niso utemeljene.
(8) Operater trga se do pripomb opredeli najkasneje do
skrajnega roka izvedbe končnega letnega poračuna bilančnega obračuna.
112. člen
(zaključenost letnega poračuna bilančnega obračuna)
(1) V primeru, da v predpisanem roku noben od odgovornih
bilančnih skupin ne posreduje pripomb na informativni letni poračun bilančnega
obračuna oziroma ni drugih utemeljenih razlogov za spremembe, je informativni
letni poračun bilančnega obračuna, ki s tem postane končni, zaključen naslednji
dan po poteku roka za pripombe. O tem operater trga obvesti odgovorne bilančnih
skupin po elektronski pošti oziroma preko informacijskega sistema operaterja
trga.
(2) V primeru, da je vsaj en odgovorni bilančne skupine
posredoval pravočasne pripombe na informativni letni poračun bilančnega
obračuna, ta v primeru, da nobena pripomba ni bila upoštevana, postane
zaključen s trenutkom časovnega žiga poslanega obvestila odgovornim bilančne
skupine, da pripombe niso utemeljene po elektronski pošti.
(3) V primeru:
-       
da eden ali več odgovornih bilančnih skupin posreduje pravočasne
pripombe na informativni letni poračun in so te delno ali v celoti utemeljene
ali
-       
da je operater trga, preden je letni poračun bilančnega obračuna postal
zaključen, prejel popravljene oziroma dopolnjene podatke ali
-       
da je bila s strani operaterja trga, preden je letni poračun bilančnega
obračuna postal zaključen, ugotovljena nepravilnost informativnega letnega
poračuna bilančnega obračuna ali
-       
da je izdana pravnomočna odločba Agencije za energijo,
operater trga v osmih delovnih dneh pripravi
nov letni poračun bilančnega obračuna, ki postane končni s trenutkom časovnega
žiga pošiljanja elektronske pošte s strani operaterja trga oziroma trenutkom,
ko je nov letni poračun bilančnega obračuna dostopen preko informacijskega
sistema operaterja trga.
113. člen
(druge dolžnosti elektrooperaterjev v zvezi s sporočanjem
podatkov za bilančni obračun in letni poračun bilančnega obračuna)
(1) Elektrooperaterji so dolžni skupaj s podatki tako operaterju
trga kot članom trga, ki jih to zadeva, izrecno sporočiti tudi primere, ko so
odjemalci ali proizvajalci, ki bi morali biti v merjeni realizaciji, uvrščeni
med nemerjene. Elektrooperaterji morajo sporočiti tudi vzroke za navedeno
spremembo.
(2) Operater trga lahko od elektrooperaterjev zahteva in
javno objavlja statistiko sprememb v podatkih med prvim in drugim bilančnim
obračunom oziroma letnim poračunom bilančnega obračuna ter ločeno po omrežjih
oziroma območjih znotraj omrežij. Operater trga lahko javno objavlja tudi
datume prejema podatkov za bilančni obračun.
(3) Operater trga lahko od elektrooperaterjev zahteva
podrobnejše podatke za kontrolo podatkov bilančnega obračuna, na primer
količnikov odjemalcev, ki so uvrščeni med nemerjene odjemalce.
(4) Operater trga po zaključku bilančnega obračuna posreduje
sistemskemu operaterju anonimizirane podatke o odstopanjih posameznih bilančnih
skupin, ločeno na negativna in pozitivna odstopanja, v časovni resoluciji, ki
je enaka obračunskemu intervalu. Podatki se posredujejo z uporabo
informacijskega sistema operaterja trga.
114. člen
(zahteva za odločitev v sporu z operaterjem trga)
(1) Zoper prvi bilančni obračun, zoper drugi bilančni obračun
ter zoper končni letni poračun bilančnega obračuna ima odgovorni bilančne
skupine pravico vložiti zahtevo za odločitev v sporu z operaterjem trga na
Agencijo za energijo v roku 15 dni od trenutka, ko posamezni obračun oziroma
poračun šteje za zaključenega.
(2) Vložitev zahteve za odločitev v sporu z operaterjem trga
ne zadrži izvedbe finančne poravnave. Finančna poravnava se izvede na podlagi
prvega bilančnega obračuna, drugega bilančnega obračuna, če je ta izveden, ter
končnega letnega poračuna bilančnega obračuna.
(3) Po pravnomočni odločbi Agencije za energijo se pri
naslednji finančni poravnavi izvede tudi poračun, ki sledi pravnomočni
odločitvi.
VI. FINANČNA PORAVNAVA BILANČNEGA OBRAČUNA
115. člen
(klirinški agent)
Operater trga kot klirinški agent izvaja obračun finančnih
terjatev in obveznosti udeležencev finančne poravnave ter izvrši poravnavo
obveznosti in terjatev preko poravnalnega računa v skladu s temi pravil.
116. člen
(predmet finančne poravnave)
Predmet finančne poravnave bilančnega obračuna so vsi
bilančni obračuni ter zaključeni letni poračuni bilančnega obračuna. Računi se
lahko izdajo ločeno za pozitivna in negativna odstopanja oziroma glede na to,
ali je cena odstopanj pozitivna ali negativna.
117. člen
(računi operaterja trga)
(1) Operater trga ima pri poravnalni banki odprte poravnalni
račun, depozitni račun in račun za vodenje presežkov bilančnega obračuna.
(2) Operater trga lahko za potrebe finančne poravnave
bilančnega obračuna odpre drug račun.
118. člen
(depozitni račun)
(1) Na depozitnem računu se vodijo v denarju vplačana
finančna kritja udeležencev finančne poravnave.
(2) Za vsakega udeleženca finančne poravnave, ki predloži
finančna kritja v obliki depozita, operater trga odpre depozitni podračun v
okviru glavnega depozitnega računa.
(3) Sredstva na depozitnem računu so popolnoma ločena od sredstev
operaterja trga.
(4) S sredstvi na depozitnem podračunu lahko na podlagi
nepreklicnega pooblastila udeleženca finančne poravnave, da se ta sredstva
uporabljajo za namene finančne poravnave, ki izhajajo iz bilančnega obračuna,
razpolaga le operater trga kot upravljavec depozitnega računa.
(5) Operater trga priznava obresti na v denarju plačana
kritja v višini obrestne mere, dogovorjene s poravnalno banko. Operater trga o
vsaki spremembi načina obrestovanja pisno obvesti vse udeležence finančne
poravnave, ki imajo v denarju vplačana finančna kritja.
(6) Obresti se obračunavajo mesečno in se pripišejo na
depozitni podračun ter se najmanj enkrat letno nakažejo na poslovni račun
udeleženca finančne poravnave.
(7) V primeru, da so prihodki od obresti obdavčeni z davkom
po odbitku in član bilančne sheme operaterju trga ne posreduje potrjenega
zahtevka za zmanjšanje oziroma oprostitev davka od obresti na podlagi določbe o
izogibanju dvojnega obdavčevanja dohodka, lahko operater trga nakaže znesek
obresti na poslovni račun udeleženca finančne poravnave, z upoštevanjem splošne
davčne stopnje, ki velja na dan plačila obresti.
(8) Obresti se vodijo in obravnavajo ločeno od predloženih
finančnih kritij, razen če se operater trga in udeleženec finančne poravnave ne
dogovorita drugače.
(9) V skladu z izvlečkom tarife poravnalne banke, ki je
objavljena na spletni strani poravnalne banke, lahko poravnalna banka obračuna
nadomestilo za preseganje mejnega zneska mesečnega povprečnega stanja na
transakcijskem računu, ki je določen s strani poravnalne banke. V primeru, da
poravnalna banka zaračunava to nadomestilo, mora udeleženec finančne poravnave
poravnati znesek, ki nastane kot posledica preseženega mejnega zneska. Operater
trga udeležencu finančne poravnave izda račun za plačilo nadomestila enkrat
mesečno, po prejemu obračuna poravnalne banke.
119. člen
(račun za vodenje presežkov bilančnega obračuna)
(1) Operater trga vodi poseben račun za vodenje presežkov
bilančnega obračuna.
(2) Presežek bilančnega obračuna se uporablja za namene
upravljanja s tveganji neizpolnitve finančne poravnave oziroma zamude
obveznosti plačil udeležencev finančne poravnave bilančnega obračuna.
(3) Višina sredstev, ki je potrebna za pokrivanje tveganj iz
prejšnjega odstavka, je enaka največji neto obveznosti, ki izhaja iz zadnjih 24
zaključenih mesečnih bilančnih obračunov odgovornih bilančnih skupin (z
upoštevanim davkom na dodano vrednost).
(4) V primeru, da je konec preteklega leta stanje na računu
za vodenje presežkov bilančnega obračuna nižje kot vrednost določena na podlagi
tretjega odstavka tega člena, ostanejo vsa zbrana sredstva na računu za vodenje
presežkov bilančnega obračuna in se uporabljajo za potrebe pokrivanja tveganj
iz drugega odstavka tega člena.
(5) Enkrat letno, po zaključku finančne poravnave letnega
poračuna bilančnega obračuna za preteklo leto, operater trga prerazporedi vse
zbrane presežke iz preteklih let, ki presegajo višino potrebnih sredstev za
namene zavarovanja in kritja tveganj operaterja trga, ki je podrobneje urejena
s pravili za delovanje trga z električno energijo, na sistemskega operaterja.
Sistemski operater za višino izplačanega presežka operaterju trga izda račun,
na podlagi katerega se izvede nakazilo presežka.
120. člen
(finančna poravnava bilančnega obračuna)
(1) Finančna poravnava bilančnega obračuna se izvaja na
poravnalni dan na podlagi prvega bilančnega obračuna v izbranem obračunskem
obdobju oziroma na podlagi drugega bilančnega obračuna, v kolikor se ta izvede.
(2) Določila, ki se nanašajo na finančno poravnavo bilančnega
obračuna, se smiselno uporabljajo tudi za letni poračun bilančnega obračuna.
(3) Operater trga na podlagi prvega bilančnega obračuna
obračunskega obdobja udeležencem finančne poravnave izstavi račune za
odstopanja v izbranem obračunskem obdobju. Priloga k računu je prvi bilančni
obračun v izbranem obračunskem obdobju za posamezno bilančno skupino.
(4) Operater trga na podlagi drugega bilančnega obračuna
obračunskega obdobja udeležencem finančne poravnave izstavi račune za
odstopanja v izbranem obračunskem obdobju, ki predstavljajo poračun razlike med
prvim in drugim bilančnim obračunom. Računi za drugi bilančni obračun
obračunskega obdobja se izstavijo najkasneje do izstavitve računov prvega
bilančnega obračuna naslednjega obračunskega obdobja. Priloga k računu je drugi
bilančni obračun za izbrano obdobje za posamezno bilančno skupino.
(5) Operater trga lahko medsebojno pobota vzajemne,
istovrstne in dospele terjatve in obveznosti iz tretjega in prejšnjega odstavka
tega člena.
(6) Poravnalni dan je sedem delovnih dni od izstavitve računa
za odstopanja.
(7) Presežki prihodkov nad odhodki iz bilančnega obračuna se
prenesejo na račun za vodenje presežkov bilančnega obračuna.
121. člen
(ugovor na račun)
(1) Morebitne napake in nepravilnosti iz računa za odstopanja
mora udeleženec finančne poravnave pisno sporočiti v roku enega delovnega dne
od prejema računa.
(2) Operater trga poda pisni odgovor na ugovor v roku enega
delovnega dne od prejema prijave napake. Odgovor na ugovor je dokončen za namene
finančne poravnave.
122. člen
(upravljanje s finančnimi tveganji)
(1) Operater trga zagotavlja izpolnitev finančnih obveznosti
iz naslova finančne poravnave bilančnega obračuna in finančne poravnave
izravnave odstopanj elektroenergetskega sistema v obsegu predloženih in
unovčljivih kritij ter sredstev na računu za vodenje presežkov bilančnega
obračuna.
(2) Metode in sredstva upravljanja s tveganji, ki jih izvaja
operater trga kot klirinški agent, so omejevanje maksimalne likvidnostne
izpostavljenosti posameznega udeleženca finančne poravnave do operaterja trga
ter predpisovanje obveznih finančnih kritij udeležencem finančne poravnave
glede na likvidnostno izpostavljenost.
(3) Letni poračun bilančnega obračuna se za namene
upravljanja s finančnimi tveganji obravnava kot bilančni obračun.
123. člen
(finančna kritja)
(1) Udeleženec finančne poravnave je dolžan položiti in
vzdrževati finančno kritje v višini in obliki, kot jo določi operater trga, kot
zavarovanje za izpolnjevanje obveznosti iz naslova bilančnega obračuna.
(2) Vsa finančna kritja, ki jih daje ali deponira udeleženec
finančne poravnave za operaterja trga, kot kritja v skladu s temi pravili, so
pravno in dejansko lastnina udeleženca finančne poravnave in so prosta
obveznosti za druge namene.
(3) Predložitev zahtevanih finančnih kritij je pogoj za
uvrstitev v bilančno shemo in ohranitev članstva v bilančni shemi.
(4) Osnovo za izračun finančnih kritij predstavljajo podatki
o prevzemno-predajnih mestih, podatki o količinskih vrednostih napovedanih odstopanj,
podatki o količinskih in finančnih vrednostih preteklih odstopanj ter drugi
podatki o posameznem udeležencu finančne poravnave.
(5) Udeleženec finančne poravnave mora na zahtevo operaterja
trga predložiti osnovno in gibljivo finančno kritje.
(6) Operater trga lahko od udeležencev finančne poravnave, ki
ne izpolnjujejo finančnih obveznosti iz 132. člena, zahteva dodatna finančna
kritja.
(7) Operater trga je upravičen, da na podlagi utemeljenih
razlogov, spremeni višino kritij za največ 100 % oziroma spremeni obliko kritij
tako pred uvrstitvijo v bilančno shemo kot tudi med samim delovanjem udeleženca
finančne poravnave.
(8) V primeru prenehanja članstva v bilančni shemi se
udeležencu finančne poravnave vrne finančna kritja, ko ima poravnane vse svoje
finančne obveznosti do Klirinškega agenta, vključno z obveznostmi iz naslova
letnega poračuna bilančnega obračuna za leto, v katerem je članu bilančne sheme
prenehala veljati bilančna pogodba.
124. člen
(osnovno finančno kritje)
(1) Predložitev osnovnega finančnega kritja je pogoj za
uvrstitev v bilančno shemo in za ohranitev članstva v bilančni shemi.
(2) Višina osnovnega finančnega kritja je 100.000 eurov in ga
udeleženci finančne poravnave lahko predložijo v obliki denarnega depozita ali
bančne garancije.
(3) Višina osnovnega finančnega kritja se lahko poveča za
50.000 eurov v primeru, da izpolnjuje enega izmed naslednjih kriterijev:
a)    
če ima udeleženec finančne poravnave v svoji bilanci tudi prevzemno
predajna mesta oziroma merilne točke,
b)    
če v bilančno shemo vstopa podjetje, ki lahko predloži bilanco stanja in
izkaz uspeha za obdobje krajše od treh let oziroma
c)    
če finančni izkazi poslovanja ob periodičnim pregledu, ne izkazujejo
kratkoročne plačilne sposobnosti, trajnejše likvidnosti in dolgoročne plačilne sposobnosti.
(4) Operater trga lahko ob ustrezni utemeljitvi
izpostavljenosti določi tudi višjo višino osnovnega kritja.
125. člen
(gibljivo finančno kritje)
(1) Gibljivo finančno kritje mora udeleženec finančne
poravnave predložiti na zahtevo operaterja trga.
(2) Operater trga lahko zahteva, da se gibljivo finančne
kritje predloži v obliki denarnega depozita na depozitni račun odprt pri
poravnalni banki ali v obliki bančne garancije.
(3) Višino gibljivega finančnega kritja operater trga določi
na podlagi podatkov o količinskih vrednostih napovedanih odstopanj, podatkov o
količinskih in finančnih vrednostih preteklih odstopanj ter drugih podatkov o
posameznem udeležencu finančne poravnave.
(4) Če ima udeleženec finančne poravnave svoje finančne
obveznosti poravnane in nima tekočih odstopanj, lahko pisno zahteva vrnitev
dela predloženih gibljivih finančnih kritij, vendar pa finančna kritja ne smejo
biti nižja od omejitve iz 126. člena teh pravil.
(5) Ne glede na določbe 126. in 127. člena teh pravil lahko
operater trga ob ustrezni utemeljitvi izpostavljenosti določi tudi višjo višino
gibljivih kritij.
126. člen
(gibljiva finančna kritja udeležencev finančne poravnave s
prevzemno predajnimi mesti oziroma merilnimi točkami)
(1) Na podlagi podatkov, dostopnih operaterju trga in
podatkov, ki jih je predložil udeleženec finančne poravnave, operater trga
oceni največjo možno skupno moč odjemalcev oziroma največjo možno skupno
proizvodno moč proizvajalcev, ki imajo bilančno pripadnost udeležencu finančne
poravnave.
(2) Začetno mesečno izpostavljenost udeleženca finančne
poravnave (v nadaljevanju: IUFP) operater trga izračuna ob uvrstitvi
v bilančno shemo na naslednji način:
kjer je:



povprečna cena odstopanj Cv zadnjih 12
  mesecih, povečana za vrednost DDV (v obračunskih intervalih, kjer nastopata
  dve ceni, se za izračun povprečne vrednosti upošteva Cneg),


POdj

povprečna odjemna moč odjemalcev v zadnjih 12 mesecih, ki
  imajo bilančno pripadnost udeležencu finančne poravnave izraženo v MW ter


PPro

povprečna proizvodna moč proizvajalcev v zadnjih 12 mesecih,
  ki imajo bilančno pripadnost udeležencu finančne poravnave izraženo v MW.

(3) Operater trga je upravičen, da na podlagi utemeljenih
razlogov zviša višino IUFP za največ 100 %.
(4) Operater trga lahko na podlagi spremenjenih podatkov
oziroma okoliščin (npr. ob spremembi odjemne moči odjemalcev oziroma proizvodne
moč proizvajalcev, ki imajo bilančno pripadnost udeležencu finančne poravnave)
določi novo višino mesečne izpostavljenosti posameznega udeleženca.
(5) V primeru, da je višina izračunane začetne mesečne
izpostavljenosti enaka ali nižja od 10 % že predloženega osnovnega kritja,
lahko operater trga udeleženca finančne poravnave ne pozove k predložitvi IUFP.
127. člen
(gibljiva finančna kritja udeležencev finančne poravnave za
napovedana odstopanja)
(1) Operater trga dnevno spremlja količinske vrednosti
napovedanih odstopanj, na podlagi katerih računa izpostavljenost udeleženca
finančne poravnave. Vrednost potrebnih gibljivih finančnih kritij, izračunana
na podlagi negativnih napovedanih odstopanj je določena na naslednji način:


GFK

vrednost potrebnih gibljivih finančnih kritij, na podlagi
  negativnih napovedanih odstopanj,


Wnapov.
  odstopanja neg,i

negativna napovedana odstopanja bilančne skupine v
  posameznem obračunskem intervalu,




povprečna cena odstopanj C, ki izhaja iz zadnjega znanega
  obračuna odstopanj, povečana za vrednost davka na dodano vrednost (v
  obračunskih intervalih, kjer nastopata dve ceni, se za izračun povprečne
  vrednosti upošteva Cneg).




(2) Operater trga lahko pri izračunu izpostavljenosti
ponudnika sistemske izravnave, ki posega v prevzemno-predajna mesta, ki
pripadajo drugemu članu bilančne sheme, izloči količine aktivirane izravnave,
ki so bile prijavljene v obliki zaprte pogodbe med ponudnikom sistemske
izravnave ter dobaviteljem oziroma članom bilančne sheme katera
prevzemno-predajna mesta so bila aktivirana. Operater trga pri izračunu
upošteva količine pridobljene s strani ponudnika sistemske izravnave in
sistemskega operaterja.
(3) Če vrednost potrebnih gibljivih finančnih kritij presega
že predložena gibljiva in osnovna finančna kritja, mora udeleženec finančne
poravnave dodatna gibljiva finančna kritja v višini razlike med že predloženimi
finančnimi kritji in potrebnimi gibljivimi finančnimi kritji predložiti takoj
oziroma najkasneje dva delovna dneva po prejemu pisne zahteve operaterja trga,
za kar šteje tudi posredovanje preko informacijskega sistema operaterja trga.
Na zahtevo operaterja trga mora udeleženec posredovati potrdilo banke o
izvedenem nakazilu.
(4) V primeru, da udeležencu finančne poravnave ni bilo treba
predložiti dodatnih finančnih kritij, operater trga količino vsakega
nadaljnjega napovedanega odstopanja prišteje predhodnim količinam napovedanih
odstopanj in izračuna novo vrednost potrebnih finančnih kritij.
128. člen
(gibljiva finančna kritja ob izstavitvi računov za
odstopanja)
V kolikor je udeleženec finančne poravnave neto dolžnik,
operater trga ob vsakokratni izdaji računov za odstopanja izračuna novo
potrebno gibljivo finančno kritje, ki je enako neto obveznosti izdanih računov
za odstopanja, če ta presega že predložena gibljiva in osnovna finančna kritja,
v nasprotnem primeru ostane enaka vrednost že predloženih finančnih kritij. Če
je vrednost potrebnih gibljivih finančnih kritij večja od predloženih gibljivih
in osnovnih finančnih kritij, mora udeleženec finančne poravnave predložiti
dodatna finančna kritja v višini razlike med potrebnimi gibljivimi finančnimi
kritji in že predloženimi finančnimi kritji v roku dveh delovnih dni po prejemu
pisnega zahtevka posredovanega s strani operaterja trga.
129. člen
(finančna kritja izvajalcev gospodarskih javnih služb)
(1) Operater trga za izvajalce gospodarskih javnih služb
določi finančna kritja na podlagi njihovega posebnega statusa v bilančni shemi.
(2) Elektrooperaterji kot izvajalci gospodarskih javnih služb
niso zavezani k predložitvi osnovnega finančnega kritja.
(3) Udeleženec finančne poravnave s posebnim statusom, ki ga
ustanovi operater trga v okviru izvajanja nalog operaterja trga, ni zavezan k
predložitvi finančnih kritij.
130. člen
(bančna garancija)
(1) Upravičenec bančne garancije, ki jo predloži udeleženec
finančne poravnave, je operater trga. Bančna garancija mora vsebovati klavzulo
»brez ugovora«, »na prvi poziv« ali besede z enakim pomenom. Bančna garancija
mora vsebovati brezpogojno in nepreklicno obveznost banke, da na prvo zahtevo
upravičenca zagotovi plačilo zneska, določenega v bančni garanciji. Bančna
garancija mora vsebovati tudi klavzulo, da je možna delna unovčitev bančne
garancije.
(2) Udeleženec finančne poravnave mora pred predložitvijo
bančne garancije obvestiti operaterja trga o namenu predložitve bančne
garancije ter pridobiti pisno potrditev, da je bančna garancija določene banke
sprejemljiva za operaterja trga.
(3) Operater trga si pridržuje pravico odklonitve bančne
garancije banke, ki ni razvrščena po sistemu za ocenjevanje pri uglednem
mednarodnem ocenjevalnem podjetju. Sprejem ali zavrnitev bančne garancije je
diskrecijska pravica operaterja trga.
(4) Operater trga bančno garancijo lahko unovči v primeru, ko
udeleženec finančne poravnave ne poravna svojih obveznosti v dogovorjenem roku.
(5) Vse stroške nastale v postopku izdaje in unovčitve bančne
garancije nosi udeleženec finančne poravnave, katerega bančna garancija je bila
unovčena.
(6) Udeleženec finančne poravnave mora operaterju trga
predložiti novo garancijo vsaj dva meseca pred potekom trenutno veljavne bančne
garancije oziroma namesto bančne garancije predloži denarni depozit.
131. člen
(denarni depozit)
(1) Denarni depoziti, ki jih predložijo udeleženci finančne
poravnave kot finančno kritje, se vodijo na depozitnem računu in so ločeni od
sredstev operaterja trga.
(2) Udeleženec finančne poravnave ob predložitvi denarnega
depozita podpiše nepreklicno pooblastilo, s katerim operaterja trga pooblašča
za razpolaganje s sredstvi na depozitnem računu.
132. člen
(neizpolnjevanje obveznosti)
(1) Za neizpolnjevanje finančnih obveznosti štejejo zlasti
naslednji dogodki ali okoliščine:
-       
če udeleženec finančne poravnave ne izpolni ali ne zadosti eni od svojih
obveznosti, da poravna zapadlo obveznost;
-       
če udeleženec finančne poravnave ne predloži zahtevanih finančnih kritij
v določenih rokih ali
-       
če udeleženec finančne poravnave ne plačuje svojih zapadlih dolgov,
prizna nesposobnost plačevanja svojih dolgov ali postane dejansko nezmožen
plačevanja. Enako velja, če je zoper njega uveden postopek prisilne poravnave,
stečaja ali likvidacije, z izjemo tistih primerov, ko je cilj likvidacije
reorganizacija ali pripojitev oziroma spojitev člana tretji osebi, katerih
pogoje združitve je operater trga predhodno pisno odobril.
(2) V primeru, da udeleženec finančne poravnave ne poravna
svojih finančnih obveznosti, operater trga poseže v predložena finančna kritja.
(3) V primeru, da operater trga iz sredstev finančnih kritij
izpolni obveznosti udeleženca finančne poravnave, je ta dolžan na prvi poziv
vplačati oziroma predložiti dodatna finančna kritja v znesku, kot ga določi
operater trga.
(4) Udeleženec finančne poravnave je dolžan povrniti
operaterju trga vse stroške in izdatke, ki jih je imel v zvezi z ukrepi ob
neizpolnjevanju finančnih obveznosti.
(5) V zvezi z neizpolnjevanjem finančnih obveznosti lahko
operater trga sodeluje s tretjimi osebami.
133. člen
(obračun zamudnih obresti)
Če udeleženec finančne poravnave ne izpolnjuje denarnih
obveznosti pravočasno, ima operater trga pravico obračunati zamudne obresti,
določene z zakonom. Obresti se zaračunavajo od datuma, ko plačilo zapade, do
datuma, ko je dolg dejansko poravnan.
134. člen
(tržni nered, nezmožnost delovanja in višja sila)
(1) Operater trga in udeleženec finančne poravnave nista
odgovorna za neizpolnitev dela ali celote svojih obveznosti iz bilančnega
obračuna, če je vzrok v delovanju civilnih ali vojaških oblasti, ognja,
poplave, delovnih sporov, nedelovanja računalniških ali podatkovnih sistemov,
dobave energije, embargu in drugih upravičenih razlogih.
(2) V primeru okoliščin iz prejšnjega odstavka lahko operater
trga oziroma udeleženec finančne poravnave bilančnega obračuna za izvedene
storitve izstavi račun za nazaj, oziroma stori vse, kar je potrebno ali
ustrezno za dosego istega cilja.
VII. PREHODNE IN KONČNE DOLOČBE
135. člen
(prehodno obdobje za delitev presežka bilančnega obračuna iz
let 2020, 2021 in 2022)
(1) Delitev presežka bilančnega obračuna za leto 2022 izvede
Agencija za energijo na način, da sredstva, ki presegajo namene iz drugega,
tretjega in četrtega odstavka 119. člena teh pravil, razporedi med udeležence
bilančnega obračuna glede na dejanske stroške, ki jih je imel v istem letu
sistemski operater iz naslova izravnave.
(2) Zadržana sredstva presežkov let 2020, 2021 in morebiti
zadržana sredstva leta 2022, ki presegajo sredstva za namene upravljanja s
tveganji neizpolnitve finančne poravnave, skladno z razdelitvijo Agencije za
energijo, operater trga razdeli med udeležence finančne poravnave največ do
višine zadržanih sredstev presežka teh let.
(3) Pri določitvi višine sredstev, ki se deli med udeležence
finančne poravnave, se upošteva tudi morebitna uporaba sredstev presežka
bilančnega obračuna za poravnavo zapadlih neplačanih obveznosti iz bilančnega
obračuna udeležencev finančne poravnave ali za uporabo pri izračunu bilančnega
obračuna za pokrivanje obveznosti stroškov izravnave sistemskega operaterja
skladno z drugim odstavkom 95. člena teh pravil.
(4) Delitev presežka preteklih let se izvede enkrat letno, po
določitvi višine sredstev za namene upravljanja s tveganji neizpolnitve
finančne poravnave, pri čemer se prenos na sistemskega operaterja skladno s
petim odstavkom 119. člena teh pravil začne izvajati šele, ko so poravnane
obveznosti po tem členu.
(5) Operater trga za znesek izplačila presežka bilančnega
obračuna udeležencu bilančnega obračuna izdal dobropis, na podlagi katerega se
izvede tudi nakazilo.
136. člen
(prehodno obdobje za povišanje osnovnih kritij)
Članom bilančne sheme, ki so na dan uveljavitve teh pravil
člani bilančne sheme, se višina osnovnega finančnega kritja poveča na 100.000
eurov oziroma 150.000 eurov skladno s 124. členom najkasneje do 1. januarja
2024.
137. člen
(prenehanje veljavnosti)
Z dnem začetka veljavnosti teh pravil prenehajo veljati
Pravila za delovanje trga z elektriko (Uradni list RS, št. 74/18, 62/19, 159/21
– popr. in 69/22), ki pa se uporabljajo za izvedbo bilančnih obračunov za
obračunske mesece leta 2022 in za letni poračun bilančnega obračuna za leto
2022.
138. člen
(začetek veljavnosti)
Ta pravila začnejo veljati 1. januarja 2023.
Št. 2022/ENP/Pr-PTE/03
Ljubljana, dne 16. decembra 2022
EVA 2022-2430-0112
Mag. Borut Rajer
direktor