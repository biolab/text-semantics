1   SPLOŠNE
DOLOČBE
Banka Slovenije s tem sklepom določa
pravila za izvajanje denarne politike v povezavi s Smernico Evropske centralne
banke z dne 31. avgusta 2000 o instrumentih denarne politike in postopkih
Eurosistema (ECB/2000/7) in njenimi spremembami (v nadaljevanju: smernica) ter
Splošno dokumentacijo o instrumentih in postopkih denarne politike Eurosistema
(v nadaljevanju: Splošna dokumentacija), ki jo je izdala Evropska centralna
banka (v nadaljevanju: ECB) in ki je priloga k smernici.
1.1    Pristop k pravilom za izvajanje denarne politike
Nasprotna stranka pristopi k pravilom za
izvajanje denarne politike po tem sklepu s podpisom okvirne pogodbe. Banka
Slovenije zavrne pristop, če stranka ne izpolnjuje splošnih pravil primernosti
po tem sklepu, in jo o tem pisno obvesti. Ta sklep nadomešča Sklep o splošnih
pravilih izvajanja denarne politike (Uradni list RS, št. 131/06, 103/07,
112/08, 7/09, 14/09, 64/09, 104/09 in 22/10, v nadaljevanju: Sklep 131/06),
vendar le delno spreminja pravila iz Sklepa 131/06. Zato se okvirne pogodbe za
pristop k pravilom po Sklepu 131/06, ki so jih imele nasprotne stranke
podpisane na dan uveljavitve tega sklepa, upoštevajo kot okvirne pogodbe za
pristop k pravilom tega sklepa.
1.2    Izmenjava sporočil in sklenitev posla
Izmenjava sporočil med nasprotno stranko in
Banko Slovenije poteka na način, ki je določen s tem sklepom ali z
uporabniškimi priročniki za nasprotne stranke, ki jih Banka Slovenije objavi na
svoji spletni strani (www.bsi.si). Druge oblike izmenjave sporočil se
uporabljajo v primeru, če se stranki za določen način izmenjave sporočil v
posameznem primeru izrecno dogovorita.
Nalogi in sporočila, ki jih posreduje
nasprotna stranka, v razmerju do Banke Slovenije učinkujejo le, če so
posredovani na način, ki je določen s tem sklepom oziroma uporabniškimi
priročniki. Šteje se, da je nasprotna stranka sporočilo prejela, ko ji je bilo
dostavljeno na dogovorjeni način.
Posel med nasprotno stranko in Banko
Slovenije je sklenjen, ko Banka Slovenije pošlje nasprotni stranki potrditev o
sklenitvi posla, razen, če je za posamezne primere izrecno določeno drugače.
Potrditev o sklenitvi posla se posreduje v skladu s tem sklepom ali z
uporabniškimi priročniki, razen, če je za določene primere izrecno določeno ali
dogovorjeno drugače. 
1.3    Zastopanje
in pooblaščeni podpisniki za sklepanje poslov
Nasprotna stranka posreduje Banki Slovenije
pisni seznam oseb, ki so pooblaščene zastopati nasprotno stranko pri sklepanju
poslov in drugih aktivnostih v imenu nasprotne stranke na podlagi tega sklepa.
Nasprotna stranka mora predložiti tudi vzorce podpisov oseb, ki so pooblaščene
podpisovati dokumentacijo v imenu nasprotne stranke v skladu z internimi
organizacijskimi pravili nasprotne stranke. 
Nasprotna stranka mora vnaprej pisno
obvestiti Banko Slovenije o vsakršni spremembi pooblastil oziroma oseb, ki so
pooblaščene zastopati nasprotno stranko pri poslih v skladu s tem sklepom.
Sprememba pooblastil za zastopanje, ki je nasprotna stranka ni vnaprej, pisno
in izrecno sporočila Banki Slovenije, ne učinkuje v razmerjih z Banko Slovenije
po tem sklepu, čeprav je bila sprememba vpisana v javni register.
Banka Slovenije posreduje nasprotnim
strankam seznam oseb, ki so pooblaščene zastopati Banko Slovenije pri sklepanju
poslov na podlagi tega sklepa. Nasprotna stranka lahko vzorce podpisov
pooblaščenih oseb za zastopanje Banke Slovenije pridobi na sedežu Banke
Slovenije.
1.4    Izpolnitve
obveznosti s pobotom
Nasprotna stranka svoje obveznosti do Banke
Slovenije iz poslov, sklenjenih na podlagi tega sklepa, ne more izpolniti na
podlagi pobota s svojo terjatvijo, ki jo ima do Banke Slovenje iz istovrstnih
ali drugih poslov, razen če se stranki v posameznem primeru izrecno dogovorita
drugače. 
1.5    Ukrepi
Banke Slovenije
Če pride do katerega koli od naslednjih
primerov:
(a)    pristojni sodni ali drug organ sprejme odločitev o uvedbi postopka
prenehanja nasprotne stranke ali odločitev o določitvi likvidacijskega,
stečajnega upravitelja ali podobne osebe za nasprotno stranko ali odločitev o
kakršnem koli drugem podobnem postopku;
(b)    pristojni sodni ali drug organ sprejme odločitev o izvedbi ukrepa
prisilne poravnave, prisilne uprave, reorganizacije nasprotne stranke ali
drugega podobnega ukrepa z namenom varovanja ali sanacije finančnega položaja
nasprotne stranke in v izogib sprejetju odločitve kot je navedena v alinei (a);
(c)    nasprotna stranka poda pisno izjavo o njeni nezmožnosti plačila
vseh dolgov ali njihovega dela ali nezmožnosti izpolnitve obveznosti iz
transakcij denarne politike, ali o prostovoljnem splošnem sporazumu ali
dogovoru, ki ga je sklenila z upniki, ali če nasprotna stranka je ali se
smatra, da je nesolventna, ali če se smatra, da ni zmožna plačati svojih
obveznosti;
(d)    je uveden postopek za sprejem odločitev iz alinej (a) ali (b);
(e)    so zagotovila nasprotne stranke ali druge njene izjave pred
sklenitvijo pogodbe, ki jih je dala, netočna ali neresnična, ali so netočne ali
neresnične izjave in zagotovila, za katere se v skladu s predpisi šteje, da jih
je dala nasprotna stranka;
(f)    
je nasprotni stranki trajno ali začasno odvzeto
dovoljenje za opravljanje dejavnosti po Direktivi 2006/48/ES Evropskega
parlamenta in Sveta z dne 14. junija 2006 o začetku opravljanja in opravljanju
dejavnosti kreditnih institucij (preoblikovano) (Uradni list Evropske unije
(UL) L št. 177 z dne 30. junija 2006, stran 1) ali po Direktivi 2004/39/
Evropskega parlamenta in Sveta z dne 21. aprila 2004 o trgih finančnih
instrumentov in o spremembah direktiv Sveta 85/611/EGS, 93/6/EGS in Direktive
2000/12/ES Evropskega parlamenta in Sveta ter o razveljavitvi Direktive Sveta
93/22/EGS (UL L št. 145 z dne 30. aprila 2004, str. 1) (v nadaljevanju MiFID
direktiva) ali po direktivah, ki ju nadomestijo, in kot so implementirane v
relevantni državi članici;    
(g)    je nasprotna stranka trajno ali začasno izključena iz članstva v
katerem koli plačilnem sistemu ali ureditvi, prek katerih potekajo plačila v
okviru transakcij denarne politike Eurosistema ali (razen pri valutnih
zamenjavah) je nasprotna stranka trajno ali začasno izključena iz članstva v
katerem koli sistemu poravnav poslov z vrednostnimi papirji, ki se uporablja za
poravnavo transakcij denarne politike Eurosistema;
(h)    so zoper nasprotno stranko sprejeti ukrepi, kot so navedeni v
členih 30, 31, 33, in 34 Direktive 2006/48/ES;
(i)    
(v zvezi s povratnimi transakcijami) nasprotna
stranka ne izpolnjuje ukrepov za obvladovanje tveganj;
(j)    
(v zvezi z repo pogodbami) nasprotna stranka ne
plača nakupne cene ali cene povratnega nakupa ali ne izroči kupljenega ali
ponovno odkupljenega finančnega premoženja; ali če (v zvezi z zavarovanimi
posojili) nasprotna stranka ne izroči finančnega premoženja ali ne odplača
posojila na ustrezen datum za plačilo ali izročitev;
(k)    (v zvezi z valutnimi zamenjavami in vezanimi depoziti) nasprotna stranka
ne plača zneska, zahtevanega v eurih ali v tuji valuti na datum plačila;
(l)    
v zvezi z nasprotno stranko nastane dogodek (ki
se vsebinsko ne razlikuje od dogodkov, določenih v tej točki) v zvezi s
pogodbo, sklenjeno zaradi upravljanja deviznih rezerv ali lastnih sredstev
katere koli članice Eurosistema;
(m)  nasprotna stranka ne posreduje relevantnih informacij, kar ima
resne posledice za Banko Slovenije;
(n)    nasprotna stranka ne izpolnjuje katerih koli drugih obveznosti iz
povratnih transakcij in valutnih zamenjav, in če takšnih neizpolnitev ne
odpravi (če se neizpolnitev lahko odpravi) po prejemu zahtevka Banke Slovenije
za izpolnitev obveznosti v največ 30 dneh v primeru zavarovanih transakcij in v
največ 10 dneh pri valutnih zamenjavah;
(o)    pri nasprotni stranki nastopijo dogodki iz alinej (a) do (n) te
točke v zvezi s katero koli pogodbo s katero koli drugo članico Eurosistema, ki
je bila sklenjena zaradi izvajanja operacij denarne politike Eurosistema, in je
zaradi teh dogodkov ta druga članica Eurosistema uveljavila svojo pravico do
odstopa od katere koli transakcije v skladu s takšno pogodbo zaradi
neizpolnitve obveznosti;
(p)    EU v skladu s členom 75 Pogodbe nasprotni stranki zamrzne sredstva
in/ali ji naloži druge ukrepe za omejitev uporabe njenih sredstev;
(q)    nasprotni stranki država članica zamrzne sredstva in/ali naloži
druge ukrepe za omejitev uporabe njenih sredstev;
(r)    
vsa sredstva ali znaten delež sredstev
nasprotne stranke je predmet odredbe o zamrznitvi, zaplembe, rubeža ali drugega
postopka, katerega namen je zaščita javnega interesa ali pravic upnikov
nasprotne stranke;
(s)    vsa sredstva ali znaten delež sredstev nasprotne stranke se
prenesejo drugemu subjektu;
(t)    
nastopi kateri drugi grozeč ali dejanski
dogodek, ki lahko ogrozi izvršitev obveznosti nasprotne stranke iz dogovorov, h
katerim je pristopila za namene izvajanja operacij denarne politike ali katerih
drugih pravil, ki se uporabljajo v odnosu med nasprotno stranko in katero od
centralnih bank Eurosistema;
lahko Banka Slovenije: 
-      
nasprotno stranko začasno ali trajno izključi oz. jo omeji pri uporabi
instrumentov denarne politike Eurosistema,  
-      
odstopi od vseh neizpolnjenih pogodb in posamičnih poslov,
-      
opravi obračun v skladu z določbami točke 1.6 tega sklepa (pobot zaradi
predčasnega prenehanja),
-      
uporabi vloge nasprotne stranke za pobotanje s svojimi terjatvami do
nasprotne stranke, 
-      
začasno ustavi izpolnjevanje svojih obveznosti do nasprotne stranke,
dokler terjatev Banke Slovenije do nje ni poplačana,  
-      
zahteva plačilo zamudnih obresti poleg obresti in kazni iz poglavja 8
tega sklepa,
-      
zahteva plačilo druge škode, ki ji nastane zaradi odstopa od
pogodb/posamičnih poslov,   
-      
Banka Slovenije lahko izvede ukrepe iz prejšnjih alinej ne glede na
krivdo nasprotne stranke za dogodke iz alinej (a) do (o) te točke.  
Z namenom zagotovitve enotnega izvajanja
naloženih ukrepov lahko Svet ECB odloči o ukrepih, ki vključujejo začasno ali
trajno izključitev oz. omejitev pri uporabi instrumentov denarne politike.
V primerih iz prvega odstavka te točke:
-      
iz alinej (a) in (p) se izvede ukrepe proti nasprotni stranki, ne da bi
se jo o tem obvestilo, 
-      
iz alinej (b), (c) in (q) se lahko izvede ukrepe proti nasprotni stranki
brez obvestila ali pa se jo o ukrepu obvesti,
-      
v primerih iz alinej od (d) do (o) in od (r) do (t) se o ukrepu obvesti
nasprotno stranko. V obvestilu o ukrepu se lahko Banka Slovenije po prostem
preudarku odloči, da se stranki omogoči, da v roku, ki ga določi Banka
Slovenije, odpravi primer. Rok za odpravo lahko traja največ tri delovne dni
Banke Slovenije.  
V primerih, ko Banka Slovenije izvede
ukrepe, ne da bi nasprotno stranko o tem predhodno obvestila, obvesti nasprotno
stranko o ukrepih naknadno. 
V primerih, ko Banka Slovenije nasprotno
stranko pred izvedbo ukrepa obvesti, v obvestilu o ukrepu določi tudi začetek
učinkovanja ukrepa.   
Banka Slovenije lahko zaradi razlogov
skrbnega in varnega poslovanja nasprotno stranko začasno ali trajno izključi
oz. omeji njen dostop do uporabe instrumentov denarne politike. Poleg tega
lahko Banka Slovenije zaradi razlogov skrbnega in varnega poslovanja posamezni
nasprotni stranki zavrne ali omeji uporabo finančnega premoženja oz. uporabi
dodatne odbitke za finančno premoženje, dano v zavarovanje. 
1.6    Obračun
dospelih obveznosti ob odstopu
1.6.1  V
primeru, ko Banka Slovenije odstopi od vseh pogodb/posamičnih poslov, se šteje,
da so obveznosti iz pogodb/poslov dospele z dnem, ko Banka Slovenije pošlje
obvestilo o odstopu. 
1.6.2  Pri
dospelosti posamičnih poslov iz naslova valutnih zamenjav se višina dospelih
obveznosti določi tako, da Banka Slovenije določi nadomestne vrednosti zneskov
v eurih ali tuji valuti in terminskih zneskov v tuji valuti ali eurih, z
namenom, da te nadomestne vrednosti predstavljajo zneske, ki zagotovijo Banki
Slovenije ekonomski ekvivalent kakršnih koli plačil, ki bi bila sicer potrebna.
Na osnovi tako določenih zneskov Banka Slovenije (na datum drugega dela valutne
zamenjave) izračuna, kaj vsaka stranka dolguje drugi. Dolgovani zneski
posamezne stranke se, kjer je potrebno, preračunajo v eure (v skladu z določbo
petega odstavka točke 3.2.1 tega sklepa) in pobotajo s terjanimi zneski te stranke
iz naslova valutnih zamenjav. Stranka, pri kateri je vsota dolgovanih zneskov
večja od vsote terjanih zneskov, plača razliko v zneskih, ki zapade v plačilo
prvi naslednji dan po dnevu odpošiljanja obvestila Banke Slovenije iz točke
1.6.1 tega sklepa, ko je sistem TARGET2 operativen.
V primeru zamude roka iz prejšnjega
odstavka tečejo tudi zakonske zamudne obresti. 
1.6.3  Pri
dospelosti ostalih obveznosti se pogodbene obresti obračunajo do dneva
dospelosti poslov kot je določen v točki 1.6.1 tega sklepa. Tako obračunane
obveznosti se pobotajo na datum dospelosti. 
Banka Slovenije ali nasprotna stranka
morata najkasneje v roku treh delovnih dni Banke Slovenije od datuma
odpošiljanja obvestila Banke Slovenije o odstopu poplačati nepobotane obresti
in glavnice.
Po preteku roka iz prejšnjega odstavka
tečejo tudi zakonske zamudne obresti.  
1.7    Prepoved
razpolaganja
Nasprotna stranka svojih pravic in
obveznosti do Banke Slovenije ne sme prenašati, zaračunavati ali drugače
obravnavati brez predhodnega pisnega soglasja Banke Slovenije.
1.8    Storitve
tretjih oseb
Banka Slovenije lahko za izvedbo posameznih
opravil povezanih s sklepanjem ali z izvršitvijo poslov, sklenjenih v skladu s
tem sklepom, pooblasti tretjo osebo. 
1.9    Varovanje
zaupnih podatkov in posredovanje podatkov
Vse informacije in podatki, povezani s
sklenitvijo ali izvršitvijo poslov, sklenjenih na podlagi tega sklepa, se med
strankama obravnavajo kot poslovna skrivnost in se ne smejo razkriti tretjim
osebam brez izrecne privolitve druge stranke.
Obveznost varovanja poslovne skrivnosti iz
prejšnjega odstavka ne velja, ko so podatki potrebni Eurosistemu za potrebe
izvajanja denarne politike. Nasprotna stranka je dolžna na zahtevo Banke
Slovenije posredovati podatke v zvezi z operacijami denarne politike
Eurosistema. Banka Slovenije lahko posreduje Eurosistemu individualne podatke,
kot so operativni podatki, ki se nanašajo na nasprotne stranke pri operacijah
Eurosistema. Taki podatki se obravnavajo v skladu z zahtevo o poklicni
zaupnosti v skladu s členom 38 Statuta Evropskega sistema centralnih bank in
Evropske centralne banke (v nadaljevanju : Statut ESCB in ECB).
Obveznost varovanja poslovne skrivnosti iz
prvega odstavka te točke prav tako ne velja v primeru posredovanja podatkov
pristojnim državnim organom, ki so pooblaščeni pridobiti navedene podatke v
skladu z zakonskimi pristojnostmi.
1.10  Valuta plačil
Vsa plačila, ki se izvajajo v okviru
operacij denarne politike, so v eurih, razen plačil v tujih valutah pri
valutnih zamenjavah in morebitnem posredovanju nekaterih donosov pri finančnem
premoženju, ki je denominirano v tuji valuti in je bilo dano v zavarovanje
Banki Slovenije v skladu z določbami poglavja 5.
1.11  Odgovornost
Vsaka stranka je dolžna skrbeti za pravilno
delovanje strojne in programske opreme, ki omogoča sklepanje in izvedbo poslov
v skladu s tem sklepom ter preprečiti tretjim osebam nepooblaščen dostop do
komunikacijskih sredstev ter druge opreme, ki je namenjena izmenjavi sporočil
med Banko Slovenije in nasprotno stranko.
Banka Slovenije ne odgovarja za škodo, ki
jo nasprotna stranka utrpi zaradi neizpolnitve, zamude ali nepravilne
izpolnitve posla, sklenjenega na podlagi tega sklepa, razen če nasprotna
stranka dokaže, da je škoda posledica ravnanja Banke Slovenije ali njenih
delavcev, ki so pri izvrševanju svojih obveznosti ravnali naklepno ali z veliko
malomarnostjo.  
Banka Slovenije zlasti ne odgovarja za
škodo, ki je posledica nedelovanja ali nepravilnega delovanja strojne ali
programske opreme ter nedelovanja ali nepravilnega delovanja komunikacij med
Banko Slovenije in nasprotno stranko. 
V primeru, ko je Banka Slovenije za
posamezna opravila v zvezi s sklenitvijo ali izvršitvijo poslov v skladu s tem
sklepom pooblastila tretjo osebo, Banka Slovenije v razmerju do nasprotne
stranke odgovarja le za izbiro tretje osebe. Banka Slovenije ne odgovarja za
škodo, če je pri izbiri tretje osebe ravnala s skrbnostjo dobrega gospodarja.
Banka Slovenije v nobenem primeru ne
odgovarja za posredno škodo, ki jo nasprotna stranka utrpi v zvezi s posli,
sklenjenimi na podlagi tega sklepa.
Nasprotna stranka odgovarja za škodo, ki
nastane Banki Slovenije, če je škoda posledica naklepnega ali malomarnega
ravnanja nasprotne stranke, okoliščin, za katere odgovarja nasprotna stranka
oziroma naklepnega ali malomarnega ravnanja oseb, za katere nasprotna stranka
odgovarja. V vsakem primeru je nasprotna stranka odgovorna za škodo, ki nastane
Banki Slovenije zaradi nepooblaščenega dostopa tretjih oseb do komunikacijskih
sredstev na strani nasprotne stranke ali zaradi nezakonitega ravnanja oseb, za
katere odgovarja.
1.12  Čas
poslovanja ob delovnih dneh Banke Slovenije
Posli iz naslova operacij denarne politike
Eurosistema se ob delovnih dneh Banke Slovenije praviloma izvajajo med 8:30 uro
in 17:00 uro, v kolikor ni s tem sklepom ali z uporabniškimi priročniki za
nasprotne stranke, ki jih Banka Slovenije objavi na svoji spletni strani
(www.bsi.si), za določene operacije izrecno drugače določeno ali če se za
posamezne primere Banka Slovenije in nasprotna stranka izrecno ne dogovorita
drugače.
Vse ure, navedene v tem dokumentu, se
nanašajo na srednjeevropski čas (CET).
1.13  Stroški
in nadomestila
Nasprotna stranka je dolžna za storitve
Banke Slovenije, povezane s sklenitvijo oziroma izvedbo posla, sklenjenega na
podlagi tega sklepa, Banki Slovenije plačati nadomestila v skladu z vsakokrat
veljavno tarifo, po kateri se zaračunavajo nadomestila za storitve, ki jih
opravlja Banka Slovenije.
1.14  Uporaba
prava
Za razmerja med Banko Slovenije in
nasprotno stranko se glede poslov, sklenjenih v skladu s tem sklepom, uporablja
slovensko pravo. 
V primeru, ko nasprotna stranka za
zavarovanje terjatev Banke Slovenije iz poslov, sklenjenih v skladu s tem
sklepom, vzpostavi v korist Banke Slovenije zavarovanje na tržnem finančnem premoženju,
ki se nahaja v euroobmočju izven Slovenije, ali na netržnem finančnem
premoženju, pri katerem se glede razmerja med nasprotno stranko (ali upnikom)
in dolžnikom/izdajateljem uporablja pravo druge države članice, se glede pravne
narave takšnega zavarovanja, glede učinkovanja zavarovanja, zahtev po
obličnosti dogovora o vzpostavitvi in prenehanju zavarovanja ter glede
poplačila terjatev Banke Slovenije iz zavarovanja, uporablja pravo države
članice, v kateri se nahaja tržno finančno premoženje oziroma pravo države
članice, ki velja med nasprotno stranko (ali upnikom) in njenim
dolžnikom/izdajateljem netržnega finančnega premoženja. 
Za potrebe ugotavljanja prava, ki se
uporablja za presojanje pravnih razmerij iz prejšnjega odstavka, se kot država,
v kateri se nahaja finančno premoženje, šteje država, katere pravo velja za
register, v katerem je finančno premoženje vpisano. 
2   PRIMERNE
NASPROTNE STRANKE
2.1    SPLOŠNA
MERILA PRIMERNOSTI
Nasprotne stranke Banke Slovenije v
operacijah denarne politike Eurosistema morajo izpolnjevati naslednja splošna
merila primernosti:
a)     Samo
obvezniki v sistemu obveznih rezerv Eurosistema v skladu s členom 19.1 Statuta
ESCB in ECB, ki morajo izpolnjevati obvezne rezerve pri Banki Slovenije, so
primerne nasprotne stranke.
b)     Nasprotne
stranke morajo biti finančno trdne. Biti morajo subjekt najmanj ene oblike
nadzora s strani nacionalnih organov, harmoniziranega z zahtevami EU/Evropskega
gospodarskega prostora (v nadaljevanju: EGP). Harmoniziran nadzor kreditnih
institucij temelji na Direktivi 2006/48/ES).
Glede na njihovo specifično institucionalno
naravo po pravu EU, so lahko nasprotne stranke tudi finančno trdne institucije
v smislu določb člena 123(2) Pogodbe, ki so predmet nadzora po standardih, ki
so primerljivi nadzoru pristojnih nacionalnih nadzornih organov.
Poleg tega so lahko nasprotne stranke tudi
finančno trdne institucije, ki so predmet neharmoniziranega nadzora nacionalnih
organov, po standardih, ki so primerljivi harmoniziranemu EU/EGP nadzoru, npr.
v Republiki Sloveniji ustanovljene podružnice institucij, ki imajo sedež izven
EGP.
c)     Nasprotne
stranke morajo izpolnjevati naslednja operativna kriterija:
- imeti morajo odprt PM račun v
sistemu TARGET2 in
- vpisane morajo biti v poslovni
register v Republiki Sloveniji.
Nasprotne stranke, ki izpolnjujejo splošna
merila primernosti in so pristopile k pravilom za izvajanje denarne politike
Eurosistema po tem sklepu, lahko preko Banke Slovenije:
-      
dostopajo do odprtih ponudb Eurosistema in 
-      
se udeležujejo operacij odprtega trga na podlagi standardnih avkcij kot
tudi dokončnih transakcij. 
2.2    MERILA ZA IZBOR NASPROTNIH STRANK ZA HITRE AVKCIJE IN
DVOSTRANSKE OPERACIJE
Pri valutnih zamenjavah, ki se izvajajo za
namene denarne politike Eurosistema, morajo biti nasprotne stranke sposobne
učinkovito opravljati devizne transakcije velikega obsega v katerih koli tržnih
pogojih. Krog nasprotnih strank za valutne zamenjave je enak krogu nasprotnih
strank, ki so ustanovljene v Republiki Sloveniji in so izbrane za posege
Eurosistema na deviznem trgu. Merila in postopke, ki se uporabljajo za izbiro
nasprotnih strank za posege na deviznem trgu, določa Priloga  3 tega sklepa. 
Pri drugih operacijah, ki se izvajajo na
podlagi hitrih avkcij in dvostranskih postopkov (povratne transakcije finega
uravnavanja in zbiranje vezanih depozitov), Banka Slovenije izmed nasprotnih
strank, ki izpolnjujejo splošna merila primernosti, kot jih opredeljuje točka
2.1 tega sklepa, izbere določene primerne nasprotne stranke. Najpomembnejše
merilo pri izboru je aktivnost na denarnem trgu. 
Pri hitrih avkcijah in dvostranskih
operacijah Banka Slovenije izvaja posle z nasprotnimi strankami, ki so izbrane
za izvajanje operacij finega uravnavanja. Hitre avkcije in dvostranske
operacije se lahko izvajajo tudi s širšim naborom nasprotnih strank. Svet ECB
lahko odloči, da lahko v izrednih okoliščinah dvostranske operacije finega
uravnavanja izvaja sama ECB. V primerih, ko bi dvostranske operacije izvajala
ECB, bi ta izbrala nasprotne stranke po sistemu kroženja izmed tistih nasprotnih
strank v euroobmočju, ki so primerne za sodelovanje v hitrih avkcijah in
dvostranskih operacijah, s čimer bi se jim zagotovil enakopraven dostop.
Banka Slovenije o izboru primernih
nasprotnih strank za hitre avkcije in dvostranske operacije obvesti posamezne
izbrane nasprotne stranke.
3   INSTRUMENTI
DENARNE POLITIKE EUROSISTEMA
3.1    RAZLIKOVANJE MED OPERACIJAMI ODPRTEGA TRGA IN ODPRTIMA PONUDBAMA
Z namenom izvajanja denarne politike
Eurosistema imajo primerne nasprotne stranke Banke Slovenije dostop do naslednjih
vrst instrumentov denarne politike Eurosistema:
a)  Operacije odprtega trga na
iniciativo Eurosistema se delijo na:
-operacije glavnega refinanciranja,
-operacije dolgoročnejšega refinanciranja,
-operacije finega uravnavanja in
- strukturne operacije.
Eurosistem izvaja operacije odprtega trga v
obliki povratnih transakcij, ki so zavarovane s prenosom lastništva (repo
pogodba ali pogodba o prenosu v zavarovanje) ali z vzpostavitvijo zastavne
pravice na primernem finančnem premoženju (zavarovana posojila), dokončnih
transakcij, izdaje dolžniških certifikatov ECB, valutnih zamenjav ali zbiranja
vezanih depozitov.
b)  Odprti ponudbi, ki sta
primernim nasprotnim strankam na voljo na njihovo pobudo, sta:
-mejno posojilo in
-mejni depozit.
3.2    RAZLIKOVANJE MED POVRATNIMI IN DOKONČNIMI TRANSAKCIJAMI
3.2.1 Povratne transakcije
Povratne transakcije so operacije, pri
katerih Eurosistem kupuje ali prodaja primerno finančno premoženje na podlagi
prenosa lastništva ali zavarovanih posojil. Pri povratni transakciji sta datum
in znesek povratnega (drugega) dela operacije dogovorjena ob sklenitvi
posamezne transakcije.
V povezavi s povratnimi transakcijami se
vsi zneski v valutah, ki niso euro (ali nacionalne denominacije le-tega), preračunajo
v euro po dnevnem referenčnem tečaju ECB oziroma, v kolikor ta ne bi bil
določen, po promptnem deviznem tečaju, po katerem bi ECB delovni dan pred
dnevom preračuna prodajala euro za zadevno tujo valuto.
3.2.2 Dokončne transakcije
Dokončne transakcije so operacije, pri
katerih Eurosistem na trgu dokončno kupuje ali prodaja primerno finančno
premoženje. Dokončna transakcija je popoln prenos lastništva s prodajalca na
kupca, ne da bi bil pri tem predviden poznejši prenos lastništva nazaj na
prodajalca. Te transakcije Banka Slovenije izvaja v skladu s tržnimi običaji,
ki veljajo za dolžniške instrumente, uporabljene v transakciji. Pri določitvi
cen Banka Slovenije deluje v skladu s tržnimi običaji, ki se najbolj pogosto
uporabljajo za dolžniški instrument, uporabljen v transakciji.
3.3    OPERACIJE GLAVNEGA REFINANCIRANJA
Operacije glavnega refinanciranja so
najpomembnejše operacije odprtega trga Eurosistema in imajo osrednjo vlogo pri
uravnavanju tržnih obrestnih mer in likvidnosti ter signaliziranja naravnanosti
denarne politike.
Glavne značilnosti operacij glavnega
refinanciranja so naslednje:
-      
so povratne operacije povečevanja likvidnosti;
-      
izvajajo se redno vsak teden; 
-      
običajno imajo rok dospelosti en teden; 
-      
izvajajo se kot standardne avkcije v skladu s postopki, opisanimi v
točki 4.3.2 tega sklepa;
-      
protiponudbe lahko posredujejo vse nasprotne stranke, ki izpolnjujejo
splošna merila primernosti v skladu s točko 2.1 tega sklepa in 
-      
vse primerno finančno premoženje za zavarovanje terjatev je primerno za
zavarovanje operacij glavnega refinanciranja.
3.4    OPERACIJE DOLGOROČNEJŠEGA REFINANCIRANJA
Operacije dolgoročnejšega refinanciranja so
namenjene zagotavljanju dodatnega dolgoročnejšega refinanciranja finančnega
sektorja. S temi operacijami Eurosistem praviloma ne želi signalizirati trgu
namer glede obrestnih mer. Zato se operacije dolgoročnejšega refinanciranja
običajno izvajajo v obliki avkcij z variabilno obrestno mero, ECB pa občasno
objavi obseg refinanciranja razpoložljivega v prihodnjih avkcijah. V izrednih
okoliščinah lahko Eurosistem operacije dolgoročnejšega refinanciranja izvede
tudi v obliki avkcije s fiksno obrestno mero.
Glavne značilnosti operacij dolgoročnejšega
refinanciranja so:
-      
so povratne operacije povečevanja likvidnosti;
-      
izvajajo se redno vsak mesec; 
-      
običajno imajo rok dospelosti tri mesece; 
-      
izvajajo se kot standardne avkcije v skladu s postopki, opisanimi v
točki 4.3.3 tega sklepa;
-      
protiponudbe lahko posredujejo vse nasprotne stranke, ki izpolnjujejo
splošna merila primernosti v skladu s točko 2.1 tega sklepa in
-      
vse primerno finančno premoženje za zavarovanje terjatev je primerno za
zavarovanje operacij dolgoročnejšega refinanciranja.
3.5    OPERACIJE FINEGA URAVNAVANJA
Eurosistem izvaja operacije finega
uravnavanja predvsem z namenom izravnati učinke, ki jih imajo na obrestne mere
nepričakovana nihanja likvidnosti. Poleg tega se operacije finega uravnavanja
lahko izvajajo na zadnji dan obdobja izpolnjevanja obveznih rezerv z namenom
uravnavati morebitno likvidnostno neravnovesje, ki je nastalo po dodelitvi
zadnje operacije glavnega refinanciranja. Operacije finega uravnavanja se v
osnovni obliki izvajajo prek povratnih operacij, lahko pa tudi preko valutnih
zamenjav ali zbiranja vezanih depozitov.
3.5.1 Povratne operacije finega uravnavanja
Glavne značilnosti povratnih operacij
finega uravnavanja so naslednje:
-      
lahko so v obliki operacije povečevanja likvidnosti ali zmanjševanja
likvidnosti;
-      
njihova pogostost ni standardizirana;
-      
njihov rok dospelosti ni standardiziran;
-      
povratne transakcije finega uravnavanja za povečevanje likvidnosti se
običajno izvajajo kot hitre avkcije, čeprav obstaja tudi možnost uporabe
dvostranskih postopkov (glej točko 4.3.5 tega sklepa in točko 4.4 tega sklepa);
-      
povratne transakcije finega uravnavanja za zmanjševanje likvidnosti se
praviloma izvajajo kot dvostranski postopki (glej točko 4.4 tega sklepa);
-      
običajno se izvajajo decentralizirano prek NCB (Svet ECB lahko odloči,
da lahko v izrednih okoliščinah dvostranske povratne operacije finega
uravnavanja izvaja ECB);
-      
Banka Slovenije lahko v skladu z merili, določenimi v točki 2.2 tega
sklepa, izbere omejeno število nasprotnih strank za sodelovanje v povratnih
operacijah finega uravnavanja in 
-      
vse primerno finančno premoženje za zavarovanje terjatev je primerno za
zavarovanje povratnih operacij finega uravnavanja.
3.5.2 Valutne zamenjave
Valutne zamenjave, ki se izvajajo za namene
denarne politike, so operacije, pri katerih Banka Slovenije promptno kupuje
(ali prodaja) euro za tujo valuto in istočasno terminsko prodaja (ali kupuje) euro
za tujo valuto na določen dan v prihodnosti. 
Glavne značilnosti valutnih zamenjav so
naslednje:
-      
lahko so v obliki operacije povečevanja likvidnosti ali zmanjševanja
likvidnosti;
-      
njihova pogostost ni standardizirana;
-      
njihov rok dospelosti ni standardiziran;
-      
izvajajo se kot hitre avkcije ali dvostranski postopki (glej točko 4.3.7
tega sklepa in točko 4.4 tega sklepa);
-      
običajno se izvajajo decentralizirano prek NCB (Svet ECB lahko odloči,
da lahko v izrednih okoliščinah dvostranske valutne zamenjave izvaja ECB) in
-      
Banka Slovenije lahko v skladu z merili, ki jih določata točka 2.2 tega
sklepa in Priloga  3 tega sklepa, izbere omejeno število nasprotnih strank za
sodelovanje pri valutnih zamenjavah.
Tuja valuta je katera koli zakonita valuta,
ki ni euro. Eurosistem praviloma sklepa posle samo v valutah, s katerimi se
veliko trguje, in v skladu z običajno tržno prakso. V vsaki operaciji se Banka
Slovenije in nasprotne stranke dogovorijo o swap točkah transakcije. Swap točke
so razlika med deviznim tečajem terminskega posla in deviznim tečajem
promptnega posla. Swap točke za euro nasproti tuji valuti kotirajo v skladu s
splošnimi tržnimi običaji.
Okvir 1:
Valutne zamenjave


S

=

promptni devizni tečaj (na datum
  sklenitve valutne zamenjave) med eurom (EUR) in tujo valuto ABC


FM

=

terminski devizni tečaj med eurom in tujo valuto ABC na dan
  povratnega nakupa pri valutni zamenjavi (M)


DM

=

terminske točke med eurom in tujo valuto ABC na dan povratnega
  nakupa pri valutni zamenjavi (M)


N(.)

=

promptni znesek valute; N(.)M je terminski znesek
  tuje valute:
               ali 
 
      ali 


″Promptni devizni tečaj″, z ozirom na
posamezno transakcijo, pomeni devizni tečaj, (kakor je izračunan v skladu z
drugim odstavkom točke 3.2.1 tega sklepa), ki se uporablja pri preračunu zneska
v eurih v ustrezen znesek v tuji valuti, povezanim s to transakcijo in ki ga je
ena stranka dolžna prenesti na drugo na datum prenosa proti plačilu zneska v
eurih; ta devizni tečaj je naveden v potrditvi posla. 
″Terminski devizni tečaj″ pomeni devizni
tečaj, ki se izračuna v skladu z drugim odstavkom točke 3.2.1 tega sklepa, in
se uporablja pri preračunu zneska v eurih v ustrezen znesek v tuji valuti, ki
ga je ena stranka obvezana prenesti na drugo na datum povratnega prenosa proti
plačilu zneska v eurih; ta devizni tečaj je naveden v potrditvi posla. 
″Znesek povratnega nakupa v tuji valuti″ pomeni
znesek v tuji valuti, ki se zahteva za nakup zneska v eurih na dan povratnega
nakupa. 
″Datum nakupa″ pomeni, v zvezi s katero
koli transakcijo, datum (in, kjer je primerno, čas na ta datum), ko mora ena
stranka prenesti znesek v eurih na račun druge stranke, to je, v izogib
nejasnosti, datum (in, kjer je primerno, čas na ta datum), na katerega bo, v
skladu z dogovorom med strankama, izvedena poravnava prenosa zneska v eurih.
″Dan povratnega nakupa″ pomeni, v zvezi s
katero koli transakcijo, datum (in, kjer je primerno, čas na ta datum), ko mora
ena stranka povratno prenesti znesek v eurih na račun druge stranke.
Valutna
zamenjava se sklene po pogojih, ki so predpisani s tem sklepom, ko Banka
Slovenije potrdi sprejeto protiponudbo nasprotne stranke (glej točko 4.4 tega
sklepa in točko 4.3.7 tega sklepa). Vse izmenjane potrditve posla med obema
strankama po telefaksu, telefonu in elektronsko, imajo med strankama naravo
pisne listine in služijo kot dokaz o sklenjenem poslu.
Plačila se izvedejo na datum nakupa in na
dan povratnega nakupa v dogovorjenih zneskih na račune, v skladu z določbami v
potrditvah posla, v prosto prenosljivih sredstvih, in na način, ki je običajen
za plačila za zadevno valuto. 
3.5.3 Zbiranje vezanih depozitov
Nasprotne stranke lahko na pobudo
Eurosistema pri Banki Slovenije vežejo obrestovane vezane depozite. Depoziti
nasprotnih strank so vezani za določen rok in s fiksno obrestno mero. Banka
Slovenije nasprotnim strankam v zameno za depozite ne da zavarovanja.
Obresti vezanih depozitov se obračunajo
linearno, pri štetju dni se uporablja konvencija ″dejansko število dni/360 dni
v letu″. Obresti se izplačajo ob dospelosti depozita.
Glavne značilnosti vezanih depozitov so:
-      
depoziti se zbirajo z namenom zmanjšanja likvidnosti;
-      
pogostost zbiranja depozitov ni standardizirana;
-      
rok dospelosti depozitov ni standardiziran;
-      
depozite se običajno zbira na hitrih avkcijah, čeprav obstaja tudi
možnost uporabe dvostranskih postopkov (glej točko 4.3.6 tega sklepa in točko
4.4 tega sklepa);
-      
običajno se izvajajo decentralizirano prek NCB (Svet ECB lahko odloči,
da lahko v izrednih okoliščinah zbiranje vezanih vlog izvaja ECB) in
-      
Banka Slovenije lahko v skladu z merili, določenimi v točki 2.2 tega
sklepa, izbere omejeno število nasprotnih strank, od katerih zbira vezane
depozite.
3.6    STRUKTURNE OPERACIJE
Strukturne operacije se izvajajo kadar želi
ECB prilagoditi strukturno pozicijo Eurosistema nasproti finančnemu sektorju. 
Strukturne operacije se izvajajo v obliki:
-      
povratnih transakcij;
-      
izdaje dolžniških certifikatov ECB ali
-      
dokončnih transakcij.
3.6.1 Povratne strukturne operacije
Glavne značilnosti povratnih strukturnih
operacij:
-      
so operacije povečevanja likvidnosti;
-      
pogostost operacij je lahko redna ali občasna;
-      
rok dospelosti operacij ni vnaprej standardiziran;
-      
izvajajo se kot standardne avkcije (glej točko 4.3.4 tega sklepa);
-      
protiponudbe lahko posredujejo vse nasprotne stranke, ki izpolnjujejo
splošna merila primernosti, določena v točki 2.1 tega sklepa in
-      
vse primerno finančno premoženje za zavarovanje terjatev je primerno za
zavarovanje povratnih strukturnih operacij.
3.6.2 Izdaja dolžniških certifikatov ECB
ECB lahko izda dolžniške certifikate s
ciljem prilagajanja strukturne pozicije Eurosistema nasproti finančnemu
sektorju, tako, da bi se ustvaril (ali povečal) primanjkljaj likvidnosti na
trgu.
Dolžniški certifikati ECB predstavljajo
dolg ECB do imetnika tega instrumenta. Certifikati se izdajo in hranijo v
nematerializirani obliki pri registrih vrednostnih papirjev v euroobmočju. ECB
ne postavlja nikakršnih omejitev glede prenosljivosti certifikatov. 
Dolžniški certifikati ECB se izdajo z
diskontom, tj. izdajo se v znesku, ki je manjši od nominalnega zneska, ob
dospelosti se izplačajo v nominalnem znesku. Razlika med zneskoma izplačila in
vpisa je enaka obračunanim obrestim na znesek izdaje po dogovorjeni obrestni
meri za obdobje do dospelosti dolžniškega certifikata ECB. Obresti se
obračunajo linearno, pri štetju dni se uporablja konvencija ″dejansko število
dni/360 dni v letu″.
Glavne značilnosti dolžniških certifikatov
ECB:
-      
izdajo se za zmanjšanje likvidnosti na trgu;
-      
lahko se izdajajo redno ali občasno;
-      
imajo rok dospelosti krajši od 12 mesecev;
-      
prodaja jih Banka Slovenije v imenu ECB na standardni avkciji in
-      
protiponudbe za vpis dolžniških certifikatov lahko posredujejo vse
nasprotne stranke, ki izpolnjujejo splošna merila primernosti, določena v točki
2.1 tega sklepa.
3.6.3 Dokončne strukturne transakcije
Glavne značilnosti dokončnih transakcij:
-      
lahko so v obliki operacije povečevanja likvidnosti (dokončni nakup) ali
zmanjševanja likvidnosti (dokončna prodaja);
-      
njihova pogostost ni standardizirana;
-      
izvajajo se kot dvostranski postopki (glej točko 4.4 tega sklepa);
-      
se ne izvajajo z netržnim primernim finančnim premoženjem in
-      
običajno se izvajajo decentralizirano prek NCB (Svet ECB lahko odloči,
da lahko v izrednih okoliščinah dokončne transakcije izvaja ECB).
3.7    MEJNO POSOJILO
Nasprotne stranke lahko preko odprte
ponudbe za mejno posojilo pri Banki Slovenije pridobijo posojilo z ročnostjo
čez noč. Posojilo je obrestovano po vnaprej določeni obrestni meri. Nasprotna
stranka mora ob koriščenju posojila zagotoviti zadostno količino primernega
finančnega premoženja za zavarovanje terjatve v skladu z določbami poglavij 5 in 6 tega sklepa. 
Namen instrumenta je zadovoljiti začasne
likvidnostne potrebe nasprotnih strank. V normalnih okoliščinah obrestna mera
mejnega posojila predstavlja zgornjo mejo tržne obrestne mere za denar čez noč.
Dostop do mejnega posojila imajo
institucije, ki izpolnjujejo splošna merila primernosti za nasprotne stranke,
določena v točki 2.1 tega sklepa. Dostop je mogoč na delovne dneve sistema
TARGET2 in ko so izpolnjene zahteve infrastrukture plačilnega sistema v sistemu
bruto poravnave v realnem času. Postopki in roki so opredeljenimi v točki 4.1.1
tega sklepa. Rok vračila mejnega posojila je naslednji delovni dan sistema
TARGET2, in sicer ob odprtju sistema TARGET2. 
Razen zahteve po predložitvi zadostnega
zneska primernega finančnega premoženja za zavarovanje terjatve, ni drugih
omejitev glede zneska mejnega posojila.
Obrestno mero Eurosistem objavi vnaprej,
obresti se obračunajo linearno, ob upoštevanju konvencije ″dejansko število
dni/360 dni v letu″. ECB lahko kadar koli spremeni obrestno mero z veljavnostjo
najprej naslednji delovni dan Eurosistema. Obrestna mera je objavljena na
spletni strani ECB (www.ecb.europa.eu) in spletni strani Banke Slovenije
(www.bsi.si).
Dostop do mejnega posojila se odobri
izključno v skladu s cilji in splošnimi usmeritvami denarne politike ECB. ECB
lahko kadar koli prilagodi pogoje instrumenta ali ga začasno prekliče. 
3.8    MEJNI DEPOZIT
Nasprotne stranke lahko uporabijo odprto
ponudbo za mejni depozit za deponiranje likvidnosti pri Banki Slovenije čez
noč. V zameno za depozite Banka Slovenije nasprotnim strankam ne daje
zavarovanja. Depoziti se obrestujejo po vnaprej določeni obrestni meri. V
normalnih okoliščinah obrestna mera mejnega depozita predstavlja spodnjo mejo
tržne obrestne mere za denar čez noč. 
Dostop do mejnega depozita imajo institucije,
ki izpolnjujejo splošna merila primernosti za nasprotne stranke, določena v
točki 2.1 tega sklepa. Dostop je mogoč na delovne dneve sistema TARGET2 v
skladu s postopki in roki, opredeljenimi v točki 4.1.2 tega sklepa. Banka
Slovenije vrne mejni depozit nasprotni stranki naslednji delovni dan Banke
Slovenije po dnevu deponiranja, in sicer ob odprtju sistema TARGET2.
Znesek mejnega depozita ni omejen. Obrestno
mero objavi Eurosistem vnaprej, obresti se obračunajo linearno, ob upoštevanju
konvencije ″dejansko število dni/360 dni v letu″. ECB lahko kadar koli spremeni
obrestno mero, z veljavnostjo najprej naslednji delovni dan Eurosistema.
Obrestna mera je objavljena na spletni strani ECB (www.ecb.europa.eu) in
spletni strani Banke Slovenije (www.bsi.si).
Obresti depozita se plačajo ob dospelosti
depozita.
Dostop do mejnega depozita se odobri
izključno v skladu s cilji in splošnimi usmeritvami denarne politike ECB. ECB
lahko kadar koli prilagodi pogoje instrumenta ali ga začasno prekliče.
Tabela 1: Operacije denarne politike
Eurosistema 

4   POSTOPKI PRI
OPERACIJAH DENARNE POLITIKE EUROSISTEMA
4.1    POSTOPKI PRI ODPRTIH PONUDBAH
4.1.1 Postopki pri mejnem posojilu
Banka Slovenije sprejema zahtevo nasprotne
stranke za odobritev mejnega posojila vsak delovni dan sistema TARGET2 v času
od odprtja sistema TARGET2 do najpozneje 15 minut po zaprtju sistema TARGET2
(oz. 30 minut po zaprtju sistema TARGET2 na zadnji delovni dan Eurosistema v
obdobju izpolnjevanja obveznih rezerv). Splošno pravilo je, da se sistem
TARGET2 odpre ob 7:00 uri in zapre ob 18:00 uri.
Nasprotna stranka posreduje zahtevo Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki črpanja in vračila posojila čez dan in mejnega
posojila, ki je objavljen na spletni strani Banke Slovenije (www.bsi.si). SWIFT
sporočila, ki so posredovana med Banko Slovenije in nasprotno stranko v zvezi z
odobritvijo mejnega posojila, imajo med strankama naravo pisne listine in
služijo kot dokaz o sklenjenem poslu.
Nasprotna stranka mora najkasneje ob
posredovanju zahteve za odobritev mejnega posojila zagotoviti zavarovanje svoje
obveznosti v skladu finančnega premoženja pri Banki Slovenije.
V primeru, da nasprotna stranka do zaprtja
sistema TARGET2 ne vrne posojila čez dan, ki ga je črpala na ta dan, se znesek
nevrnjenega posojila čez dan pretvori v mejno posojilo pod pogoji, ki ta dan
veljajo za odprto ponudbo mejnega posojila. 
Dospelost mejnega posojila je naslednji
delovni dan sistema TARGET2 po odobritvi mejnega posojila ob odprtju sistema
TARGET2, in sicer:
-      
se glavnica mejnega posojila skupaj z zneskom obresti pretvori v
posojilo čez dan, če je bila zahteva za odobritev mejnega posojila v Banko
Slovenije prejeta najkasneje do trenutka, ki še omogoča, da Banka Slovenije
nakaže znesek mejnega posojila na PM račun nasprotne stranke v sistemu TARGET2
(t.j. pred zaprtjem sistema TARGET2);
-      
se za glavnico mejnega posojila zniža stanje na računu obveznih rezerv
nasprotne stranke pri Banki Slovenije, preostala terjatev Banke Slovenije v
višini obresti pa se pretvori v posojilo čez dan, če je bila zahteva za
odobritev mejnega posojila v Banko Slovenije prejeta po času, ki Banki
Slovenije ne omogoča več nakazilo mejnega posojila na PM račun nasprotne stranke
in je bilo mejno posojilo nakazano na račun obveznih rezerv nasprotne stranke.
4.1.2 Postopki pri mejnem depozitu
Banka Slovenije sprejema zahtevek nasprotne
stranke za vpis mejnega depozita pri Banki Slovenije vsak delovni dan sistema
TARGET2 v času od odprtja sistema TARGET2 do najpozneje 15 minut po zaprtju
sistema TARGET2 (oz. 30 minut po zaprtju sistema TARGET2 na zadnji delovni dan
Eurosistema v obdobju izpolnjevanja obveznih rezerv). Splošno pravilo je, da se
sistem TARGET2 odpre ob 7:00 uri in zapre ob 18:00 uri.
Nasprotna stranka posreduje zahtevek Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki vpisa in izplačila mejnega depozita v TARGET2, ki
je objavljen na spletni strani Banke Slovenije (www.bsi.si).  
SWIFT sporočila, ki so posredovana med
Banko Slovenije in nasprotno stranko v zvezi s sklenitvijo mejnega depozita,
imajo med strankama naravo pisne listine in služijo kot dokaz o sklenjenem
poslu. 
Naslednji delovni dan Banke Slovenije po
vpisu mejnega depozita Banka Slovenije ob odprtju sistema TARGET2 izplača
nasprotni stranki znesek mejnega depozita in obresti iz mejnega depozita. V
primeru, da je naslednji dan po vpisu depozita delovni dan sistema TARGET2 in
hkrati nacionalni praznik v Republiki Sloveniji, se depozit na ta dan ne
izplača, ampak se izplača prvi naslednji delovni dan Banke Slovenije.
V primeru, da zahtevek nasprotne stranke za
vpis mejnega depozita ni pravilno izpolnjen, Banka Slovenije zavrne njen
zahtevek v skladu z Uporabniškim priročnikom za nasprotne stranke in Banko
Slovenije v zvezi s postopki vpisa in izplačila mejnega depozita v TARGET2. 
4.2    POSTOPKI PRI POSOJILU ČEZ DAN
Nasprotna stranka lahko posreduje Banki
Slovenije zahtevo za odobritev posojila čez dan v obliki zavarovanega posojila
vsak delovni dan sistema TARGET2 v času od odprtja sistema TARGET2 in
najkasneje do trenutka, ki še omogoča, da Banka Slovenije odobri zahtevo in
nakaže znesek posojila na PM račun nasprotne stranke v sistemu TARGET2 pred
zaprtjem sistema TARGET2. Pogoji za pridobitev posojila čez dan so predpisani v
dodatku VIII. k Splošnim pogojem za udeležbo v sistemu TARGET2- Slovenija
(Zagotavljanje posojila čez dan).
Nasprotna stranka posreduje zahtevo Banki
Slovenije v skladu z Uporabniškim priročnikom za nasprotne stranke in Banko
Slovenije v zvezi s postopki črpanja in vračila posojila čez dan in mejnega
posojila, ki je objavljen na spletni strani Banke Slovenije (www.bsi.si). SWIFT
sporočila, ki so posredovana med Banko Slovenije in nasprotno stranko v zvezi z
odobritvijo posojila čez dan, imajo med strankama naravo pisne listine in
služijo kot dokaz o sklenjenem poslu.
Nasprotna stranka mora najkasneje ob
posredovanju zahteve za odobritev posojila čez dan zagotoviti zavarovanje svoje
obveznosti v skladu finančnega premoženja pri Banki Slovenije.
Nasprotna stranka mora vrniti znesek
odobrenega posojila čez dan isti dan, kot je bilo posojilo odobreno, in sicer
do zaprtja sistema TARGET2 na PM račun Banke Slovenije v sistemu TARGET2, v
skladu z Uporabniškim priročnikom za nasprotne stranke in Banko Slovenije v
zvezi s postopki črpanja in vračila posojila čez dan in mejnega posojila.
V primeru, da nasprotna stranka do zaprtja
sistema TARGET2 ne vrne posojila čez dan, se znesek nevrnjenega posojila čez
dan pretvori v mejno posojilo pod pogoji, ki ta dan veljajo za odprto ponudbo
mejnega posojila. Naslednji delovni dan sistema TARGET2 se ob odprtju sistema
TARGET2 znesek mejnega posojila, povečan za znesek obresti iz mejnega posojila,
pretvori v posojilo čez dan. 
Dospelost mejnega posojila, ki je bilo
črpano na podlagi zahteve nasprotne stranke, je naslednji delovni dan sistema
TARGET2 po odobritvi mejnega posojila ob odprtju sistema TARGET2, ko se znesek
mejnega posojila, povečan za znesek obresti iz mejnega posojila, pretvori v
posojilo čez dan. 
4.3    AVKCIJSKI POSTOPKI
4.3.1 Splošne določbe
Avkcijski postopki Eurosistema se izvajajo
v šestih operativnih korakih:
Korak 1    Najava avkcije
Objava s strani ECB prek javnih elektronskih medijev in
spletne strani ECB (če je najava avkcije javno objavljena)
Korak 2    Priprava in
posredovanje protiponudb s strani nasprotnih strank
Korak 3    Zbiranje
protiponudb s strani Eurosistema
Korak 4    Dodelitev in
objava rezultatov avkcije
-      Odločitev
ECB o dodelitvi
-      Objava
s strani ECB prek javnih elektronskih medijev in spletne strani ECB (če se
rezultati avkcije javno objavijo)
Korak 5    Pošiljanje
obvestil uspešnim ponudnikom
Korak 6    Poravnava
transakcij
4.3.1.1      Vrste
avkcij
Standardne in hitre avkcije
Avkcije se lahko izvajajo v obliki standardnih
avkcij ali hitrih avkcij. Postopki so pri obeh vrstah avkcij enaki
razen časovnega okvira izvedbe. Standardne avkcije se izvedejo najkasneje v
roku 24 ur (od najave avkcije do pošiljanja obvestil uspešnim ponudnikom),
poravnava operacije pa je običajno naslednji dan, ko je odprt sistem TARGET2 in
sistemi poravnav vrednostnih papirjev. Hitre avkcije se običajno izvedejo v
roku 90 minut od najave avkcije do pošiljanja obvestil uspešnim ponudnikom,
poravnava operacije pa je običajno isti dan.
Preko standardnih avkcij se izvajajo:
operacije glavnega refinanciranja, operacije dolgoročnejšega refinanciranja,
povratne strukturne operacije za povečevanje likvidnosti in izdaja dolžniških
certifikatov ECB. Preko hitrih avkcij se lahko izvajajo: povratne transakcije
za povečevanje in zmanjševanje likvidnosti, zbiranje vezanih depozitov in
valutne zamenjave.
Avkcije s fiksno in avkcije z variabilno
mero
Eurosistem
lahko izvaja avkcije s fiksno mero ali z variabilno mero. Pri avkciji s fiksno
mero ECB vnaprej določi obrestno mero, nasprotne stranke pa licitirajo znesek,
v višini katerega so pripravljene skleniti posel po vnaprej določeni fiksni
obrestni meri. Pri avkcijah z variabilno mero nasprotne stranke licitirajo
zneske in obrestne mere, pri katerih so pripravljene skleniti posel.
Pri avkcijah s fiksno mero se protiponudbe,
ki so jih podale nasprotne stranke, seštejejo. Če skupni znesek protiponudb
presega znesek za dodelitev, se predložene protiponudbe dodelijo sorazmerno
glede na razmerje med zneskom za dodelitev in skupnim zneskom protiponudb.
Znesek, dodeljen vsaki nasprotni stranki, se zaokroži na najbližji euro. Vendar
se lahko ECB na avkciji s fiksno mero odloči dodeliti vsakemu ponudniku
minimalni znesek/odstotek.
Pri avkcijah z variabilno obrestno mero, na
katerih Eurosistem povečuje likvidnost, se protiponudbe razvrstijo po padajočem
vrstnem redu glede na licitirano obrestno mero. Protiponudbe z najvišjimi
obrestnimi merami se sprejmejo najprej, medtem, ko se protiponudbe z vedno
nižjimi obrestnimi merami sprejemajo, dokler se ne izčrpa celotni znesek za
dodelitev. Če pri najnižji sprejeti obrestni meri (tj. pri mejni obrestni meri)
skupni znesek protiponudb po tej obrestni meri presega preostali znesek za
dodelitev, se preostali znesek razdeli med protiponudbe sorazmerno glede na
razmerje med preostalim zneskom za dodelitev in skupnim zneskom protiponudb pri
mejni obrestni meri. Znesek, dodeljen vsaki nasprotni stranki, se zaokroži na
najbližji euro.
Pri avkcijah
z variabilno obrestno mero, na katerih Eurosistem zmanjšuje likvidnost (takšne
avkcije se lahko uporabljajo za izdajo dolžniških certifikatov ECB in zbiranje
vezanih depozitov), se protiponudbe razvrstijo po naraščajočem vrstnem redu
licitiranih obrestnih mer (ali v padajočem vrstnem redu licitiranih cen).
Protiponudbe z najnižjimi obrestnimi merami (najvišjimi cenami) se sprejmejo
najprej, medtem, ko se protiponudbe z vedno višjimi obrestnimi merami (nižjimi
cenami) sprejemajo, dokler se ne izčrpa celoten znesek likvidnosti, ki jo želi
Eurosistem z operacijo zmanjšati. Če pri najvišji obrestni meri (najnižji ceni)
od sprejetih (tj. pri mejni obrestni meri/ceni) skupni znesek protiponudb po
tej obrestni meri presega preostali znesek za dodelitev, se preostali znesek
razdeli med protiponudbe sorazmerno glede na razmerje med preostalim zneskom za
dodelitev in skupnim zneskom protiponudb pri mejni obrestni meri/ceni. Pri
izdaji dolžniških certifikatov ECB se znesek, dodeljen vsaki nasprotni stranki,
zaokroži na najbližji mnogokratnik nominalne vrednosti dolžniških certifikatov
ECB. Pri drugih operacijah zmanjševanja likvidnosti se znesek, dodeljen vsaki
nasprotni stranki, zaokroži na najbližji euro.
Pri avkcijah
z variabilno obrestno mero se lahko ECB odloči, da vsakemu uspešnemu ponudniku
dodeli minimalni znesek.
Pri dodelitvi na avkcijah valutnih zamenjav
z variabilno swap mero, na katerih Eurosistem povečuje likvidnost, se
protiponudbe razvrstijo po naraščajočem vrstnem redu glede na licitirane swap
točke.
Kotacije swap točk se razvrstijo po naraščajočem
vrstnem redu, ob upoštevanju predznaka kotacije, ki je odvisen od predznaka
obrestne razlike med tujo valuto in eurom. Če je za dano ročnost valutne
zamenjave obrestna mera za tujo valuto višja od ustrezne obrestne mere za euro,
je kotacija swap točke pozitivna (tj. euro kotira s premijo glede na tujo
valuto). Če je, nasprotno, obrestna mera za tujo valuto nižja od ustrezne
obrestne mere za euro, je kotacija swap točke negativna (tj. euro kotira z
diskontom glede na tujo valuto).
Najprej se sprejmejo protiponudbe z
najnižjimi kotacijami swap točk, nato pa se sprejemajo protiponudbe z vedno
višjimi kotacijami swap točk, in sicer dokler se ne izčrpa celotni znesek za
dodelitev v osnovni valuti. Če pri najvišji sprejeti kotaciji swap točk (tj.
pri mejni kotaciji swap točk) skupni znesek protiponudb po tej kotaciji presega
preostali znesek za dodelitev, se preostali znesek razdeli med protiponudbe
sorazmerno glede na razmerje med preostalim zneskom za dodelitev in skupnim
zneskom protiponudb pri mejni kotaciji swap točk. Znesek, dodeljen vsaki
nasprotni stranki, se zaokroži na najbližji euro.
Pri dodelitvi na avkcijah valutnih zamenjav
z variabilno swap mero, na katerih Eurosistem zmanjšuje likvidnost, se
protiponudbe razvrstijo po padajočem vrstnem redu licitiranih kotacij swap
točk. Ponudbe z najvišjimi kotacijami swap točk se sprejmejo najprej, medtem ko
se naslednje nižje kotacije swap točk sprejemajo, dokler se ne izčrpa celotni
znesek v osnovni valuti. Če pri najnižji sprejeti kotaciji swap točk (tj. pri
mejni kotaciji swap točk) skupni znesek protiponudb po tej kotaciji presega
preostali znesek za dodelitev, se preostali znesek razdeli med protiponudbe
sorazmerno glede na razmerje med preostalim zneskom za dodelitev in skupnim
zneskom protiponudb pri mejni kotaciji swap točk. Znesek, dodeljen vsaki
nasprotni stranki, se zaokroži na najbližji euro.
Avkcija nizozemskega tipa in avkcija
ameriškega tipa
Pri dodelitvi lahko Eurosistem pri avkcijah
z variabilno mero uporabi avkcijo z enotno mero (avkcija nizozemskega tipa) ali
avkcijo z različnimi merami (avkcija ameriškega tipa). Pri uporabi avkcije
nizozemskega tipa se ista dodeljena obrestna mera/cena/swap točke uporabi za
vse sprejete protiponudbe in je enaka mejni obrestni meri/ceni/swap točki, pri
kateri se izčrpa skupni znesek dodelitve na avkciji. Pri uporabi avkcije
ameriškega tipa je dodeljena obrestna mera/cena/swap točke enaka ponujeni
obrestni meri/ceni/swap točki pri vsaki posamezni sprejeti protiponudbi.
4.3.1.2      Najava
avkcije
ECB javno najavi standardne avkcije prek
elektronskih medijev in spletne strani ECB. Javna najava avkcije običajno
vsebuje naslednje podatke:
-      
referenčno številko avkcije,
-      
datum avkcije,
-      
vrsto operacije (povečevanje ali zmanjševanje likvidnosti in vrsta
instrumenta denarne politike, ki se bo uporabil),
-      
rok dospelosti operacije,
-      
vrsto avkcije (avkcija s fiksno mero ali avkcija z variabilno mero),
-      
metodo dodelitve (avkcija nizozemskega tipa ali avkcija ameriškega
tipa), 
-      
predvideni znesek operacije (običajno samo pri operacijah
dolgoročnejšega refinanciranja),
-      
obrestno mero/ceno/swap točke, ki je določena za avkcijo (pri avkcijah s
fiksno mero),
-      
izklicno obrestno meoa/ceno/swap točke (če je predvideno),
-      
datum začetka in datum dospelosti operacije (če je predvideno) ali datum
valutacije in datum dospelosti instrumenta (pri izdaji dolžniških certifikatov
ECB),
-      
valute, uporabljene v operaciji, in osnovno valuto (pri valutnih
zamenjavah),
-      
referenčni promptni devizni tečaj, ki se uporablja za izračun
protiponudbe (pri valutnih zamenjavah),
-      
zgornjo mejo protiponudbe (če je predvideno),
-      
minimalni posamezni znesek dodelitve (če je predvideno),
-      
minimalni odstotek dodelitve (če je predvideno),
-      
rok za predložitev protiponudb,
-      
nominalno vrednost certifikatov (pri izdaji dolžniških certifikatov ECB)
in
-      
ISIN kodo izdaje (pri izdaji dolžniških certifikatov ECB).
Eurosistem hitre avkcije običajno javno
najavi vnaprej, vendar se v izrednih okoliščinah ECB lahko odloči, da hitre
avkcije ne najavi. Najava hitrih avkcij poteka po enakih postopkih kakor za
standardne avkcije. Pri hitrih avkcijah, ki niso vnaprej javno najavljene,
Banka Slovenije neposredno obvesti izbrane nasprotne stranke.
4.3.1.3      Zbiranje in
posredovanje protiponudb s strani nasprotnih strank
Protiponudbe nasprotnih strank morajo biti
pripravljene v skladu z vzorcem, ki ga za zadevno operacijo določi Banka
SlovenijePriloga  2 tega sklepa). Protiponudbe morajo nasprotne stranke
predložiti Banki Slovenije po telefaksu, pogoje iz protiponudb pa morajo
naknadno potrditi še po telefonu. Protiponudbe ene institucije lahko predloži
samo ena poslovalnica (bodisi sedež ali izbrana podružnica) v Republiki
Sloveniji. 
Pri avkcijah s fiksno mero morajo nasprotne
stranke v svojih protiponudbah navesti denarni znesek, v višini katerega so
pripravljene skleniti posel z Banko Slovenije. Pri valutnih zamenjavah s fiksno
swap mero nasprotna stranka navede znesek v osnovni valuti, v višini katerega
je pripravljena skleniti posel z Banko Slovenije.
Pri avkcijah z variabilno mero lahko
nasprotne stranke predložijo do deset protiponudb z različnimi obrestnimi
merami/cenami/swap točkami. V izrednih okoliščinah lahko Eurosistem omeji
število protiponudb, ki se lahko predložijo pri avkcijah z variabilno mero. V
vsaki protiponudbi morajo navesti denarni znesek, v višini katerega so
pripravljene skleniti posel z Banko Slovenije, in ustrezno obrestno
mero/ceno/swap točke.
V zvezi z izdajo dolžniških certifikatov
ECB lahko ECB sklene, da morajo protiponudbe vsebovati licitirano ceno in ne
obrestno mero. V takšnih primerih se morajo cene navesti kot odstotek
nominalnega zneska. Pri valutnih zamenjavah z variabilno swap mero je treba
navesti znesek v eurih, v višini katerega je nasprotna stranka pripravljena
skleniti posel z Banko Slovenije, ter swap točke.
Licitirane obrestne mere morajo biti
izražene kot mnogokratniki 0,01 odstotne točke. Pri operacijah valutnih
zamenjav z variabilno swap mero morajo biti swap točke navedene v skladu s
splošnimi tržnimi običaji, protiponudbe pa morajo biti izražene kot
mnogokratniki 0,01 swap točke.
Pri operacijah glavnega refinanciranja,
operacijah finega uravnavanja in strukturnih operacijah znaša najnižji znesek
protiponudbe 1.000.000 EUR. Protiponudbe, ki ta znesek presegajo, morajo biti
izražene kot mnogokratniki 100.000 EUR. Najnižji znesek protiponudbe se
uporablja pri vsaki posamezni licitirani višini obrestne mere/cene/swap točk.
Pri operacijah dolgoročnejšega
refinanciranja znaša najnižji znesek protiponudbe 100.000 EUR. Protiponudbe, ki
presegajo najnižji določeni znesek protiponudbe, morajo biti izražene kot
mnogokratniki 10.000 EUR. Najnižji znesek protiponudbe se uporablja pri vsaki
posamezni višini licitirane obrestne mere.
ECB lahko določi zgornjo mejo protiponudbe,
da bi preprečila nesorazmerno visoke protiponudbe. Vsaka tovrstna omejitev
zgornje meje protiponudbe se vedno navede v javni najavi avkcije.
Nasprotne stranke morajo zagotoviti, da
imajo za denarni znesek, ki jim je bil dodeljen, vedno na razpolago zadostno
višino zavarovanja oziroma, da imajo, v primeru operacij umika likvidnosti,
vedno na razpolago denarna sredstva za poravnavo. Če nasprotna stranka ne
zagotovi zadostnega zneska zavarovanja ali denarnih sredstev za poravnavo
zneska, ki ji je bil dodeljen na avkciji, ji Banka Slovenije izreče sankcijo.
Nasprotne stranke lahko umaknejo
protiponudbe do roka za oddajo protiponudb. Protiponudbe, posredovane oz.
potrjene po roku, določenem v najavi avkcije, so neveljavne. Banka Slovenije
zavrže vse protiponudbe nasprotne stranke, če skupni znesek protiponudb presega
zgornjo mejo protiponudb, ki jo določi ECB. Prav tako zavrže vsako
protiponudbo, ki je pod spodnjim zneskom protiponudbe ali ki je pod ali nad
izklicno obrestno mero/ceno/swap točkami. Poleg tega zavrže protiponudbe, ki
niso popolne ali niso pripravljene v skladu z vzorcem. Če je protiponudba
zavržena, Banka Slovenije o svoji odločitvi po telefonu takoj obvesti nasprotno
stranko. 
4.3.1.4      Objava
rezultatov
Rezultate standardnih in hitrih avkcij ECB
javno objavi prek elektronskih medijev in spletne strani ECB. Javno sporočilo o
rezultatih avkcije običajno vsebuje naslednje podatke:
-      
referenčno številko avkcije,
-      
datum avkcije,
-      
vrsto operacije,
-      
rok dospelosti operacije,
-      
skupni znesek protiponudb s strani nasprotnih strank Eurosistema,
-      
število ponudnikov,
-      
valute, uporabljene v operaciji (pri valutnih zamenjavah),
-      
skupni dodeljeni znesek,
-      
odstotek dodelitve (pri avkcijah s fiksno obrestno mero),
-      
promptni devizni tečaj (pri valutnih zamenjavah),
-      
mejno obrestno mero/ceno/swap točke in odstotek dodelitve pri mejni
obrestni meri/ceni/swap točkah (pri avkcijah z variabilno mero),
-      
najnižjo licitirano obrestno mero/ceno/swap točke, najvišjo licitirano
obrestno mero/ceno/swap točke in tehtano povprečno obrestno mero/ceno/swap
točke dodelitve (pri avkcijah ameriškega tipa),
-      
datum začetka in datum dospelosti operacije (če je predvideno) ali datum
valute in datum dospelosti instrumenta (pri izdaji dolžniških certifikatov
ECB),
-      
minimalni posamezni znesek dodelitve (če je predvideno),
-      
minimalni odstotek dodelitve (če je predvideno),
-      
nominalno vrednost certifikatov (pri izdaji dolžniških certifikatov ECB)
in
-      
ISIN kodo izdaje (pri izdaji dolžniških certifikatov ECB).
Banka Slovenije obvesti uspešne ponudnike o
rezultatih dodelitve neposredno.
Sporočila pri avkcijskih postopkih, ki so posredovana
med Banko Slovenije in nasprotno stranko po telefaksu in telefonu, imajo med
strankama naravo pisne listine in služijo kot dokaz o sklenjenem poslu.
4.3.2 Postopki pri operacijah glavnega refinanciranja
Običajni urnik izvedbe avkcije in poravnave
pri operacijah glavnega refinanciranja, ki se izvajajo v obliki standardnih
avkcij in po vnaprej objavljenem koledarju:


  Ponedeljek (T-1)

15:30

Najava avkcije s strani ECB preko javnih
  elektronskih medijev in spletne strani ECB


Torek (T)

9:30
 
11:15
 
11:45

Rok za posredovanje protiponudb nasprotnih strank
Objava rezultatov avkcije s strani ECB preko javnih
  elektronskih medijev in spletne strani ECB
Potrditev sprejetih protiponudb nasprotnih strank s
  strani Banke Slovenije


Sreda (T+1)

13:00
14:00

Zagotovitev zavarovanja
Poravnava transakcij


Sreda v naslednjem tednu 

14:00

Vračilo dospele operacije 


T – trgovalni dan
Koledar za izvajanje operacij glavnega
refinanciranja in operacij dolgoročnejšega refinanciranja Eurosistema za tekoče
leto se objavi najmanj 3 mesece pred začetkom leta na spletni strani ECB
(www.ecb.europa.eu) in spletni strani Banke Slovenije (www.bsi.si). Ker ECB pri
pripravi okvirnega koledarja upošteva državne praznike v posameznih državah
članicah, so možna odstopanja od običajnih trgovalnih dni.
4.3.2.1      Posredovanje
protiponudb nasprotnih strank
Nasprotna stranke posreduje protiponudbe za
operacijo glavnega refinanciranja Banki Slovenije po telefaksu, pogoje iz
protiponudb pa mora naknadno potrditi še po telefonu. Številki telefaksa in
telefona sta objavljeni na spletni strani Banke Slovenije (www.bsi.si).
Nasprotna stranka pošlje protiponudbe in jih naknadno potrdi po telefonu do
izteka roka za posredovanje protiponudb. 
Nasprotna stranka lahko umakne protiponudbe
ali posreduje popravljene protiponudbe do izteka roka za posredovanje
protiponudb.
Protiponudbe
mora nasprotna stranka posredovati na predpisanem obrazcu (Priloga  2a tega
sklepa). Protiponudbe morajo biti pravilno izpolnjene in podpisane s strani
pooblaščenih podpisnikov. Kot vrsto operacije nasprotna stranka v obrazcu
navede: 
-      
Ime operacije: ″Operacija glavnega refinanciranja″
-      
Postopek: ″Standardna avkcija″
-      
Tip instrumenta: ″Povratna transakcija″
Pri avkciji s fiksno obrestno mero
nasprotna stranka pošlje eno protiponudbo, pri avkciji z variabilno obrestno
mero lahko nasprotna stranka pošlje do deset protiponudb z različnimi
obrestnimi merami. Nasprotna stranka razvrsti protiponudbe po vrstnem redu od
protiponudbe z najvišjo do protiponudbe z najnižjo obrestno mero. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 1.000.000 EUR. Protiponudbe, ki presegajo najnižji znesek, morajo
biti izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno obrestno mero
morajo biti licitirane obrestne mere enake ali višje od izklicne obrestne mere.
Če so višje od izklicne obrestne mere, morajo biti izražene kot mnogokratniki
0,01 odstotne točke. 
4.3.2.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka posreduje oz. potrdi po izteku roka za
posredovanje protiponudb. Banka Slovenije zavrže protiponudbe nasprotne
stranke, če ne izpolnjujejo pogojev iz točke 4.3.2.1. Zavržejo se vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Ko Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko po telefonu.
4.3.2.3      Obveščanje
uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.2.4      Postopek
poravnave in vračila 
Nasprotna stranka mora najkasneje do 13:00
ure na dan poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij 5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (v nadaljevanju: nakazilo) do 14:00
ure na dan poravnave operacije. V primeru, da nasprotna stranka ni zagotovila
zavarovanja v skladu finančnega premoženja pri Banki Slovenije v predpisanem
roku, ji Banka Slovenije nakaže le del nakazila do višine zagotovljenega
zavarovanja. V tem primeru se najprej poravna sprejeta protiponudba nasprotne
stranke z najvišjo obrestno mero, medtem ko se sprejete protiponudbe nasprotne
stranke z vedno nižjimi obrestnimi merami poravnajo, dokler se ne izčrpa ves
znesek delnega nakazila.
Na dan dospelosti operacije nasprotna
stranka nakaže Banki Slovenije na njen PM račun glavnico in obresti iz naslova
dospele operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija ″dejansko
število dni/360 dni v letu″.
Če na dan poravnave nove operacije nasprotni
stranki dospe istovrstna operacija, se nakazilo in vračilo glavnice in obresti
netirata in znesek razlike bodisi Banka Slovenije nakaže nasprotni stranki (če
je nakazilo višje od vsote vračila glavnice in obresti dospele operacije)
bodisi nasprotna stranka nakaže Banki Slovenije (če je nakazilo nižje od vsote
vračila glavnice in obresti dospele operacije).
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.3 Postopki pri operacijah dolgoročnejšega refinanciranja
Običajni urnik izvedbe avkcije in poravnave
pri operacijah dolgoročnejšega refinanciranja, ki se izvajajo v obliki
standardnih avkcij in po vnaprej objavljenem koledarju:

Torek (T-1)

15:30

Najava avkcije s
  strani ECB preko javnih elektronskih medijev in spletne strani ECB


Zadnja sreda v mesecu
  (T)
 

9:30
 
11:15
 
 
11:45

Rok
  za posredovanje protiponudb nasprotnih strank
 
Objava
  rezultatov avkcije s strani ECB preko javnih elektronskih medijev in spletne
  strani ECB
 
Potrditev sprejetih
  protiponudb nasprotnih strank s strani Banke Slovenije


Četrtek (T+1)
 

13:00
14:00

Zagotovitev
  zavarovanja
Poravnava transakcij


Dan
  dospelosti operacije (običajno četrtek, ki sledi zadnji sredi v mesecu čez
  tri mesece)

14:00
 

Vračilo
  dospele operacije 
 

T – trgovalni dan
Koledar za izvajanje operacij glavnega
refinanciranja in operacij dolgoročnejšega refinanciranja Eurosistema za tekoče
leto se objavi najmanj 3 mesece pred začetkom leta na spletni strani ECB
(www.ecb.europa.eu) in spletni strani Banke Slovenije (www.bsi.si). Ker ECB pri
pripravi okvirnega koledarja upošteva državne praznike v državah članicah, so
možna odstopanja od običajnih trgovalnih dni.
4.3.3.1      Posredovanje
protiponudb nasprotnih strank
Nasprotna stranka posreduje protiponudbe
Banki Slovenije po telefaksu pogoje iz protiponudb pa mora naknadno potrditi še
po telefonu. Številki telefaksa in telefona sta objavljeni na spletni strani
Banke Slovenije (www.bsi.si). Nasprotna stranka pošlje protiponudbe in jih
potrdi po telefonu do izteka roka za posredovanje protiponudb. 
Nasprotna stranka lahko umakne protiponudbe
ali posreduje popravljene protiponudbe do izteka roka za pošiljanje
protiponudb.
Protiponudbe mora nasprotna stranka
posredovati na predpisanem obrazcu (Priloga  2a tega sklepa). Protiponudbe
morajo biti pravilno izpolnjene in podpisane s strani pooblaščenih podpisnikov.
Kot vrsto operacije nasprotna stranka v obrazcu navede: 
-      
Ime operacije: ″Operacija dolgoročnejšega refinanciranja″
-      
Postopek: ″Standardna avkcija″
-      
Tip instrumenta: ″Povratna transakcija″
Pri avkciji s fiksno obrestno mero
nasprotna stranka pošlje eno protiponudbo, pri avkciji z variabilno obrestno
mero pa lahko nasprotna stranka pošlje do deset protiponudb z različnimi
obrestnimi merami. Nasprotna stranka razvrsti protiponudbe po vrstnem redu od
protiponudbe z najvišjo do protiponudbe z najnižjo obrestno mero. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 100.000 EUR. Protiponudbe, ki presegajo najnižji znesek, morajo
biti izražene kot mnogokratniki 10.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno obrestno mero
morajo biti licitirane obrestne mere enake ali višje od izklicne obrestne mere.
Če so višje od izklicne obrestne mere, morajo biti izražene kot mnogokratniki
0,01 odstotne točke. 
4.3.3.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka posreduje oz. potrdi po izteku roka za
pošiljanje protiponudb. Banka Slovenije zavrže protiponudbe nasprotne stranke,
če ne izpolnjujejo pogojev iz točke 4.3.3.1 tega sklepa, in sicer zavrže vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Če Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko.
4.3.3.3   Obveščanje uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.3.4      Postopek
poravnave in vračila 
Nasprotna stranka mora najkasneje do 13:00
ure na dan poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij 5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (nakazilo) do 14:00 ure na dan poravnave
operacije. V primeru, da nasprotna stranka ni zagotovila zavarovanja v skladu
finančnega premoženja pri Banki Slovenije v predpisanem roku, ji Banka
Slovenije nakaže le del nakazila do višine zagotovljenega zavarovanja. V tem
primeru se najprej poravna sprejeta protiponudba nasprotne stranke z najvišjo
obrestno mero, medtem ko se sprejete protiponudbe nasprotne stranke z vedno
nižjimi obrestnimi merami poravnajo, dokler se ne izčrpa ves znesek delnega
nakazila.
Na dan dospelosti operacije nasprotna stranka
nakaže Banki Slovenije na njen PM račun glavnico in obresti iz naslova dospele
operacije do 14:00 ure. Pri izračunu obresti se uporablja linearna obrestna
mera, pri čemer se za štetje dni uporablja konvencija ″dejansko število dni/360
dni v letu″. Po prejemu vračila glavnice in obresti Banka Slovenije nasprotni
stranki sprosti zavarovanje v skladu finančnega premoženja pri Banki Slovenije.
Če na dan poravnave nove operacije
nasprotni stranki dospe istovrstna operacija, se nakazilo in vračilo glavnice in
obresti netirata in znesek razlike bodisi Banka Slovenije nakaže nasprotni
stranki (če je nakazilo višje od vsote vračila glavnice in obresti dospele
operacije) bodisi nasprotna stranka nakaže Banki Slovenije (če je nakazilo
nižje od vsote vračila glavnice in obresti dospele operacije).
4.3.4 Postopki pri povratnih strukturnih operacijah
Običajni urnik izvedbe povratnih
strukturnih operacij, ki se izvajajo v obliki standardnih avkcij, vendar ne po
vnaprej objavljenem koledarju (ni standardizirane frekvence in standardizirane
dospelosti):

Dan T-1

15:30

Najava avkcije s strani ECB preko javnih elektronskih
  medijev in spletne strani ECB


Dan T

9:30
11:15
 
11:45

Rok za posredovanje protiponudb nasprotnih strank
Objava
  rezultatov avkcije s strani ECB preko javnih elektronskih medijev in spletne
  strani ECB
Potrditev
  sprejetih protiponudb nasprotnih strank s strani Banke Slovenije


Dan T+1

13:00
14:00

Zagotovitev zavarovanja
Poravnava
  transakcij


Dan dospelosti operacije

14:00

Vračilo
  dospele operacije 

T – trgovalni dan
Avkcije se običajno izvajajo in poravnavajo
samo na dneve, ki so delovni dnevi nacionalnih centralnih bank v vseh državah
članicah.
4.3.4.1      Pošiljanje
protiponudb nasprotnih strank
Nasprotna stranka posreduje protiponudbe
Banki Slovenije po telefaksu, pogoje iz protiponudb pa mora naknadno potrditi
še po telefonu. Številki telefaksa in telefona sta objavljeni na spletni strani
Banke Slovenije (www.bsi.si). Nasprotna stranka pošlje protiponudbe in jih
potrdi po telefonu do izteka roka za posredovanje protiponudb. 
Nasprotna stranka lahko umakne protiponudbe
ali posreduje popravljene protiponudbe do izteka roka za pošiljanje
protiponudb.
Protiponudbe mora nasprotna stranka
posredovati na predpisanem obrazcu (Priloga  2a tega sklepa). Protiponudbe
morajo biti pravilno izpolnjene in podpisane s strani pooblaščenih podpisnikov.
Kot vrsto operacije nasprotna stranka v obrazcu navede: 
-      
Ime operacije: ″Strukturna operacija″
-      
Postopek: ″Standardna avkcija″
-      
Tip instrumenta: ″Povratna transakcija″
Pri avkciji s fiksno obrestno mero
nasprotna stranka pošlje eno protiponudbo, pri avkciji z variabilno obrestno
mero pa lahko nasprotna stranka pošlje do deset protiponudb z različnimi
obrestnimi merami. Nasprotna stranka razvrsti protiponudbe po vrstnem redu od
protiponudbe z najvišjo do protiponudbe z najnižjo obrestno mero. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne stranke
znaša 1.000.000 EUR. Protiponudbe, ki presegajo najnižji znesek, morajo biti
izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
Pri avkciji z variabilno obrestno mero
morajo biti licitirane obrestne mere enake ali višje od izklicne obrestne mere.
Če so višje od izklicne obrestne mere, morajo biti izražene kot mnogokratniki
0,01 odstotne točke. 
4.3.4.2      Neveljavnost
protiponudb
Protiponudbe nasprotne stranke so neveljavne,
če jih nasprotna stranka posreduje oz. potrdi po izteku roka, določenega s
strani ECB. Banka Slovenije zavrže protiponudbe nasprotne stranke, če ne
izpolnjujejo pogojev iz točke 4.3.4.1 tega sklepa, in sicer zavrže vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Če Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko.
4.3.4.3      Obveščanje
uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.4.4      Postopek
poravnave in vračila
Nasprotna stranka mora najkasneje do 13:00
ure na dan poravnave operacije, ki je praviloma naslednji delovni dan
Eurosistema po sprejetju protiponudb, zagotoviti zavarovanje svoje obveznosti v
skladu finančnega premoženja pri Banki Slovenije v skladu z določbami poglavij 5 in 6 tega sklepa.
Banka Slovenije nakaže nasprotni stranki na
njen PM račun znesek sprejetih protiponudb (nakazilo) do 14:00 ure na dan
poravnave operacije. V primeru, da nasprotna stranka ni zagotovila zavarovanja
v skladu finančnega premoženja pri Banki Slovenije v predpisanem roku, ji Banka
Slovenije nakaže le del nakazila do višine zagotovljenega zavarovanja. V tem
primeru se najprej poravna sprejeta protiponudba nasprotne stranke z najvišjo
obrestno mero, medtem ko se sprejete protiponudbe nasprotne stranke z vedno
nižjimi obrestnimi merami poravnajo, dokler se ne izčrpa ves znesek delnega
nakazila.
Na dan dospelosti operacije nasprotna
stranka nakaže Banki Slovenije na njen PM račun glavnico in obresti iz naslova
dospele operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija ″dejansko
število dni/360 dni v letu″.
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.5 Postopki pri povratnih operacijah finega uravnavanja za povečevanje
likvidnosti
Okvirni urnik izvedbe hitre avkcije pri
povratnih operacijah finega uravnavanja za povečevanje likvidnosti, ki se ne
izvajajo po vnaprej objavljenem koledarju (ni standardizirane frekvence in
standardizirane dospelosti):

 
Dan T

Minute (kumulativno od najave)
0
 
+30 (30)
+55 (85)
 
+10 (95)
 

 
 
Najava avkcije s
  strani ECB preko javnih elektronskih medijev in spletne strani ECB (če je
  najava avkcije javno objavljena)
Rok za pošiljanje
  protiponudb nasprotnih strank
Objava rezultatov avkcije
  s strani ECB preko javnih elektronskih medijev in spletne strani ECB (če se
  rezultati avkcije javno objavijo)
Potrditev sprejetih
  protiponudb nasprotnih strank s strani Banke Slovenije
Poravnava transakcij


Dan dospelosti
  operacije

14:00

Vračilo dospele
  operacije 

T – trgovalni dan
Banka Slovenije sodeluje v teh operacijah
takrat, ko so trgovalni dan, dan poravnave in dan vračila delovni dnevi Banke
Slovenije. V primeru, da operacija ni vnaprej javno najavljena s strani ECB,
Banka Slovenije o tem neposredno obvesti vse primerne nasprotne stranke, ki so
izbrane za izvajanje povratnih operacij finega uravnavanja v skladu z določbami
točke 2.2 tega sklepa.
4.3.5.1      Pošiljanje
protiponudb nasprotnih strank
Nasprotna stranka posreduje protiponudbe
Banki Slovenije po telefaksu pred iztekom roka za pošiljanje protiponudb, ki ga
določi ECB. Naknadno mora nasprotna stranka potrditi pogoje iz protiponudb po
telefonu, najkasneje do izteka roka za pošiljanje protiponudb. Številki
telefaksa in telefona sta objavljeni na spletni strani Banke Slovenije
(www.bsi.si). 
Protiponudbe
mora nasprotna stranka posredovati na predpisanem obrazcu (Priloga  2a tega
sklepa). Protiponudbe morajo biti pravilno izpolnjene in podpisane s strani
pooblaščenih podpisnikov. Kot vrsto operacije nasprotna stranka v obrazcu
navede:
-      
Ime operacije: ″Operacija finega uravnavanja″
-      
Postopek: ″Hitra avkcija″
-      
Tip instrumenta: ″Povratna transakcija (povečevanje likvidnosti)″
Nasprotna stranka lahko umakne protiponudbe
ali posreduje popravljene protiponudbe do izteka roka za pošiljanje
protiponudb.
Pri avkciji s fiksno obrestno mero nasprotna stranka pošlje eno protiponudbo, pri avkciji
z variabilno obrestno mero pa lahko nasprotna stranka pošlje do deset
protiponudb z različnimi obrestnimi merami. Nasprotna stranka razvrsti
protiponudbe po vrstnem redu od protiponudbe z najvišjo do protiponudbe z
najnižjo obrestno mero. Pri vsaki protiponudbi mora navesti znesek, v višini
katerega je pripravljena skleniti posel z Banko Slovenije. Najnižji znesek
vsake izmed protiponudb nasprotne stranke znaša 1.000.000 EUR. Protiponudbe, ki
presegajo najnižji znesek, morajo biti izražene kot mnogokratniki 100.000 EUR.
ECB lahko določi zgornjo mejo protiponudbe, da bi preprečila nesorazmerno
visoke protiponudbe.
V primeru avkcije z variabilno obrestno
mero morajo biti licitirane obrestne mere enake ali višje od izklicne obrestne
mere. Če so višje od izklicne obrestne mere, morajo biti izražene kot
mnogokratniki 0,01 odstotne točke. 
4.3.5.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka posreduje oz. potrdi po izteku roka,
določenega s strani ECB. Banka Slovenije zavrže protiponudbe nasprotne stranke,
če ne izpolnjujejo pogojev iz točke 4.3.5.1 tega sklepa, in sicer zavrže vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Če Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko.
4.3.5.3      Obveščanje
uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.5.4      Postopek
poravnave in vračila 
Nasprotna stranka mora najkasneje do
poravnave operacije zagotoviti zavarovanje svoje obveznosti v skladu finančnega
premoženja pri Banki Slovenije v skladu z določbami poglavij 5 in 6 tega sklepa.
Banka Slovenije nakaže nasprotni stranki na
dan poravnave, ki je običajno enak trgovalnemu dnevu, na njen PM račun znesek
sprejetih protiponudb (nakazilo). V primeru, da nasprotna stranka ni zagotovila
zavarovanja v skladu finančnega premoženja pri Banki Slovenije v predpisanem
roku, ji Banka Slovenije nakaže le del nakazila do višine zagotovljenega
zavarovanja. V tem primeru se najprej poravna sprejeta protiponudba nasprotne
stranke z najvišjo obrestno mero, medtem ko se sprejete protiponudbe nasprotne
stranke z vedno nižjimi obrestnimi merami poravnajo, dokler se ne izčrpa ves
znesek delnega nakazila.
Na dan dospelosti operacije nasprotna
stranka nakaže Banki Slovenije na njen PM račun glavnico in obresti iz naslova
dospele operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija ″dejansko
število dni/360 dni v letu″.
Po prejemu vračila glavnice in obresti
Banka Slovenije nasprotni stranki sprosti zavarovanje v skladu finančnega
premoženja pri Banki Slovenije.
4.3.6 Postopki pri operacijah finega uravnavanja v obliki vezanih
depozitov
Okvirni urnik izvedbe hitre avkcije pri
zbiranju vezanih depozitov, ki se ne izvajajo po vnaprej objavljenem koledarju
(ni standardizirane frekvence in standardizirane dospelosti):

 
Dan T

Minute (kumulativno od najave)
0
 
+30 (30)
+55 (85)
 
+10 (95)
 

 
 
Najava avkcije s
  strani ECB preko javnih elektronskih medijev in spletne strani ECB (če je
  najava avkcije javno objavljena)
Rok za pošiljanje
  protiponudb nasprotnih strank
Objava rezultatov
  avkcije s strani ECB preko javnih elektronskih medijev in spletne strani ECB
  (če se rezultati avkcije javno objavijo)
Potrditev sprejetih
  protiponudb nasprotnih strank s strani Banke Slovenije
Poravnava transakcij


Dan dospelosti
  operacije

14:00

Vračilo dospele
  operacije 

T – trgovalni dan
Banka Slovenije sodeluje v teh operacijah
takrat, ko so trgovalni dan, dan poravnave in dan vračila delovni dnevi Banke
Slovenije. V primeru, da operacija ni vnaprej javno najavljena s strani ECB,
Banka Slovenije o tem neposredno obvesti vse primerne nasprotne stranke, ki so
izbrane za izvajanje zbiranja vezanih depozitov v skladu z določbami točke 2.2
tega sklepa.
4.3.6.1      Pošiljanje
protiponudb nasprotnih strank
Nasprotna stranka posreduje protiponudbe
Banki Slovenije po telefaksu pred iztekom roka za pošiljanje protiponudb ki ga
določi ECB. Naknadno mora nasprotna stranka potrditi pogoje iz protiponudb po
telefonu, najkasneje do izteka roka za pošiljanje protiponudb. Številki
telefaksa in telefona sta objavljeni na spletni strani Banke Slovenije
(www.bsi.si). 
Protiponudbe mora nasprotna stranka
posredovati na predpisanem obrazcu (Priloga  2a tega sklepa). Protiponudbe
morajo biti pravilno izpolnjene in podpisane s strani pooblaščenih podpisnikov.
Kot vrsto operacije nasprotna stranka v obrazcu navede:
-      
Ime operacije: ″Operacija finega uravnavanja″
-      
Postopek: ″Hitra avkcija″
-      
Tip instrumenta: ″Vezani depozit″
Nasprotna stranka lahko umakne protiponudbe
ali posreduje popravljene protiponudbe do izteka roka za pošiljanje
protiponudb.
Pri avkciji s fiksno obrestno mero
nasprotna stranka pošlje eno protiponudbo, pri avkciji z variabilno obrestno
mero pa lahko nasprotna stranka pošlje do deset protiponudb z različnimi
obrestnimi merami. Nasprotna stranka razvrsti protiponudbe po vrstnem redu od
protiponudbe z najnižjo do protiponudbe z najvišjo obrestno mero. Pri vsaki
protiponudbi mora navesti znesek, v višini katerega je pripravljena skleniti
posel z Banko Slovenije. Najnižji znesek vsake izmed protiponudb nasprotne
stranke znaša 1.000.000 EUR. Protiponudbe, ki presegajo najnižji znesek, morajo
biti izražene kot mnogokratniki 100.000 EUR. ECB lahko določi zgornjo mejo
protiponudbe, da bi preprečila nesorazmerno visoke protiponudbe.
V primeru avkcije z variabilno obrestno
mero morajo biti licitirane obrestne mere enake ali nižje od izklicne obrestne
mere. Če so nižje od izklicne obrestne mere, morajo biti izražene kot
mnogokratniki 0,01 odstotne točke. 
4.3.6.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka posreduje oz. potrdi po izteku roka,
določenega s strani ECB. Banka Slovenije zavrže protiponudbe nasprotne stranke,
če ne izpolnjujejo pogojev iz točke 4.3.6.1 tega sklepa, in sicer zavrže vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Če Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko.
4.3.6.3      Obveščanje
uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.6.4      Postopek
poravnave in vračila 
Nasprotna stranka mora na dan poravnave, ki
je običajno enak trgovalnemu dnevu operacije, na PM račun Banke Slovenije
nakazati znesek sprejetih protiponudb. 
Na dan dospelosti operacije Banka Slovenije
nakaže nasprotni stranki na njen PM račun glavnico in obresti iz naslova
dospele operacije do 14:00 ure. Pri izračunu obresti se uporablja linearna
obrestna mera, pri čemer se za štetje dni uporablja konvencija ″dejansko
število dni/360 dni v letu″.
4.3.7 Postopki pri operacijah finega uravnavanja v obliki valutnih
zamenjav
Okvirni urnik izvedbe hitre avkcije pri
operacijah finega uravnavanja v obliki valutnih zamenjav, ki se ne izvajajo po
vnaprej objavljenem koledarju (ni standardizirane frekvence in standardizirane
dospelosti):

 
Dan T
 
 
 
 
 
 

Minute (kumulativno od najave)
0
 
+30 (30)
+55 (85)
 
+10 (95)

 
 
Najava
  avkcije s strani ECB preko javnih elektronskih medijev in spletne strani ECB
  (če je najava avkcije javno objavljena)
Rok
  za pošiljanje protiponudb nasprotnih strank
Objava
  rezultatov avkcije s strani ECB preko javnih elektronskih medijev in spletne
  strani ECB (če se rezultati avkcije javno objavijo)
Potrditev
  sprejetih protiponudb nasprotnih strank s strani Banke Slovenije


Dan T, T+1 ali T+2 (Dan
  poravnave)

 

Poravnava transakcij


Dan povratnega nakupa

 

Povratni nakup 

T – trgovalni dan
Banka Slovenije sodeluje v teh operacijah
takrat, ko so trgovalni dan, dan poravnave in dan vračila delovni dnevi Banke
Slovenije. V primeru, da operacija ni vnaprej javno najavljena s strani ECB,
Banka Slovenije o tem neposredno obvesti vse primerne nasprotne stranke, ki so
izbrane za izvajanje operacij finega uravnavanja v obliki valutnih zamenjav.
4.3.7.1      Pošiljanje
protiponudb nasprotnih strank
Nasprotna stranka posreduje protiponudbe
Banki Slovenije po telefaksu pred iztekom roka za pošiljanje protiponudb ki ga
določi ECB. Naknadno mora nasprotna stranka potrditi pogoje iz protiponudb po
telefonu, najkasneje do izteka roka za pošiljanje protiponudb. Številki
telefaksa in telefona sta objavljeni na spletni strani Banke Slovenije
(www.bsi.si).
Protiponudbe mora nasprotna stranka
posredovati na predpisanem obrazcu (Priloga  2b tega sklepa). Protiponudbe
morajo biti pravilno izpolnjene in podpisane s strani pooblaščenih podpisnikov.
Kot vrsto operacije nasprotna stranka v obrazcu navede: 
-      
Ime operacije: ″Operacija finega uravnavanja″
-      
Postopek: ″Hitra avkcija″
-      
Tip instrumenta: ″Valutna zamenjava (povečevanje likvidnosti)″ ali
″Valutna zamenjava (zmanjševanje likvidnosti)″
Nasprotna stranka lahko umakne protiponudbe
ali posreduje popravljene protiponudbe do izteka roka za pošiljanje
protiponudb.
Pri avkciji s fiksno mero nasprotna stranka
pošlje eno protiponudbo, pri avkciji z variabilno mero pa lahko nasprotna
stranka pošlje do deset protiponudb z različnimi swap točkami. Pri vsaki
protiponudbi mora navesti znesek v osnovni valuti, ki ga Banki Slovenije želi
prodati (in ponovno kupiti) ali kupiti (in ponovno prodati). Najnižji znesek
vsake izmed protiponudb nasprotne stranke je praviloma naveden v najavi
avkcije. ECB lahko določi zgornjo mejo protiponudbe, da bi preprečila
nesorazmerno visoke protiponudbe.
V primeru avkcije z variabilno mero morajo
biti pri operacijah povečevanja (umikanja) likvidnosti licitirane swap točke
enake ali nižje (enake ali višje) od izklicnih swap točke. Če so različne od
izklicnih swap točk, morajo biti izražene kot mnogokratniki 0,01 swap točke. 
4.3.7.2      Neveljavnost
protiponudb
Protiponudbe nasprotne stranke so
neveljavne, če jih nasprotna stranka posreduje oz. potrdi po izteku roka,
določenega s strani ECB. Banka Slovenije zavrže protiponudbe nasprotne stranke,
če ne izpolnjujejo pogojev iz točke 4.3.7.1 tega sklepa, in sicer zavrže vse
protiponudbe nasprotne stranke, če vsaj ena protiponudba ne izpolnjuje
navedenih pogojev. Če Banka Slovenije zavrže protiponudbe nasprotne stranke, o
svoji odločitvi takoj obvesti nasprotno stranko.
4.3.7.3      Obveščanje
uspešnih ponudnikov
Banka Slovenije do predpisanega roka s
potrditvijo sprejetih protiponudb po telefaksu obvesti posamezne nasprotne
stranke, katerih protiponudbe so bile sprejete.
4.3.7.4      Postopek
poravnave in vračila 
Glej tudi točko 3.5.2. tega sklepa
Valutne zamenjave za povečevanje
likvidnosti
V primeru valutnih zamenjav za povečevanje
likvidnosti mora nasprotna stranka v skladu z določbami v potrditvah posla
nakazati Banki Slovenije na korespondenčni račun v tujini znesek sprejetih
protiponudb v tuji valuti. Banka Slovenije nakaže na dan poravnave nasprotni
stranki na njen PM račun znesek sprejetih protiponudb v eurih v skladu z
določbami v potrditvah posla. V primeru, da nasprotna stranka ni nakazala
dogovorjenega zneska v tuji valuti v predpisanem roku, ji Banka Slovenije
nakaže le del zneska sprejetih protiponudb v eurih v odvisnosti od višine
nakazanega zneska v tuji valuti
Ob dospelosti Banka Slovenije v skladu z
določbami v potrditvah posla nakaže nasprotni stranki
na njen korespondenčni račun v tujini dogovorjeni znesek povratne prodaje v
tuji valuti iz naslova dospele operacije. Na dan
povratnega nakupa nasprotna stranka nakaže Banki Slovenije na njen PM račun v
skladu z določbami v potrditvah posla dogovorjeni znesek povratne prodaje v
eurih. 
Valutne zamenjave za zmanjševanje
likvidnosti
V primeru valutnih zamenjav za zmanjševanje
likvidnosti mora nasprotna stranka na dan poravnave nakazati Banki Slovenije na
njen PM račun znesek sprejetih protiponudb v eurih v skladu z določbami v
potrditvah posla. Banka Slovenije nakaže v skladu z določbami v potrditvah
posla nasprotni stranki na njen korespondenčni račun v tujini znesek sprejetih
protiponudb v tuji valuti. V primeru, da nasprotna stranka ni nakazala
dogovorjenega zneska v eurih v predpisanem roku, ji Banka Slovenije nakaže le
del zneska sprejetih protiponudb v tuji valuti v odvisnosti od višine
nakazanega zneska v eurih.
Na dan povratnega nakupa nasprotna stranka
nakaže Banki Slovenije na njen korespondenčni račun v tujini dogovorjeni znesek
povratne prodaje v tuji valuti v skladu z določbami v potrditvah posla. Banka
Slovenije nakaže nasprotni stranki na njen PM račun dogovorjeni znesek povratne
prodaje v eurih iz naslova dospele operacije v skladu z določbami v potrditvah
posla.
4.4    POSTOPKI PRI DVOSTRANSKIH OPERACIJAH
V obliki dvostranskih operacij se lahko
izvajajo:
-      
operacije finega uravnavanja: povratne transakcije (za povečevanje ali
zmanjševanje likvidnosti), zbiranje vezanih depozitov, valutne zamenjave (za
povečevanje ali zmanjševanje likvidnosti) in 
-      
strukturne operacije: dokončne transakcije.
Pri dvostranskih transakcijah izvaja Banka
Slovenije operacije z eno ali več nasprotnimi strankami brez uporabe avkcijskih
postopkov. 
Ob aktiviranju dvostranske operacije Banka
Slovenije neposredno vzpostavi stik po telefonu z eno ali več primernimi
nasprotnimi strankami, ki izpolnjujejo pogoje iz točke 2.2 tega sklepa in so
izbrane za sodelovanje pri dvostranski operaciji. Na podlagi natančnih navodil,
ki jih prejme s strani ECB, se Banka Slovenije odloči, ali bo sklenila posel z
nasprotno stranko. Po sklenitvi posla Banka Slovenije po telefonu in naknadno
po telefaksu nasprotni stranki posreduje potrditev sklenjenega posla. Poravnava
transakcij poteka preko Banke Slovenije.
Če bi Svet ECB odločil, da lahko v izrednih
okoliščinah dvostranske operacije izvaja tudi sama ECB (ali ena ali več
nacionalnih centralnih bank, ki bi delovale kot operativna enota ECB), bi se
postopki za tovrstne operacije ustrezno prilagodili. V tem primeru bi ECB (ali
Banka Slovenije v vlogi operativne enote ECB) neposredno vzpostavila stik z eno
ali več nasprotnimi strankami na območju Republike Slovenije, izbranimi v
skladu z merili iz točke 2.2 tega sklepa. ECB (ali Banka Slovenije v vlogi
operativne enote ECB) bi se odločila, ali bo sklenila posel z nasprotnimi
strankami. Transakcije bi se kljub temu poravnale na decentraliziran način
preko Banke Slovenije. 
V primeru povratnih transakcij za
povečevanje likvidnosti mora nasprotna stranka najkasneje do poravnave
operacije zagotoviti zavarovanje svoje obveznosti v skladu finančnega
premoženja pri Banki Slovenije v skladu z določbami poglavij 5 in 6 tega sklepa.
Frekvenca izvajanja dvostranskih operacij
ni standardizirana. Prav tako ni standardizirana dospelost operacij.
Dvostranske operacije se običajno javno ne
objavijo. ECB lahko dodatno odloči, da se tudi rezultati dvostranske operacije
ne objavijo javno.
Dvostranske operacije finega uravnavanja se
lahko izvajajo na katerikoli delovni dan Eurosistema. Banka Slovenije sodeluje
pri izvedbi teh dvostranskih operacij le na delovni dan Banke Slovenije.
Dokončne transakcije, izvedene v obliki dvostranskih strukturnih operacij, se
praviloma izvajajo in poravnavajo na dneve, na katere so vse sodelujoče
nacionalne centralne banke odprte za izvajanje operacij denarne politike
Eurosistema.
Pri dokončnih transakcijah, ki se izvajajo
preko borz ali tržnih agentov, ni vnaprejšnjih omejitev glede kroga nasprotnih
strank. Postopki sklenitve posla in poravnave se izvajajo v skladu s tržnimi
konvencijami, ki veljajo za vrsto finančnega premoženja, ki ga Banka Slovenije
kupuje oz. prodaja.
4.5    POSTOPKI PORAVNAVE
4.5.1 Splošni opis
Denarne transakcije na podlagi odprtih
ponudb Eurosistema ali operacij odprtega trga se poravnajo prek PM računov
nasprotnih strank in Banke Slovenije v sistemu TARGET2. Po zaprtju
sistema TARGET2 se denarne transakcije iz odprtih ponudb Eurosistema poravnajo
prek računov obveznih rezerv nasprotnih strank pri Banki Slovenije.
Denarne transakcije se poravnajo šele po
(ali ob) dokončni vključitvi primernega finančnega premoženja nasprotne stranke
za zavarovanje terjatev operacije v sklad finančnega premoženja pri Banki
Slovenije. 
Operacije odprtega trga na podlagi
standardnih avkcij (tj. operacije glavnega refinanciranja, operacije
dolgoročnejšega refinanciranja in strukturne operacije) se običajno poravnajo
na prvi dan po trgovalnem dnevu, ko je odprt sistem TARGET2 in vsi ustrezni
sistemi poravnave vrednostnih papirjev (SPVP). Pri izdaji dolžniških
certifikatov ECB pa se poravnava izvede na drugi dan po trgovalnem dnevu, ko je
odprt sistem TARGET2 in vsi ustrezni SPVP. Podrobnejše določbe o postopkih
poravnave so v točki 4.3 tega sklepa. Poravnava odprtih ponudb je opisana v
točkah 4.1.1 in 4.1.2 tega sklepa.
4.5.2 Postopki ob koncu dneva
Postopki ob koncu dneva so opredeljeni v
Splošnih pogojih za udeležbo v sistemu TARGET2-Slovenija in v uporabniških
priročnikih, ki so objavljeni na spletni strani Banke Slovenije (www.bsi.si).
Praviloma je čas zaprtja sistema TARGET2 18:00 ura. Po času zaprtja se
nadaljnji plačilni nalogi za obdelavo v sistemu TARGET2 ne sprejemajo, čeprav
so preostali plačilni nalogi, ki so bili sprejeti pred časom zaprtja, še vedno
v obdelavi. Nasprotne stranke morajo zahtevek za dostop do mejnega posojila ali
vpisa mejnega depozita predložiti Banki Slovenije najpozneje 15 minut po
zaprtju sistema TARGET2. Skrajni rok za zahtevek za dostop do odprtih ponudb
Eurosistema se na zadnji delovni dan Eurosistema v obdobju izpolnjevanja
obveznih rezerv podaljša za dodatnih 15 minut.

Tabela 2: Običajni urnik poravnave in
vračila za nekatere instrumente denarne politike in posojila čez dan 

5   PRIMERNO
FINANČNO PREMOŽENJE ZA ZAVAROVANJE TERJATEV EUROSISTEMA
Člen 18.1 Statuta ESCB in ECB dovoljuje, da
ECB in nacionalne centralne banke sklepajo posle na finančnih trgih z dokončnimi
ali začasnimi nakupi in prodajami finančnega premoženja za zavarovanje
terjatev, in zahteva, da vse kreditne operacije Eurosistema temeljijo na
primernih zavarovanjih. Zato vse operacije Eurosistema za povečevanje
likvidnosti temeljijo na finančnem premoženju za zavarovanje terjatev, ki ga
zagotovijo nasprotne stranke bodisi v obliki prenosa lastništva oziroma odstopa
terjatve (v primeru dokončnih poslov, repo pogodb ali pogodb o prenosu v
zavarovanje), zastave, ali spremenljivega zavarovanja (ang. charge) primernega
finančnega premoženja.  
Operacije povečanja likvidnosti med Banko
Slovenije in njenimi nasprotnimi strankami se izvajajo na podlagi
vzpostavljenega zavarovanja v korist Banke Slovenije na primernem finančnem
premoženju. Uporaba primernega finančnega premoženja poteka v skladu s tem
sklepom in Uporabniškim priročnikom za uporabo finančnega premoženja za
zavarovanje terjatev Banke Slovenije, ki je objavljen na spletni strani Banke
Slovenije (www.bsi.si).
Primerno finančno premoženje za zavarovanje
terjatev Eurosistema sestavljata dve vrsti premoženja: tržno in netržno
finančno premoženje. Med njima ni razlik glede kakovosti in primernosti za
različne vrste operacij denarne politike Eurosistema, razen tega, da se netržno
finančno premoženje ne uporablja za dokončne transakcije. Premoženje, ki je
primerno za operacije denarne politike Eurosistema, se lahko uporablja tudi za
zavarovanje terjatev iz naslova posojila čez dan. 
Z namenom, da
tržno in netržno finančno premoženje zadostita istim bonitetnim standardom, je
bil vzpostavljen Bonitetni okvir Eurosistema (Eurosystem credit assessment framework, v nadaljevanju: ECAF), podrobneje
opisan v točki 5.3 tega sklepa.
Lista primernega tržnega finančnega
premoženja (v nadaljevanju: lista) se objavlja na spletni strani ECB
(www.ecb.europa.eu). Javno objavljena lista primernega tržnega finančnega
premoženja ne vsebuje tržnega finančnega premoženja izdanega s strani
nefinančnih družb, ki nimajo bonitetne ocene zunanjih bonitetnih institucij
(ECAI). Njegova primernost je odvisna od bonitetne ocene sistema oz. vira, ki
ga nasprotna stranka izbere v skladu s pravili ECAF. Lista primernega netržnega
finančnega premoženja se javno ne objavlja, prav tako se javno ne objavljajo
primerni dolžniki oz. garanti pri netržnem finančnem premoženju.
Vsaka nasprotna stranka, ki je ustanovljena
v Republiki Sloveniji, lahko za zavarovanje terjatev Banke Slovenije uporabi
katero koli primerno tržno in netržno finančno premoženje.
Banka Slovenije daje nasprotnim strankam
pojasnila glede primernosti finančnega premoženja samo za tržno finančno
premoženje, ki je bilo že izdano oziroma, v primeru netržnega finančnega
premoženja, šele ko je bila posojilna pogodba že sklenjena.
5.1    KRITERIJI PRIMERNOSTI FINANČNEGA PREMOŽENJA
5.1.1 Kriteriji primernosti za tržno finančno premoženje
Dolžniški certifikati, ki jih je izdala
ECB, ter vsi dolžniški certifikati, ki so jih izdale nacionalne centralne banke
Eurosistema pred uvedbo eura v svoji državi članici, so primerni.
Pri določanju primernosti drugega tržnega
finančnega premoženja se uporabljajo naslednji kriteriji primernosti:
·               
Vrsta finančnega premoženja 
Biti mora dolžniški instrument, ki mora
imeti: 
(a)    fiksen, brezpogojen znesek glavnice (obveznice, ki vključujejo
opcijo ali drugo podobno pravico, niso primerne); in
(b)    kupon, ki ne more povzročiti negativnega denarnega toka. Poleg tega
mora biti kupon eden od naslednjih: (i) brezkuponski; (ii) kupon s fiksno
obrestno mero; ali (iii) kupon z variabilno obrestno mero, vezano na referenčno
obrestno mero. Kupon je lahko vezan na spremembo bonitete samega izdajatelja.
Poleg tega so primerne tudi obveznice, vezane na gibanje inflacije. Te
značilnosti mora instrument ohranjati do dokončnega poplačila obveznosti.
Dolžniški instrumenti morajo zagotavljati imetniku pravico do izplačila
donosov, ki ni podrejena pravici imetnikov drugih dolžniških instrumentov
istega izdajatelja.
Zahteva iz alinee (a) predhodnega odstavka
ne velja za s premoženjem zavarovane vrednostne papirje (t.i. kolateralizirane
vrednostne papirje), razen za obveznice, ki so jih izdale kreditne institucije
v skladu z merili določenimi v členu 22(4) UCITS direktive (Direktiva Sveta z
dne 20. decembra 1985 o usklajevanju zakonov in drugih predpisov o kolektivnih
naložbenih podjemih za vlaganja v prenosljive vrednostne papirje (Uradni list L
375, 31/12/1985 str. 0003–0018), nazadnje spremenjena z Direktivo Evropskega
parlamenta in Sveta 2005/1/ES z dne 9. marca 2005, Uradni list L 079,
24/03/2005 str. 0009–0017), tj. t.i. ″krite bančne obveznice″. Eurosistem
ocenjuje primernost kolateraliziranih vrednostnih papirjev, razen kritih
bančnih obveznic, po spodaj navedenih merilih.
Finančno premoženje, ki ustvarja denarni
tok in je podlaga zavarovanju kolateraliziranih vrednostnih papirjev, mora
izpolnjevati naslednje pogoje:
(a)    pridobitev finančnega premoženja mora urejati pravo države članice
EU;
(b)    subjekt za posebne namene pri listinjenju mora finančno premoženje
zakonito pridobiti od originatorja ali posrednika ter na način, ki ga
Eurosistem šteje za ″pravo prodajo″, izvršljivo proti tretjim osebam; finančno
premoženje pa mora biti zunaj dosega originatorja in njegovih upnikov ali
posrednika in njegovih upnikov tudi v primeru originatorjeve ali posrednikove
insolventnosti;  
(c)    finančno premoženje mora ustvariti in izdajatelju prodati
originator ali, če je tako predvideno, posrednik, ki imata sedež v EGP;
(d)    finančno premoženje ne sme vsebovati, v celoti ali delno, dejansko
ali potencialno, tranš drugih kolateraliziranih vrednostnih papirjev. Ta
zahteva ne izključuje primernosti kolateraliziranih vrednostnih papirjev, kjer
struktura izdaje vključuje dva nosilca s posebnim namenom in je v zvezi z njima
izpolnjena zahteva o ″pravi prodaji″, tako da so dolžniški instrumenti, izdani
s strani drugega nosilca s posebnim namenom, zavarovani posredno ali neposredno
z izvirnim skladom finančnega premoženja, ki je podlaga zavarovanju prvega
kolateraliziranega vrednostnega papirja, in da se vsi denarni tokovi iz
finančnega premoženja, ki ustvarja denarni tok, prenesejo s prvega na drugega
nosilca s posebnim namenom. Poleg tega finančno premoženje ne sme vsebovati, v
celoti ali delno, dejansko ali potencialno, kreditnih zapisov, poslov zamenjav
ali drugih izvedenih finančnih instrumentov ali sintetičnih vrednostnih
papirjev. Omejitev pri izvedenih finančnih instrumentih ne zajema zamenjav, ki
se uporabljajo pri transakcijah s kolateraliziranimi vrednostnimi papirji
izključno za zavarovanje pred tveganji (hedging). Omejitev pri sintetičnih
vrednostnih papirjih ne velja za kolateralizirane vrednostne papirje, ki so na
listi primernega finančnega premoženja na dan 10. oktober 2010, in ostanejo primerni do 9. oktobra 2011. 
(e)    če gre za bančna posojila, morajo imeti dolžniki in upniki sedež
(če so fizične osebe, pa morajo biti rezidenti) v EGP, zadevno zavarovanje, če
pride v poštev, pa se mora nahajati v EGP. Pravo, ki ureja ta bančna posojila,
mora biti pravo države EGP. Če gre za obveznice, morajo imeti njihovi
izdajatelji sedež v EGP, izdane morajo biti v državi EGP po pravu države EGP,
zadevno zavarovanje pa se mora nahajati v EGP. Kolateralizirani vrednostni
papirji, ki so na listi primernega tržnega finančnega premoženja na dan 10.
oktober 2010, so izvzeti iz te zahteve in ostanejo primerni do 9. oktobra 2011.
Za primere, ko imajo originatorji ali, če
je predvideno posredniki, sedež v euroobmočju ali v Združenem kraljestvu, je
Eurosistem preveril, da v teh jurisdikcijah ni strogih določb o razveljavitvi
prodaje premoženja. Če ima originator ali, če je predvideno posrednik, sedež v
drugi državi EGP, se lahko kolateralizirani vrednostni papirji štejejo za
primerne samo, če se Eurosistem prepriča, da bi bile njegove pravice ustrezno
zavarovane pred določbami o razveljavitvi prodaje premoženja po pravu zadevne
države EGP, ki jih Eurosistem šteje za pomembne. V ta namen je treba, preden se
kolateralizirani vrednostni papirji lahko štejejo za primerne, predložiti
neodvisno pravno oceno, ki vsebuje upoštevna pravila o razveljavitvi prodaje
premoženja v tej državi, v obliki, sprejemljivi za Eurosistem. Kolateralizirani
vrednostni papirji, ki so na listi primernega tržnega finančnega premoženja na
dan 10. oktober 2010, so izvzeti iz te zahteve in ostanejo primerni do 9.
oktobra 2011. Eurosistem lahko za potrebe odločanja o tem, ali so njegove
pravice ustrezno zavarovane pred pravili o razveljavitvi prodaje premoženja,
zahteva druge dokumente, vključno s potrdilom o solventnosti v obdobju
izpodbojnosti, ki ga zagotovi prevzemnik. Pravila o razveljavitvi prodaje
premoženja, ki jih Eurosistem šteje za stroga in zato nesprejemljiva,
vključujejo pravila, po katerih lahko upravitelj v postopku zaradi
insolventnosti doseže razveljavitev prodaje finančnega premoženja za
zavarovanje terjatev zgolj zato, ker je bila izvedena znotraj določenega
obdobja (obdobja izpodbojnosti) pred razglasitvijo insolventnosti prodajalca
(originatorja/posrednika), in primere, ko lahko prevzemnik prepreči takšno
razveljavitev samo, če lahko dokaže, da v času prodaje ni vedel za
insolventnost prodajalca (originatorja/posrednika).
Finančno
premoženje je primerno, če znotraj strukturirane izdaje tranša (oz. podtranša)
ni podrejena drugim tranšam iste izdaje. Tranša (oz. podtranša) se šteje za
nepodrejeno drugim tranšam (oz. podtranšam), če v skladu z vrstnim redom
poplačila, ki se uporabi po dostavi obvestila o izvršbi, kot ga določa
ponudbeni prospekt, nobena druga tranša (oz. podtranša) nima prednosti pred to
tranšo (oz. podtranšo) glede izplačila (glavnice ali obresti), in je torej ta
tranša (oz. podtranša) med različnimi tranšami (oz. podtranšami) znotraj
strukturirane izdaje zadnja, ki bi utrpela škodo. Pri strukturiranih izdajah,
kjer prospekt predvideva dostavo obvestila o predčasni izpolnitvi in obvestila
o izvršbi, je treba zagotoviti nepodrejenost tranše (ali podtranše) pri vrstnem
redu poplačila tako v zvezi z obvestilom o predčasni izpolnitvi kot tudi v
zvezi z obvestilom o izvršbi.
Eurosistem si pridržuje pravico, da od
posameznih tretjih oseb (kot so izdajatelj, originator ali organizator) zahteva
kakršno koli pojasnilo oziroma pravno potrditev, za katero meni, da je potrebna
za oceno primernosti kolateraliziranih vrednostnih papirjev.
·               
Bonitetni standard 
Dolžniški instrument mora zadostiti
zahtevam glede bonitetne ocene kot jih določajo pravila ECAF za tržno finančno premoženje
(glej točko 5.3.1 tega sklepa).
·               
Kraj izdaje 
Dolžniški instrument mora biti
deponiran/registriran (izdan) v EGP pri centralni banki ali pri centralnem
registru vrednostnih papirjev (v nadaljevanju: CRVP), ki izpolnjuje minimalne
standarde, določene s strani ECB. Poleg tega mednarodni dolžniški vrednostni
papirji, v obliki zbirnih prinosniških listin (global bearer form), ki
so bili izdani od 1. januarja 2007 dalje prek mednarodnega CRVP Euroclear Bank
(Belgija) in Clearstream Banking Luxembourg, morajo biti izdani v obliki novih
zbirnih listin (new global notes) in morajo biti deponirani pri skupnem
skrbniku (common safekeeper), ki je mednarodni register vrednostnih
papirjev ali, kjer je to primerno, CRVP, ki izpolnjuje minimalne standarde,
določene s strani ECB. Mednarodni dolžniški vrednostni papirji v obliki zbirnih
prinosniških listin, ki so bili izdani v obliki klasičnih zbirnih listin (classical
global notes) pred 1. januarjem 2007, ter zamenljivi vrednostni papirji, ki
so bili izdani pod isto ISIN kodo na ta datum ali po njem, ostanejo primerni do
dospelosti. Pogoj za primernost mednarodnih dolžniških vrednostnih papirjev,
izdanih v obliki zbirnih imenskih listin (global registered form) prek
mednarodnega CRVP Euroclear Bank (Belgija) in Clearstream Banking Luxemburg po
30. septembru 2010, je, da so izdani v skladu z novo strukturo hrambe
mednarodnih dolžniških vrednostnih papirjev. Mednarodni dolžniški vrednostni
papirji v obliki zbirnih imenskih listin, izdani na ta datum ali pred njim, ostanejo
primerni do dospelosti. Mednarodni dolžniški vrednostni papirji v obliki
posamičnih listin (individual notes) ne bodo več primerni, če bodo
izdani po 30. septembru 2010. Mednarodni dolžniški vrednostni papirji v obliki
posamičnih listin, izdani na ta datum ali pred njim, ostanejo primerni do
dospelosti. V primeru izdaje tržnega dolžniškega instrumenta s strani
nefinančnih družb, kot so opredeljene z European System of Accounts 1995 (ESA
95), ki nima bonitetne ocene zunanjih bonitetnih institucij (ECAI), mora biti
kraj izdaje euroobmočje. 
·               
Postopki poravnave
Dolžniški instrument mora biti prenosljiv v
nematerializirani obliki. Biti mora hranjen in poravnan v euroobmočju prek
računa odprtega pri Eurosistemu ali pri sistemu poravnave vrednostnih papirjev
(SPVP), ki izpolnjuje standarde, določene s strani ECB, tako da obliko in
vsebino ter realizacijo ureja pravo države članice. Če centralni register
vrednostnih papirjev, kjer je finančno premoženje izdano, in SPVP, kjer je
poravnano, nista ista ustanova, morata biti obe ustanovi med seboj povezani na
način, ki ga odobri ECB. 
·               
Primerni trgi 
Dolžniški instrument mora kotirati na
reguliranem trgu, kot ga določa MiFID direktiva, ali pa se z njim trguje na
primernem nereguliranem trgu, katerega primernost določa ECB. Lista primernih
nereguliranih trgov se javno objavlja na spletni strani ECB
(www.ecb.europa.eu). Ocena nereguliranih trgov, ki jo pripravlja Eurosistem,
temelji na treh načelih – varnosti, transparentnosti in dostopnosti. Tržno
finančno premoženje, ki je bilo na listi 2 in je bilo izdano pred 31. majem 2007 ter se z njim trguje na neorganiziranem trgu, ki trenutno izpolnjuje zahteve
Eurosistema glede varnosti in dostopnosti, a ne glede transparentnosti, ostane
primerno do 31. decembra 2010, če izpolnjuje ostale kriterije primernosti. To
ne velja za nekrito tržno finančno premoženje, izdano s strani kreditnih
institucij, ki je bilo uvrščeno na listo 2 in je postalo neprimerno 31. maja 2007.
·               
Vrsta izdajatelja oz. garanta
Dolžniški instrument je lahko izdan ali
garantiran s strani centralne banke, javnega sektorja, privatnega sektorja,
mednarodne ali nadnacionalne institucije. Dolžniški instrument, izdan s strani
kreditne institucije, razen kritih bančnih obveznic, je lahko primeren le v
primeru, če se z njim trguje na organiziranem trgu, kot je določeno v prejšnji
alinei.
·               
Kraj ustanovitve izdajatelja oz. garanta
Izdajatelj mora biti ustanovljen v EGP ali
v eni od držav G-10 izven EGP (trenutno so to ZDA, Kanada, Japonska in Švica).
V slednjem primeru se dolžniški instrument lahko obravnava kot primeren samo,
če se Eurosistem prepriča, da bodo njegove pravice, na način, kot ga določa
Eurosistem, ustrezno zaščitene tudi v okviru zakonodaje zadevne države G-10
zunaj EGP. V ta namen je treba, preden se finančno premoženje sprejme kot
primerno, priskrbeti pravno oceno v obliki in vsebini, ki sta sprejemljivi za
Eurosistem. V primeru kolateraliziranega vrednostnega papirja mora biti sedež
izdajatelja v EGP. 
Garant mora biti ustanovljen v EGP, razen
če za izpolnjevanje visokih bonitetnih standardov za tržno finančno premoženje
jamstvo ni potrebno, kakor je določeno v točki 5.3 tega sklepa. Mednarodne in
nadnacionalne institucije so primerni izdajatelji oz. garanti ne glede na kraj
ustanovitve. V primeru izdaje tržnega dolžniškega instrumenta s strani
nefinančne družbe, ki nima bonitetne ocene zunanjih bonitetnih institucij
(ECAI), mora biti sedež izdajatelja oz. garanta euroobmočje. Tržno finančno
premoženje, izdano pred 1. januarjem 2007, ki je bilo izdano s strani osebe, ki
ni ustanovljena v EGP ali v eni od držav G-10 izven EGP in je hkrati
garantirano s strani osebe ustanovljene v EGP, ostane primerno do 31. decembra
2011, če izpolnjuje ostale kriterije primernosti in zahteve glede jamstva.
·               
Valuta denominacije
Dolžniški instrument mora biti denominiran
v eurih (izraženem kot takem ali v nacionalnih denominacijah eura).
5.1.2 Kriteriji primernosti za netržno finančno premoženje
Za primerno netržno finančno premoženje se
štejejo tri oblike premoženja: vezani depoziti primernih nasprotnih strank,
bančna posojila in netržni hipotekarni dolžniški instrumenti.
5.1.2.1      Bančna
posojila
Bančna posojila morajo izpolnjevati
naslednje kriterije primernosti:
·               
Vrsta finančnega premoženja
Bančno posojilo mora biti dolžniška obveznost
primernega dolžnika do nasprotne stranke Eurosistema. Bančna posojila s
postopnim odplačevanjem glavnice (kjer se glavnica in obresti izplačujejo po
vnaprej določenem amortizacijskem načrtu) so primerna. Neizkoriščene kreditne
linije (npr. neizkoriščen del revolving posojila), prekoračitve stanja na
tekočem računu in akreditivi (ki dovoljujejo uporabo kredita, vendar sami po
sebi niso posojila) niso primerni. Sindicirana posojila (oziroma delež
institucije/člana v sindiciranem posojilu) so primerna oblika bančnih posojil.
Pravice iz naslova odplačila glavnice oziroma obresti ne smejo biti podrejene
pravicam (morebitnih) imetnikov drugih bančnih posojil (ali drugim tranšam oz.
podtranšam istega sindiciranega posojila) ali dolžniških instrumentov istega izdajatelja.
Bančno posojilo mora imeti: (a) fiksen,
brezpogojni znesek glavnice; in (b) obrestno mero, ki ne sme povzročiti
negativnega denarnega toka. Poleg tega mora biti obrestna mera ena od
naslednjih: (i) kot pri brezkuponskih instrumentih; (ii) fiksna; ali (iii)
variabilna, vezana na drugo referenčno obrestno mero. Poleg tega so primerna
tudi bančna posojila, vezana na gibanje inflacije. Te značilnosti mora posojilo
ohraniti do dokončnega odplačila obveznosti. 
·               
Vrsta dolžnika oz. garanta
Primerni dolžniki in garanti so nefinančne
družbe (opredeljene z European System of Accounts 1995-ESA 95), osebe
javnega sektorja, mednarodne in nadnacionalne institucije. Vsak dolžnik je
solidarno odgovoren za celotno poplačilo bančnega posojila. Posojilo, pri
katerem več dolžnikov skupno odgovarja za posamezno bančno posojilo, ni
primerno.
·               
Kraj ustanovitve dolžnika in garanta
Dolžnik mora biti ustanovljen v
euroobmočju. Tudi garant mora biti ustanovljen v euroobmočju, razen če za
izpolnjevanje visokih bonitetnih standardov za netržno finančno premoženje
jamstvo ni potrebno, kakor je določeno v točki 5.3 tega sklepa. Ta zahteva se
ne nanaša na mednarodne in nadnacionalne institucije. 
·               
Bonitetni standard 
Dolžniki oz. garanti morajo zadostiti
zahtevam glede minimalne bonitetne ocene. Bonitetna ocena dolžnika oz. garanta
se določa s pomočjo ECAF na način določen v točki 5.3.2 tega sklepa.
·               
Minimalni znesek
V trenutku prenosa bančnega posojila s
strani nasprotne stranke v zavarovanje v korist Banke Slovenije (tj. v trenutku
mobilizacije posojila) neodplačani znesek bančnega posojila ne sme biti manjši
od 500.000 eurov. 
Pri čezmejni uporabi bančnega posojila
preko korespondenčnega centralnobančnega modela (CCBM), ko nasprotna stranka,
ki ni ustanovljena v Republiki Sloveniji, vzpostavi zavarovanje na posojilu,
kjer slovensko pravo ureja posojilno pogodbo in ustanovitev dolžnika oz.
garanta posojila, velja enotni minimalni neodplačani znesek 500.000 eurov.
·               
Upravljanje z bančnimi posojili
Postopek registracije in vzpostavitve zavarovanja
ter uporabe bančnih posojil se, upoštevaje postopke Eurosistema, vodi v skladu
z nacionalno zakonodajo ter predpisi in navodili nacionalnih centralnih bank.
·               
Veljavno pravo
Posojilna pogodba mora biti sklenjena,
mobilizacija posojila pa izvršena po pravu države članice. Število nacionalnih
prav, ki urejajo nasprotno stranko, posojilodajalca, dolžnika, garanta,
posojilno pogodbo in mobilizacijo posojila, ne sme preseči dveh. Za primere, ko
je pravo, ki ureja posojilno pogodbo, slovensko, Banka Slovenije vodi register
bančnih posojil v skladu s Sklepom o vzpostavitvi in vodenju registra
finančnega premoženja (Uradni list RS, št. 21/07 s spremembami).
·               
Valuta denominacije
Bančna posojila morajo biti denominirana v
eurih (izraženem kot takem ali v nacionalnih denominacijah eura).
Za zagotovitev obstoja veljavnega
zavarovanja z bančnimi posojili in realizacije zavarovanja na posojilu v
primeru neizpolnitve obveznosti s strani nasprotne stranke se za bančna
posojila zahteva še izpolnjevanje naslednjih pravnih zahtev:
-      
verifikacija obstoja bančnega posojila;
-      
obvestitev dolžnika in garanta, če je potrebno, o vpisu pravice
Eurosistema na bančnem posojilu (tj. o mobilizaciji bančnega posojila);
-      
odsotnost določb glede bančne tajnosti in zaupnosti, ki se nanašajo na
bančna posojila (zahteva se izrecno soglasje dolžnika in garanta, če je
potrebno, iz posojilne pogodbe, da se podatki posojilne pogodbe lahko
razkrijejo Eurosistemu);
-      
odsotnost določb, ki omejujejo mobilizacijo bančnega posojila;
-      
odsotnost določb, ki omejujejo realizacijo zavarovanja na bančnem
posojilu.
Pri verifikaciji obstoja bančnega posojila
Banka Slovenije zahteva, da nasprotna stranka najmanj četrtletno poda lastno
potrditev (samocertifikacijo) in zavezo v zvezi z obstojem bančnega posojila.
Poleg tega Banka Slovenije najmanj enkrat preveri postopke, ki jih nasprotna
stranka uporablja za predložitev podatkov o obstoju bančnega posojila in opravi
tudi naključne preglede kakovosti in točnosti lastne potrditve. Če Banka
Slovenije enkratne preveritve postopkov ne opravi pred prvo uporabo bančnega
posojila s strani nasprotne stranke, mora nasprotna stranka posredovati Banki
Slovenije pisen opis omenjenih postopkov. Posojilodajalec mora ob vpisu/izbrisu
posojila v/iz registra finančnega premoženja pri Banki Slovenije ter
vzpostavitvi/ukinitvi zavarovanja ravnati v skladu z določbami Sklepa o
vzpostavitvi in vodenju registra finančnega premoženja. Ob vzpostavitvi
zavarovanja mora posojilodajalec obvestiti dolžnika in garanta o vzpostavitvi
zavarovanja na posojilu. Ob ukinitvi zavarovanja mora nacionalna centralna
banka obvestiti dolžnika in garanta o ukinitvi zavarovanja.
5.1.2.2      Netržni
hipotekarni dolžniški instrumenti 
Netržni hipotekarni dolžniški instrumenti
(non-marketable retail mortgage-backed instruments, v nadaljevanju: RMBD)
morajo izpolnjevati naslednje kriterije primernosti:
·               
Vrsta premoženja
Biti mora dolžniški instrument (zadolžnica
ali menica) zavarovan s skladom stanovanjskih hipotek, ki ni v celoti
listinjen. Omogočeno mora biti zamenjevanje posameznega premoženja v skladu
hipotek. Vzpostavljen mora biti mehanizem, ki zagotavlja Eurosistemu, da ima
prednost pred ostalimi upniki, razen pred upniki, ki so izvzeti iz razlogov
javnega reda (trenutno so takšni instrumenti le irske hipotekarne zadolžnice).
RMBD morajo imeti fiksen, brezpogojni
znesek glavnice in obrestno mero, ki ne sme povzročiti negativnega denarnega
toka.
·               
Bonitetni standard
RMBD mora zadostiti visokim bonitetnim
standardom. Bonitetna ocena izdajatelja oz. garanta se določa s pomočjo ECAF
kot velja za RMBD (glej točko 5.3.2 tega sklepa).
·               
Vrsta izdajatelja
Primerni izdajatelji so primerne nasprotne
stranke Eurosistema.
·               
Kraj ustanovitve izdajatelja
Izdajatelj mora biti ustanovljen v
euroobmočju. 
·               
Upravljanje z RMBD
Pri uporabi RMBD za zavarovanje terjatev
Eurosistema je potrebno upoštevati veljavne postopke Eurosistema, ki so
opredeljeni v veljavnih pravilih zadevnih nacionalnih centralnih bank.
·               
Valuta denominacije
RMBD morajo biti denominirani v eurih
(izraženem kot takem ali v nacionalnih denominacijah eura).
5.2    TESNE POVEZAVE
Ne glede na to, da tržno in netržno
finančno premoženje sicer izpolnjuje vse kriterije primernosti, ga nasprotna
stranka ne sme uporabiti v primeru, če je to premoženje izdano ali garantirano
s strani te nasprotne stranke ali s strani katere koli pravne osebe, s katero
ima ta tesno povezavo.
Šteje se, da je nasprotna stranka z
izdajateljem, dolžnikom oz. garantom v tesni povezavi, če je izpolnjen vsaj
eden izmed naslednjih pogojev:
-      
nasprotna stranka ima v lasti, neposredno ali posredno prek enega ali
več podjetij, 20 % ali več izdajateljevega, dolžnikovega oz. garantovega
kapitala; 
-      
izdajatelj, dolžnik oz. garant ima v lasti, neposredno ali posredno prek
enega ali več podjetij, 20 % ali več kapitala nasprotne stranke;
-      
tretja oseba ima v lasti več kot 20 % kapitala nasprotne stranke in več
kot 20 % izdajateljevega, dolžnikovega oz. garantovega kapitala, in sicer
bodisi neposredno ali posredno prek enega ali več podjetij.
Za potrebe izvajanja denarne politike
Eurosistema, zlasti za spremljanje izpolnjevanja pravil glede uporabe
primernega finančnega premoženja v zvezi s tesnimi povezavami, si Eurosistem
interno izmenjuje informacije o kapitalskih deležih, ki jih za te potrebe
zagotavljajo nadzorni organi. Za te informacije veljajo enaki standardi
zaupnosti, kakor jih uporabljajo nadzorni organi.
Zgornje določbe o tesnih povezavah ne
veljajo za: (a) tesne povezave med nasprotno stranko in osebo javnega sektorja
iz EGP, upravičeno do odmerjanja davkov, ali kadar jamstvo za dolžniški
instrument zagotavlja oseba javnega sektorja iz EGP, upravičena do odmerjanja
davkov; (b) krite bančne obveznice, ki so izdane v skladu z merili, določenimi
v členu 22(4) direktive UCITS; in (c) primere, kjer dolžniške instrumente
ščitijo posebna pravna varovala, primerljiva s tistimi pod točko (b), kakor je
to v primeru (i) netržnih RMBD, ki niso vrednostni papirji, ali (ii)
strukturiranih kritih bančnih obveznic (tj. določenih kritih bančnih obveznic,
ki jih Evropska komisija ni razglasila za skladne z direktivo UCITS), pri katerih
kritni sklad predstavljajo stanovanjska posojila ali posojila, zavarovana s
hipoteko na poslovni nepremičnini, in ki izpolnjujejo vse kriterije za
kolateralizirane vrednostne papirje, določene v točkah 5.1 in 5.3 tega sklepa ter izpolnjujejo še naslednje dodatne kriterije:
a)  Za strukturirane krite
bančne obveznice, pri katerih kritni sklad predstavljajo stanovanjska posojila:
-Vsa stanovanjska posojila, ki predstavljajo
zavarovanje za strukturirane krite bančne obveznice, morajo biti denominirana v
eurih; izdajatelj (ter dolžnik in garant, če sta pravni osebi) mora(‑jo) imeti
sedež v državi članici, kritno premoženje se mora nahajati v državi članici in
pravo, ki ureja posojilo, mora biti pravo države članice.
-Stanovanjska posojila so primerna za kritni sklad
strukturiranih kritih bančnih obveznic, če je zanje zagotovljeno primerno
jamstvo ali so zavarovana s hipoteko. Primerno jamstvo mora biti izplačljivo v
24 mesecih po neplačilu dolžnika posojila. Primerno jamstvo za potrebe takšnih
posojil z jamstvom se lahko zagotovi v različnih pogodbenih oblikah, vključno z
zavarovalnimi pogodbami, pod pogojem, da zavarovanje odobri oseba javnega
sektorja ali finančna institucija pod javnim nadzorom. Garant za potrebe
takšnih posojil z jamstvom ne sme imeti tesnih povezav z izdajateljem kritih
bančnih obveznic in mora imeti oceno primerne zunanje bonitetne institucije
najmanj [A+/A1/AH] ves čas trajanja transakcije.
-Visokokakovostno nadomestno finančno premoženje
za zavarovanje se sprejme do največ 10% kritnega sklada. Ta omejitev se lahko
preseže samo po temeljiti preučitvi s strani zadevne NCB.
-Delež posojila glede na vrednost nepremičnine
lahko pri vsakem posameznem primernem posojilu, ki se lahko financira z izdajo
strukturiranih kritih bančnih obveznic, znaša največ 80%. Izračun deleža
posojila glede na vrednost nepremičnine mora temeljiti na konservativni oceni
tržne vrednosti nepremičnine.
-Najmanjše obvezno presežno zavarovanje znaša 8%.
-Najvišji znesek posojila pri stanovanjskih
posojilih je 1 milijon EUR.
-Samostojna bonitetna ocena kritnega sklada mora
ustrezati verjetnosti neplačila v obdobju enega leta na ravni 10 bazičnih točk
v skladu s pragom »enojni A« (glej točko 5.3 tega sklepa).
-Za izdajatelja in subjekte, ki so udeleženi v
transakciji v zvezi s strukturiranimi kritimi bančnimi obveznicami ali so
pomembni zanjo, se zahteva dolgoročni spodnji prag »enojni A« (ocena »A‑«, ki
jo dodeli Fitch ali Standard & Poor’s, »A3«, ki jo dodeli Moody’s, ali
»AL«, ki jo dodeli DBRS).
b)  Za strukturirane krite
bančne obveznice, pri katerih kritni sklad predstavljajo posojila, zavarovana s
hipoteko na poslovni nepremičnini:
-Vsa posojila, ki so zavarovana s hipoteko na
poslovni nepremičnini in predstavljajo kritni sklad strukturiranih kritih bančnih
obveznic, morajo biti denominirana v eurih; izdajatelj, pa tudi dolžnik in
garant, če sta pravni osebi, mora(‑jo) imeti sedež v državi članici, kritno
premoženje se mora nahajati v državi članici in pravo, ki ureja posojilo, mora
biti pravo države članice.
-Visokokakovostno nadomestno finančno premoženje
za zavarovanje se sprejme do največ 10% kritnega sklada. Ta omejitev se lahko
preseže samo po temeljiti preučitvi s strani zadevne NCB.
-Delež posojila glede na vrednost nepremičnine
lahko pri vsakem posameznem primernem posojilu, ki se lahko financira z izdajo
strukturiranih kritih obveznic, znaša največ 60%. Izračun deleža posojila glede
na vrednost nepremičnine mora temeljiti na konservativni oceni tržne vrednosti
nepremičnine.
-Najmanjše obvezno presežno zavarovanje znaša 10%.
-Delež posameznega dolžnika v kritnem skladu po seštetju
vseh posameznih neodplačanih zneskov posojil tega dolžnika ne sme presegati 5%
celotnega kritnega sklada.
-Samostojna bonitetna ocena kritnega sklada mora
ustrezati bonitetni stopnji 1 v skladu z lestvico bonitetnih ocen Eurosistema
(glej točko 5.3 tega sklepa).
-Za izdajatelja in subjekte, ki so udeleženi v
transakciji v zvezi s strukturiranimi kritimi bančnimi obveznicami ali so
pomembni zanjo, se zahteva bonitetna stopnja 2.
-Vsa posojila, ki predstavljajo kritni sklad, je
treba prevrednotiti najmanj enkrat letno. Padci cen nepremičnin se morajo pri
prevrednotenju odraziti v celoti. V primeru rasti cen se uporabi odbitek v
višini 15%. Posojila, ki ne izpolnjujejo zahteve glede najvišjega dovoljenega
deleža posojila glede na vrednost nepremičnine, je treba nadomestiti z novimi
posojili ali pa v zvezi z njimi zagotoviti presežno zavarovanje, kar mora
odobriti zadevna NCB. Osnovna metoda vrednotenja, ki se uporabi, je tržna vrednost,
tj. ocenjena cena, ki bi bila dosežena, če bi se premoženje ob razumnem
prizadevanju prodalo na trgu. Ta ocena mora temeljiti na najbolj konservativnih
predpostavkah. Lahko se uporabijo tudi statistične metode, vendar samo kot
podrejena metoda vrednotenja.
-Ves čas je treba vzdrževati likvidnostno rezervo
v obliki denarnega depozita v eurih pri primerni nasprotni stranki, ki krije
vsa plačila obresti v zvezi s kritimi bančnimi obveznicami za obdobje
naslednjih šest mesecev.
-Pri kritih
bančnih obveznicah z zagotovljenim izplačilom glavnice na datum dospelosti, če
pade kratkoročna bonitetna ocena dolžnika posojila, danega v kritni sklad, pod
bonitetno stopnjo 2 v devetih mesecih pred tem, ko dospe taka krita bančna
obveznica, mora tak dolžnik deponirati znesek denarja v eurih, ki zadostuje za
kritje zadevnega dela izplačila glavnice krite bančne obveznice in povezanih
stroškov, ki bi jih moral v zvezi s krito bančno obveznico v likvidnostno
rezervo vplačati izdajatelj.
-V primeru likvidnostnih težav se lahko prvotni
datum dospelosti prestavi za največ 12 mesecev, da se uravnotežijo neujemanja
dospelosti med postopno odplačljivimi posojili v kritnem skladu in enkratnim
izplačilom krite bančne obveznice. Vendar pa po prvotnem datumu dospelosti
krite bančne obveznice postanejo neprimerne za lastno uporabo.
Poleg tega morajo nasprotne stranke v
primeru strukturiranih kritih bančnih obveznic, pri katerih kritni sklad
predstavljajo stanovanjska posojila ali posojila, zavarovana s hipoteko na
poslovni nepremičnini, predložiti pravno mnenje ugledne odvetniške družbe, da
so izpolnjeni naslednji pogoji:
-      
Izdajatelj kritih bančnih obveznic je kreditna institucija s sedežem v
državi članici EU in ni subjekt s posebnim namenom, tudi če za te krite bančne
obveznice jamči kreditna institucija s sedežem v državi članici EU.
-      
Izdajatelj/izdaja kritih bančnih
obveznic je v skladu s pravom države članice, kjer ima izdajatelj sedež ali
kjer so bile krite bančne obveznice izdane, predmet posebnega javnega nadzora,
namenjenega zaščiti imetnikov kritih bančnih obveznic.
-      
V primeru insolventnosti izdajatelja imajo imetniki kritih bančnih
obveznic prednostno pravico do vračila glavnice in izplačila obresti iz naslova
(kritnega) primernega premoženja.
-      
Denarni zneski, zbrani z izdajo kritih bančnih obveznic, morajo biti
naloženi (po pravilih vlaganja, določenih v dokumentaciji o kritih bančnih
obveznicah) v skladu z ustrezno nacionalno zakonodajo, ki ureja krite bančne
obveznice, ali drugo zakonodajo, ki velja za zadevno finančno premoženje.
Strukturirane krite bančne obveznice, pri
katerih kritni sklad predstavljajo stanovanjska posojila in so bile dane v
zavarovanje pred 10. oktobrom 2010 ter ne izpolnjujejo zgoraj navedenih
dodatnih kriterijev, ostanejo primerne za zavarovanje do 31. marca 2011.
Strukturirane krite bančne obveznice, pri katerih kritni sklad predstavljajo
posojila, zavarovana s hipoteko na poslovni nepremičnini, in so bile dane v
zavarovanje pred 1. februarjem 2011 ter ne izpolnjujejo zgoraj navedenih
dodatnih kriterijev, ostanejo primerne za zavarovanje do 31. marca 2011.
Nasprotna stranka ne sme predložiti v
zavarovanje kolateraliziranega vrednostnega papirja, če nasprotna stranka (ali
katerakoli tretja oseba, s katero je nasprotna stranka v tesni povezavi)
zagotavlja valutno zaščito za kolateralizirani vrednostni papir s tem, da je z
izdajateljem sklenila transakcijo valutne zaščite ali če zagotavlja
likvidnostno podporo za najmanj 20 % vrednosti izdaje kolateraliziranega
vrednostnega papirja.
5.3    BONITETNI OKVIR EUROSISTEMA
Bonitetni okvir Eurosistema vključuje
postopke in pravila za ugotavljanje ali finančno premoženje izpolnjuje zahteve
Eurosistema glede minimalne bonitetne ocene. Izpolnjevanje zahteve glede
minimalne bonitetne ocene je različno za tržno in netržno finančno premoženje,
upoštevajoč različno pravno naravo tega premoženja in operativne razloge.
ECAF temelji na štirih različnih virih za
ocenjevanje primernega finančnega premoženja. To so:
-      
zunanje bonitetne institucije (external credit assessment institutions,
v nadaljevanju: ECAI),
-      
interni bonitetni sistemi nacionalnih centralnih bank (national central
banks‘ in-house credit assessment systems, v nadaljevanju: ICAS),
-      
interni bonitetni sistemi nasprotnih strank (counterparties‘ internal
rating based systems, v nadaljevanju: IRB sistemi) in 
-      
bonitetna orodja zunanjih ponudnikov (third-party providers‘ rating
tools, v nadaljevanju: RT).
Poleg tega se pri presojanju izpolnjevanja
minimalne bonitetne ocene upošteva tudi institucionalne kriterije in jamstvo. 
V primeru ECAI vira mora ocena temeljiti na
javni bonitetni oceni. Eurosistem si pridržuje pravico, da zahteva kakršna koli
pojasnila, ki se mu zdijo potrebna. Za kolateralizirane vrednostne papirje mora
biti bonitetna ocena pojasnjena v javno dostopnem bonitetnem poročilu (v obliki
podrobnega poročila pred prodajo oz. poročila ob novi izdaji), ki mora med
drugim vsebovati celovito analizo strukturnih in pravnih vidikov, podrobno
oceno sklada finančnega premoženja, analizo udeležencev v transakciji ter
analizo vseh drugih relevantnih posebnosti transakcije. Poleg tega mora ECAI za
kolateralizirane vrednostne papirje objavljati redno nadzorno poročilo.
Objavljanje poročila mora biti usklajeno s pogostostjo in časovnim razporedom
kuponskih plačil. To poročilo mora vsebovati vsaj najnovejše ključne podatke o
transakcijah (npr. sestavo sklada finančnega premoženja, udeležence transakcij,
kapitalsko strukturo), kot tudi podatke o poslovanju. 
Za določitev minimalnih zahtev glede
visokih bonitetnih standardov (v nadaljevanju: ″bonitetni prag″) Eurosistem
uporablja referenčno vrednost, ki je enaka bonitetni oceni bonitetne
stopnje 3 na usklajeni lestvici bonitetnih ocen Eurosistema. Usklajena
lestvica bonitetnih ocen Eurosistema je objavljena na spletni strani ECB (www.ecb.europa.eu).
Bonitetna ocena bonitetne stopnje 3 pomeni dolgoročno bonitetno oceno
najmanj ″BBB-″, ki jo dodeli Fitch ali Standard & Poor's, ″Baa3″, ki jo dodeli Moody's, ali ″BBB″, ki jo dodeli DBRS. Eurosistem obravnava verjetnost
neplačila za obdobje enega leta v višini 0,40 % kot enakovredno bonitetni oceni
bonitetne stopnje 3, kar se redno preverja. ECAF povzema definicijo
neplačila kot jo opredeljuje Direktiva EU o kapitalski ustreznosti (v
nadaljevanju: CRD direktiva - obsega Direktivo 2006/48/ES Evropskega parlamenta
in Sveta z dne 14. junija 2006 o začetku opravljanja in opravljanju dejavnosti
kreditnih institucij (preoblikovano) (Uradni list L 177, 30.6.2006, stran 1) in
Direktivo 2006/49/ES Evropskega parlamenta in Sveta z dne 14. junija 2006 o kapitalski
ustreznosti investicijskih podjetij in kreditnih institucij (preoblikovano)
(Uradni list L 177, 30.6.2006, stran 201)). Eurosistem za vsak primerni ECAI
objavlja najnižjo bonitetno oceno, ki dosega bonitetni prag, in jo redno
preverja, vendar ne prevzema nobene odgovornosti za svojo ocenitev ECAI. Za
kolateralizirane vrednostne papirje je minimalni bonitetni prag ″trojni A″ ob
izdaji. ″Trojni A″ pomeni dolgoročno bonitetno oceno ″AAA″, ki jo dodeli Fitch,
Standard & Poor's ali DBRS, ali ″Aaa″, ki jo dodeli Moody's, če to ni na voljo, pa kratkoročno bonitetno oceno ″F1+″, ki jo dodeli Fitch, ″A-1+″, ki jo
dodeli Standard & Poor's, ali ″R-1H″, ki jo dodeli DBRS. Kolateraliziran
vrednostni papir mora ves čas trajanja vrednostnega papirja dosegati Eurosistemov
spodnji prag bonitetne stopnje 2 na usklajeni lestvici bonitetnih ocen
Eurosistema (″enojni A″). ″Enojni A″ pomeni dolgoročno bonitetno oceno najmanj
″A-″, ki jo dodeli Fitch ali Standard & Poor's, ″A3″, ki jo dodeli Moody's, ali ″AL″, ki jo dodeli DBRS. V zvezi z RMBD Eurosistem za določitev minimalnih zahtev glede
visokih bonitetnih standardov uporablja referenčno vrednost, ki je enaka
bonitetni oceni bonitetne stopnje 2 na usklajeni lestvici bonitetnih ocen
Eurosistema (″enojni A″). Eurosistem obravnava verjetnost neplačila za obdobje
enega leta v višini 0,10 % kot enakovredno bonitetni oceni bonitetne
stopnje 2, kar se redno preverja.
Eurosistem si pridržuje pravico odločiti,
ali izdaja, izdajatelj, dolžnik ali garant izpolnjujejo zahteve glede visokega
bonitetnega standarda na podlagi katere koli informacije, za katero meni, da je
relevantna, in na tej osnovi finančno premoženje zavrne, omeji njegovo uporabo
ali pri njegovem vrednotenju uporabi dodatne odbitke, če je to potrebno za
zagotovitev zadostne zaščite Eurosistema pred tveganji v skladu s členom 18.1
Statuta ESCB in ECB. Te vrste ukrepov lahko uporabi tudi za posamezne nasprotne
stranke, še posebej, če kreditno tveganje nasprotne stranke nakazuje na visoko
korelacijo s kreditnim tveganjem finančnega premoženja, ki ga je nasprotna
stranka dala v zavarovanje. Če zavrnitev finančnega premoženja temelji na
informacijah o skrbnem in varnem poslovanju, se morajo informacije, ki so jih
posredovale nasprotne stranke ali nadzorniki, uporabljati zgolj v obsegu, ki je
ustrezen in potreben za izvajanje nalog Eurosistema pri vodenju denarne
politike.
Finančno premoženje, ki je izdano ali ima
jamstvo s strani subjektov, za katere velja ukrep zamrznitve sredstev in/ali
drugi ukrepi, ki jih je naložila EU v skladu s 75 členom Pogodbe ali država
članica EU, ki omejuje uporabo njihovih sredstev, ali pa je v zvezi z njimi
Svet ECB izdal sklep o začasni ali trajni prepovedi dostopa do instrumentov
denarne politike, se lahko izključi z liste primernega finančnega premoženja.
5.3.1 Izpolnjevanje visokih bonitetnih standardov za tržno finančno
premoženje
Izpolnjevanje visokih bonitetnih standardov
za tržno finančno premoženje temelji na sledečih kriterijih:
a)  ECAI bonitetna ocena: Izdaja
mora imeti vsaj eno bonitetno oceno primernega ECAI (če je nima, jo mora imeti
izdajatelj), ki mora zadostiti bonitetnemu pragu Eurosistema. ECB objavlja na
svojih spletnih straneh (www.ecb.europa.eu) bonitetni prag za vse primerne
ECAI. V primeru bonitetne institucije Moody's, Fitch in S&P's znaša bonitetni prag za dolgoročno bonitetno oceno A3 oz. A-.
Tržni instrumenti, ki so izdani oz. imajo
jamstvo nefinančnih družb, ki nimajo ECAI bonitetne ocene, so potencialno
primerni. Primernost je odvisna od ocene bonitetnega sistema izbranega s strani
nasprotne stranke skladno s pravili ECAF.
V primeru, da je za istega dolžnika oz.
garanta na voljo več bonitetnih ocen, ki se med seboj razlikujejo, se uporabi
pravilo najboljše ocene (tj. upošteva se najboljšo oceno primernega ECAI).
Visoki bonitetni standard za krite bančne
obveznice izdane od 1. januarja 2008 dalje se ocenjuje na podlagi opisanih
kriterijev. Za krite bančne obveznice izdane do 1. januarja 2008 pa velja, da
avtomatično izpolnjujejo bonitetne standarde ne glede na ECAF pravila, če striktno
izpolnjujejo vse pogoje iz člena 22(4) UCITS direktive.
Če ima izdaja neprimerno bonitetno oceno
primernega ECAI, je to finančno premoženje neprimerno tudi, če ima izdajatelj
oziroma garant primerno bonitetno oceno.
ECAI bonitetna ocena za kolateralizirane
vrednostne papirje: Za kolateralizirane vrednostne papirje, izdane od vključno
1.3.2010 dalje, se zahteva najmanj dve bonitetni oceni kateregakoli primernega
ECAI za izdajo. Za ugotavljanje primernosti teh kolateraliziranih vrednostnih
papirjev se uporabi pravilo ″druge najboljše bonitetne ocene″, ki pomeni, da
mora, ne samo najboljša, ampak tudi druga najboljša bonitetna ocena ECAI
izpolnjevati bonitetni prag za kolateralizirane vrednostne papirje. Na osnovi
tega pravila se zahteva za obe bonitetni oceni oceno ob izdaji na nivoju
″AAA″/″Aaa″ in oceno na nivoju ″enojni A″ ves čas trajanja vrednostnega
papirja, da je vrednostni papir lahko primeren. 
Od vključno 1.3.2011 se za ohranitev
primernosti kolateraliziranih vrednostnih papirjev, ne glede na njihov datum
izdaje, zahteva vsaj dve bonitetni oceni kateregakoli primernega ECAI za
izdajo, izpolnjeno pa mora biti tudi pravilo druge najboljše bonitetne ocene.  
Za kolateralizirane vrednostne papirje,
izdane pred 1.3.2010, ki imajo samo eno bonitetno oceno, se zahteva pridobitev
druge bonitetne ocene pred 1.3.2011. Za kolateralizirane vrednostne papirje,
izdane pred 1.3.2009, morata obe bonitetni oceni zadostiti nivoju ″enojni A″
ves čas trajanja vrednostnega papirja. Za kolateralizirane vrednostne papirje,
izdane med 1.3.2009 in 28.2.2010, mora prva bonitetna ocena zadostiti nivoju
″AAA″/″Aaa″ ob izdaji in nivoju ″enojni A″ v času trajanja vrednostnega
papirja, medtem ko mora druga bonitetna ocena zadostiti nivoju ″enojni A″ ob
izdaji in ves čas trajanja vrednostnega papirja. Za kolateralizirane vrednostne
papirje iz prejšnjega stavka se druga ECAI bonitetna ocena ob izdaji nanaša na
bonitetno oceno, ki je prvič izdana ali objavljena s strani ECAI.
Naknadne zamenljive izdaje
kolateraliziranih vrednostnih papirjev se obravnavajo kot nove izdaje
kolateraliziranih vrednostnih papirjev. Vsi kolateralizirani vrednostni
papirji, izdani pod isto ISIN kodo, morajo izpolnjevati kriterije primernosti,
ki veljajo na datum zadnje naknadne zamenljive izdaje vrednostnih papirjev. V
primeru naknadnih zamenljivih izdaj kolateraliziranih vrednostnih papirjev, ki
ne izpolnjujejo kriterijev primernosti, ki veljajo na datum zadnje naknadne
zamenljive izdaje, se šteje, da so neprimerni vsi kolateralizirani vrednostni
papirji, izdani pod isto ISIN kodo. To pravilo ne velja za naknadne zamenljive
izdaje kolateraliziranih vrednostnih papirjev, ki so bili na listi primernega
finančnega premoženja Eurosistema na dan 10. oktober 2010, če je bila zadnja
naknadna zamenljiva izdaja vrednostnih papirjev izvedena pred tem datumom.
Naknadne nezamenljive izdaje vrednostnih papirjev se obravnavajo kot novi
kolateralizirani vrednostni papirji.
b)  Jamstvo: V primeru
odsotnosti primerne ECAI bonitetne ocene izdajatelja, se visoki bonitetni
standardi lahko izpolnijo na podlagi jamstva danega s strani finančno trdnih
garantov. Finančna trdnost garantov je opredeljena z bonitetno oceno ECAI, ki
izpolnjuje bonitetni prag Eurosistema. Jamstvo mora zadostiti naslednjim
zahtevam:
-Jamstvo se obravnava kot sprejemljivo, če garant
brezpogojno in nepreklicno jamči za obveznosti izdajatelja dolžniškega
instrumenta do imetnikov glede plačila glavnice, obresti in vseh drugih
zneskov, dokler niso v celoti poravnani.
-Jamstvo se mora plačati na prvi poziv (neodvisno
od osnovne dolžniške obveznosti). Jamstvo, ki ga zagotavljajo osebe javnega
prava, upravičene do obdavčevanja, mora biti plačljivo bodisi na prvi poziv
bodisi mora kako drugače zagotavljati takojšnje in pravočasno plačilo po
neizpolnitvi obveznosti. Obveznosti garanta iz jamstva se morajo obravnavati
vsaj enako in sorazmerno (pari passu) kot ostale nezavarovane obveznosti
garanta.
-Jamstvo mora urejati pravo države članice EU in
mora biti pravno veljavno ter zavezujoče in izvršljivo proti garantu. 
-Pravno potrditev v zvezi s pravno veljavnostjo,
zavezujočim učinkom in izvršljivostjo jamstva je treba predložiti v takšni
obliki in vsebini, ki je sprejemljiva za Eurosistem, preden se premoženje, na
katerega se jamstvo nanaša, lahko obravnava kot primerno. Če je garant
ustanovljen na podlagi zakonodaje, ki ni enaka zakonodaji, ki ureja jamstvo,
mora pravna potrditev potrditi tudi, da je jamstvo veljavno in izvršljivo na
podlagi zakonodaje, ki ureja ustanovitev garanta. Pravna potrditev se mora
predložiti v pregled nacionalni centralni banki, ki je zadolžena za poročanje
primernega finančnega premoženja, ki ga krije jamstvo. Pravna potrditev ni
potrebna za jamstvo, izdano za dolžniške instrumente, ki že imajo bonitetno
oceno, ali za jamstvo, ki ga izda oseba javnega prava, ki je upravičena do
obdavčevanja. Ocena izvršljivosti upošteva zakonodajo s področja nesolventnosti
ali stečajnega postopka, splošna načela enakosti in druge podobne zakone ter
načela, ki veljajo za garanta in vplivajo na pravice, ki jih ima upnik do
garanta na splošno.
V primeru odsotnosti ECAI bonitetne ocene
za izdajo, izdajatelja ali garanta, se visok bonitetni standard lahko izpolni
na sledeči način:
c)  Pri izdajateljih ali
garantih javnega sektorja euroobmočja: V primeru, da je tržno finančno premoženje
izdano ali garantirano s strani institucionalnih enot regionalne ravni države,
lokalne oblasti ali osebe javnega sektorja (Public Sector Entity, v
nadaljevanju: PSE), ustanovljene v euroobmočju, kot jih opredeljuje CRD
direktiva, se uporablja naslednji postopek:
-izdajatelj ali garant se razvrsti v enega izmed
treh razredov v skladu z CRD direktivo kot jih opredeljuje Tabela 3 tega
sklepa. Pričakuje se, da bo seznam pravnih oseb oz. kriteriji za njihovo
razvrstitev v omenjene tri razrede objavljen na spletni strani Committee of
European Banking Supervisors (CEBS):
http://www.c-ebs.org/SD/Rules_AdditionalInformation.htm.
-izdajateljem ali garantom iz razredov 1 in 2 se bonitetna ocena pripiše na podlagi ECAI bonitetne ocene centralne države, kjer je izdajatelj
ali garant ustanovljen. Bonitetna ocena izdajateljev ali garantov iz razreda 1 in 2 mora ustrezati vsaj bonitetnemu pragu Eurosistema. Za izdajatelje ali garante iz razreda 3 se
bonitetne ocene ne določa na podlagi ECAI bonitetne ocene centralne države.
Obravnava se jih enako kot privatne dolžnike oz. garante. 
d)     Pri
izdajateljih ali garantih nefinančnih družb v euroobmočju: V primeru, da
finančno premoženje, ki so ga izdale ali zanj jamčijo nefinančne družbe,
ustanovljene v euroobmočju, nima primerne ECAI bonitetne ocene, se lahko
uporabi pravila ECAF, in sicer lahko nasprotne stranke uporabijo svoj IRB, ICAS
nacionalne centralne banke ali RT. Tako finančno premoženje se ne vključuje oz.
objavlja na javni listi primernega tržnega finančnega premoženja.
Tabela 3: Pripisane bonitetne ocene za
regionalne oblasti, lokalne oblasti in osebe javnega sektorja v vlogi
izdajateljev, dolžnikov ali garantov brez ECAI bonitetne ocene

 

Razvrstitev izdajateljev,
  dolžnikov ali garantov v skladu s CRD direktivo

Pripisana bonitetna ocena
  izdajatelju, dolžniku ali garantu


Razred 1
 

Institucionalne
  enote regionalne ravni države, lokalne oblasti in osebe javnega sektorja, ki
  jih pristojni nadzorni organ obravnava na enak način kot centralno državo za
  namene kapitalskih zahtev

Pripisana
  bonitetna ocena ECAI, ki velja za centralno državo, kjer je subjekt
  ustanovljen


Razred 2
 

Institucionalne
  enote regionalne ravni države, lokalne oblasti in osebe javnega sektorja, ki
  jih pristojni nadzorni organ obravnava na enak način kot [kreditne]
  institucije za namene kapitalskih zahtev

Pripisana
  bonitetna ocena ECAI ene bonitetne stopnje* nižje, kot velja za centralno
  državo, kjer je subjekt ustanovljen


Razred 3

Ostale osebe
  javnega sektorja

Obravnavajo
  se kot ostali izdajatelji ali dolžniki privatnega sektorja

* Informacija o bonitetnih stopnjah je
objavljena na spletnih straneh ECB (www.ecb.europa.eu).
5.3.2 Izpolnjevanje visokih bonitetnih standardov za netržno finančno
premoženje
5.3.2.1      Bančna
posojila
Nasprotna stranka mora izmed razpoložljivih
in primernih bonitetnih virov izbrati en glavni bonitetni vir, znotraj njega pa
en primerni bonitetni sistem, razen v primeru izbire ECAI bonitetnega vira,
kjer lahko uporabi vse primerne ECAI sisteme. 
Nasprotna stranka mora izbrani sistem
uporabljati vsaj eno leto. V primeru, da želi nasprotna stranka po enem letu
zamenjati izbrani bonitetni sistem, mora v zvezi s tem Banki Slovenije
posredovati ustrezno obrazloženo zahtevo. 
Nasprotna stranka mora izbrati tisti
bonitetni vir oz. sistem, s katerim bo po njenih pričakovanjih lahko ocenila
največje število dolžnikov ali garantov, ki jih bo nasprotna stranka uporabila
za zavarovanje.
Banka Slovenije lahko na podlagi utemeljene
in ustrezno obrazložene zahteve nasprotni stranki odobri uporabo več kot enega
bonitetnega sistema oz. vira. Kot utemeljen razlog načeloma šteje nezadostna
pokritost, ki jo glavni bonitetni sistem ali vir nudi pri ocenjevanju dolžnikov
ali garantov, ki bi jih nasprotna stranka želela uporabiti za zavarovanje.
Nasprotna stranka mora sproti obveščati
Banko Slovenije o vseh njej znanih dogodkih oziroma okoliščinah, ki vplivajo na
bančno posojilo, vključno z zamudami pri plačilu s strani dolžnika bančnega
posojila in predčasnem (delnem ali celotnem) odplačilu bančnega posojila. Poleg
tega mora nasprotna stranka zagotavljati, da uporablja zadnjo razpoložljivo
bonitetno oceno glede na izbrani bonitetni vir oz. sistem.
a)  Bonitetna ocena dolžnika oz.
garanta: Presojanje izpolnjevanja zahteve glede minimalne bonitetne ocene
dolžnika oz. garanta bančnega posojila je odvisno od tega ali je dolžnik oz.
garant iz javnega sektorja ali nefinančna družba. 
­    
V primeru, da je dolžnik oz.
garant iz javnega sektorja, se po vrstnem redu upoštevajo naslednja pravila:
i)       uporabi se bonitetno oceno sistema
oz. vira, ki ga je nasprotna stranka izbrala, in preveri ali izpolnjuje bonitetni
prag 
ii)    v primeru
neobstoja bonitetne ocene pod točko i) se uporabi ECAI bonitetna ocena dolžnika
oz. garanta
iii)    v primeru
neobstoja bonitetne ocene pod točko i) ali ii) se uporabi isti pristop, kot se
uporablja pri tržnem finančnem premoženju, in sicer: 
­     izdajatelj
oz. garant se razvrsti v enega od treh razredov v skladu z CRD direktivo, kot
jih opredeljuje Tabela 3 tega sklepa;
­     dolžnikom
oz. garantom iz razredov 1 ali 2 se implicitno pripiše bonitetna ocena glede na
bonitetno oceno centralne države, kjer ima dolžnik ali garant svoj sedež. Ta
bonitetna ocena mora najmanj dosegati bonitetni prag Eurosistema.
V primeru, da bonitetna ocena sistema oz. vira, ki ga je nasprotna
stranka izbrala (ali v primeru bonitetne ocene ECAI pri točki (ii) za dolžnika
oz. garanta iz javnega sektorja) obstaja, a je pod bonitetnim pragom, je
dolžnik oz. garant neprimeren.
­    
V primeru, da je dolžnik oz.
garant nefinančna družba, je primeren, če bonitetna ocena izbranega bonitetnega
sistema oz. vira dosega najmanj bonitetni prag. Če je nasprotna stranka izbrala
ECAI bonitetni vir, lahko uporabi pravilo najboljše ocene, kot je določeno v
točki a) prvega odstavka točke 5.3.1 tega sklepa. V primeru, da dolžnik oz.
garant nima bonitetne ocene na podlagi izbranega bonitetnega sistema oz. vira,
je neprimeren.
b)     Jamstvo:
Jamstvo mora izpolnjevati naslednje zahteve:
-Jamstvo se obravnava kot sprejemljivo, če garant
brezpogojno in nepreklicno jamči za obveznosti dolžnika do imetnika glede
plačila glavnice, obresti in vseh drugih zneskov iz bančnega posojila, dokler
niso v celoti poravnani. Za primerno jamstvo se ne zahteva, da se nanaša na
posamezno bančno posojilo, ampak je dovolj, da se nanaša na dolžnika, vendar
hkrati pokriva tudi terjatve iz bančnega posojila.
-Jamstvo se mora plačati na prvi poziv (neodvisno
od osnovne dolžniške obveznosti). Jamstvo, ki ga zagotavljajo osebe javnega
prava, upravičene do obdavčevanja, mora biti plačljivo bodisi na prvi poziv
bodisi mora kako drugače zagotavljati takojšnje in pravočasno izplačilo po
neizpolnitvi obveznosti. Obveznosti garanta iz jamstva se morajo obravnavati
vsaj enako in sorazmerno (pari passu) z vsemi drugimi nezavarovanimi
obveznostmi garanta.
-Jamstvo mora urejati zakonodaja države članice EU
in mora biti pravno veljavno ter zavezujoče in izvršljivo proti garantu. 
-Pravno potrditev v zvezi s pravno veljavnostjo,
zavezujočim učinkom in izvršljivostjo jamstva je treba predložiti v takšni
obliki in vsebini, ki je sprejemljiva za Eurosistem, preden se premoženje, na
katerega se jamstvo nanaša, lahko obravnava kot primerno. Pravna potrditev mora
vsebovati tudi potrditev, da jamstvo ni osebne narave, tj. da ni izterljivo
samo s strani posojilodajalca. Če je garant ustanovljen na podlagi zakonodaje,
ki ni enaka zakonodaji, ki ureja jamstvo mora pravna potrditev potrditi tudi,
da je jamstvo veljavno in izvršljivo na podlagi zakonodaje, ki ureja
ustanovitev garanta. Pravna potrditev se mora predložiti v pregled tisti
nacionalni centralni banki, kjer velja pravo, ki ureja predmetno posojilno
pogodbo. Pravna potrditev ni potrebna za jamstvo, ki ga izda oseba javnega
prava, ki je upravičena do obdavčevanja. Ocena izvršljivosti upošteva
zakonodajo s področja nesolventnosti ali stečajnega postopka, splošna načela
enakosti in druge podobne zakone ter načela, ki veljajo za garanta in vplivajo
na pravice, ki jih ima upnik do garanta na splošno.
5.3.2.2      Netržni
hipotekarni dolžniški instrumenti
Visoki bonitetni standardi za RMBD morajo
biti skladni z bonitetno stopnjo 2 na usklajeni lestvici bonitetnih ocen
Eurosistema, kot je objavljena na spletni strani ECB (www.ecb.europa.eu).
Bonitetni okvir za te dolžniške instrumente, ki upošteva posebnosti posamezne
jurisdikcije, bodo v ustreznih nacionalnih dokumentih opredelile nacionalne
centralne banke.
5.3.3 Kriteriji primernosti za bonitetne sisteme
ECAF temelji na štirih bonitetnih virih.
Vsak vir ima lahko več bonitetnih sistemov. Primerni sistemi bonitetnih virov
ECAI, ICAS in RT se javno objavljajo na spletni strani ECB (www.ecb.europa.eu).
5.3.3.1      Zunanje
bonitetne institucije
Zunanje bonitetne institucije (v
nadaljevanju: ECAI) so institucije, katerih bonitetne ocene smejo kreditne
institucije uporabljati za določitev tveganju prilagojenih zneskov
izpostavljenosti v skladu s CRD direktivo. Kriteriji primernosti so naslednji:
-      
ECAI mora biti formalno potrjen s strani pristojnega nadzornega organa
EU za države euroobmočja, v katerih se bo uporabljal skladno s CRD direktivo;
-      
ECAI mora izpolnjevati operativne kriterije in zagotavljati primerno
stopnjo pokritja. Primernost njegovih bonitetnih ocen za Eurosistem zavisi od
dostopnosti bonitetnih ocen Eurosistemu, dostopnosti informacij za določitev
bonitetnega praga ter informacij, pomembnih za spremljanje zanesljivosti
bonitetnega sistema.
Eurosistem si pridržuje pravico, da odloči
o primernosti ECAI, med drugim tudi na podlagi spremljanja njegove
zanesljivosti.
5.3.3.2      Interni
bonitetni sistemi nacionalnih centralnih bank
Vir interni bonitetni sistem nacionalnih
centralnih bank (v nadaljevanju: ICAS) trenutno sestoji iz štirih sistemov, to
je internih bonitetnih sistemov centralnih bank Nemčije, Španije, Francije in
Avstrije. Vsak ICAS je podvržen spremljanju zanesljivosti s strani Eurosistema,
ki tudi potrjuje njegovo primernost.
Nasprotna stranka mora pravočasno obveščati
nacionalno centralno banko, ki upravlja ICAS, o vseh njej znanih dogodkih
oziroma okoliščinah, ki vplivajo na bančno posojilo, vključno z zamudami pri
plačilih, ki se nanašajo na dolžnike, ki jih ta ICAS ocenjuje in so poznani
samo nasprotni stranki. 
V državah, kjer se vzpostavlja zavarovanje
na RMBD, mora nacionalna centralna banka vzpostaviti bonitetni okvir za to
vrsto premoženja v skladu s pravili ECAF. Ta okvir je podvržen letnemu
spremljanju njegove zanesljivosti. 
5.3.3.3      Interni
bonitetni sistemi nasprotnih strank
Nasprotna stranka, ki želi uporabljati svoj
interni bonitetni sistem (v nadaljevanju: IRB sistem) za ocenjevanje bonitete
dolžnikov, izdajateljev ali garantov primernih dolžniških instrumentov mora
najprej pridobiti odobritev Banke Slovenije. V tem primeru mora nasprotna
stranka na Banko Slovenije nasloviti vlogo za priznanje primernosti IRB
sistema, ki vključuje:
-      
obrazec, ki vsebuje informacijo o sistemu dodeljevanja PD dolžnikom, kot
tudi podatke o bonitetnih ocenah IRB sistema s pripadajočimi enoletnimi PD, ki
izpolnjujejo kriterij bonitetnega praga;
-      
kopijo zadnje informacije tretjega stebra, ki jo je nasprotna stranka
javno objavila na podlagi zahtev Basla II in CRD direktive;
-      
naziv in naslov zunanjega revizorja nasprotne stranke;
-      
kopijo odločitve pristojnega organa EU izven Republike Slovenije za
uporabo IRB sistema za namene kapitalske ustreznosti na konsolidirani oz.
nekonsolidirani osnovi, skupaj z morebitnimi pogoji uporabe oz. omejitvami
njegove uporabe (samo v primeru, da bi nasprotna stranka želela uporabljati IRB
sistem, ki ga je potrdil pristojni nadzorni organ EU izven Republike
Slovenije).
Vloga mora biti podpisana s strani
predsednika oz. za to področje pristojnega člana uprave ali s strani osebe s
podobno pristojnostjo, oziroma morebitnega pooblaščenca. Dokumentom vloge,
sestavljenim v tujem jeziku, morajo biti priloženi tudi uradni prevodi v
slovenski jezik.
Navedene zahteve veljajo za vse nasprotne
stranke, ki želijo uporabljati svoj IRB sistem, ne glede na njihov status
(nadrejena oseba, podrejena družba ali podružnica) in ne glede na to, ali je
IRB sistem odobril nadzornik v državi, kjer ima sedež podrejena družba ali
podružnica, ali nadzornik v državi, kjer ima sedež nadrejena oseba.
Nasprotna stranka lahko uporabi svoj IRB
sistem. V kolikor ima nasprotna stranka status podružnice ali podrejene družbe
lahko uporabi tudi IRB sistem svoje nadrejene osebe, če ga je Eurosistem
potrdil kot primernega za namene ECAF.
Nasprotna stranka mora enkrat letno oz. na
posebno zahtevo Banke Slovenije posredovati naslednje dokumente (razen, če z
njimi Banka Slovenije že razpolaga):
-      
kopijo zadnje ocenitve IRB sistema nasprotne stranke s strani nadzornika
te nasprotne stranke, ki je uradno prevedena v slovenski jezik;
-      
informacije o katerih koli priporočilih oz. zahtevah za spremembe IRB
sistema s strani nadzornika, skupaj z roki za njihovo implementacijo;
-      
podatke o zadnji letni informaciji tretjega stebra, ki jih mora
nasprotna stranka redno objavljati v skladu z zahtevami Basla II in CRD
direktive;
-      
informacijo o njenem zunanjem revizorju.
Dokumentacija iz prejšnjega odstavka mora
biti podpisana s strani predsednika oz. za to področje pristojnega člana uprave
ali s strani osebe s podobno pristojnostjo, oziroma morebitnega pooblaščenca.
5.3.3.4      Bonitetna
orodja zunanjih ponudnikov
Bonitetna orodja zunanjih ponudnikov (v
nadaljevanju: RT orodja) vključujejo subjekte, ki ocenjujejo boniteto dolžnikov
predvsem s sistematično in mehanično uporabo kvantitativnih modelov, pri čemer
poleg drugih informacij uporabljajo revidirane računovodske izkaze, njihove
bonitetne ocene pa niso namenjene za razkritje splošni javnosti. Ponudnik bonitetnih orodij, ki želi
sodelovati v bonitetnem okviru Eurosistema, mora predložiti zahtevo nacionalni
centralni banki v državi, kjer ima sedež, na obrazcu, ki ga predpiše
Eurosistem, in priložiti dodatno dokumentacijo, kakor je določeno na obrazcu. Nasprotna stranka, ki želi za potrebe bonitetnega
okvira Eurosistema uporabiti določenega ponudnika bonitetnih orodij, ki ga
Eurosistem ni sprejel, mora posredovati Banki Slovenije vlogo za priznanje
njegove primernosti na obrazcu, ki ga predpiše Eurosistem in priložiti dodatno
dokumentacijo, kakor je določeno na obrazcu. Eurosistem odloči, ali bo sprejel ponudnika bonitetnih orodij, na
podlagi ocene skladnosti z merili sprejemljivosti Eurosistema, ki so objavljena
na spletni strani ECB (www.ecb.europa.eu).
Nasprotna stranka mora obveščati RT ponudnika
o vseh njej znanih dogodkih oziroma okoliščinah, ki vplivajo na bančno
posojilo, vključno z zamudami pri plačilu s strani dolžnika bančnega posojila.
Ponudnik RT orodja, ki je vključeno v ECAF,
se mora z Eurosistemom pogodbeno zavezati, da bo sodeloval pri izvajanju
postopkov spremljanja zanesljivosti sistema. Za ta namen mora vzpostaviti in
vzdrževati potrebno infrastrukturo za nadzor statičnega nabora v skladu s
splošnimi zahtevami ECAF, ki veljajo za spremljanje zanesljivosti sistema. RT
ponudnik se mora zavezati, da bo Eurosistemu sporočal rezultate postopkov
spremljanja zanesljivosti takoj, ko bodo na razpolago. S tem namenom bo
pripravljal poročila o statičnem naboru. Podatke v zvezi s tem in podatke o
neplačilih mora hraniti najmanj pet let.
5.3.4 Spremljanje zanesljivosti bonitetnih sistemov
ECAF spremlja zanesljivost bonitetnih
sistemov na podlagi letne naknadne primerjave opazovanih stopenj neplačila
primernih dolžnikov v statičnem naboru in bonitetnega praga Eurosistema s
pripadajočim referenčnim PD. To zagotavlja primerljivost bonitetnih ocen med
različnimi bonitetnimi sistemi oz. viri. Spremljanje zanesljivosti se izvaja po
preteku enega leta od dneva vzpostavitve statičnega nabora.
Vsak ponudnik bonitetnega sistema mora
letno sestaviti statična nabora primernih dolžnikov, tj. nabora, ki obsegata
vse dolžnike iz podjetniškega in javnega sektorja, ki glede na dodeljeno
bonitetno oceno izpolnjujejo enega od naslednjih pogojev:


Statični nabor

Pogoj


Statični nabor za bonitetni
  stopnji 1 in 2

PD(i,t)* ≤ 0,10 % 


Statični nabor za bonitetno
  stopnjo 3

0,10 % < PD(i,t) ≤ 0,40 %
  


* PD(i,t) označuje verjetnost neplačila, ki jo
bonitetni sistem dodeli dolžniku i v času t.
Vsi dolžniki, ki na začetku obdobja t
izpolnjujejo enega od teh pogojev, so del ustreznega statičnega nabora v
času t. Na koncu 12-mesečnega obdobja se izračuna realizirana stopnja
neplačila za vsak statični nabor dolžnikov v času t.
Ponudnik bonitetnega sistema mora Banki
Slovenije vsako leto predložiti število primernih dolžnikov, ki so v
času t del posameznega statičnega nabora, in število tistih dolžnikov v
statičnem naboru (t), pri katerih je v naslednjih 12 mesecih prišlo do
neplačila (v skladu z definicijo iz CRD direktive).
Izračunana stopnja neplačila dolžnikov v
statičnem naboru bonitetnega sistema za obdobje enega leta služi kot vhodni
podatek za spremljanje zanesljivosti bonitetnega sistema. V primeru odstopanj
med izračunanimi stopnjami neplačila dolžnikov v statičnem naboru in bonitetnim
pragom tekom enoletnega ali večletnega obdobja, se bo Eurosistem posvetoval s
ponudnikom bonitetnega sistema z namenom, da ugotovi vzroke za odstopanje. Na
podlagi rezultatov analize lahko Eurosistem spremeni bonitetni prag tega
sistema.
Eurosistem lahko izključi vsak bonitetni
sistem, pri katerem tekom nekaj let ne pride do izboljšanja zanesljivosti
njegovih ocen. Eurosistem lahko tudi izključi vsak bonitetni sistem, ki krši
pravila ECAF. 
5.4    UKREPI ZA OBVLADOVANJE TVEGANJ
Ukrepi za obvladovanje tveganj se
uporabljajo pri finančnem premoženju, ki je dano v zavarovanje operacij denarne
politike Eurosistema, zato da se zagotovi zaščita Eurosistema pred tveganjem
finančne izgube v primeru unovčenja finančnega premoženja zaradi neizpolnitve
obveznosti nasprotne stranke. ECB določa ustrezne ukrepe za obvladovanje
tveganj za tržno in netržno finančno premoženje. 
Eurosistem si
pridržuje pravico, da uporabi dodatne ukrepe za obvladovanje tveganj, če je to
potrebno za zagotovitev primerne zaščite Eurosistema pred tveganji v skladu z
členom 18.1 Statuta ESCB in ECB. Ti ukrepi, ki morajo biti uporabljeni
dosledno, transparentno in na enakopraven način, se lahko uporabijo tudi na
ravni posameznih nasprotnih strank.
·                    
Odbitki pri vrednotenju
Eurosistem uporablja "odbitke pri
vrednotenju" pri vrednotenju finančnega premoženja za zavarovanje
terjatev. To pomeni, da se vrednost finančnega premoženja za zavarovanje
terjatev izračuna kot tržna vrednost finančnega premoženja minus določen
odstotek (odbitek).
·               
Gibljivo kritje (dnevno vrednotenje po tržnih cenah)
Eurosistem zahteva, da se vrednost
finančnega premoženja, ki se uporablja za zavarovanje terjatev pri povratnih
transakcijah za povečevanje likvidnosti, zmanjšana za odbitke pri vrednotenju,
ohranja v času. To pomeni, da Banka Slovenije, v primeru da redno merjena tržna
vrednost finančnega premoženja za zavarovanje terjatev pade pod določen nivo,
zahteva od nasprotne stranke, da zagotovi dodatno finančno premoženje prek
poziva h kritju.
·               
Omejitve v povezavi z uporabo nezavarovanih dolžniških
instrumentov 
Eurosistem uporablja omejitve v zvezi z
uporabo nezavarovanih dolžniških instrumentov, ki so določene v točki 5.4.1
tega sklepa.
Eurosistem lahko kadarkoli, z namenom
zagotovitve zadostne zaščite Eurosistema pred tveganji v skladu z členom 18.1
Statuta ESCB in ECB, uvede tudi naslednje ukrepe za obvladovanje tveganj: 
·               
Začetno kritje 
Eurosistem lahko uporabi začetno kritje pri
povratnih transakcijah za povečevanje likvidnosti. V tem primeru morajo
nasprotne stranke priskrbeti finančno premoženje za zavarovanje terjatev v
vrednosti, ki je najmanj enaka likvidnosti, ki jo zagotovi Eurosistem, povečani
za vrednost začetnega kritja.
·               
Omejitve v zvezi z izdajatelji/dolžniki ali garanti 
Eurosistem lahko poleg
omejitev, ki veljajo za nezavarovane dolžniške instrumente, uporabi dodatne
omejitve pri izpostavljenosti do izdajateljev/dolžnikov ali garantov. Te
omejitve lahko uporabi tudi pri posameznih nasprotnih strankah, zlasti če
kreditno tveganje nasprotne stranke nakazuje na visoko korelacijo s kreditnim
tveganjem finančnega premoženja, ki ga je nasprotna stranka dala v zavarovanje.
·               
Uporaba dodatnih odbitkov
Eurosistem lahko uporabi dodatne odbitke,
če je to potrebno za zagotovitev zadostne zaščite Eurosistema pred tveganjem v
skladu s členom 18.1 Statuta ESCB in ECB. 
·               
Dodatne garancije 
Eurosistem lahko pogojuje sprejem
določenega finančnega premoženja z dodatnimi jamstvi s strani finančno trdnih
subjektov. 
·               
Izločitev
Eurosistem lahko določeno finančno
premoženje izloči iz uporabe pri operacijah denarne politike. Tako izločitev
lahko uporabi tudi pri posameznih nasprotnih strankah, zlasti če kreditno
tveganje nasprotne stranke nakazuje na visoko korelacijo s kreditnim tveganjem
finančnega premoženja, ki ga je nasprotna stranka dala v zavarovanje.
5.4.1 Ukrepi za obvladovanje tveganj za tržno finančno premoženje
Sistem obvladovanja tveganj za tržno
finančno premoženje zajema naslednje glavne elemente:
-      
Primerno tržno finančno premoženje se na podlagi klasifikacije
izdajatelja in vrste finančnega premoženja razporedi v eno izmed petih
kategorij. Razporeditev primernega finančnega premoženja v pet likvidnostnih
kategorij je opisana v Okviru 2 tega sklepa.
Okvir 2: Likvidnostne kategorije za
tržno finančno premoženje1

Kategorija
  I

Kategorija
  II

Kategorija
  III

Kategorija
  IV

Kategorija
  V


Dolžniški
  instrumenti enot centralne ravni države

Dolžniški
  instrumenti enot lokalne in regionalne ravni države

Dolžniški
  instrumenti v obliki navadnih kritih bančnih obveznic

Dolžniški
  instrumenti kreditnih institucij (nezavarovani)

Kolateralizirani
  vrednostni papirji2


Dolžniški
  instrumenti, ki jih izdajo centralne banke3

Dolžniški
  instrumenti v obliki Jumbo kritih bančnih obveznic4

Dolžniški
  instrumenti, ki jih izdajo  nefinančne družbe in drugi izdajatelji5

Dolžniški
  instrumenti, ki jih izdajo finančne družbe, ki niso kreditne institucije
  (nezavarovani)

 


 

Dolžniški
  instrumenti agencij5

Druge
  krite bančne obveznice6

 

 


 

Nadnacionalni
  dolžniški instrumenti

 

 

 

1       V splošnem določa likvidnostno kategorijo klasifikacija
izdajatelja. Vendar so ne glede na klasifikacijo izdajatelja vsi
kolateralizirani vrednostni papirji vključeni v kategorijo V in vsi dolžniški
instrumenti v obliki Jumbo kritih bančnih obveznic vključeni v kategorijo II,
medtem ko so dolžniški instrumenti v obliki navadnih kritih bančnih obveznic,
drugih kritih bančnih obveznic in drugi dolžniški instrumenti, ki jih izdajo
kreditne institucije, vključeni v kategoriji III in IV. 
2       Kolateralizirani vrednostni papirji se uvrščajo v
likvidnostno kategorijo V ne glede na klasifikacijo izdajatelja. 
3       Dolžniški certifikati, ki jih je izdala ECB, in
dolžniški instrumenti, ki so jih nacionalne centralne banke izdale pred uvedbo
eura v zadevni državi članici, so uvrščeni v likvidnostno kategorijo I.
4       Med Jumbo krite bančne obveznice se uvrščajo samo
instrumenti z obsegom izdaje vsaj 1 milijardo EUR, za katere vsaj trije
vzdrževalci likvidnosti trga redno nudijo nakupne in prodajne kotacije. 
5          V likvidnostno kategorijo II se uvršča
samo tržno finančno premoženje izdajateljev, ki jih je ECB klasificirala kot
agencije. Tržno finančno premoženje, ki so ga izdale druge agencije, je
vključeno v likvidnostno kategorijo III ali IV, odvisno od izdajatelja ali
vrste finančnega premoženja.
6       Krite obveznice, ki niso skladne z UCITS direktivo,
vključno s strukturiranimi kritimi obveznicami in kritimi obveznicami več
izdajateljev, so vključene v likvidnostno kategorijo III. 
-      
Za posamezne tržne dolžniške instrumente se uporabljajo ″odbitki pri
vrednotenju″. Odbitki se uporabljajo tako, da se odšteje določen odstotek od
tržne vrednosti finančnega premoženja za zavarovanje terjatev. Višina odbitka v
kategorijah od I do IV za instrumente s fiksnim kuponom in brezkuponske
instrumente je odvisna od preostale dospelosti in strukture kuponov dolžniškega
instrumenta.
-      
Dolžniški instrumenti v kategoriji V so predmet enotnega odbitka v
višini 16 % ne glede na preostalo dospelost in strukturo kupona.
-      
Za posamezne kolateralizirane vrednostne papirje, krite bančne obveznice
(Jumbo krite bančne obveznice, navadne krite bančne obveznice in druge krite
bančne obveznice) in nezavarovane dolžniške instrumente kreditnih institucij,
ki so teoretično vrednoteni v skladu s točko 5.5 tega sklepa, se uporablja
dodaten odbitek pri vrednotenju. Ta odbitek se neposredno uporablja na ravni
teoretičnega vrednotenja posameznega dolžniškega instrumenta v obliki
zmanjšanja vrednosti za 5 %.
Okvir 3: Stopnja odbitkov pri
vrednotenju (v odstotkih), ki se uporablja pri primernem tržnem finančnem
premoženju 

 

 

Likvidnostna kategorija


Boniteta

Preostala

Kategorija I

Kategorija II1

Kategorija III1

Kategorija IV1

Kategorija V1


 

dospelost (leta)

fiksen kupon

brezkuponski instr.

fiksen kupon

brezkuponski instr.

fiksen kupon

brezkuponski instr.

fiksen kupon
 

brezkuponski instr.

16


Stopnji
  1 in 2 (AAA do A-)2
 

0-1

0,5

0,5

1,0

1,0

1,5

1,5

6,5

6,5


1-3

1,5

1,5

2,5

2,5

3,0

3,0

8,5

9,0


3-5

2,5

3,0

3,5

4,0

5,0

5,5

11,0

11,5


5-7

3,0

3,5

4,5

5,0

6,5

7,5

12,5

13,5


7-10

4,0

4,5

5,5

6,5

8,5

9,5

14,0

15,5


>10

5,5

8,5

7,5

12,0

11,0

16,5

17,0

22,5


 

 

Likvidnostna kategorija


Boniteta

Preostala

Kategorija I

Kategorija II1

Kategorija III1

Kategorija IV1

Kategorija V1


 

dospelost (leta)

fiksen kupon

brezkuponski instr.

fiksen kupon

brezkuponski instr.

fiksen kupon

brezkuponski instr.

fiksen kupon

brezkuponski instr.

 


Stopnja
  3 (BBB+ do BBB-)2

0-1

5,5

5,5

6,0

6,0

8,0

8,0

15,0

15,0

Ni primerno
 


1-3

6,5

6,5

10,5

11,5

18,0

19,5

27,5

29,5


3-5

7,5

8,0

15,5

17,0

25,5

28,0

36,5

39,5


5-7

8,0

8,5

18,0

20,5

28,0

31,5

38,5

43,0


7-10

9,0

9,5

19,5

22,5

29,0

33,5

39,0

44,5


>10

10,5

13,5

20,0

29,0

29,5

38,0

39,5

46,0








 1 Za posamezne kolateralizirane vrednostne papirje, krite
bančne obveznice (Jumbo krite bančne obveznice, navadne krite bančne obveznice
in druge krite bančne obveznice) in nekrite bančne obveznice, ki so teoretično
vrednoteni v skladu s točko 5.5 tega sklepa, se uporablja dodaten odbitek
pri vrednotenju. Ta odbitek se neposredno uporablja na ravni teoretičnega
vrednotenja posameznega dolžniškega instrumenta v obliki zmanjšanja vrednosti
za 5 %.
2 Ocene, kakor so opredeljene na usklajeni lestvici bonitetnih ocen
Eurosistema, ki je objavljena na spletni strani ECB (www.ecb.europa.eu).
-      
Odbitki pri vrednotenju, ki se uporabljajo za tržne instrumente z
obratno spremenljivo obrestno mero v kategorijah od I do IV, so enaki (glej
Okvir 4 tega sklepa).
Okvir 4: Stopnja odbitkov pri
vrednotenju (v odstotkih), ki se uporablja pri primernih dolžniških
instrumentih z obratno spremenljivo obrestno mero v kategorijah od I do IV


Boniteta
 

Preostala dospelost (leta)
 

Kupon z obratno spremenljivo obrestno mero
 


Stopnji 1 in 2
(AAA do A-)

0-1

7,5


1-3

11,5


3-5

16,0


5-7

19,5


7-10

22,5


>10

28,0


 

 

 


Boniteta
 

Preostala dospelost (leta)

Kupon z obratno spremenljivo obrestno mero


Stopnja 3 (BBB+ do BBB-)
 

0-1

21,0


1-3

46,5


3-5

63,5


5-7

68,0


7-10

69,0


>10

69,5


-      
Odbitek pri vrednotenju, ki se uporablja pri tržnih dolžniških
instrumentih z variabilnim kuponom v kategorijah od I do IV, je enak odbitku,
ki se uporablja pri instrumentih s fiksnim kuponom z dospelostjo od nič do
enega leta v likvidnostni kategoriji in bonitetni kategoriji, ki ji instrument
pripada. Plačilo kupona se smatra za plačilo po variabilni obrestni meri, če je
kupon vezan na referenčno obrestno mero in če obdobje ponovnega določanja
kupona ni daljše od enega leta. Kuponska plačila, pri katerih obdobje ponovnega
določanja presega eno leto, se smatra za plačilo s fiksno obrestno mero, pri
čemer je ustrezna dospelost, ki se uporablja za določanje odbitka, enaka
preostali dospelosti dolžniškega instrumenta. Za dolžniške instrumente s
kuponom vezanim na spremembo bonitete izdajatelja ali kuponom vezanim na
inflacijo veljajo enaki odbitki pri vrednotenju kot za dolžniške instrumente s
fiksnim kuponom.
-      
Ukrepi za obvladovanje tveganj, ki se uporabljajo pri tržnih dolžniških
instrumentih v kategorijah od I do IV z več kot eno vrsto kuponskih plačil, so
odvisni samo od preostalih kuponskih plačil v času do dospelosti instrumenta.
Odbitek pri vrednotenju, ki se uporabi pri takšnem instrumentu, je enak
najvišjemu možnemu odbitku za dolžniške instrumente z enako preostalo
dospelostjo, pri čemer se upošteva katera koli vrsta preostalih kuponskih
plačil v času do dospelosti instrumenta.
-      
Pri operacijah zmanjševanja likvidnosti se odbitki pri vrednotenju ne
uporabljajo.
-      
Eurosistem omejuje uporabo nezavarovanih dolžniških instrumentov,
izdanih s strani kreditnih institucij ali kateregakoli drugega subjekta, s
katerim ima kreditna institucija tesno povezavo v skladu določbami točke 5.2
tega sklepa. Takšno finančno premoženje lahko nasprotna stranka uporabi kot
zavarovanje samo v takšnem obsegu, da vrednost, ki jo z upoštevanjem odbitkov
takšnemu zavarovanju pripiše Eurosistem, v skladu finančnega premoženja pri
Banki Slovenije ne preseže 10 % skupne vrednosti sklada finančnega premoženja
nasprotne stranke z upoštevanjem odbitkov. Ta omejitev ne velja za nezavarovane
dolžniške instrumente z jamstvom osebe javnega prava, ki je upravičena do
odmerjanja davkov, ali če vrednost nezavarovanih dolžniških instrumentov iz
prejšnjega stavka po upoštevanju odbitkov ne presega vrednosti 50 milijonov
eurov. V primeru združitve dveh ali več izdajateljev nezavarovanih dolžniških
instrumentov ali nastanka tesne povezave med takimi izdajatelji, ti izdajatelji
niso takoj predmet te omejitve, temveč zanje velja prehodno obdobje enega leta
od datuma združitve oziroma nastanka tesne povezave.
-      
Finančno premoženje se vrednoti dnevno. Banka Slovenije dnevno
izračunava zahtevano vrednost finančnega premoženja za zavarovanje terjatev,
upoštevajoč spremembe v nedospelem znesku izpostavljenosti, načela vrednotenja
in zahtevane odbitke pri vrednotenju.
-      
Če po vrednotenju finančno premoženje za zavarovanje terjatev ne ustreza
zahtevani višini izračunani na ta dan, Banka Slovenije pošlje nasprotni stranki
poziv h kritju. 
-      
V skladu finančnega premoženja pri Banki Slovenije lahko nasprotne
stranke dnevno zamenjajo finančno premoženje za zavarovanje terjatev.
-      
ECB se lahko kadar koli odloči umakniti posamezni tržni dolžniški
instrument z liste.
5.4.2 Ukrepi za obvladovanje tveganj za netržno finančno premoženje
Sistem obvladovanja tveganj za primerna
bančna posojila zajema naslednje glavne elemente:
-      
Za bančna posojila se uporablja posebne odbitke pri vrednotenju. Ti
odbitki se razlikujejo glede na preostalo dospelost, vrsto obrestne mere
bančnega posojila (fiksna ali variabilna), bonitetno kategorijo ter
metodologijo vrednotenja nacionalne centralne banke. Odbitki pri vrednotenju za
bančna posojila s fiksno obrestno mero se uporabijo tudi za bančna posojila,
vezana na gibanje inflacije.
-      
Pri bančnih posojilih z variabilno obrestno mero se uporablja takšen
odbitek, kakor se uporablja pri bančnih posojilih s fiksno obrestno mero z
dospelostjo do enega leta, ki imajo enako boniteto in za katere velja enaka
metoda vrednotenja. Šteje se, da gre za posojilo z variabilno obrestno mero, če
je plačilo obresti vezano na referenčno obrestno mero in če obdobje ponovnega
določanja plačila ni daljše od enega leta. Plačilo obresti, kjer obdobje
ponovnega določanja presega eno leto, se smatra za plačilo s fiksno obrestno
mero, pri čemer je ustrezna dospelost, ki se uporablja za določanje odbitka,
enaka preostali dospelosti bančnega posojila.
-      
Ukrepi za obvladovanje tveganj, ki se uporabljajo pri bančnih posojilih
z več kot eno vrsto plačil obresti, so odvisni samo od preostalih plačil
obresti v času do dospelosti posojila. V primeru, da se v času do dospelosti
posojila plačuje obresti, ki izhajajo iz več vrst obrestnih mer, se za
preostalo vrsto plačil obresti upošteva fiksna obrestna mera.
Okvir 5: Stopnja odbitkov pri
vrednotenju (v odstotkih) bančnih posojil s fiksno obrestno mero

 

 

Metoda
  vrednotenja
 


Boniteta

Preostala
  dospelost
(leta)

Posojilo
  s fiksno obrestno mero in vrednotenjem na osnovi teoretične cene, dodeljene s
  strani nacionalne centralne banke

Posojilo
  s fiksno obrestno mero in vrednotenjem na osnovi neodplačane vrednosti
  posojila, dodeljene s strani nacionalne centralne banke


 
 
 
Stopnji 1in
  2
(AAA do A-)

0-1

8,0

10,0


1-3

11,5

17,5


3-5

15,0

24,0


5-7

17,0

29,0


7-10

18,5

34,5


>10

20,5

44,5


 

 

 

 


Boniteta
 

Preostala
  dospelost
(leta)

Posojilo
  s fiksno obrestno mero in vrednotenjem na osnovi teoretične cene, dodeljene s
  strani nacionalne centralne banke
 

Posojilo
  s fiksno obrestno mero in vrednotenjem na osnovi neodplačane vrednosti
  posojila, dodeljene s strani nacionalne centralne banke
 


 
 
Stopnja 3
(BBB+ do
  BBB-)

0-1

15,5

17,5


1-3

28,0

34,0


3-5

37,0

46,0


5-7

39,0

51,0


7-10

39,5

55,5


>10

40,5

64,5

-      
Za RMBD se uporablja odbitek pri vrednotenju v višini 24 %.
-      
Za vezane depozite se odbitkov pri vrednotenju ne uporablja.
5.5    VREDNOTENJE PRIMERNEGA FINANČNEGA PREMOŽENJA
Za vrednotenje tržnega finančnega premoženja Eurosistem
določi referenčni trg s katerega jemlje ceno. Sledi, da je za določitev cene
tržnega finančnega premoženja, relevanten samo en referenčni trg, četudi se s
tržnim finančnim premoženjem trguje oziroma to kotira na več različnih trgih.
Če je na referenčnem trgu za isti dolžniški instrument na razpolago več cen, se
običajno upošteva najnižja cena (nakupna cena). Banka Slovenije pri vrednotenju
tržnega finančnega premoženja upošteva tržno ceno preteklega delovnega dne. V
primeru, da cene iz preteklega delovnega dne ni na voljo, se upošteva zadnja
tržna cena. Če je v tem primeru zadnja tržna cena starejša od petih delovnih
dni oz. je pet delovnih dni enaka, Banka Slovenije uporabi teoretično ceno,
dodeljeno s strani nacionalne centralne banke. Izračun tržne in teoretične
vrednosti tržnega finančnega premoženja vključuje natečene obresti. Donosi iz
dolžniškega instrumenta za tržno finančno premoženje, ki je v skladu finančnega
premoženja pri Banki Slovenije, se ob dospelosti izplačujejo prek Banke
Slovenije. Pravilo ne velja v primerih, ko je izplačilo izvedeno s strani
izplačevalca neposredno nasprotni stranki pri čezmejni rabi finančnega
premoženja. Postopek izplačila donosov je v takih primerih podvržen nacionalni
zakonodaji tuje države in postopkom korespondenčne centralne banke. 
Za vrednotenje netržnega finančnega
premoženja se uporablja teoretična cena, dodeljena s strani nacionalne
centralne banke, ali neodplačna vrednost posojila. Nacionalna centralna banka
sama izbere ustrezno metodo vrednotenja. Banka Slovenije netržno finančno
premoženje vrednoti po neodplačani vrednosti posojila, razen v primerih
čezmejne uporabe, kjer je vrednotenje določeno s strani tuje nacionalne
centralne banke.
5.6    ČEZMEJNA UPORABA PRIMERNEGA FINANČNEGA PREMOŽENJA 
Nasprotne stranke lahko uporabijo tudi
primerno tržno in netržno finančno premoženje, ki se nahaja v drugi državi
euroobmočja. Pri čezmejni uporabi finančnega premoženja se uporablja
korespondenčni centralno bančni model (CCBM) oz. povezave med poravnalnimi
sistemi vrednostnih papirjev. Vsaka nacionalna centralna banka v euroobmočju
ureja uporabo primernega finančnega premoženja v skladu s svojimi pravili za
nasprotne stranke.
5.6.1 Korespondenčni centralno bančni model (v nadaljevanju: CCBM)
Nasprotne stranke Banke Slovenije lahko za
zavarovanje terjatev Eurosistema uporabijo primerno finančno premoženje, ki se
nahaja v drugi državi euroobmočja. To lahko storijo prek CCBM mehanizma. V
okviru tega mehanizma nacionalne centralne banke delujejo kot skrbniki druga za
drugo in za ECB (t.i. korespondenčna centralna banka v nadaljevanju: CCB), in
sicer za finančno premoženje, ki so ga prejele v skrbništvo v njihove lokalne
SPVP. Posebne rešitve veljajo za netržno finančno premoženje in RMBD.
V primeru, da Banka Slovenije nastopa kot
CCB, izvaja vlogo skrbnika za tujo nacionalno centralno banko.
Korespondenčni centralno bančni model je
prikazan na Sliki 1 tega sklepa.
Slika 1: Korespondenčni centralnobančni
model
Uporaba
primernega finančnega premoženja za zavarovanje terjatev, vpisanega v register
v državi B, s strani nasprotne stranke, ustanovljene v državi A, za pridobitev
posojila od nacionalne centralne banke države A
Pri čezmejni uporabi tržnega finančnega
premoženja se finančno premoženje vodi pri tuji nacionalni centralni banki.
Natančen postopek za CCBM je odvisen od tega, ali je primerno tržno finančno
premoženje za zavarovanje terjatev označeno za vsako posamezno transakcijo ali
se uporablja sklad finančnega premoženja za zavarovanje terjatev.
-      
Če je v uporabi sistem, ki uporablja označevanje tržnega finančnega
premoženja, nasprotna stranka takoj ko je sprejeta njena protiponudba za
posojilo s strani nacionalne centralne banke države članice, v kateri je
nasprotna stranka ustanovljena (tj. ″domača centralna banka″ - HCB), izda nalog
(prek svojega lastnega skrbnika, če je potrebno) SPVP v državi, v kateri se
nahaja tržno finančno premoženje, da jih prenese na CCB te države za račun
domače centralne banke. Ko je HCB obveščena s strani CCB, da je slednja prejela
zavarovanje, HCB nakaže denarna sredstva nasprotni stranki. Centralne banke ne
nakažejo denarnih sredstev, dokler niso prepričane o tem, da je CCB prejela
tržno finančno premoženje nasprotne stranke. Ko je to potrebno zaradi
izpolnitve roka za poravnavo, lahko nasprotne stranke vnaprej deponirajo
finančno premoženje pri CCB za račun njihove HCB z uporabo postopkov CCBM.
-      
V sistemu, ki uporablja sklad finančnega premoženja za zavarovanje
terjatev, lahko nasprotna stranka v vsakem trenutku zagotovi CCB finančno tržno
premoženje za račun HCB. Ko je HCB s strani CCB obveščena, da je slednja
prejela tržno finančno premoženje, bo HCB dodala le-to v sklad finančnega
premoženja nasprotne stranke.
Za čezmejno uporabo netržnega finančnega
premoženja veljajo posebni postopki. Ko Banka Slovenije nastopa kot HCB,
mora nasprotna stranka upoštevati splošne pogoje uporabe netržnega finančnega
premoženja (ang. Terms and Conditions of national central
bank, when acting as CCB) tujih nacionalnih centralnih
bank, ki se objavijo na spletni strani Banke Slovenije (www.bsi.si) oz. ECB
(www.ecb.europa.eu). Pri čezmejni uporabi bančnih posojil se lahko vzpostavi
zavarovanje na naslednji način: odstop terjatve v zavarovanje (repo pogodba ali
odstop v zavarovanje) ali zastava v dobro HCB oz. spremenljivo zavarovanje
(ang. charge) v dobro CCB, ki deluje kot agent za HCB. Pri čezmejni uporabi
RMBD se uporablja spremenljivo zavarovanje v dobro CCB, ki deluje kot agent za
HCB.
CCBM je na voljo nasprotnim strankam za
tržno in netržno finančno premoženje od 9.00 do 16.00 ure po srednjeevropskem
času na vsak delovni dan Eurosistema. Nasprotna stranka, ki želi uporabiti
CCBM, mora to sporočiti Banki Slovenije pred 16.00 uro. Poleg tega mora
nasprotna stranka zagotoviti, da se zavarovanje terjatev za zavarovanje
operacij monetarne politike dostavi na račun CCB najkasneje do 16.45 ure po
srednjeevropskem času. Sporočila ali dostave, ki ne bodo prispela pravočasno,
se bodo upoštevala samo za posojilo odobreno naslednji delovni dan. Ko
nasprotne stranke predvidijo potrebo po uporabi CCBM proti koncu tega dne,
morajo, kjer je to možno, izročiti finančno premoženje vnaprej (tj. vnaprej
deponirati finančno premoženje). V izrednih okoliščinah ali ko se to zahteva za
namene denarne politike, se ECB lahko odloči podaljšati čas za zapiranje CCBM do
časa zaprtja sistema TARGET2.
5.6.2 Povezave med poravnalnimi sistemi vrednostnih papirjev
Pri čezmejni rabi tržnega finančnega
premoženja se lahko uporabljajo primerne povezave med SPVP v EU, in sicer tako
neposredne kot posredne preko tretjega SPVP.
Povezava med
poravnalnimi sistemi vrednostnih papirjev je prikazana na Sliki 2 tega sklepa.

Slika 2:
Povezave med poravnalnimi sistemi vrednostnih papirjev
Uporaba primernega premoženja za zavarovanje
terjatev, izdanega v SPVP države B, v lasti nasprotne stranke, ustanovljene v
državi A, prek povezave med SPVP v državah A in B za pridobitev posojila od
nacionalne centralne banke države A.





Povezava med dvema SPVP dovoljuje udeleženki enega SPVP imeti
tržno finančno premoženje, izdano v drugem SPVP, ne da bi bila udeleženka tega
drugega SPVP. Preden se te povezave lahko uporabijo za prenos zavarovanja za
posojilne operacije Eurosistema, se morajo oceniti in odobriti v skladu s
standardi za uporabo SPVP v EU. Posodobljen seznam primernih povezav se nahaja
na spletni strani ECB (www.ecb.europa.eu).
Pri uporabi povezav imajo SPVP odprte
račune pri drugem SPVP. Ob uporabi povezav med SPVP imajo nasprotne stranke
finančno premoženje na svojih lastnih računih pri svojem domačem SPVP in nimajo
potrebe po skrbniku.
5.7    PRIMERNOST FINANČNEGA PREMOŽENJA DENOMINIRANEGA V TUJIH VALUTAH V
PRIMERU NEPREDVIDLJIVIH DOGODKOV 
V določenih okoliščinah se lahko Svet ECB
odloči, da se kot primerno finančno premoženje za zavarovanje terjatev
Eurosistema sprejema tudi določene tržne dolžniške instrumente, ki jih je v
svoji valuti izdala enota centralne ravni države skupine G10, ki ni del
euroobmočja. V primeru take odločitve bodo določeni kriteriji primernosti,
nasprotne stranke pa bodo obveščene o postopkih za izbiro in mobilizacijo tujega
finančnega premoženja, vključno z viri in načeli vrednotenja, ukrepi za
obvladovanje tveganj in postopki poravnave. 
Ne glede na določbe točke 5.1.1 tega sklepa
je to finančno premoženje lahko deponirano/registrirano (izdano), hranjeno in
poravnano izven EGP in denominirano v valuti, različni od euro. Tako finančno
premoženje lahko uporabi le nasprotna stranka, ki je lastnica tega finančnega
premoženje. Matične družbe, hčerinske družbe, podružnice ali poslovalnice
nasprotne stranke, ki so locirane izven euroobmočja, ne smejo prenesti
vrednostnih papirjev na račun Banke Slovenije pri ustreznem skrbniku. V
primeru, če to vseeno storijo, se šteje, da nastopajo izključno kot agent v
imenu in za račun nasprotne stranke.
Nasprotne stranke, ki so podružnice kreditnih
institucij, ki imajo sedež izven EGP ali Švice, ne morejo uporabiti finančnega
premoženja iz tega poglavja.
V primeru, da nasprotna stranka uporabi za
zavarovanje terjatev Eurosistema premoženje iz tega poglavja, ne glede na to,
ali se za to finančno premoženje uporablja tuje pravo, lahko Banka Slovenije
zahteva, da nasprotna stranka z njo sklene posebno pogodbo, s katero se zagotovi
učinkovito zavarovanje interesov Eurosistema. Banka Slovenije ohranja imuniteto
pred tožbo ali pristojnostjo katerega koli sodišča, kot tudi imuniteto pred
ukrepi v obliki sodne prepovedi, odredbe o posebni izvršbi oziroma izterjavi
kakršnega koli premoženja centralne banke ali zaplembe njenih sredstev (bodisi
pred sodbo ali po njej), v vsakem primeru v največjem obsegu, ki ga dovoljuje
veljavna zakonodaja.
V primeru uporabe premoženja iz tega
poglavja za zavarovanje terjatev Eurosistema s strani nasprotne stranke, je
slednja dolžna v zvezi s tem finančnim premoženjem za davčne namene poročati
Banki Slovenije.
6   SKLAD FINANČNEGA
PREMOŽENJA 
Banka Slovenije za zavarovanje terjatev
uporablja sklad finančnega premoženja pri Banki Slovenije (v nadaljevanju:
sklad finančnega premoženja). Sklad finančnega premoženja je skupna vrednost
finančnega premoženja, ki ga je nasprotna stranka namenila za zavarovanje
terjatev iz naslova izvajanja denarne politike in zavarovanja posojila čez dan.
To pomeni, da posamezno finančno premoženje ni povezano s točno določenimi
kreditnimi operacijami. 
Nasprotna stranka pri vzpostavitvi
zavarovanja na finančnem premoženju, ki ga daje v sklad finančnega premoženja,
uporabi eno izmed naslednjih metod vzpostavitve zavarovanja:
a)     Vzpostavitev
zastavne pravice: Za finančno premoženje, ki je vpisano v register v Republiki
Sloveniji, se zahteva vzpostavitev zastavne pravice z vpisom maksimalne
zastavne pravice v register v Republiki Sloveniji. Poleg tega se zahteva, da je
Banka Slovenije prvi in pri tej zastavni pravici edini upnik iz finančnega
premoženja (na finančnem premoženju ne sme biti vpisana kakršna koli pravica
tretjega). Za ostalo finančno premoženje se vzpostavitev zastavne pravice
izvrši v skladu s pravili CCB oziroma tuje NCB.
b)     Prenos
lastništva (prenos v zavarovanje ali repo pogodba): V tem primeru nasprotna
stranka opravi prenos lastništva primernega finančnega premoženja na Banko
Slovenije ob istočasnem dogovoru, da bo lastništvo nad istovrstnim finančnim
premoženjem na dogovorjeni dan v prihodnosti s strani Banke Slovenije preneseno
nazaj na nasprotno stranko. Pri bančnih posojilih se odstop terjatve izvrši v
skladu s pravili CCB oziroma tuje NCB.
c)     Spremenljivo
zavarovanje (ang. charge): Zavarovanje se vzpostavi v dobro CCB, ki deluje kot
agent za HCB. Nasprotna stranka uporabi to obliko zavarovanja pri čezmejni
uporabi RMBD.
Pri izbiri metode zavarovanja mora
nasprotna stranka upoštevati priporočljivo metodo zavarovanja posamezne CCB, ki
se objavlja na spletnih straneh ECB (www.ecb.europa.eu) oziroma Banke
Slovenije.
Nasprotna stranka lahko vključi v sklad
finančnega premoženja samo tisto finančno premoženje, ki izpolnjuje pogoje iz
poglavja 5 tega sklepa. Tržno finančno premoženje, ki ima primerno bonitetno
oceno ECAI vira, lahko nasprotna stranka vključi v sklad le, če je na listi. Za
ostalo tržno in netržno finančno premoženje nasprotna stranka sama preverja
izpolnjevanje kriterijev primernosti in odgovarja, da finančno premoženje, ki
ga je dala v zavarovanje, v vsakem trenutku izpolnjuje pogoje tega sklepa.  
Finančno premoženje, ki ni na listi
primernega finančnega premoženja in ga ima nasprotna stranka v skladu
finančnega premoženja pri Banki Slovenije, mora ves ta čas izpolnjevati vse
kriterije primernosti. V kolikor to premoženje ne izpolnjuje več vseh
kriterijev primernosti, mora o tem nasprotna stranka takoj obvestiti Banko
Slovenije in začeti postopek za njegovo izločitev iz sklada ter, če je
potrebno, to finančno zavarovanje tudi nadomestiti z novim. Nasprotna stranka
mora Banki Slovenije dovoliti preverjanje vseh njenih internih postopkov v
zvezi z ugotavljanjem primernosti finančnega premoženja, ki ni na listi in ga
je nasprotna stranka uvrstila v sklad finančnega premoženja pri Banki
Slovenije.
Banka Slovenije dnevno vrednoti sklad
finančnega premoženja za posamezno nasprotno stranko. Pri tem mora vrednost
sklada finančnega premoženja nasprotne stranke v vsakem trenutku presegati ali
imeti vsaj enako vrednost kot vsota terjatev Banke Slovenije do te nasprotne
stranke. Če vsota terjatev Banke Slovenije do posamezne nasprotne stranke
presega vrednost njenega sklada finančnega premoženja, zmanjšanega za
uporabljene ukrepe za obvladovanje tveganj, ji Banka Slovenije pošlje poziv, da
takoj poveča sklad finančnega premoženja (tj. poziv h kritju). 
Pri izračunu vrednosti sklada finančnega
premoženja so upoštevani tudi donosi finančnega premoženja (tj. glavnica in
obresti, ki jih ob dospelosti izplača izdajatelj, dolžnik oziroma garant
finančnega premoženja). S tem v zvezi velja naslednje:
-      
Banka Slovenije je edini upravičenec do donosov iz tržnega finančnega
premoženja, na katerem je vzpostavljena maksimalna zastavna pravica v njeno
korist.
-      
Banka Slovenije je upravičenec do donosov iz tržnega finančnega
premoženja, ki je vodeno za račun Banke Slovenije pri tuji nacionalni centralni
banki. Tuja nacionalna centralna banka bo donose iz tržnega finančnega
premoženja nakazala Banki Slovenije, razen v primerih kot izhaja iz poglavja 5
tega sklepa.
-      
Banka Slovenije je edini upravičenec do donosov iz bančnega posojila,
vodenega v registru finančnega premoženja pri Banki Slovenije in na katerem je
vzpostavljena maksimalna zastavna pravica v njeno korist. Ne glede na to
dolžnik izplačuje vse donose neposredno posojilodajalcu (tj. nasprotni
stranki), razen če Banka Slovenije od dolžnika zahteva, da se donosi
izplačujejo direktno njej.
-      
Banka Slovenije je upravičenec do donosov iz čezmejnega netržnega
finančnega premoženja skladno z veljavnimi pravili nacionalne centralne banke,
ki je v vlogi CCB. Banka Slovenije izplačuje nasprotni stranki donose iz
naslova netržnega finančnega premoženja le v primerih, ko te donose prejme od
CCB.
Banka Slovenije ne jamči za pravočasnost in
pravilnost izplačila donosov. Banka Slovenije lahko od nasprotne stranke
zahteva, da vrednostne papirje v času izplačila donosov izloči iz sklada
finančnega premoženja (predvsem za vrednostne papirje denominirane v tuji
valuti). Na dan izplačila donosov finančnega premoženja Banka Slovenije
primerja vrednost sklada finančnega premoženja, zmanjšano za vrednost donosov,
z vsoto terjatev Banke Slovenije, ki se vodi v skladu finančnega premoženja. Če
vrednost sklada finančnega premoženja, zmanjšana za vrednost donosov, presega
vsoto terjatev Banke Slovenije, Banke Slovenije še isti dan nasprotni stranki
izplača donose iz finančnega premoženja, ob pogoju, da predhodno prejme donose
od izdajatelja oziroma tuje nacionalne centralne banke, če je to možno. Če je
vrednost sklada finančnega premoženja, zmanjšana za vrednost donosov, nižja kot
je vsota terjatev Banke Slovenije, Banka Slovenije izvede poziv h kritju. Banka
Slovenije izplača donose iz finančnega premoženja nasprotni stranki šele, ko
nasprotna stranka poveča vrednost sklada finančnega premoženja tako, da je
vrednost sklada finančnega premoženja, zmanjšana za vrednost donosov, najmanj
enaka vsoti terjatev Banke Slovenije do nasprotne stranke. Banka Slovenije
donosov finančnega premoženja, ki jih ne izplača nasprotni stranki, ne
obrestuje.
Če nasprotna stranka ob dospelosti terjatve
Banke Slovenije ne poplača obveznosti, ki so zavarovane s finančnim
premoženjem, vključenim v sklad finančnega premoženja, se lahko Banka Slovenije
takoj poplača v višini dospelih terjatev. Banka Slovenije se primarno poplača s
prodajo finančnega premoženja. Če je prodaja neuspešna, si Banka Slovenije
finančno premoženje prilasti, in sicer po neto sedanji vrednosti tega premoženja.
Banka Slovenije za poplačilo svojih dospelih terjatev prosto izbere finančno
premoženje, ki ga vodi v skladu finančnega premoženja nasprotne stranke.
Če nasprotna stranka ne poveča sklada
finančnega premoženja v skladu s pozivom h kritju, se vse nedospele terjatve
Banke Slovenije, ki so zavarovane s finančnim premoženjem vključenim v sklad
finančnega premoženja, štejejo za dospele in se lahko poplačajo.
7   OBVEZNE
REZERVE
Na podlagi poročanih podatkov, ki jih
obvezniki za obvezne rezerve poročajo v okviru poročanja o denarni in bančni
statistiki ECB (Uredba (ES) št. 25/2009 Evropske centralne banke z dne 19.
decembra 2008 o bilanci stanja sektorja denarnih finančnih institucij
(preoblikovano) (ECB/2008/32) objavljena v UL L 15, z dne 20. januarja 2009,
str. 14), Banka Slovenije izračuna obvezne rezerve za vsakega obveznika ter mu
najpozneje pet delovnih dni Banke Slovenije pred začetkom obdobja izpolnjevanja
preko šifriranega elektronskega sporočila posreduje podatek o izračunanih
obveznih rezervah. Obvezniki posredujejo morebitne popravke postavk v bilanci
stanja, ki sodijo v osnovo za obvezne rezerve, najkasneje do predzadnjega
delovnega dne Banke Slovenije pred začetkom obdobja izpolnjevanja. Banka
Slovenije najpozneje do zadnjega delovnega dneva Banke Slovenije posreduje
obveznikom morebitne spremembe obveznih rezerv. Obvezniki potrdijo izračunane
obvezne rezerve najpozneje na zadnji delovni dan Banke Slovenije pred začetkom
obdobja izpolnjevanja. Če obveznik ne potrdi pravilnosti podatka o obveznih
rezervah do konca tega dne velja, da je znesek obveznih rezerv obveznika za
ustrezno obdobje izpolnjevanja potrjen. Ko so obvezne rezerve obveznika
potrjene, se za ustrezno obdobje izpolnjevanja ne morejo več popraviti. 
Banka Slovenije
javno objavi datume za posredovanje podatka o izračunanih obveznih rezervah,
datume potrditve in datume dokončnosti podatkov o obveznih rezervah skupaj s
koledarjem obdobij izpolnjevanja na svoji spletni strani (www.bsi.si). 
Obvezniki izpolnjujejo obvezne rezerve pri
Banki Slovenije s stanjem na računu pri Banki Slovenije konec dneva, in sicer:
-      
Obveznikom, ki v sistemu TARGET2-Slovenija nimajo odprtega PM računa, se
pri izpolnjevanju obveznih rezerv upošteva stanje na računu obveznih rezerv
neporavnalnih kreditnih institucij.
-      
Račun obveznih rezerv se vodi v skladu s Splošnimi pogoji vodenja
računov obveznih rezerv neporavnalnih institucij pri Banki Slovenije, ki so
objavljeni na spletni strani Banke Slovenije (www.bsi.si).
-      
Obveznikom, ki imajo v sistemu TARGET2-Slovenija odprt PM račun, se pri
izpolnjevanju obveznih rezerv upošteva stanje na računu obveznih rezerv
poravnalnih kreditnih institucij. Na računu obveznih rezerv poravnalnih
kreditnih institucij se evidentira promet iz naslova: 
-    
plačil v breme in v dobro na PM računu v sistemu TARGET2-Slovenija,
-    
črpanja odprtih ponudb po zaprtju sistema TARGET2, 
-     sredstev
poravnalno jamstvene sheme za sistem SEPA EDD v skladu s predpisi, ki urejajo
delovanje sistema SEPA EDD, 
-     sredstev
poravnalno jamstvene sheme za plačilni sistem SEPA IKP v skladu s predpisi, ki
urejajo delovanje sistema SEPA IKP, in 
-     izvajanja
rubeža na PM računu v sistemu TARGET2-Slovenija na podlagi sklepa o izvršbi.
Račun obveznih rezerv se vodi v skladu s
Splošnimi pogoji za udeležbo v sistemu TARGET2-Slovenija, ki so objavljeni na
spletni strani Banke Slovenije (www.bsi.si).
8   POSTOPKI OB
NEIZPOLNJEVANJU OBVEZNOSTI NASPROTNE STRANKE
8.1    NEIZPOLNJEVANJE OBVEZNOSTI NASPROTNE STRANKE
8.1.1  Če
nasprotna stranka krši: 
-      
avkcijske postopke tako, da ne zagotovi zadostnega zneska primernega
finančnega premoženja za zavarovanje zneska (na dan poravnave), ki ji je bil
dodeljen v operaciji povečevanja likvidnosti, ali tako, da tega zneska do
dospelosti operacije ne zavaruje v ustreznih pozivih h kritju, oziroma
-      
postopke dvostranskih operacij tako, da ne zagotovi zadostnega zneska
primernega finančnega premoženja za zavarovanje zneska, dogovorjenega v
dvostranskih operacijah (na dan poravnave), ali tako, da do dospelosti ne
zavaruje dvostranske operacije v ustreznih pozivih h kritju, oziroma
-      
postopke ob koncu dneva in postopke za pridobitev mejnega posojila (v
nadaljevanju tega poglavja: postopki ob koncu dneva) tako, da v primeru, ko ima
ob koncu dneva negativno stanje na poravnalnem računu in ne izpolnjuje pogojev
za dostop do odprte ponudbe mejnega posojila,
plača pogodbeno kazen. Pogodbena kazen se
plača za zamudo ali neizpolnitev.  
Če nasprotna stranka krši avkcijske ali
dvostranske postopke tako, da pravočasno ne prenese ali če ne prenese zadostnih
denarnih sredstev za poravnavo zneska, ki ji je dodeljen pri operaciji
zmanjševanja likvidnosti, plača zamudne obresti.
Zamudne obresti ali pogodbena kazen se za
avkcijske postopke in postopke dvostranskih operacij za vsako kršitev
obračunajo tako, da se obrestna mera mejnega posojila poveča za 2,5 odstotne
točke in nato množi z osnovo. Osnova se izračuna tako, da se znesek
nezagotovljenega zavarovanja ali nepreneseni denarni znesek množi s
koeficientom 7/360.
Če nasprotna stranka krši postopke ob koncu
dneva, se pogodbena kazen za prvo kršitev izračuna tako, da se obrestna mera
mejnega posojila poveča za 5 odstotnih točk in nato množi z osnovo. Osnova je
višina zneska, za katerega nasprotna stranka ni uspela pridobiti mejnega
posojila. Za vsako nadaljnjo kršitev v dvanajstmesečnem obdobju se obrestna
mera poveča za nadaljnjih 2,5 odstotne točke.
Zamudne obresti iz drugega odstavka te
točke se obračunajo le za prvi dan, v katerem je potekel rok za zagotovitev
denarnih sredstev.
Zamudne obresti in pogodbeno kazen se
zaokroži na najbližji cent. 
8.1.2         Nasprotna
stranka plača pogodbeno kazen, če krši pravila za zagotovitev primernega
finančnega premoženja za zavarovanje terjatev tako, da za zavarovanje terjatev
uporablja finančno premoženje, ki je neprimerno ali je postalo neprimerno ali
se ne sme uporabljati. V primeru premoženja, ki naknadno postane neprimerno ali
se ne sme več uporabljati, nasprotna stranka plača pogodbeno kazen le, če
premoženja ni umaknila po več kot 20 delovnih dneh od dneva, ko je premoženje
postalo neprimerno ali se ga ni smelo več uporabljati.
Šteje se, da nasprotna stranka uporablja
neprimerno finančno premoženje tudi, če zagotovi napačne ali zastarele
informacije, ki negativno vplivajo na vrednost zavarovanja (npr. informacije o
neodplačanem znesku uporabljenega bančnega posojila), in tudi, če uporablja
finančno premoženje, ki je neprimerno zaradi tesnih povezav med
izdajateljem/garantom in nasprotno stranko. 
Pogodbena kazen se za vsako kršitev
obračuna tako, da se obrestna mera mejnega posojila poveča za 2,5 odstotne
točke in nato množi z osnovo. Osnova se izračuna tako, da se s koeficientom
1/360 množi znesek neprimernega finančnega premoženja iz prvega odstavka te
točke, ki ga nasprotna stranka:
-      
prenese v sklad finančnega premoženja pri Banki Slovenije ali
-      
ne umakne po več kot 20 delovnih dneh Banke Slovenije od dneva, ko je
premoženje postalo neprimerno ali ga ni bilo dovoljeno več uporabljati.
Pogodbena kazen se plača za zamudo ali
neizpolnitev. 
Pogodbena kazen se zaokroži na najbližji
cent.
8.1.3         Če
nasprotna stranka v dvanajstmesečnem obdobju od prve kršitve stori tretjo
enakovrstno kršitev iz točke 8.1.1 tega sklepa, nasprotna stranka ne more
sodelovati v prihodnjih operacijah odprtega trga enake vrste, ki se izvajajo po
enakem postopku. Poleg prepovedi iz prejšnjega stavka nasprotna stranka plača
tudi pogodbene kazni in zamudne obresti iz točke 8.1.1 tega sklepa.
Prepoved iz prejšnjega odstavka te točke
velja 1 mesec, če znesek nezagotovljenega finančnega premoženja ali
neprenesenih denarnih sredstev znaša do 40 odstotkov celotnega zavarovanja ali
celotnega denarnega zneska, ki naj bi se zagotovila ali prenesla ob tretji
kršitvi.
Če odstotek iz prejšnjega odstavka znaša od
40 do 80 odstotkov celotnega zavarovanja ali celotnega denarnega zneska, ki naj
bi se zagotovila ali prenesla ob tretji kršitvi, prepoved iz prvega odstavka te
točke velja 2 meseca. Če ta odstotek znaša od 80 do 100, pa prepoved velja 3
mesece.
Prepoved in sankcije iz prejšnjih odstavkov
te točke se uporabljajo tudi za vsako nadaljnjo kršitev v vsakem
dvanajstmesečnem obdobju.  
8.1.4         Če
nasprotna stranka v dvanajstmesečnem obdobju od prve kršitve stori tretjo
kršitev iz točke 8.1.2 tega sklepa, se izvrševanje okvirne pogodbe začasno
zadrži glede sodelovanja nasprotne stranke v prihodnjih operacijah na odprtem
trgu in plača tudi pogodbene zamudne obresti iz točke 8.1.2 tega sklepa.  
Prepoved in sankcije iz prejšnjega odstavka
te točke se uporabljajo tudi za vsako nadaljnjo kršitev v vsakem
dvanajstmesečnem obdobju.
8.1.5         V
izjemnih primerih, če je to potrebno zaradi resnosti kršitev, in upoštevajoč
višino zneskov, pogostnost in trajanje kršitev, se lahko nasprotni stranki
poleg prepovedi, zamudnih obresti in kazni iz prejšnjih točk prepove
sodelovanje v vseh prihodnjih operacijah denarne politike Eurosistema za
obdobje treh mesecev. 
8.1.6         ECB
lahko v primeru kršitev nasprotne stranke določi prepoved sodelovanja v
operacijah iz prejšnjih točk tudi za podružnice nasprotnih strank, na glede na
to ali je kršitev storila ta podružnica. O tem ECB obvesti organe, pristojne za
nadzor nasprotne stranke. 
8.1.7         Nasprotna
stranka odgovarja za kršitve ne glede na svoj krivdo. Le v izjemnih primerih se
lahko nasprotna stranka delno ali v celoti oprosti obresti, kazni in prepovedi
po tem poglavju. 
8.1.8         Banka
Slovenije ali ECB obvesti nasprotno stranko o kršitvi, znesku denarne kazni,
obrestih ali prepovedi. Banka Slovenija lahko o kršitvah obvesti tudi ECB in
druge centralne banke držav članic Eurosistema. O kršitvi lahko druge centralne
banke držav članic Eurosistema obvesti tudi ECB. 
Nasprotna stranka mora zamudne obresti in
pogodbeno kazen plačati v 3 delovnih dneh Banke Slovenije od dneva prejema
obvestila. 
Obdobje trajanja prepovedi se začne z
dnevom odpošiljanja obvestila, kot je naveden v obvestilu.
Če zamudne
obresti in pogodbene kazni niso plačane v roku, se Banka Slovenije poplača iz
zavarovanja nasprotne stranke.
8.2    NEIZPOLNJEVANJE OBVEZNIH REZERV
8.2.1         Obveznik
za obvezne rezerve ne izpolni obveznih rezerv v določenem obdobju izpolnjevanja,
če je povprečno stanje ob koncu koledarskega dneva na njegovem računu pri Banki
Slovenije v obdobju izpolnjevanja nižje od njegovih obveznih rezerv, ki veljajo
za to obdobje izpolnjevanja.  
Obveznikom, ki ne izpolnjujejo obveznosti
iz uredb in odločb ECB v zvezi z uporabo obveznih rezerv, ECB naloži sankcije v
skladu z Uredbo Sveta (ES) št. 2532/98 z dne 23. novembra 1998 o
pooblastilih Evropske centralne banke za nalaganje sankcij (UL L 318 z dne 27.
novembra 1998), Uredbo Evropske centralne banke (ES) št. 2157/1999 z dne
23. septembra 1999 o pooblastilih Evropske centralne banke za nalaganje
sankcij (ECB/1999/4) (UL L 264 z dne 12. oktobra 1999), Uredbo Sveta (ES) št.
2531/98 z dne 23. novembra 1998 o uporabi obveznih rezerv Evropske centralne
banke (UL L 318 z dne 27. novembra 1998) s spremembami, in Uredbo Evropske
centralne banke (ES) št. 1745/2003 z dne 12. septembra 2003 o uporabi obveznih
rezerv (ECB/2003/9) (UL L 250 z dne 2. oktobra 2003) s spremembami. Ustrezne
sankcije in postopkovna pravila za njihovo izvajanje so določeni v zgoraj
navedenih uredbah. 
8.2.2         Če
obveznik ne izpolni obveznih rezerv, se mu v skladu z Uredbo Sveta (ES) št.
2531/98 naloži plačilo zneska, izračunanega na podlagi obrestne mere, ki je 2,5
odstotne točke nad povprečno obrestno mero mejnega posojila v tem obdobju
izpolnjevanja, in zneska neizpolnjevanja obveznih rezerv v celotnem obdobju
izpolnjevanja. 
Višina kazni se izračuna z uporabo
naslednje formule (pri tem se rezultat zaokroži na najbližji cent):
Pri čemer je:
Pt      =    znesek kazni za plačilo zaradi
neizpolnjevanja obveznih rezerv v obodbju izpolnjevanja t
Dt     =    znesek primanjkljaja obveznih
rezerv v obdobju izpolnjevanja t (dnevno povprečje)
nt      =    število koledarskih dni v
obdobju izpolnjevanja t
i        =    koledarski dan v obdobju
izpolnjevanja t
MPOSi   =  obrestna mera mejnega posojila na
dan i
8.2.3         V
primeru, da obveznik v dvanajstmesečnemu obdobju več kot dvakrat ne izpolni
obveznih rezerv, gre za ponavljajočo se kršitev. V tem primeru se obvezniku naloži
plačilo zneska, izračunanega na podlagi obrestne mere, ki je 5 odstotnih točk
nad povprečno obrestno mero mejnega posojila v tem obdobju izpolnjevanja, in
zneska neizpolnjevanja obveznih rezerv v celotnem obdobju izpolnjevanja.
8.2.4         Če
je izračunani znesek kazni nižji od 100 EUR, se obvezniku sankcija ne izreče in
se tudi ne upošteva kot sankcija pri določanju, ali gre za ponavljajočo se
kršitev.
8.2.5         Poleg
tega se lahko v primeru hude kršitve obveznosti obveznih rezerv prepove
obvezniku udeležbo v operacijah odprtega trga.
9   NETRŽNO
FINANČNO PREMOŽENJE ZA TUJE NASPROTNE STRANKE
9.1.         Ko
Banka Slovenije nastopa v vlogi CCB, mora tuja nasprotna stranka upoštevati
splošne pogoje uporabe netržnega finančnega premoženja (ang. Terms and
Conditions of the Bank of Slovenia, when acting as CCB), ki opredeljujejo
pogoje uporabe bančnih posojil, vpisanih v register pri Banki Slovenije.
9.2.           Ko
tuja nasprotna stranka uporabi netržno finančno premoženje, pri katerem ima
upnik ali dolžnik sedež v Republiki Sloveniji in hkrati pravo posojilne pogodbe
ni slovensko, temveč eno izmed prav držav članic evroobmočja, Banka Slovenije
za tuje nasprotne stranke nastopa kot podporna nacionalna centralna banka (ang.
Assisting NCB). V tem primeru mora tuja nasprotna stranka upoštevati splošne
pogoje Banke Slovenije glede podporne nacionalne centralne banke (ang. Terms
and Conditions of the Bank of Slovenia, when acting as Assisting NCB).
9.3.           Splošni
pogoji iz točk 9.1 in 9.2 tega sklepa se objavijo na spletni strani Banke
Slovenije (www.bsi.si) oz. ECB (www.ecb.europa.eu).

Priloga
1: Slovar
Priloga
2a: Obrazec za protiponudbe nasprotne stranke pri avkcijah
Priloga
2b: Obrazec za protiponudbe nasprotne stranke pri avkcijah za valutne menjave
Priloga
3: Merila za izbor nasprotnih strank za posege na deviznem trgu in valutne
zamenjave za namene denarne politike

Sklep o splošnih
pravilih izvajanja denarne politike (Uradni list RS, št. 88/10)
vsebuje naslednje prehodne in končne določbe:
»10    PREHODNE DOLOČBE
Ne glede na gornje določbe in končne
določbe tega sklepa veljajo od uveljavitve tega sklepa do 31. 12. 2010
naslednje točke sklepa v naslednjem besedilu:
10.1   Besedilo
petega odstavka točke 5.3. tega sklepa se glasi:
″Bonitetna ocena ″enojni A″ je zahtevana
minimalna bonitetna ocena Eurosistema (v nadaljevanju: bonitetni prag). ″Enojni
A″ predstavlja dolgoročno bonitetno oceno ″A-″ agencij Fitch ter S&P's, oceno ″A3″ agencije Moody's in oceno ″AL″ agencije DBRS. Za kolateralizirane vrednostne
papirje, izdane od 1. marca 2009 dalje, se ob izdaji zahteva minimalna
bonitetna ocena ″AAA″. Bonitetna ocena ″AAA″ predstavlja dolgoročno bonitetno
oceno ″AAA″ agencij Fitch, S&P's ter DBRS in oceno ″Aaa″ agencije Moody's. Ne glede na to zahtevana minimalna bonitetna ocena za kolateralizirane vrednostne papirje v
času njihovega trajanja še vedno ostaja ″enojni A″. Bonitetni prag je izražen z
ekvivalentom verjetnosti neplačila v obdobju enega leta vnaprej (probability of
default, v nadaljevanju: PD) v višini 0,10 %. Usklajenost bonitetnega praga s
PD v višini 0,10 % je predmet rednih preverjanj. ECAF povzema definicijo
neplačila kot jo opredeljuje Direktiva EU o kapitalski ustreznosti (Capital
Requirements Directive, v nadaljevanju: CRD direktiva - obsega Direktivo
2006/48/ES Evropskega parlamenta in Sveta z dne 14. junija 2006 o začetku
opravljanja in opravljanju dejavnosti kreditnih institucij (preoblikovano)
(Uradni list L 177, 30.6.2006, stran 1) in Direktivo 2006/49/ES Evropskega
parlamenta in Sveta z dne 14. junija 2006 o kapitalski ustreznosti
investicijskih podjetij in kreditnih institucij (preoblikovano); Uradni list L
177, 30.6.2006, stran 201). Eurosistem redno preverja in objavlja, za vsak
primerni ECAI, najnižjo bonitetno oceno, ki izpolnjuje bonitetni prag. Za
kolateralizirane vrednostne papirje je minimalni bonitetni prag ″trojni A″ ob
izdaji. ″Trojni A″ pomeni dolgoročno bonitetno oceno ″AAA″, ki jo dodeli Fitch,
Standard & Poor's ali DBRS, ali ″Aaa″, ki jo dodeli Moody's, če to ni na voljo, pa kratkoročno bonitetno oceno ″F1+″, ki jo dodeli Fitch, ″A-1+″, ki jo
dodeli Standard & Poor's, ali ″R-1H″, ki jo dodeli DBRS. Kolateraliziran
vrednostni papir mora ves čas trajanja vrednostnega papirja dosegati bonitetni
prag ″enojni A″.″ 
10.2  Besedilo točke 5.3.2.2 tega sklepa se glasi:
″Visoki bonitetni standardi za RMBD morajo
zadostiti bonitetnemu pragu Eurosistema. Za te vrste instrumentov je potrebno
upoštevati specifičen bonitetni okvir, določen v pravilih zadevnih nacionalnih
centralnih bank.″
10.3  Besedilo
drugega, tretjega in četrtega odstavka v točki 5.3.4. tega sklepa se glasi:
″Vsak ponudnik bonitetnega sistema mora
letno oblikovati statični nabor primernih dolžnikov, tj. seznam vseh dolžnikov
privatnega in javnega sektorja, ki imajo po tem bonitetnem sistemu bonitetno
oceno, ki izpolnjuje naslednji pogoj:
PD (i,t) ≤ 0,10 % (referenčni PD(t))
Vsi dolžniki, ki izpolnjujejo ta pogoj v
začetku proučevanega obdobja t, sestavljajo statični nabor za obdobje t. Na
koncu proučevanega obdobja (tj. čez dvanajst mesecev) se izračuna dejanska
stopnja neplačila istih dolžnikov. 
Ponudnik bonitetnega sistema mora letno
posredovati Banki Slovenije število primernih dolžnikov vključenih v statičnem
naboru v času t in število tistih dolžnikov, statičnega nabora (t), pri katerih
je prišlo do neplačila (v skladu z definicijo iz CRD direktive) v naslednjih
dvanajstih mesecih.″
10.4   Okvir
2 v točki 5.4.1 tega sklepa se glasi:
″Okvir 2: Likvidnostne kategorije za
tržno finančno premoženje1

Kategorija I

Kategorija II

Kategorija III

Kategorija IV

Kategorija V


Dolžniški
  instrumenti enot centralne ravni države
Dolžniški
  instrumenti, ki jih izdajo centralne banke3

Dolžniški
  instrumenti enot lokalne in regionalne ravni države

Dolžniški
  instrumenti v obliki navadnih kritih bančnih obveznic

Dolžniški
  instrumenti kreditnih institucij (nezavarovani)

Kolateralizirani
  vrednostni papirji2


Dolžniški
  instrumenti v obliki Jumbo  kritih bančnih obveznic4

 Dolžniški
  instrumenti, ki jih izdajo podjetja in drugi izdajatelji5

 

 


 

Dolžniški
  instrumenti agencij5

 

 

 


 

Nadnacionalni
  dolžniški instrumenti

 

 

 

1     V splošnem določa likvidnostno kategorijo klasifikacija
izdajatelja. Vendar so ne glede na klasifikacijo izdajatelja vsi
kolateralizirani vrednostni papirji vključeni v kategorijo V in vsi dolžniški
instrumenti v obliki Jumbo kritih bančnih obveznic vključeni v kategorijo II,
medtem ko so dolžniški instrumenti v obliki navadnih kritih bančnih obveznic in
drugi dolžniški instrumenti, ki jih izdajo kreditne institucije, vključeni v
kategoriji III in IV. 
2     Kolateralizirani vrednostni
papirji se uvrščajo v likvidnostno kategorijo V ne glede na klasifikacijo
izdajatelja. 
3     Dolžniški certifikati, ki jih je
izdala ECB in dolžniški instrumenti, ki so jih nacionalne centralne banke
izdale pred uvedbo eura v zadevni državi članici, so uvrščeni v likvidnostno
kategorijo I.
4     Med Jumbo krite bančne obveznice
se uvrščajo samo instrumenti z obsegom izdaje vsaj 1
milijardo EUR, za katere vsaj trije vzdrževalci likvidnosti trga redno nudjo
nakupne in prodajne kotacije. 
5        V likvidnostno kategorijo
II se uvršča samo tržno finančno premoženje izdajateljev, ki jih je ECB
klasificirala kot agencije. Tržno finančno premoženje, ki so ga izdale druge
agencije, je vključeno v likvidnostno kategorijo III ali IV, odvisno od
izdajatelja ali vrste finančnega premoženja.″ 
10.5   Besedilo
tretje alinee točke 5.4.1 tega sklepa se glasi:
Dolžniški instrumenti v kategoriji V so
predmet enotnega odbitka v višini 12 % ne glede na preostalo dospelost in
strukturo kupona.″
10.6   Besedilo
četrte alinee točke 5.4.1 tega sklepa se glasi:
Za posamezne
dolžniške instrumente v kategoriji V, ki se teoretično vrednotijo v skladu s
točko 5.5 tega sklepa, se uporablja dodaten odbitek pri vrednotenju. Ta
odbitek se neposredno uporablja na ravni teoretičnega vrednotenja posameznega
dolžniškega instrumenta v obliki zmanjšanja vrednosti za 5 %.″
10.7   Okvir
3 v točki 5.4.1 tega sklepa se glasi:
Okvir 3:
Stopnja odbitkov pri vrednotenju (v odstotkih), ki se uporablja pri primernem
tržnem finančnem premoženju 

 

Likvidnostna kategorija


Preostala
  dospelost

Kategorija
  I

Kategorija
  II

Kategorija
  III

Kategorija
  IV

Kategorija
  V


(leta)

fiksen
  kupon 

brezkuponski
  instr. 

fiksen
  kupon 

brezkuponski
  instr. 

fiksen
  kupon 

brezkuponski
  instr. 

fiksen
  kupon 

brezkuponski
  instr. 

 


0–1

0,5

0,5

1

1

1,5

1,5

6,5

6,5

12*


1–3

1,5

1,5

2,5

2,5

3

3

8

8


3–5

2,5

3

3,5

4

4,5

5

9,5

10


5–7

3

3,5

4,5

5

5,5

6

10,5

11


7–10

4

4,5

5,5

6,5

6,5

8

11,5

13


>10

5,5

8,5

7,5

12

9

15

14

20

* Za
posamezne dolžniške instrumente v kategoriji V, ki se teoretično vrednotijo v
skladu s točko 5.5 tega sklepa, se uporablja dodaten odbitek pri
vrednotenju. Ta odbitek se neposredno uporablja na ravni teoretičnega
vrednotenja posameznega dolžniškega instrumenta v obliki zmanjšanja vrednosti
za 5 %." 
10.8   Okvir
4 v točki 5.4.1 tega sklepa se glasi: 
″Okvir 4: Stopnja odbitkov pri vrednotenju
(v odstotkih), ki se uporablja pri primernih dolžniških instrumentih z obratno
spremenljivo obrestno mero v kategorijah od I do IV


Preostala dospelost (leta)

Višina odbitka


0-1

2


1-3

7


3-5

10


5-7

12


7-10

17


>10

25


10.9   Prvi
stavek šeste alinee v točki 5.4.1 tega sklepa se glasi:
″Odbitek pri vrednotenju, ki se uporablja
pri tržnih dolžniških instrumentih v kategorijah od I do IV z variabilnim
kuponom, je enak odbitku, ki se uporablja pri instrumentih s fiksnim kuponom z
dospelostjo od nič do enega leta v likvidnostni kategoriji, ki ji instrument
pripada.″
10.10        Besedilo
prve alinee v točki 5.4.2 tega sklepa se glasi:
″Za bančna posojila se uporablja posebne
odbitke pri vrednotenju. Ti odbitki se razlikujejo glede na preostalo
dospelost, vrsto obrestne mere bančnega posojila (fiksna ali variabilna) ter
metodologijo vrednotenja nacionalne centralne banke. Odbitki pri vrednotenju za
bančna posojila s fiksno obrestno mero se uporabijo tudi za bančna posojila,
vezana na gibanje inflacije.″
10.11        Besedilo
prvega stavka druge alinee v točki 5.4.2 tega sklepa se glasi:
″Odbitek za bančna posojila z variabilno
obrestno mero je vedno 7 %.″  
10.12        Okvir
5 v točki 5.4.2 tega sklepa se glasi:
″Okvir 5: Stopnja odbitkov pri
vrednotenju (v odstotkih) bančnih posojil s fiksno obrestno mero 


Preostala dospelost (leta)

Posojilo s fiksno obrestno mero in
  vrednotenjem na osnovi teoretične cene, dodeljene s strani nacionalne
  centralne banke

Posojilo s fiksno obrestno mero in
  vrednotenjem na osnovi neodplačane vrednosti posojila


0-1

7

9


1-3

9

15


3-5

11

20


5-7

12

24


7-10

13

29


>10

17

41


10.13        Besedilo
četrte alinee v točki 5.4.2 tega sklepa se glasi:
″Za RMBD se uporablja odbitek pri
vrednotenju v višini 20 %.″
10.14        Za
poglavjem 5 tega sklepa se doda poglavje 5(A), ki se glasi:
″5 (A)    ZAČASNA DODATNA UREDITEV PRIMERNEGA FINANČNEGA
PREMOŽENJA ZA ZAVAROVANJE TERJATEV EUROSISTEMA 
5 (A).1      Ne
glede na določbe pete alinee točke 5.1.1 tega sklepa (Primerni trgi) so tudi
dolžniški instrumenti, ki so jih izdale kreditne institucije in s katerimi se
trguje na nekaterih neorganiziranih trgih, ki jih določi ECB, primerno finančno
premoženje za zavarovanje operacij denarne politike. Pri teh dolžniških
instrumentih se uporabi dodaten odbitek v višini 5 %. 
5 (A).2      Ne glede
na določbe osme alinee točke 5.1.1 tega sklepa (Valuta denominacije) so tržni
dolžniški instrumenti, opredeljeni v točki 5.1.1 tega sklepa, primerno finančno
premoženje za zavarovanje operacij denarne politike, tudi če so denominirani v
ameriških dolarjih, britanskih funtih ali japonskih jenih pod naslednjima
pogojema: (i) izdani morajo biti v euroobmočju, kjer se morajo tudi nahajati
oziroma poravnavati; in (ii) izdajatelj mora biti ustanovljen v Evropskem
gospodarskem prostoru. Pri teh dolžniških instrumentih se uporabi dodaten
odbitek v višini 8 %.
5 (A).3      Sindicirana
posojila so primerno finančno premoženje za zavarovanje operacij denarne
politike le, če ustrezajo zahtevam točk 5.1.2 in 5.3.2 tega sklepa. 
Ne glede na
določbe prejšnjega odstavka so sindicirana posojila, ki jih ureja pravo Anglije
in Walesa in ki so bila sprejeta kot primerno finančno premoženje do 30.11.2008
v skladu s kriteriji določenimi v Odločbi ECB/2008/15 z dne 14. novembra 2008 o
izvajanju Uredbe ECB/2008/11 z dne 23. oktobra 2008 o začasnih spremembah
pravil v zvezi s primernostjo zavarovanja, še naprej primerno finančno
premoženje, vendar le do dospelosti tistih operacij denarne politike
Eurosistema, za katere so bila ta posojila dana v zavarovanje. 
5 (A).4      Ne
glede na določbe četrtega odstavka točke 5.3 tega sklepa je minimalna zahteva
Eurosistema glede bonitetne ocene finančnega premoženja za tržno in netržno
finančno premoženje, primerno za zavarovanje operacij denarne politike, ″BBB-″
ali enakovredna bonitetna ocena. Določbe prejšnjega stavka ne veljajo za
kolateralizirane vrednostne papirje (ang. asset-backed securities), za katere
ostaja zahteva glede visokih bonitetnih standardov nespremenjena in je opisana
v točki 5.3 tega sklepa. Za vse primerno finančno premoženje z bonitetno oceno
nižjo od ″A-″ se uporabi dodaten odbitek v višini 5 %.
5 (A).5      Ne
glede na določbe prve alinee točke 5.1.1 tega sklepa (Vrsta finančnega
premoženja) se zahteva po nepodrejenosti v zvezi s primernostjo tržnega
finančnega premoženja za zavarovanje operacij denarne politike ne uporablja,
kadar finančno trden garant zagotovi brezpogojno in nepreklicno jamstvo, ki se
mora plačati na prvi poziv, kakor je opredeljeno v točki 5.3.1 tega sklepa. Pri
tem finančnem premoženju se uporabi dodaten odbitek v višini 10 %, z nadaljnjim
zmanjšanjem vrednosti pri vrednotenju v primeru teoretičnega vrednotenja v
višini 5 %.
5 (A).6      Ne
glede na določbe točke 5.1 tega sklepa so vezani depoziti primernih nasprotnih
strank, opisani v točki 3.5.3 tega sklepa, primerno finančno premoženje za
zavarovanje operacij denarne politike.
5 (A).7      Donosi
iz finančnega premoženja, ki se uporabi za zavarovanje kreditnih operacij
Eurosistema, se izplačujejo v skladu s pravili, kot so opisana v poglavju 6
tega sklepa. Za finančno premoženje, ki je denominirano v ameriških dolarjih,
britanskih funtih ali japonskih jenih, Banka Slovenije ne jamči za pravočasnost
in pravilnost izplačila donosov iz finančnega premoženja. Banka Slovenije lahko
od nasprotne stranke zahteva, da vrednostne papirje v času izplačila donosov
izloči iz sklada finančnega premoženja.
5 (A).8      Guverner
lahko izda navodilo, s katerim implementira odločitve, ki jih ECB sprejme v
zvezi z izvajanjem dodatnih ureditev primernega finančnega premoženja.″ 
10.15          Besedilo postavke Zmanjšanje
vrednosti v Prilogi 1 tega sklepa (Slovar) se glasi:
″Zmanjšanje vrednosti: ukrep za obvladovanje tveganj, pri čemer centralna
banka izvede zmanjšanje teoretične tržne vrednosti finančnega instrumenta za
določen odstotek, preden uporabi odbitek pri vrednotenju. Tako se na
primer za kolateralizirane vrednostne papirje v likvidnostni kategoriji V, ki
se vrednotijo na osnovi teoretične cene, izvede zmanjšanje vrednosti teoretične
cene v višini 5 %, preden se uporabi odbitek pri vrednotenju v višini 12 %. To
je enakovredno skupnemu odbitku v višini 16,4 %."
11 KONČNE DOLOČBE
11.1   Ta
sklep začne veljati naslednji dan po objavi v Uradnem listu Republike
Slovenije.
11.2   Z dnem
uveljavitve tega sklepa preneha veljati Sklep o splošnih pravilih izvajanja
denarne politike (Uradni list RS, št. 131/06, 103/07, 112/08, 7/09, 14/09,
64/09, 104/09 in 22/10).«.

Sklep o
spremembah Sklepa o splošnih pravilih izvajanja denarne politike (Uradni list
RS, št. 104/10)
vsebuje naslednjo končno določbo:
»4. Ta sklep začne veljati 1. 1. 2011.
1. in 3. točka tega sklepa se začneta
uporabljati 1. 1. 2011, 2. točka pa se začne uporabljati 1. 2.
2011.«.

Sklep o
spremembah in dopolnitvah Sklepa o splošnih pravilih izvajanja denarne politike
(Uradni list RS, št. 52/11)
vsebuje naslednjo končno določbo:
»2. Ta sklep začne veljati naslednji dan po
objavi v Uradnem listu Republike Slovenije.«.
