I. TEMELJNA IZHODIŠČA NACIONALNEGA PROGRAMA IZGRADNJE
AVTOCEST V REPUBLIKI SLOVENIJI
1. Osnove in izhodišča za izdelavo Nacionalnega programa
izgradnje avtocest v Republiki Sloveniji
Zakonska osnova za pripravo Nacionalnega programa izgradnje
avtocest v Republiki Sloveniji (v nadaljnjem besedilu: NPIA RS) je 23. člen
Zakona o javnih cestah (Uradni list RS, št. 29/97, 18/02, 50/02 – odl. US in
110/02-ZGO-1). Drugi osnovni dokumenti za pripravo NPIA RS pa so sklep Vlade,
sprejet na seji dne 22. novembra 2001 in sklep Državnega zbora, sprejet na seji
dne 2. aprila 2002. Oba sklepa nalagata pripravo nove spremembe Nacionalnega
programa izgradnja avtocest v Republiki Sloveniji.
Kot osnovno izhodišče za izdelavo NPIA RS je bilo upoštevano
izvajanje veljavnega Nacionalnega programa izgradnje avtocest v RS (Uradni list
RS, št. 13/96 in 41/98, v nadaljnjem besedilu: NPIA).
V skladu z določili VII. poglavja NPIA in v skladu s 3.
sklepom 51. seje Vlade z dne 22. novembra 2001 je bila pripravljena analiza
uspešnosti izvajanja veljavnega NPIA v obdobju 1994–2002 ter na tej osnovi
izdelan predlog novega NPIA RS.
2. Nastanek Nacionalnega programa izgradnje avtocest v
Republiki Sloveniji (NPIA, 1995) in njegovih sprememb in dopolnitev (NPIA-A,
1998)
Po letu 1990 so z osamosvojitvijo Slovenije in spremembo
geopolitičnih razmer v srednji in vzhodni Evropi nastale spremembe, ki so
neposredno vplivale na spremembo tranzitnih prometnih tokov in s tem na
prometne obremenitve našega cestnega omrežja. Te spremembe so odločilno
vplivale na vsebino do tedaj pripravljenih delovnih osnutkov programov razvoja
in vzdrževanja slovenskih cest, ki so glede na njihov izvor bili razvrščeni v
tri osnovne sklope:
-       
spremembe prometne politike zaradi spremenjene razvojno – strateške
vloge posameznih prometnih smeri, ki jih je narekovala osamosvojitev Slovenije,
-       
spremembe prometnih tokov iz smeri sever – jug na smer zahod – vzhod, ki
so jih povzročile krizne razmere na Balkanu in nove povezave v srednji in
vzhodni Evropi,
-       
spremembe, nastale pri vključevanju Slovenije v evropske prometne tokove
po sklenitvi sporazuma med Evropsko gospodarsko skupnostjo in Republiko
Slovenijo na področju prometa (Uradni list RS, št. 14/93, v nadaljnjem
besedilu: Transportni sporazum).
Ob upoštevanju naštetih sprememb je Državni zbor na svoji
seji dne 22. aprila 1993 naložil Vladi, da pripravi program pospešene izgradnje
avtocest v prednostni smeri od Kopra do Šentilja z odcepi do italijanske in
madžarske meje, pridobi dodatne dolgoročne vire in upošteva predlog poslancev o
uvedbi posebnega "bencinskega tolarja" za izgradnjo avtocest. Državni
zbor je ob obravnavi gradiva "Gradnja avtocest v Republiki Sloveniji"
na svoji seji dne 27. julija 1993 sprejel to besedilo kot prvo obravnavo
Nacionalnega programa gradnje avtocestnega sistema in zadolžil Vlado, da
pripravi Nacionalni program za drugo branje z upoštevanjem stališč in sklepov s
te seje. S posebnim sklepom je obe gradivi: "Gradnja avtocest v Republiki
Sloveniji" in "Poročilo o stanju projektne dokumentacije in postopkov
priprav za gradnjo avtocestnega sistema Republike Slovenije", potrdil kot
podlago, ki ju je Vlada lahko uporabila za nadaljevanje že začetih aktivnosti
za pospešeno izgradnjo avtocest. Te aktivnosti so vključevale tudi kontakte z
mednarodnimi finančnimi institucijami v zvezi s sofinanciranjem gradnje
avtocest. Tako je bil v letu 1993 pripravljen predlog osnovnega programa
izgradnje avtocestnega omrežja v smeri zahod – vzhod, ki je do sprejetja NPIA
služil kot podlaga letnim programom gradenj tistih avtocestnih odsekov v tej
smeri od leta 1994 dalje, ki jih je DARS, d.d. kot pooblaščeni investitor
izvajal še pred sprejetjem NPIA. V letu 1995 je bil sprejet NPIA, ki je določil
izgradnjo omrežja avtocest in hitrih cest tako v smeri zahod – vzhod (primorska
in štajerska smer), kot tudi v smeri sever – jug (gorenjska in dolenjska smer),
prav tako pa je določil dograditev takratnih dvopasovnih avtocest v
štiripasovne (AC Hoče – Arja vas in AC Naklo – Kranj) ter rekonstrukcijo glavne
ceste Slov. Bistrica – Hajdina – Ormož. Skupna dolžina v NPIA določenih odsekov
je znašala 499,5 km v skupni ocenjeni investicijski vrednosti 2.170,00 mio USD
(brez stroškov financiranja).
Po letu 1996 je začelo prihajati do normalizacije razmer na
Balkanu, zato so se ponovno začeli vzpostavljati in krepiti prometni tokovi, ki
so pred osamosvojitvijo Slovenije potekali iz severa Evrope preko naše države
na jugovzhod. Zaradi novih razvojnih potreb države na področju gospodarstva in
prometa, ki so nastale kot posledica te normalizacije, ter izdelane analize
finančnih možnosti države, je bilo potrebno vse navedene spremembe in pogoje
znova analizirati in proučiti ter jih upoštevati kot nova gospodarska, prometna
in finančna izhodišča pri pripravi sprememb in dopolnitev NPIA, ki so bile
sprejete v letu 1998. Spremembe in dopolnitve NPIA so prav tako določile
izgradnjo omrežja avtocest in hitrih cest v smeri zahod – vzhod (primorska in
štajerska smer), kot tudi v smeri sever – jug (gorenjska in dolenjska smer),
določile pa so tudi izgradnjo navezovalnih cest na avtocestno omrežje,
izgradnjo razbremenilnih cest med gradnjo avtocestnega omrežja ter izvedbo
nujnih posegov na železniškem omrežju in na omrežju državnih cest (v nadaljnjem
besedilu: druge državne ceste), ki jih je bilo potrebno izvesti zaradi gradnje
avtocestnega omrežja. Skupna dolžina v spremembah in dopolnitvah NPIA določenih
odsekov je znašala 553,7 km v skupni ocenjeni investicijski vrednosti 4.100,30
mio USD (brez stroškov financiranja).
3. Analiza uspešnosti izvajanja Nacionalnega programa
izgradnje avtocest v Republiki Sloveniji in njegovih sprememb in dopolnitev
(NPIA)
3.1. Splošno
Po NPIA je bila v obdobju od leta 1994 pa do njegovega
zaključka v letu 2004 predvidena gradnja:
-       
518,6 km novih avtocest in hitrih cest,
-       
35,1 km drugih državnih cest,
-       
101,0 km rehabilitacij drugih državnih cest,
-       
28 ukrepov na železnicah.
Skupna investicijska vrednost NPIA je bila ocenjena na
4.100,30 mio USD po stalnih cenah (nivo cen: september 1997) in brez stroškov
financiranja. Obseg finančnih virov in dinamika porabe teh virov sta bila
prilagojena:
-       
ocenjeni investicijski vrednosti programa,
-       
predvideni dinamiki izvajanja programa.
Najpomembnejši predvideni viri financiranja NPIA so bili
naslednji:
-       
bencinski tolar v višini:                                                                                3.064,8
mio USD
                                                                                                             (obdobje
1994–2007),
-       
posojila v višini:                                                                                           1.783,4
mio USD
                                                                                                             (obdobje
1994–2004),
-       
cestnina v višini:                                                                                             589,5
mio USD
                                                                                                             (obdobje
1994–2007),
-       
drugi viri v višini:                                                                                              66,6
mio USD.
Poleg izgradnje novega avtocestnega omrežja je NPIA zajemal
tudi prikaz upravljanja in vzdrževanja avtocestnega omrežja v obdobju
1994–2007. Navedena je bila ocena prilivov cestnine v tem obdobju ter
predvidena razporeditev le-teh na:
-       
delež, ki zajema financiranje izgradnje novih avtocest,
-       
delež, ki zajema upravljanje in vzdrževanje avtocestnega omrežja,
-       
delež, ki zajema poplačilo obveznosti iz investicij.
3.2. Analiza fizične in finančne realizacije NPIA
Dosedanja fizična in finančna realizacija NPIA v obdobju
1994–2002 je bila naslednja (presek stanja na dan 31. 12. 2002):
1.     
Fizična realizacija graditve avtocest in drugih državnih cest v obdobju
1994–2002 v kilometrih:
- 
predvideno po NPIA:                                                                                             553,7
km
- 
predvideno po NPIA v obdobju 1994–2002:                                                         385,0
km
- 
predano v promet v obdobju 1994–2002:                                                             252,2
km
- 
odstotek fizične realizacije glede na NPIA:                                                                45,5%
- 
odstotek fizične realizacije glede na obdobje 1994–2002:                                         65,5%
2.     
Finančna realizacija graditve avtocest in drugih državnih cest v obdobju
1994–2002 v mio USD (brez stroškov financiranja):
- 
predvideno po NPIA:                                                                                4.100,3
mio USD
- 
predvideno po NPIA v obdobju 1994–2002:                                            3.251,0
mio USD
- 
realizirano v obdobju 1994–2002:                                                             2.232,0
mio USD
- 
odstotek finančne realizacije glede na NPIA:                                                            54,4%
- 
odstotek finančne realizacije glede na obdobje 1994–2002:                                     68,6%
3.     
Finančna realizacija zagotavljanja virov finančnih sredstev (bencinski
tolar, krediti, cestnina za financiranje gradnje, drugi viri) v obdobju
1994–2002:
-  predvideno po NPIA:                                                                                5.504,3
mio USD
-  predvideno po NPIA v obdobju
1994–2002:                                            3.576,4 mio USD
-  realizirano v obdobju
1994–2002:                                                             2.315,4
mio USD
-  odstotek finančne
realizacije glede na NPIA:                                                            42,1%
-  odstotek finančne
realizacije glede na obdobje 1994–2002:                                     64,7%
Analiza izvajanja NPIA je pokazala, da so glavni vzroki
navedenih odstopanj od predvidene fizične in finančne realizacije NPIA v
posameznih fazah predvsem naslednji:
1. Umeščanje tras v prostor:
Detajlni poteki tras avtocest, hitrih
cest in navezovalnih cest, ki so določene z NPIA, se v prostoru praviloma
načrtujejo z lokacijskimi načrti. Postopek njihove priprave in sprejemanja vodi
Ministrstvo za okolje, prostor in energijo, sprejme pa jih z uredbo Vlada. V
postopkih priprave lokacijskega načrta aktivno sodelujeta Ministrstvo za promet
in Družba za avtoceste v Republiki Sloveniji d.d., poleg njiju pa v postopkih
priprave sodelujejo tudi druga ministrstva in organi v njihovi sestavi
(Ministrstvo za kulturo, Ministrstvo za kmetijstvo, gozdarstvo in prehrano,
Ministrstvo za obrambo, Ministrstvo za zdravje, Servis skupnih služb Vlade),
lokalne skupnosti in drugi nosilci urejanja prostora.
Analiza vodenja postopkov pri pripravi in sprejemanju
lokacijskih načrtov je pokazala, da povprečni čas postopka od pobude s strani
ministra za promet do sprejema Uredbe o lokacijskem načrtu s strani Vlade znaša
3 leta in 5 mesecev z ekstremi: najkrajši dosedanji rok je znašal 1 leto in 2
meseca, najdaljši dosedanji rok pa več kot 7 let. Teoretični rok celotnega
postopka je po zakonodaji, ki je veljala do 31. 12. 2002, znašal 2 leti in 3
mesece. Glavni vzroki za takšna časovna nihanja so naslednji:
-       
različna prostorska in okoljska specifika območij, v katerih se
načrtujejo trase posameznih odsekov/pododsekov,
-       
povečevanje (spreminjanje) obsega vrednotenja variant z dodatnimi
preveritvami in optimiranji zaradi iskanja optimalne variante, in sicer iz vseh
primerjalnih vidikov umeščanja trase v prostor (gradbeno – tehnični vidik,
prometno – ekonomski vidik, okolje – varstveni vidik, regionalno in urbano
razvojni vidik ter vidik družbene sprejemljivosti),
-       
podaljševanje razprave med udeleženci v ključnih fazah postopka priprave
lokacijskega načrta (predlog najustreznejše variante, izdelava osnutka
lokacijskega načrta, odločitev glede upoštevanja pripomb iz javne razgrnitve
ter sprejem Uredbe o lokacijskem načrtu) v prizadevanjih, da bi bila dosežena
uskladitev,
-       
kasnejše sprejemanje odločitev v ključnih fazah postopka priprave
lokacijskega načrta (predlog najustreznejše variante, izdelava osnutka
lokacijskega načrta, odločitev glede upoštevanja pripomb iz javne razgrnitve
ter sprejem uredbe o lokacijskem načrtu), ki je bilo pogosto povezano z nasprotovanjem
lokalnih skupnosti (to se še posebej pokaže tam, kjer načrtovana trasa zaradi
večje dolžine poteka preko večjega števila lokalnih skupnosti),
-       
velika zasedenost in različna kakovost projektantov in ostalih
izdelovalcev strokovnih podlag ter lokacijskih načrtov in različna
usposobljenost vodij projektov, kar se je posledično odražalo s podaljševanjem
rokov izdelave in različno kvaliteto strokovnih podlog in lokacijskih načrtov,
-       
faze postopkov so bile občasno daljše, kot je predvideno v optimalno
postavljenih terminskih planih, ki so sledili veljavni zakonodaji.
Z uveljavitvijo novega zakona o urejanju prostora z dne 1. 1.
2003 (Uradni list RS, št. 110/02) so se nekoliko spremenili postopki priprave
lokacijskih načrtov, tako da je sedaj realni pričakovani rok celotnega postopka
priprave lokacijskega načrta (vključno z izdelavo in proučitvijo variant in
vključno s časom, potrebnim za izbor izdelovalcev strokovnih podlog in
lokacijskega načrta) od pobude ministra za promet do sprejema uredbe o lokacijskem
načrtu manj kot dve leti. Ne glede na uveljavitev novega zakona o urejanju
prostora pa se tudi v prihodnje ne bo možno izogniti posameznim dolgotrajnejšim
postopkom umeščanja in usklajevanja tras v prostoru, po drugi strani pa bo v
primeru nespornih prostorskih in okoljskih razmer postopek priprave
lokacijskega načrta možno tudi bistveno skrajšati. Določbe novega zakona namreč
omogočajo izdelavo in sprejem lokacijskega načrta tudi v manj kot enem letu.
2. Izdelava projektno – tehnične dokumentacije:
Analiza izdelovanja projektno-tehnične
dokumentacije je pokazala, da povprečni čas izdelave študij variant znaša od 3
do 6 mesecev, povprečni čas izdelave projektov v fazi idejnega projekta za
osnutek lokacijskega načrta znaša od 3 do 8 mesecev, za predlog lokacijskega
načrta pa od 1 do 3 mesecev, medtem ko povprečni čas izdelave projektov za
pridobitev gradbenega dovoljenja in projektov za izvedbo znaša od 5 do 15
mesecev (odvisno od zahtevnosti, etapnosti in faznosti gradnje). Glavni vzroki
za takšna časovna nihanja pri izdelavi projektno – tehnične dokumentacije so
naslednji:
-       
izvajanje predhodnih raziskav (geologija, geotehnika, hidrotehnika,
ekologija) se vrši vzporedno s projektiranjem v fazi idejnega projekta, kar
zahteva stalno ponavljanje rezultatov raziskav pri usklajevanju projektnih
rešitev, kar posledično včasih pomeni tudi daljše časovne roke,
-       
zamude pri pridobivanju pogojev in soglasij s strani lokalnih skupnosti,
pristojnih resorjev in ostalih soglasodajalcev za posege v prostor,
-       
zamude s strani projektantskih organizacij zaradi omejenih resursov in
velikega obsega dela,
-       
problemi pri izvajanju javnih razpisov za oddajo projektantskih del
zaradi ponavljanja postopkov javnih razpisov, kar posledično včasih pomeni tudi
daljše časovne roke.
3. Pridobivanje zemljišč in nepremičnin:
Zakon o ureditvi določenih vprašanj v
zvezi z graditvijo avtocestnega omrežja v Republiki Sloveniji (Uradni list RS,
št. 35/95) omogoča, da za pridobitev enotnega dovoljenja za gradnjo kot dokaz o
razpolaganju z zemljiščem poleg pogodb z lastniki zemljišč in drugih
nepremičnin štejejo tudi z navedenim zakonom določena potrdila in dokazila
pristojnih sodnih in upravnih organov in izpiski iz zemljiške knjige. Vendar pa
v primeru pridobljenih enotnih dovoljenj za gradnjo, ki so bila izdana samo na
osnovi navedenih potrdil in dokazil pristojnih sodnih in upravnih organov,
prihaja v posameznih primerih na terenu do težav, saj lastniki zemljišč in
nepremičnin fizično preprečujejo izvedbo gradbenih del. Vse pogostejši sodni
postopki, ki jih predvsem v primeru razlastitev vlagajo lastniki zemljišč in
drugih nepremičnin, sicer potekajo v skladu z usmeritvijo, da ima investitor
pravico graditi na zemljišču, ki je zajeto v enotnem dovoljenju za gradnjo,
vendar pa zaradi nedorečenosti lastninsko – pravne zakonodaje povzročajo tudi
različnost pravnih razlag v teh sodnih postopkih, posledično pa pomenijo
predvsem daljše časovne roke, kot so predvideni v terminskih planih. Ostali
glavni vzroki za zamude pri pridobivanju zemljišč in drugih nepremičnin so
naslednji:
-       
postopki pridobivanja enotnih dovoljenj za gradnjo se v fazi
pridobivanja potrdil in dokazil pristojnih organov ne vodijo prednostno,
njihovo pridobivanje je odvisno od organiziranosti in posameznih resursov
sodnih in upravnih organov (isto velja tudi za postopke razlastitve),
-       
nestrinjanja s ponujenimi vrednostmi zemljišč in nepremičnin, ki
temeljijo na metodoloških pristopih cenitev zemljišč in na cenitvah
pooblaščenih sodnih cenilcev ali nestrinjanja s potekom trase oziroma potekom služnosti
zaradi spremenjenih bivalnih in življenjskih pogojev,
-       
pogojevanja odkupov zemljišč in nepremičnin z zahtevami po dodatnih
odkupih preostalih delov zemljišč in nepremičnin, ki niso sestavni del Uredbe o
lokacijskem načrtu, z zahtevami po dodatnih plačilih drugih vrst odškodnin, ki
so glede na sprejete Uredbe o lokacijskem načrtu brez pravne podlage
(odškodnine za manjvrednost, odškodnine ali trajne rente zaradi onesnaženja in
degradacije okolja) ali z zahtevami po zagotavljanju nadomestnih zemljišč in
nepremičnin v naravi, ki znatno presegajo vrednost odškodnine ali pa jih sploh
ni možno zagotoviti,
-       
neurejena stanja na prejšnji družbeni oziroma sedanji državni lastnini
(po zakonu o skladu kmetijskih zemljišč in gozdov (Uradni list RS, št. 10/93,
68/95 – odl. US, 1/96 in 23/96), po zakonu o javnih skladih (Uradni list RS,
št. 22/00, 14/03, 26/03 in 55/03), po zakonu o ponovni vzpostavitvi agrarnih
skupnosti (Uradni list RS, št. 5/94, 38/94, 69/95, 22/97, 56/99 in 72/00)),
-       
neurejena lastninska stanja zemljišč in drugih nepremičnin v zemljiški
knjigi,
-       
neznani ali umrli lastniki zemljišč in drugih nepremičnin, dediči pa so
neznani,
-       
neizvedeni in nedokončani postopki dedovanj ali drugih pravdnih
postopkov,
-       
neizvedeni postopki denacionalizacij in komasacij.
4. Izvajanje postopkov oddaje del po zakonu o javnih
naročilih:
Analiza izvajanja postopkov oddaje del
je pokazala, da potek oddaje javnih naročil v časovnih rokih, ki so sprejeti v
terminskih planih, ovirajo predvsem zahtevki ponudnikov po revizijah izvajanja
postopkov oddaje del, ki v veliki večini niso upravičeni, zadržujejo pa
nadaljnje aktivnosti investitorja pri oddaji del. Ob upoštevanju določil Zakona
o javnih naročilih (Uradni list RS, št. 39/2000, 102/2000 – popr. in 2/04)
obveščanja ponudnikov o oddaji del in možnosti ponudnikov, ki niso bili
izbrani, da lahko zahtevajo obrazložitev o oddaji del oziroma zahtevajo
revizijo postopkov oddaje del, namreč podaljšujejo časovne roke izvajanja
postopkov oddaje del, ki se zaključijo s podpisom izvajalske pogodbe, za več
mesecev. Drugi del problematike predstavlja ocenjevanje ponudb v povezavi z
odredbo o finančnem poslovanju proračunskih porabnikov, ki zahteva, da se
skupaj s ponudbo v sklopu javnega naročila, katerega vrednost presega 50
milijonov SIT, predloži tudi poročilo pooblaščenega in neodvisnega revizorja,
ki potrjuje, da ima ponudnik poravnane vse svoje obveznosti do dobaviteljev
blaga, podizvajalcev in kooperantov, ki so zapadle do dneva oddaje ponudbe.
Ponudbe, ki navedenega poročila ne vsebujejo, so tako ocenjene kot nepopolne
oziroma nepravilne, kar pomeni, da v primeru, ko je takšnih ponudb več, lahko
pride do razveljavitve postopka oddaje del.
5. Izvajanje arheoloških raziskav:
Analiza izvajanja arheoloških raziskav
je pokazala, da povprečni čas njihovih izvajanj znaša od 4 do 12 mesecev.
Preventivne arheološke raziskave se v okviru presoje vplivov gradnje
posameznega avtocestnega odseka na okolje pričnejo izvajati po sprejemu osnutka
lokacijskega načrta, medtem ko se zaščitne arheološke raziskave pričnejo
izvajati po sprejemu Uredbe o lokacijskem načrtu za posamezni avtocestni odsek.
Glede na to, da je njihovo izvajanje vezano na primerne vremenske pogoje, bi se
praviloma morale začeti takoj, ko je v prostoru dokončno potrjen potek trase,
kar pa je vezano na zagotovitev dostopa in uporabe tistih zemljišč, kjer se
bodo raziskave vršile. Za to pa je potrebno:
-       
soglasje lastnikov, da se na zemljiščih, kjer so predvidene arheološke
raziskave, le-te lahko izvajajo pred njihovim odkupom,
-       
pravočasni odkup zemljišč, kjer so predvidene arheološke raziskave, v
skladu z Uredbo o lokacijskem načrtu.
Pogosto se zaradi težav pri pridobivanju zemljišč in drugih
nepremičnin zgodi, da zaščitne arheološke raziskave potekajo še v času, ko so
se gradbena dela že pričela izvajati.
6. Zagotavljanje virov finančnih sredstev za realizacijo
NPIA:
Eden od poglavitnih vzrokov odstopanj
od predvidene fizične in finančne realizacije NPIA je zmanjševanje virov
finančnih sredstev, ki so bili v skladu z NPIA predvideni za njegovo
realizacijo. Gre predvsem za zmanjševanje zagotavljanja in posledično porabe
naslednjih virov finančnih sredstev v naslednjih časovnih obdobjih:
-       
bencinskega tolarja v obdobju 1999–2002,
-       
cestnine v obdobju 1998–2002,
-       
kreditov v obdobju 1997–2002.
3.3. Analiza investicijskih vrednosti odsekov/podod-sekov
NPIA
Prikaz analize investicijskih vrednosti odsekov/pododsekov iz
NPIA je izdelan s presekom stanja na dan 31. 12. 2002. Pri tem je upoštevano
stanje vseh postopkov priprave in gradnje posameznih odsekov/pododsekov
avtocest in hitrih cest, navezovalnih cest na avtocestno omrežje ter
razbremenilnih cest med gradnjo avtocestnega omrežja na ta dan.
Analiza investicijskih vrednosti NPIA je prikazana v petih
skupinah:
Skupina
1:    odseki avtocest, hitrih cest in drugih državnih cest, ki so zgrajeni,
Skupina
2:    odseki avtocest, hitrih cest in drugih državnih cest, ki so v gradnji,
Skupina
3:    odseki avtocest, hitrih cest in drugih državnih cest, za katere je bila
sprejeta uredba o lokacijskem načrtu, pa na dan 31. 12. 2002 še niso bili v
gradnji,
Skupina
4:    odseki avtocest, hitrih cest in drugih državnih cest, za katere na dan
31. 12. 2002 še ni bila sprejeta uredba o lokacijskem načrtu, varianta trase pa
je že predlagana,
Skupina
5:    odseki avtocest, hitrih cest in drugih državnih cest, za katere na dan
31. 12. 2002 še ni bila sprejeta uredba o lokacijskem načrtu, varianta trase pa
še ni predlagana.
V sklopu navedenih skupin so bile za posamezne odseke in
celotno skupino narejene naslednje primerjave med NPIA in presekom stanja na
dan 31. 12. 2002:
-       
primerjave investicijskih vrednosti odsekov v mio USD,
-       
primerjave povprečne vrednosti km odsekov v mio USD/km,
-       
primerjave dolžin odsekov v km,
ter prikazan indeks povečanja
investicijskih vrednosti posameznih odsekov na dan 31. 12. 2002 v primerjavi z
NPIA. Primerjava investicijskih vrednosti posameznih odsekov iz NPIA s presekom
stanja na dan 31. 12. 2002 in tipičnimi vzroki njihovega povečanja napram
vrednostim, podanim v NPIA, je prikazana v razpredelnici 2 (primerjava s tabelo
1A in 1B v NPIA). Primerjava po posameznih skupinah je pokazala, da so se
investicijske vrednosti v mio USD, določene s presekom stanja na dan 31. 12.
2002, napram investicijskim vrednostim iz NPIA, povečale za:


 

Vrednost NPIA

Vrednost 31. 12.
  2002

Odstotek/indeks
  povečanja


Skupina 1:

1.630,50 mio USD

1.659,30 mio USD

1,77% oziroma 101,77


Skupina 2:

1.105,40 mio USD

1.163,13 mio USD

5,22% oziroma 105,22


Skupina 3:

352,80 mio USD

545,22 mio USD

54,54% oziroma 154,54


Skupina 4:

524,40 mio USD

948,60 mio USD

80,89% oziroma 180,89


Skupina 5:

201,20 mio USD

520,81 mio USD

158,85% oziroma
  258,85


Skupaj:

3.814,30 mio USD

4.837,06 mio USD

26,81% oziroma
  126,81


Razpredelnica 1: Primerjava
investicijskih vrednosti iz NPIA s presekom stanja na dan 31. 12. 2002 po
posameznih skupinah (odseki iz Tabel 1A in 1B v NPIA)
Analiza investicijskih vrednosti iz NPIA je pokazala, da so
glavni vzroki navedenih povečanj teh vrednosti predvsem v:
-       
zunanjih vzrokih, nad katerimi naročnik (DARS, d.d.) nima neposrednega
vpliva in ne pristojnosti (primer: sprememba poteka trase in dolžine določenega
odseka, uvedba 20% davka na dodano vrednost namesto prejšnjega 3% prometnega
davka),
-       
notranjih vzrokih, nad katerimi naročnik (DARS, d.d.) ima neposredni
vpliv in pristojnost (primer: dodatna dela zaradi sprememb in dopolnitev že
izdelane projektno-tehnične dokumentacije, do katerih pride zaradi dejanskih
pogojev gradnje, ugotovljenih na terenu).
Pri ocenah investicijskih vrednosti posameznih odsekov s
presekom stanja na dan 31. 12. 2002, pa tudi v bodoče, bo potrebno upoštevati
pogoje in rešitve, ki so bili znani in upoštevani v času priprave NPIA in so se
spremenili do danes, oziroma se bodo spreminjali še tudi v bodoče. Te skupine
vplivov na spremembe investicijskih vrednosti, ki še vedno lahko vplivajo na
spremembe v vseh skupinah, razen v prvi skupini odsekov, čeprav verjetnost
sprememb narašča od druge skupine odsekov proti peti, so naslednje:
-       
stopnja usklajenosti posameznih tras v prostoru,
-       
stopnja izdelane projektno – tehnične dokumentacije in tehnično –
tehnoloških rešitev,
-       
dejanski pogoji gradnje, ugotovljeni na terenu (geološki, geotehnični
pogoji),
-       
tržni vplivi na cene gradbenih storitev in proizvodov,
-       
spremembe zakonskih okvirjev, ki pogojujejo tako tehnične in tehnološke
rešitve kot tudi stroške gradnje (zakonodaja s področja urejanja prostora,
graditve objektov, zaščite in varovanja okolja).
Pri vseh petih skupinah vplivov so se v obdobju od leta 1997,
ko so bile izdelane strokovne podlage za NPIA, pa vse do danes, dogajale
spremembe, ki so povzročale povečanja investicijskih vrednosti posameznih
odsekov. Glede na dejstvo, da je bil NPIA po svoji obliki in vsebini izdelan
zelo natančno, praktično na nivoju letnega načrta, pa so bile strokovne podlage
v letu 1997, na osnovi katerih je bil NPIA izdelan, zelo heterogene, tako glede
stopnje uskladitve posameznih tras v prostoru, kot tudi glede stopnje izdelane
projektno – tehnične dokumentacije in rešitev. Tako je dejstvo, da so bile
ocene investicijskih vrednosti za tiste odseke, kjer vladne uredbe o
lokacijskih načrtih še niso bile sprejete, izdelane na popolnoma drugačnih
osnovah kot za odseke, ki so bili že v gradnji ali pa je za njih že bila
sprejeta uredba o lokacijskem načrtu. Ta heterogenost strokovnih podlag NPIA se
slikovito odraža na diagramih od št. 1 do št. 4.
Analiza investicijskih vrednosti iz NPIA je pokazala, da so
tipični vzroki navedenih povečanj investicijskih vrednosti predvsem naslednji:
A)    
uvedba in vpliv DDV (v NPIA je upoštevan takrat veljavni 3% prometni
davek in ne sedaj veljavni 20% davek na dodano vrednost),
B)    
plačilo spremembe namembnosti kmetijskih zemljišč (nove ocene plačila
30% spremembe namembnosti po sprejemu uredbe o lokacijskem načrtu, plačilo
dodatnih 70% spremembe namembnosti, ki jih NPIA ni upošteval),
C)   
dodatna dela (dejanski pogoji gradnje, ugotovljeni na terenu, ki se
razlikujejo od predvidenih projektno – tehničnih rešitev, dodatni objekti),
D)   
višji nivo obdelave projektno – tehnične dokumentacije,
E)    
sprememba poteka (variante) in dolžine trase,
F)    
premoženjsko-pravne zadeve (nove ocene vrednosti zemljišč in
nepremičnin),
G)   
zaščita in varovanje pred vplivi na okolje,
H)   
cene gradbenih storitev in proizvodov (tržni vplivi na cene, spremembe
strukture del in njihovih cen),
I)      
zahteve in pogoji lokalnih skupnosti v postopku,
J)    
zahteve in pogoji soglasodajalcev v postopku,
K)    
izvedene in načrtovane arheološke raziskave.
Za vsak posamezni odsek, ki je zajet v analizi investicijskih
vrednosti, so bili ugotavljani tipični vzroki povečanj v skladu s prikazano
klasifikacijo. Analiza je pokazala, da je posamezne vzroke zelo težko ovrednotiti,
ker med njimi prihaja do določenih prekrivanj, njihova razmejitev pa je dokaj
problematična (primer: sprememba poteka/variante trase in višji nivo obdelave
projektno – tehnične dokumentacije). Deleži povečanja investicijskih vrednosti
po posameznih tipičnih vzrokih, izraženi v odstotkih, so prikazani v diagramu
št. 5.




 

3.4. Analiza zagotavljanja in porabe virov finančnih
sredstev za realizacijo NPIA
Zagotavljanje finančnih sredstev za izvajanje NPIA je bilo v
skladu s finančnimi možnostmi, opredeljenimi v njem, predvideno iz naslednjih
virov:
-       
bencinski tolar,
-       
cestnina,
-       
domači in tuji krediti,
-       
drugi viri.
Analiza zagotavljanja in porabe virov finančnih sredstev za
izvajanje NPIA je pokazala, da so glavni vzroki navedenih odstopanj od
predvidene porabe virov v njem naslednji:
1. bencinski tolar:
V letu 1998, ko je bil spremenjen
NPIA, je bil sprejet tudi nov zakon o zagotovitvi namenskih sredstev za
graditev državnih cest, določenih v NPIA (Uradni list RS, št. 57/98 in 18/02).
V tem zakonu je bil delež drobnoprodajne cene vsakega prodanega litra naftnih
derivatov, ki se je izločal iz davka od prometa, v višini 16%, povečan na 20%,
obdobje izdvajanja teh namenskih sredstev pa se je podaljšalo do leta 2007.
Vendar pa je z začetkom izvajanja zakona o DDV (Uradni list RS, št. 89/98) in
zakona o trošarinah (Uradni list RS, št. 84/98), prišlo do uveljavitve novega
sistema obračunavanja in plačevanja davkov od prometa naftnih derivatov, ki ni
več dopuščal izvajanje določb 2. člena zakona o zagotovitvi namenskih sredstev
(Uradni list RS, št. 57/98). Zato je Državni zbor v juliju 1999 sprejel sklep,
s katerim je zadolžil Vlado, da do septembra 1999 pripravi predlog spremembe
zakona o zagotovitvi namenskih sredstev (Uradni list RS, št. 57/98), na podlagi
katerega bo zagotovljen nemoten in trajen vir namenskih sredstev do 31. 12.
2007. Vlada je tako 28. 10. 1999 sprejela sklep, s katerim se je zavezala, da
bo v naslednjih letih nadomestila izpad iz vira bencinskega tolarja in sicer
tako, da bo skupna vrednost predvidenih sredstev bencinskega tolarja v NPIA v
višini 3.064,00 mio USD v planiranem obdobju 1994–2007 ostala nespremenjena.
Na osnovi tega sklepa je Vlada pripravila spremembo zakona o
zagotovitvi namenskih sredstev za graditev državnih cest, določenih v NPIA, ki
ga je Državni zbor sprejel na seji dne 15. februarja 2002 (Uradni list RS, št.
18/02). Zakon je določil, da se v proračunu Republike Slovenije namensko
zagotavljajo sredstva za gradnjo avtocest, in sicer v naslednjem znesku:
-       
v letu 2002: 33.500 mio SIT,
-       
v letu 2003: 37.000 mio SIT,
-       
po letu 2003: najmanj v znesku, ki je realno enak znesku za leto 2003.
Skladno s tem zakonom je Republika Slovenija zagotavljala
finančna sredstva iz proračuna do skupne vrednosti teh sredstev, ki je bila
določena v NPIA.
Po NPIA je bilo predvideno, da
bo v obdobju 1994–2002 za njegovo izvajanje predvidenih skupaj 1.685 mio USD
sredstev iz virov bencinskega tolarja. Dejansko pa je bilo v tem obdobju iz
tega vira zagotovljenih 1.264 mio USD, kar pomeni 75% realizacijo planiranega
zagotavljanja virov bencinskega tolarja glede na NPIA. Primerjava dejanskega
zagotavljanja virov bencinskega tolarja glede na planirano zagotavljanje v NPIA
za obdobje 1994–2002 po posameznih letih je naslednja:


Leto

Prilivi po NPIA

Dejanski prilivi

Odstotek
  realizacije


1994:

119,20 mio USD

120,29 mio USD

100,91%


1995:

135,95 mio USD

149,12 mio USD

109,68%


1996:

135,22 mio USD

137,86 mio USD

101,95%


1997:

141,12 mio USD

134,32 mio USD

95,18%


1998:

168,45 mio USD

159,21 mio USD

94,52%


1999:

235,50 mio USD

181,55 mio USD

77,09%


2000:

242,50 mio USD

126,46 mio USD

52,15%


2001:

249,88 mio USD

115,85 mio USD

46,36%


2002:

257,38 mio USD

139,44 mio USD

54,18%


Skupaj:

1.685,20 mio USD

1.264,09 mio USD

75,01%


Razpredelnica 3: Primerjava dejanskega
zagotavljanja virov bencinskega tolarja glede na planirano zagotavljanje v NPIA
s presekom stanja na dan 31. 12. 2002
Iz primerjave v razpredelnici 3 je razvidno, da je bilo
dejansko zagotavljanje sredstev iz vira bencinskega tolarja glede na planirano
po NPIA ter po noveli zakona o zagotovitvi namenskih sredstev za graditev
državnih cest določenih v NPIA (Uradni list RS, št. 18/02), izrazito manjše
predvsem v obdobju 1999–2002.
2. cestnina:
V skladu z NPIA je bila kot osnovni
vir zagotavljanja finančnih sredstev predvidena tudi cestnina, ki je bila
opredeljena kot stalen in dolgoročno stabilen vir financiranja. NPIA je
predvideval realno povišanje cestnine po naslednji dinamiki:
-       
1. 6. 1998: povišanje za: 20,00%,
-       
1. 6. 1999: povišanje za: 20,00%,
-       
1. 6. 2000: povišanje za: 7,60%.
Vendar pa v preteklih letih planirano zagotavljanje sredstev
iz vira cestnine v NPIA ni bilo doseženo tako zaradi kasnejše predaje
posameznih avtocestnih odsekov v promet, kot tudi zaradi le delnega izvajanja
določila iz NPIA glede realnega povečevanja višine cestnine. Cestnina se je
dejansko povečevala z drugačno dinamiko in to le nominalno, ne pa tudi realno.
V obdobju 1998–2002 se je cestnina tako povišala v naslednjih rokih in
odstotkih:
-       
1. 7. 1998: povišanje za: 20,00%,
-       
1. 10. 1999: povišanje za: 9,00%,
-       
1. 12. 1999: povišanje za: 9,90%,
-       
4. 3. 2000: povišanje za: 9,00%,
-       
21. 4. 2001: povišanje za: 7,52%,
-       
1. 1. 2002: povišanje za: 2,69%,
-       
1. 7. 2002: povišanje za: 2,22%.
Cestnina za kilometer prevožene avtoceste v 1. cestninskem
razredu (R1) je dne 1. 9. 1997 (pred sprejemom sprememb NPIA), znašala 0,035
USD, dne 31. 12. 2002 pa 0,047 USD, kar pomeni, da se je glede na tečaj USD v
obdobju od 1. 9. 1997 do 31. 12. 2002 realno povišala le za 32,90% in ne za
54,94%, kot je predvideno v NPIA.
Na nižji priliv sredstev iz vira cestnine, kot je to bilo
določeno v NPIA, so vplivale tudi spremembe v njenem obračunavanju, ki so
naslednje:
-       
1. 7. 1998: sprememba vrednostnega razmerja med 1. in 4. cestninskim
razredom, ki se je iz 1:6 znižalo na 1:4,
-       
1. 7. 1998: povečanje popusta pri nakupu abonentskih bonov za plačilo
cestnine za uporabnike 3. in 4. cestninskega razreda, ki se je iz 10% povečal
na 20%,
-       
1. 1. 1999: sprememba vrednostnega razmerja med 1. in 3. cestninskim
razredom, ki se je iz 1:3 zmanjšalo na 1:2,75,
-       
17. 9. 2000: ukinitev omejitev za potek težkega tovornega prometa po
vzporedni glavni in regionalni državni mreži,
-       
17. 11. 2000: povečanje popusta pri nakupu abonentskih bonov za plačilo
cestnine za uporabnike 3. in 4. cestninskega razreda, ki se je pri nakupu v
višini 50.000 SIT za fizične osebe in 200.000 SIT za pravne osebe iz 20%
povečal na 25%.
Prav tako pa je na nižji priliv vplival tudi manjši obseg
zgrajenih in prometu predanih odsekov/pododsekov, na katerih je bilo predvideno
pobiranje cestnine, kot je bilo to po posameznih letih določeno v NPIA.
Po NPIA je bilo predvideno, da
bo v obdobju 1994–2002 za njegovo izvajanje predvidenih skupaj 781 mio USD
sredstev iz vira cestnine. Dejansko pa je bilo v tem obdobju iz tega vira
pridobljenih 603 mio USD, kar pomeni 77% realizacijo planiranega zagotavljanja
sredstev iz vira cestnine v odnosu na NPIA. Primerjava dejanskega zagotavljanja
sredstev iz vira cestnine glede na planirano v NPIA za obdobje 1994–2002 po
posameznih letih je naslednja:


Leto

Prilivi po NPIA

Dejanski prilivi

Odstotek
  realizacije


1994:

33,00 mio USD

32,76 mio USD

99,85%


1995:

38,60 mio USD

42,29 mio USD

109,55%


1996:

53,29 mio USD

54,32 mio USD

101,95%


1997:

57,30 mio USD

62,18 mio USD

108,52%


1998:

80,13 mio USD

74,76 mio USD

93,30%


1999:

100,47 mio USD

72,71 mio USD

72,37%


2000:

127,46 mio USD

77,90 mio USD

61,12%


2001:

133,97 mio USD

85,62 mio USD

63,91%


2002:

156,28 mio USD

100,11 mio USD

64,06%


SKUPAJ:

780,50 mio USD

602,65 mio USD

77,21%


Razpredelnica 4: Primerjava dejanskega
zagotavljanja sredstev iz vira cestnine glede na planirano v NPIA s presekom
stanja na dan 31. 12. 2002
Iz primerjave v razpredelnici 4 je razvidno, da je bilo
dejansko zagotavljanje sredstev iz vira cestnine glede na planirano v NPIA,
izrazito manjše predvsem v obdobju 1999–2002.
3. domači in tuji krediti:
V skladu z NPIA so bili kot osnovni
vir zagotavljanja finančnih sredstev predvideni tudi domači in tuji krediti ter
izdaja obveznic za prodajo na domačem in tujem kapitalskem trgu. Po NPIA je
bilo predvideno, da bo v obdobju 1994–2002 za njegovo izvajanje pridobljenih
skupaj 1.550 mio USD sredstev iz virov domačih in tujih kreditov. Dejansko pa
je bilo v tem obdobju iz tega vira pridobljenih 877 mio USD, kar pomeni 57%
realizacijo planiranega zagotavljanja sredstev iz vira kreditov v odnosu na
NPIA. Ta odstotek realizacije najemanja kreditov je posledica že naštetih
glavnih vzrokov odstopanj od predvidene realizacije NPIA.
Državni zbor je v obdobju 1994–2002 sprejel zakone o soglasju
in zakone o poroštvu za najetje kreditov v vrednosti 1.472,4 mio USD, na
podlagi teh zakonov pa so bile do 31. 12. 2002 z domačimi (Konzorcij bank za
izgradnjo avtocest v Sloveniji) in tujimi (EBRD, EIB, Autovie Venete S.p.a. –
AVV, Kreditanstalt für Wiederaufbau – KfW) kreditodajalci sklenjene posojilne
pogodbe v vrednosti 1.301,1 mio USD, od tega:
-       
pri mednarodnih finančnih institucijah (EBRD, EIB):                  680,1
mio USD ali 52,27%,
-       
pri domačih komercialnih ponudnikih:                                        360,4
mio USD ali 27,70%,
-       
pri tujih komercialnih ponudnikih:                                                260,6
mio USD ali 20,03%.
Primerjava dejanskega
zagotavljanja sredstev s krediti glede na planirano v NPIA za obdobje 1994–2002
po posameznih letih je naslednja:


Leto

Prilivi po NPIA

Dejanski prilivi

Odstotek
  realizacije


1994:

0,30 mio USD

0,32 mio USD

106,67%


1995:

7,40 mio USD

9,37 mio USD

126,62%


1996:

90,44 mio USD

88,41 mio USD

97,76%


1997:

211,94 mio USD

135,21 mio USD

63,80%


1998:

154,86 mio USD

72,97 mio USD

47,12%


1999:

253,68 mio USD

134,71 mio USD

53,10%


2000:

283,43 mio USD

170,28 mio USD

60,08%


2001:

275,70 mio USD

112,66 mio USD

40,86%


2002:

272,18 mio USD

152,29 mio USD

55,95%


Skupaj:

1.549,92 mio USD

876,77 mio USD

56,57%


Razpredelnica 5: Primerjava dejanskega
zagotavljanja sredstev s krediti glede na planirano v NPIA s presekom stanja na
dan 31. 12. 2002
Iz primerjave v razpredelnici 5 je razvidno, da je bilo
dejansko zagotavljanje sredstev s krediti glede na planirano v NPIA, izrazito
manjše predvsem v obdobju 1997–2002.
4. drugi viri:
V skladu z NPIA so bili kot osnovni
vir zagotavljanja finančnih sredstev predvideni tudi drugi viri:
-       
sofinanciranje NPIA s strani posameznih občin,
-       
bančne obresti na depozite viškov pridobljenih virov bencinskega tolarja
in cestnine.
Po NPIA je bilo predvideno, da
bo v obdobju 1994–2002 za njegovo izvajanje predvidenih skupaj 64 mio USD
sredstev iz drugih virov. Dejansko pa je bilo v tem obdobju iz teh virov
pridobljenih 20 mio USD, kar pomeni 32% realizacijo planiranega zagotavljanja
sredstev iz drugih virov v odnosu na NPIA. Primerjava dejanskega zagotavljanja
sredstev iz drugih virov glede na planirano v NPIA za obdobje 1994–2002 po
posameznih letih je naslednja:


Leto

Prilivi po NPIA

Dejanski prilivi

Odstotek realizacije


1994:

0,60 mio USD

0,00 mio USD

0,00%


1995:

14,10 mio USD

0,63 mio USD

4,47%


1996:

33,15 mio USD

1,52 mio USD

4,59%


1997:

2,30 mio USD

3,66 mio USD

159,13%


1998:

2,74 mio USD

3,00 mio USD

109,49%


1999:

2,74 mio USD

2,56 mio USD

93,43%


2000:

2,74 mio USD

2,72 mio USD

99,27%


2001:

2,74 mio USD

3,20 mio USD

116,82%


2002:

2,74 mio USD

2,83 mio USD

103,46%


SKUPAJ:

63,85 mio USD

20,12 mio USD

31,50%


Razpredelnica 6: Primerjava dejanskega
zagotavljanja drugih virov glede na planirano v NPIA s presekom stanja na dan
31. 12. 2002
Iz primerjave v razpredelnici 6 je razvidno, da je bilo
dejansko zagotavljanje sredstev iz drugih virov glede na planirano v NPIA,
izrazito manjše predvsem v obdobju 1994–1997.
Na osnovi izdelane analize izvajanja NPIA do 31. 12. 2002 je
bilo ugotovljeno, da so ključni vzroki navedenih odstopanj od predvidene
fizične in finančne realizacije NPIA, ki jih upošteva tudi ta predlog
nacionalnega programa, predvsem naslednji:
-       
predolgotrajni postopki umeščanja odsekov v prostor, čeprav je na tem
področju stanje v obdobju 1999–2002 glede na samo število sprejetih uredb o
lokacijskih načrtih neprimerno boljše, kot je bilo v obdobju 1994–1998,
-       
naraščanje investicijskih vrednosti odsekov zaradi tipičnih zunanjih in
notranjih vzrokov, čeprav je na tem področju stanje v obdobju 2000–2002 glede
na manjši trend povečevanja investicijskih vrednosti neprimerno boljše, kot je
bilo v obdobju 1994–1999,
-       
zmanjševanje zagotavljenih in porabljenih finančnih sredstev za
izvajanje NPIA, čeprav je na tem področju stanje v obdobju 1998–2002 glede na
večji trend zmanjševanja finančnih sredstev iz posameznih virov neprimerno
slabši, kot je bilo v obdobju 1994–1997.
Kljub navedenemu odstopanju od predvidene fizične in finančne
realizacije NPIA pa lahko ugotovimo, da je nacionalni program izgradnje
slovenskega avtocestnega omrežja prispeval enega izmed ključnih pozitivnih
učinkov na makroekonomskem področju z vidika vzpodbujanja splošne gospodarske
aktivnosti slovenskega gospodarstva. Izdelana analiza makroekonomskih učinkov
realizacije programa v obdobju 1994–2002 je namreč pokazala, da so bili le-ti
večinoma ugodni. V primeru odsotnosti realizacije avtocestne gradnje (predvsem
iz vidika, da se finance, zbrane iz naslova lastnih sredstev, ne bi
investirale), bi bili makroekonomski učinki naslednji:
-       
skupne investicije bi bile manjše za 7,8% letno; zaradi izvajanja NPIA
je bil največji vpliv zaznan z 10,1% investicijsko rastjo v letu 1997, 9,3%
investicijsko rastjo v letu 2000 in 8,8% investicijsko rastjo v letu 1999,
-       
BDP bi bil manjši za 0,91% letno; zaradi izvajanja NPIA je bil največji
vpliv na rast BDP zaznan z 1,14% rastjo v letu 1998 in z 1,27% rastjo v letu
2000, prenos vlaganj na rast BDP pa je bil največji z 0,76% povečanjem v letu
2001 in 0,72% povečanjem v letu 2002,
-       
vpliv na industrijsko proizvodnjo je povprečno znašal 0,24% letno, od
tega je bil najmočnejši v letu 2001 z 0,60% rastjo, v letu 2000 z 0,54% rastjo
in v letu 2002 z 0,51% rastjo,
-       
zaposlenost bi bila manjša za 0,68% letno, predvsem v nemenjalnem sektorju,
-       
odsotni bi bili pozitivni učinki prelivanja na ostale sektorje (t.i.
multiplikacijski in akceleratorski učinki pospešitve in pomnožitve
investicijskega ciklusa, končne potrošnje itd.).
Izvajanje NPIA v obdobju 1994–2002 ni imelo inflatornih
učinkov oziroma posledic, kar je v precejšnji meri tudi posledica zadostnega
obsega lastnih finančnih virov, namenjenih za izvajanje programa. Tesna
korelacija med izvajanjem NPIA in makroekonomsko stabilnostjo slovenske
ekonomije pa se je najbolj pokazala v obdobju velikega krčenja finančnih
sredstev, namenjenih za izvajanje avtocestnega programa. V tem obdobju je bilo
namreč v okviru izvajanja NPIA povprečno investirano 1,3% BDP, od tega največ v
letu 1997 z 1,7% BDP, v letu 1999 z 1,8% BDP in v letu 2000 z 1,9% BDP. V letu
2001 so finančna sredstva, namenjena izvajanju NPIA, upadla na 1,3% BDP, kar je
posledično pomenilo 19,2% upad gradbenih del, prav tako pa so posledično upadle
še agregatne investicije in gospodarska rast.
Ugodni vplivi na narodno gospodarstvo zaradi vlaganj države v
izgradnjo gospodarske infrastrukture, kamor sodi tudi izgradnja avtocest,
pridejo najbolj do izraza v času recesijskih tendenc. Kljub temu pa je potrebno
upoštevati “absorbcijsko sposobnost” narodnega gospodarstva in njegove naravne
omejitve. V primeru pretiranih vlaganj so pozitivni učinki vedno manjši
(učinkovitost prenosa na ostale sektorje upada). Poleg tega pride do
predimenzioniranosti kapacitet, ki ostanejo v trenutku upočasnjene, zmanjšane
ali celo ustavljene gradnje, nezaposlene. Negativni učinki takšnih dogodkov se
prelijejo na celotno gospodarstvo, kar se kaže predvsem v upadu del v
gradbeništvu, upadu agregatnih investicij, upadu končne potrošnje, upadu BDP
itd., zato se je smiselno izogibati prehitri in preobsežni gradnji ter dinamiko
gradnje čim bolj prilagoditi optimalnemu obdobju, v katerem je moč doseči čim
večje pozitivne učinke za celotno gospodarstvo. Strokovne analize kažejo, da
znaša optimalna letna dinamika vlaganj finančnih sredstev okoli 92 mlrd SIT,
kar znaša okoli 400 mio EUR.
II. TEMELJNI DOKUMENTI IN STROKOVNE PODLAGE NACIONALNEGA
PROGRAMA IZGRADNJE AVTOCEST V REPUBLIKI SLOVENIJI
1. Temeljni dokumenti Nacionalnega programa izgradnje avtocest
v Republiki Sloveniji
Republika Slovenija se je po osamosvojitvi leta 1991 začela
pospešeno vključevati v evropske integracijske procese, ki na področju
kopenskega transporta vključujejo tako usklajen razvoj sistema evropskih cest
kot tudi razvoj sistema evropskih prometnih koridorjev (t.i. pan-evropski
koridorji, ki jih določa in usklajuje UN/ECE ter trans-evropski koridorji, ki
jih določa in usklajuje EU). Politika, ki jo na tem področju izvaja Evropska
unija, temelji na naslednjih dokumentih:
-       
memorandumu o vlogi Evropske unije pri gradnji prometne infrastrukture
(ABI 1981 C 144, 77),
-       
akcijskem programu na področju prometne infrastrukture (uredba št.
1738/93, ABI 1993 L 161),
-       
pogodbi o Evropski uniji, členi 129.b – d, EGV, ki uvaja možnost
subvencioniranja trans-evropskih prometnih mrež.
Republika Slovenija se je v skupno evropsko prometno politiko
vključila s sklenitvijo Transportnega sporazuma, ki je bil ratificiran julija
1993 v Državnem zboru, septembra 1993 pa v Evropskem parlamentu. V njem je dan
posebni poudarek izgradnji prometne infrastrukture ter opredelitvi tistih
slovenskih avtocest, ki so bile usklajene s trans-evropsko prometno mrežo:
-       
avtocesta v smeri jugozahod – severovzhod od Kopra do Šentilja na
slovensko – avstrijski meji z odcepi do slovensko – italijanske in slovensko –
madžarske meje,
-       
avtocesta v smeri severozahod – jugovzhod od predora Karavanke na
slovensko – avstrijski meji do Obrežja na slovensko – hrvaški meji,
-       
avtocesta v smeri od Maribora do Gruškovja na slovensko – hrvaški meji.
Pan in trans-evropska prometna mreža sta bili med Republiko
Slovenijo in ostalimi evropskimi državami usklajeni na naslednjih ravneh:
1. preko UN/ECE:
-       
na ravni projektov, kjer se s projektom TEM (pan-evropsko avtocestno
omrežje) usklajujejo nacionalni programi razvoja avtocestnih sistemov,
-       
na regionalni ravni, kjer je Republika Slovenija sodelovala v okviru
držav srednje Evrope na:
1.     
sestankih ministrov za transport srednje Evrope marca 1993 in januarja
1994 na Dunaju, kjer je bil sprejet dokument "Vienna paper",
2.     
sestanku ministrov za transport srednje Evrope septembra 1993 v Sopronu,
3.     
regionalni konferenci ministrov za transport srednje Evrope februarja
1994 na Brionih.
-       
na ravni evropskih držav, kjer Republika Slovenija sodeluje na dveh
vrstah konferenc:
1.     
ECMT: Evropska konferenca ministrov za transport: predloge avtocestnih
smeri, ki so predmet tega NPIA RS, je Republika Slovenija uveljavila na 77.
zasedanju maja 1993 v Noordwijku ter na 78. zasedanju maja 1994 v Anesyju,
2.     
Pan-evropski konferenci ministrov za transport, katere zasedanja so bila
oktobra 1991 v Pragi, marca 1994 na Kreti in junija 1997 v Helsinkih in na
osnovi katerih je bil sprejet zaključni dokument "Smernice za nadaljnji
razvoj (vse)evropske infrastrukture" (skupni predlog Evropske komisije,
Evropske konference ministrov za transport in Ekonomske komisije Združenih
narodov), ki obsega skupni pristop pri načrtovanju infrastrukture na treh
stopnjah, in sicer:
A)     na prvi
stopnji: dolgoročne perspektive za razvoj vse evropske infrastrukture, ki je v
skupnem interesu evropskih držav in njegovo zrcaljenje v mednarodnih
dokumentih,
B)     na drugi
stopnji: prioritete skupnega interesa v srednjeročnem razvoju: za centralno in
vzhodno Evropo so to prioritetne smeri do leta 2010, med katere je uvrščena pod
prometni koridor št. V.: smer Koper (SLO/I meja) – Postojna – Ljubljana – Lendava
– MMP Pince (SLO/H meja). po helsinški konferenci pa je uvrščena pod prometni
koridor št. X.: smer MMP Karavanke (SLO/A meja) – Kranj – Ljubljana – Novo
mesto – MMP Obrežje (SLO/HR meja). Navedene smeri so predmet tega NPIA RS,
C)    na tretji
stopnji: kratkoročne prioritete skupnega interesa, za izbor katerih so
opredeljene skupine kriterijev.
2. preko pogajanj o pristopu k Evropski uniji:
V sklopu tehničnih usklajevanj v
okviru pogajanj za sklenitev pristopne pogodbe k Evropski uniji je Republika
Slovenija skupaj z Evropsko unijo določila prometne koridorje, ki bodo s
polnopravnim članstvom Republike Slovenije v Evropski uniji dne 1. maja 2004,
postali del TEN omrežja (trans-evropsko prometno omrežje).
Dokumenti, ki so bili sprejeti na dosedanjih mednarodnih
forumih, dosledno uveljavljajo prometne smeri, ki so bile usklajene in potrjene
s Transportnim sporazumom z Evropsko zvezo in na osnovi njihovih usmeritev in
zaključkov je Vlada pripravila Nacionalni program izgradnje avtocest v RS, ki
ga je Državni zbor sprejel na seji dne 15. novembra 1995 in Spremembe in
dopolnitve Nacionalnega programa izgradnje avtocest v RS, ki jih je Državni
zbor sprejel na seji dne 23. aprila 1998, prav tako pa je na njihovi osnovi
izdelan tudi NPIA RS.
Državni zbor je od leta 1993 do konca leta 2002 sprejel vrsto
zakonov, s katerimi je zagotovil materialne, organizacijske, pravne in druge
pogoje za izgradnjo avtocestnega omrežja, in sicer:
-       
zakon o ratifikaciji sporazuma med Evropsko gospodarsko skupnostjo in
Republiko Slovenijo na področju prometa (Uradni list RS, št. 14/93),
-       
zakon o Družbi za avtoceste v Republiki Sloveniji (Uradni list RS, št.
57/93 in 126/03),
-       
zakon o dopolnitvi zakona o urejanju naselij in drugih posegov v prostor
(Uradni list RS, št. 71/93),
-       
zakon o soglasju Republike Slovenije DARS d.d. za najetje kredita pri
Evropski banki za obnovo in razvoj (Uradni list RS, št. 23/94 in 17/96),
-       
zakon o poroštvu Republike Slovenije za obveznosti iz pogodbe o najetju
kredita Evropske banke za obnovo in razvoj za izgradnjo avtocestnih odsekov
Pesnica – Šentilj in Hoče – Arja vas (Uradni list RS, št. 23/94 in 17/96),
-       
zakon o soglasju Republike Slovenije DARS d.d. za najetje kredita pri
Evropski investicijski banki (Uradni list RS, št. 39/94),
-       
zakon o garanciji Republike Slovenije za obveznosti iz pogodbe o najetju
kredita Evropske investicijske banke za projekt gradnje slovenskih avtocest
(Uradni list RS, št. 40/94),
-       
zakon o soglasju Republike Slovenije DARS d.d. za najetje kreditov pri
Evropski investicijski banki/B,C (Uradni list RS, št. 20/95),
-       
zakon o garanciji Republike Slovenije za obveznosti iz pogodb o najetju
kredita Evropske investicijske banke za projekt gradnje slovenskih avtocest/B,C
(Uradni list RS, št. 20/95),
-       
zakon o ureditvi določenih vprašanj v zvezi z graditvijo avtocestnega
omrežja v Republiki Sloveniji (Uradni list RS, št. 35/95),
-       
zakon o soglasju Republike Slovenije DARS d.d. za najetje kreditov za
realizacijo gradnje avtocestnih odsekov iz nacionalnega programa izgradnje
avtocest v Republiki Sloveniji, ki se začnejo graditi v letu 1996 (Uradni list
RS, št. 17/96),
-       
zakon o poroštvu Republike Slovenije za obveznosti DARS d.d. iz
kreditov, najetih za realizacijo gradnje avtocestnih odsekov iz nacionalnega programa
izgradnje avtocest v Republiki Sloveniji, ki se začnejo graditi v letu 1996
(Uradni list RS, št. 17/96),
-       
zakon o javnih cestah (Uradni list RS, št. 29/97, 18/02 in 50/02 – odl.
US, 110/02-ZGO-1),
-       
zakon o soglasju Republike Slovenije DARS d.d. za najetje kreditov za
gradnjo avtocestnih odsekov Vransko – Blagovica – Šentjakob, Pesnica –
Slivnica, obvoznica Lendava, Kozina – Klanec in Višnja gora – Bič (Uradni list
RS, št. 13/98),
-       
zakon o poroštvu Republike Slovenije za obveznosti DARS d.d. iz
kreditov, najetih za gradnjo avtocestnih odsekov Vransko – Blagovica –
Šentjakob, Pesnica – Slivnica, obvoznica Lendava, Kozina – Klanec in Višnja
gora – Bič (Uradni list RS, št. 13/98),
-       
zakon o poroštvu Republike Slovenije za obveznosti DARS d.d. iz pogodbe
o najemu kredita pri banki Kreditanstalt für Wiederaufbau (Uradni list RS, št.
13/98),
-       
zakon o poroštvu Republike Slovenije za obveznosti iz kredita, ki ga
najame DARS d.d. pri Evropski investicijski banki za projekt slovenskih
avtocest/II (Uradni list RS, št. 27/98),
-       
zakon o soglasju Republike Slovenije DARS d.d. za najetje kredita pri
Evropski investicijski banki za gradnjo avtocestnega odseka Blagovica –
Šentjakob (Uradni list RS, št. 27/98),
-       
zakon o zagotovitvi namenskih sredstev za graditev državnih cest,
določenih v nacionalnem programu izgradnje avtocest v Republiki Sloveniji
(Uradni list RS, št. 57/98 in 18/02),
-       
zakon o soglasju Republike Slovenije DARS d.d. za najetje kreditov za
realizacijo gradnje avtocestnih odsekov iz nacionalnega programa izgradnje
avtocest v Republiki Sloveniji v višini 330,3 mio USD (Uradni list RS, št.
31/99),
-       
zakon o poroštvu Republike Slovenije za obveznosti DARS d.d. iz
kreditov, najetih za realizacijo gradnje avtocestnih odsekov iz nacionalnega
programa izgradnje avtocest v Republiki Sloveniji v višini 330,3 mio USD
(Uradni list RS, št. 31/99),
-       
zakon o soglasju Republike Slovenije DARS d.d. za najetje kredita pri
Evropski investicijski banki – EIB/III, za gradnjo avtocestnega odseka Vransko-
Blagovica (Uradni list RS, št. 36/99),
-       
zakon o poroštvu Republike Slovenije za obveznosti DARS d.d. iz naslova
kredita, ki ga najame pri Evropski investicijski banki za projekt slovenskih
avtocest/III (Uradni list RS, št. 36/99),
-       
zakon o poroštvu Republike Slovenije za obveznosti DARS d.d. iz pogodbe
o najetju kredita pri banki Kreditanstalt für Wiederaufbau v višini 85 mio EUR
(Uradni list RS, št. 89/99),
-       
zakon o soglasju Republike Slovenije DARS d.d. za najetje kredita pri Evropski
investicijski banki za projekt slovenskih avtocest/IV (Uradni list RS, št.
92/99),
-       
zakon o poroštvu Republike Slovenije za obveznosti DARS d.d. iz naslova
kredita, ki ga najame pri Evropski investicijski banki za projekt slovenskih
avtocest/IV (Uradni list RS, št. 92/99),
-       
zakon o poroštvu Republike Slovenije za obveznosti iz kredita, ki ga
najame DARS d.d. pri Autovie Ventete S.p.A. za izgradnjo 2. in 3. etape
avtocestnega odseka Vipava – Razdrto (Uradni list RS, št. 17/00),
-       
zakon o soglasju Republike Slovenije DARS d.d. za najetje kredita
Autovie Venete S.p.A. za izgradnjo 2. in 3. etape avtocestnega odseka Vipava –
Razdrto (Uradni list RS, št. 19/00),
-       
zakon o urejanju prostora (Uradni list RS, št. 110/02 in 8/03),
-       
zakon o soglasju Republike Slovenije DARS d.d., za najetje kredita pri
Evropski investicijski banki za projekt slovenskih avtocest/V (Uradni list RS,
št. 119/02),
-       
zakon o poroštvu Republike Slovenije za obveznosti iz pogodbe o najetju
kredita pri banki Kreditanstalt für Wiederaufbau v višini 50 mio EUR (Uradni
list RS, št. 119/02),
-       
zakon o poroštvu Republike Slovenije za obveznosti iz kredita v znesku
120 mio EUR, ki ga najame DARS d.d. pri Evropski investicijski banki za
financiranje projekta slovenskih avtocest/V (Uradni list RS, št. 15/03),
-       
zakon o soglasju Republike Slovenije DARS d.d., za najetje kreditov in
izdajo obveznic za realizacijo gradnje avtocestnih odsekov iz nacionalnega
programa izgradnje avtocest v Republiki Sloveniji v višini 246,72 mio EUR
(Uradni list RS, št. 56/03),
-       
zakon o poroštvu Republike Slovenije za obveznosti iz najetih kreditov
in izdanih obveznic DARS d.d. za realizacijo gradnje avtocestnih odsekov iz
nacionalnega programa izgradnje avtocest v Republiki Sloveniji v višini 246,72
mio EUR (Uradni list RS, št. 56/03).
Prav tako je Vlada v tem obdobju sprejemala naslednje uredbe:
-       
uredbo o cestnini za uporabo določenih cest (Uradni list RS, št. 51/97,
48/98, 84/98, 51/99, 105/00 in 109/02),
-       
uredbo o določitvi najmanjše višine povračil in drugih pogojev za oddajo
površin za izgradnjo objektov za opravljanje spremljajočih dejavnosti na in ob
avtocestah ter hitrih cestah v upravljanju Družbe za avtoceste v Republiki
Sloveniji, d.d. (Uradni list RS, št. 68/02).
Kot izhodišče za izdelavo NPIA RS so bile poleg vseh
navedenih zakonov in uredb upoštevane tudi Prostorske sestavine dolgoročnega
plana Republike Slovenije za obdobje od leta 1986 do leta 2000 (Uradni list SRS
št. 1/86, 41/87 in 12/89 ter Uradni list RS, št. 36/90, 27/91, 72/95, 13/96 –
kartografski del, 11/99 in 4/03) ter Prostorske sestavine srednjeročnega
družbenega plana Republike Slovenije za obdobje 1986–1990 (Uradni list SRS, št.
2/86, 41/87, 23/89 ter Uradni list RS, št. 72/95, 13/96 – kartografski del,
11/99 in 4/03).
2. Strokovne podlage Nacionalnega programa izgradnje avtocest
v Republiki Sloveniji
2.1. Splošno
Izdelava NPIA RS temelji na naslednjih strokovnih podlagah:
-       
izdelani analizi izvajanja NPIA do 31. 12. 2002, ki sta jo izdelala
DARS, d.d. in Ministrstvo za promet,
-       
izdelani analizi obstoječega stanja in prometno – varnostnih razmer na
obstoječih glavnih in regionalnih državnih cestah, ki potekajo v smereh še
nezgrajenih avtocestnih odsekov, ki jo je izdelala Direkcija RS za ceste,
-       
strokovni študiji “Makroekonomski učinki nacionalnega programa izgradnje
avtocest in morebitnih koncesij s študijo upravičenosti koncesijske gradnje”,
ki jo je izdelal Ekonomski inštitut Pravne fakultete Ljubljana,
-       
strokovni študiji “Oblikovanje prioritetnega vrstnega reda graditve
avtocestnih odsekov”, ki jo je izdelal Prometno – tehniški inštitut FGG
Univerze v Ljubljani.
Za ustrezen prikaz in izračun primerljivosti razmer na
obstoječih glavnih in regionalnih cestah in predvidenih vzporednih novih
avtocestah in hitrih cestah, sta bili obe cestni mreži razdeljeni na odseke, ki
so medsebojno primerljivi po funkciji povezovanja v prostoru. Odseki obstoječih
glavnih in regionalnih cest so bili tako določeni glede na primerljive gradbene
odseke novogradenj vzporednih avtocest ali hitrih cest.
Glede na projekcijo razvoja prometa v Republiki Sloveniji, so
bile narejene ocene obstoječega stanja in prometno – varnostnih razmer na
obstoječih glavnih in regionalnih cestah do leta 2013. Analizirani so bili
predvsem naslednji parametri:
-       
prometne obremenitve,
-       
prepustnost obstoječih glavnih in regionalnih cest,
-       
prometna varnost,
-       
vplivi na okolje.
2.2. Prometne obremenitve
Tekoče prometne obremenitve dokazujejo, da za Republiko
Slovenijo najpomembnejše cestne povezave potekajo v smereh severozahod –
jugovzhod in jugozahod – severovzhod, torej v smereh načrtovanega
"avtocestnega križa". V teh smereh zlasti potekata:
-       
intenziven notranji promet med posameznimi slovenskimi regijami ter
najpomembnejšimi gospodarskimi centri v državi,
-       
intenziven meddržavni in tranzitni promet med Vzhodno in Zahodno Evropo
ter med Severno in Južno Evropo.
Razmerje med deležem notranjega prometa in deležem
meddržavnega in tranzitnega prometa v strukturi skupnega prometa znaša 85%:
15%. V okviru prognoziranja prometnih obremenitev na državnem cestnem omrežju
(zajete avtoceste, hitre ceste, glavne ceste in regionalne ceste) v planskem
obdobju do leta 2013, lahko pričakujemo, da bo notranji promet v naslednjih
letih naraščal s podobno intenzivnostjo, kot je v obdobju 1994–2002 (v povprečju
2–3% letno). Tudi meddržavni in tranzitni promet v smeri jugozahod –
severovzhod, ki na območju naše države poteka od Kopra do MMP Pince na
slovensko – madžarski meji, v zadnjih letih enakomerno narašča, prav tako pa je
po velikem zmanjšanju prometa v obdobju 1992–1995, ki so ga povzročile vojne
razmere na območju nekdanje Jugoslavije, le-ta začel močno naraščati tudi v
drugi smeri severozahod – jugovzhod, ki na območju naše države poteka od MMP
Karavanke na slovensko – avstrijski meji do MMP Obrežje na slovensko – hrvaški
meji.
2.3. Prepustnost obstoječih glavnih in regionalnih cest
Analiza prepustnosti obstoječih glavnih in regionalnih cest v
smereh bodočih avtocest in hitrih cest kaže, da so prometne razmere navkljub že
zgrajenim avtocestam in hitrim cestam še vedno zelo kritične na 19,3% dolžine
obstoječega cestnega omrežja, ki še ni pokrito z avtocestnim omrežjem, na 14,0%
dolžine obstoječega cestnega omrežja pa se približujejo kritičnim razmeram. Ta
slika bi bila še bistveno slabša, če bi v analizo vključili tudi odseke cest,
ki potekajo skozi naselja. Večine ozkih grl na teh cestah drugače kot z
novogradnjami sploh ni mogoče reševati.
Prometne obremenitve (PLDP), faktorji prepustnosti in ocena
razmer na tistih odsekih obstoječih glavnih in regionalnih cest, kjer avtoceste
in hitre ceste še niso zgrajene, so podane v razpredelnici 7 (vir: Direkcija RS
za ceste).
V primeru, da se avtocestno
omrežje ne zgradi, bodo prometne razmere zaradi predvidenih obremenitev v
planskem obdobju do leta 2013 kritične na celotni dolžini prikazanega omrežja
obstoječih glavnih in regionalnih cest, ki potekajo ob avtocestnem omrežju.


Krak/odsek

Vrsta ceste

PLDP 2002

Prepustnost

Ocena razmer


A) POMURSKI KRAK:

 

 

 

 


Pesnica – Radenci

G1-3

8.000

0,60

normalne


Radenci – Beltinci

G1-3

11.000

0,75

problematične


Beltinci – Pince

G1-3

5.000

0,33

normalne


 

 

 

 

 


B) ŠTAJERSKI KRAK:

 

 

 

 


Pesnica – Tezno

H2

35.000

0,70

problematične


Trojane – Kompolje

G1-10

20.000

1,20

kritične


Dravograd – Slovenj Gradec

G1-4

10.000

0,60

normalne


Slovenj Gradec – Velenje

G1-4

7.000

0,60

normalne


Velenje

G1-4

20.000

1,10

kritične


Velenje – Arja vas

G1-4

11.000

0,60

normalne


 

 

 

 

 


C) PRIMORSKI KRAK:

 

 

 

 


Kozina – Dekani

G1-10

16.000

1,15

kritične


Koper – Izola

G2-111

28.000

1,25

kritične


Koper – Šmarje

G1-11

12.600

0,70

problematične


Šmarje – Dragonja

G1-11

8.500

0,47

normalne


Postojna/Divača – Pivka

G1-6

11.000

0,75

problematične


Pivka – Ilirska Bistrica

G1-6

4.000

0,35

normalne


Ilirska Bistrica – Jelšane

G1-6

5.000

0,40

normalne


 

 

 

 

 


D) VIPAVSKI KRAK:

 

 

 

 


Razdrto – Vipava

G1-12

6.000

0,85

problematične


 

 

 

 

 


E) GORENJSKI KRAK:

 

 

 

 


Lesce – Podtabor

H1

24.000

1,10

kritične


Ljubljana (Šentvid)

G1-8

65.000

1,20

kritične


 

 

 

 

 


F) DOLENJSKI KRAK:

 

 

 

 


Bič – Novo mesto

H1

17.000

0,90

problematične


Novo mesto – Drnovo

H1

13.000

0,70

problematične


Drnovo – Obrežje

H1

7.000

0,40

normalne


 

 

 

 

 


G) PODRAVSKI KRAK:

 

 

 

 


Maribor – Ptuj:

G1-1

15.000

0,95

problematične


Ptuj – Gruškovje

G1-1

8.000

0,50

normalne


Slov. Bistrica – Hajdina

G1-2

7.000

0,45

normalne


Hajdina – Spuhlja

G1-2

20.000

1,20

kritične


Spuhlja – Ormož

G1-2

6.200

0,44

normalne


Razpredelnica 7:
Prometne obremenitve (PLDP), faktorji prepustnosti in ocena razmer (stanje na
dan 31. 12. 2002) na tistih odsekih obstoječih glavnih in regionalnih cest,
kjer avtoceste in hitre ceste še niso zgrajene (vir: Direkcija RS za ceste)
Opomba: s
poševnim tiskom so označeni tisti odseki obstoječih glavnih in regionalnih
cest, kjer avtoceste in hitre ceste še niso bile zajete v NPIA, so pa predmet
tega NPIA RS
2.4. Prometna varnost
Analize prometne varnosti kažejo, da bo izgradnja
avtocestnega omrežja v Republiki Sloveniji bistveno prispevala k izboljšanju
sedanjega slabega stanja. Število prometnih nezgod s smrtnim izidom, ki
predstavlja najpomembnejše merilo prometne varnosti, bi se glede na
razpoložljive podatke s strani stroke o varnosti prometa, na avtocestah in
hitrih cestah lahko znižala tudi do štirikrat. To dokazujejo tudi podatki o
prometno varnostnih razmerah na že zgrajenih avtocestnih in hitrocestnih
odsekih pri nas. V povprečju naj bi se število prometnih nezgod s smrtnimi
primeri razpolovilo, približno za toliko pa naj bi se zmanjšalo tudi število
poškodovanih udeležencev prometnih nezgod. Z dograditvijo avtocestnega omrežja
naj bi se letni stroški prometnih nezgod zmanjšali za okoli 19 mio EUR (vir:
Direkcija RS za ceste).
2.5. Vplivi na okolje
Državno cestno omrežje ima številne negativne vplive na
okolje, ki jih lahko razdelimo na:
-       
vplive na okolje zaradi nezgrajenega avtocestnega omrežja,
-       
vplive na okolje zaradi izgradnje avtocestnega omrežja,
-       
vplive na okolje zaradi že zgrajenega avtocestnega omrežja.
Vsem tem vplivom se pri načrtovanju, izgradnji in
eksploataciji avtocest in hitrih cest ni mogoče izogniti, potrebno pa jih je v
čim večji možni meri ublažiti. V samem okolju namreč nastopa zelo veliko
število različnih dejavnikov, ki jih je potrebno obravnavati kot sestavni del
celote. Zakon o varstvu okolja (Uradni list RS, št. 32/93, 44/95 – odl. US,
1/96, 9/99 – odl. US, 56/99, 31/00 – popr., 86/99 – odl. US, 22/00, 82/01 –
odl. US in 67/02) v zvezi s tem zahteva pripravo naslednjih okoljevarstvenih
dokumentov:
-       
študije ranljivosti okolja, ki se izdelujejo na državni in lokalni ravni
kot vhodna gradiva zaradi priprave in izvedbe prostorskih planov in razvojnih
programov,
-       
celovite presoje vplivov na okolje zaradi priprave in izvedbe
prostorskih planov. Te presoje služijo kot strateške presoje vplivov na okolje,
ki jih lahko povzročijo planirani posegi v njem,
-       
posamezne presoje vplivov na okolje zaradi posameznih nameravanih
posegov v njem.
V NPIA RS so upoštevane naslednje oblike preverjanja okoljske
sprejemljivosti izgradnje avtocestnega omrežja ter njegovih vplivov na okolje,
ki se izvajajo v Republiki Sloveniji v okviru izvajanja NPIA:
-       
študije ranljivosti okolja, ki se izdelujejo vzporedno z natančnejšim
opredeljevanjem prostorskega položaja možnih variant tras ter v okviru
celovitih presoj vplivov na okolje,
-       
posebne presoje vplivov na okolje, ki se izdelujejo v vsaki fazi
podrobnejšega načrtovanja tras v prostoru,
-       
študije, analize in rezultati presoj vplivov na okolje, ki se izdelujejo
v sklopu:
1.     
splošnih analiz vplivov na okolje,
2.     
analiz vplivov hrupa,
3.     
analiz vplivov na onesnaževanje zraka,
4.     
analiz vplivov na vodni sistem.
Vse navedene oblike preverjanja okoljske sprejemljivosti
izgradnje avtocestnega omrežja ter njegovih vplivov na okolje, morajo biti
predstavljene javnosti.
Avtocestno omrežje vpliva na okolje:
-       
pozitivno, zaradi splošnega zmanjšanja negativnih vplivov prometa v
območju obstoječih glavnih in regionalnih cest, ki jih zgrajeno avtocestno
omrežje razbremeni,
-       
negativno, zaradi novih posegov v prostor, ki ga dodatno obremenijo in
trajno spremenijo njegov videz in namembnost.
Zlasti zmanjševanje negativnih vplivov na okolje zahteva obširne
raziskave in pretehtane odločitve, ki morajo rezultirati s kar najbolj
optimalnimi rešitvami. Usklajevanje poteka trase v prostoru mora zagotavljajti
takšne rešitve, ki bodo kar najmanj negativno in kvarno vplivale na kvaliteto
prostora, istočasno pa bodo učinkovito prevzemale osnovne funkcije, ki jih mora
zagotavljati sodobno avtocestno omrežje.
lIl. OSNOVNA NAČELA IN CILJI NACIONALNEGA PROGRAMA IZGRADNJE
AVTOCEST V REPUBLIKI SLOVENIJI
1. Osnovna načela Nacionalnega programa izgradnje avtocest v
Republiki Sloveniji
Izgradnja avtocestnega omrežja v Republiki Sloveniji je
temeljena na naslednjih osnovnih načelih:
-       
dinamika izgradnje avtocestnega omrežja mora temeljiti na
makroekonomskih zmožnostih in narodnogospodarskih interesih Republike Slovenije
ter na upoštevanju makroekonomskih posledic izgradnje za narodno gospodarstvo,
-       
finančno mora biti podprta s čim večjim deležem lastnih finančnih
sredstev, ki jih zagotavljajo Republika Slovenija (namenska sredstva) in
uporabniki preko plačila nadomestila za uporabo avtocestnega omrežja
(cestnine), ostali delež finančnih sredstev pa se zagotavlja iz drugih virov
(krediti, obveznice, koncesije, ostali viri),
-       
omogočiti mora skladen in enakomeren regionalni in gospodarski razvoj
vseh slovenskih regij, kot tudi nadaljnji razvoj države v okviru njenega
članstva v Evropski uniji,
-       
omogočiti mora prepoznavnost Republike Slovenije v Evropi in svetu,
predvsem s primernim upoštevanjem varstva in povečanjem dostopnosti do
raznovrstne kulturne dediščine, ki temelji na pogojih njenega članstva v
Evropski uniji,
-       
omogočiti mora multiplikativnost njenih gospodarskih učinkov,
-       
prioritete izgradnje avtocestnega omrežja morajo temeljiti na kriterijih
za določanje prioritet oziroma vrstnega reda gradnje tistih odsekov, ki še niso
zgrajeni oziroma še niso v gradnji,
-       
zasnovana mora biti na ekonomsko in tehnično – tehnološko sprejemljivih
rešitvah, ki so usklajene z makroekonomskimi zmožnostmi ter
narodnogospodarskimi in varstvenimi interesi Republike Slovenije,
-       
potekati mora postopno (etapno in/ali fazno), kjer je to ekonomsko
upravičeno in tehnično – tehnološko izvedljivo,
-       
vodenje posameznih postopkov v fazi priprave za izgradnjo posameznih
odsekov mora potekati sočasno.
2. Osnovni cilji Nacionalnega programa izgradnje avtocest v
Republiki Sloveniji
Z izgradnjo avtocestnega omrežja v Republiki Sloveniji želimo
uresničiti naslednje zastavljene osnovne cilje:
-       
navznoter medsebojno povezati vse slovenske regije ter najpomembnejše
gospodarske centre v državi, navzven pa Republiko Slovenijo navezati na
evropsko avtocestno omrežje in jo tako povezati s širšim evropskim prostorom,
-       
približati in povezati slovenski gospodarski prostor z evropskim
gospodarskim prostorom in s tem povečati konkurenčno sposobnost slovenskega
gospodarstva v primerjavi z evropskim,
-       
približati in povezati slovenski kulturni prostor ter omogočiti njegovo
prepoznavnost in povezanost s širšim evropskim prostorom,
-       
spodbujati nadaljnji razvoj slovenskega gospodarstva preko investicij v
izgradnjo gospodarske infrastrukture (avtocestnega omrežja), ki imajo dokazano
pozitivne multiplikativne in akceleratorske učinke na večino makroekonomskih
agregatov in ostale sektorje slovenskega gospodarstva,
-       
izboljšati in povečati nivo prometne varnosti udeležencev v cestnem
prometu,
-       
zmanjšati prekomerne negativne vplive cestnega prometa na okolje v
območju obstoječih glavnih in regionalnih cest zaradi njihove razbremenitve z
zgrajenim avtocestnim omrežjem, predvsem z ukrepi preusmerjanja težkega
tovornega prometa na že zgrajeno avtocestno omrežje.
Zastavljene cilje lahko razdelimo na strateške in strukturne
cilje: strateški cilji določajo prednostne razvojne smeri, strukturni cilji pa
določajo prioritete znotraj teh razvojnih smeri.
2.1. Strateški cilji
1. zagotovitev ustrezne notranje in zunanje povezanosti
države:
Izgradnja avtocestnega omrežja mora
omogočati boljši in učinkovitejši pretok ljudi, blaga in storitev, tako v
območju Republike Slovenije, torej med samimi slovenskimi regijami ter
najpomembnejšimi gospodarskimi centri v državi, kot tudi v območju širšega
evropskega prostora, saj je naša država zaradi svoje teritorialne in
populacijske majhnosti močno soodvisna od svojega okolja. Izboljšana notranja
in zunanja povezanost države bo pozitivno vplivala na njen nadaljnji
policentrični razvoj, decentralizacijo in enakomernejši regionalni in
gospodarski razvoj.
2. spodbujanje nadaljnjega gospodarskega razvoja države:
V obdobju pred vstopom v Evropsko
unijo in s tem povezanimi procesi je ključnega pomena izgradnja solidnega
gospodarskega temelja države, saj je to podlaga za razvoj vseh drugih
dejavnosti. Ob tem pospešena vlaganja v prometno infrastrukturo predstavljajo
strateški poseg, ki bo spodbujal nadaljno gospodarsko rast, saj bodo ta
vlaganja prinesla poleg razvojnih tudi neposredne multiplikativne in
akceleratorske gospodarske učinke. Izgradnja avtocestnega omrežja bo prehodno
povzročila povečano povpraševanje, ustrezno urejena cestna infrastruktura pa bo
eden od pogojev za nadaljnjo gospodarsko rast, saj bo med drugim povečala
konkurenčno sposobnost slovenskega gospodarstva v primerjavi z evropskim.
3. izboljšanje in povečanje nivoja prometne varnosti
udeležencev v cestnem prometu:
Prometna varnost v Republiki Sloveniji
predstavlja enega od ključnih problemov. Glede števila prometnih nezgod na
enoto prevoženih kilometrov smo žal še vedno v evropskem vrhu, čeprav se je na
tem področju stanje po letu 1999, ko je bil sprejet nov strožji zakon o
varnosti cestnega prometa (Uradni list RS, št. 30/98, 33/00 – odl. US, 49/00 –
skl. US, 61/00, 100/00 – odl. US, 21/02, 54/02 – odl. US, 67/02 in 7/03 – odl.
US), delno izboljšalo. Izboljšava in dograditev obstoječega cestnega sistema z
avtocestnim omrežjem mora pomembno prispevati k izboljšanju in povečanju nivoja
prometne varnosti, k zmanjšanju števila mrtvih in poškodovanih v prometnih
nezgodah ter k zmanjšanju materialne škode, ki tako nastaja.
2.2. Strukturni cilji
Poleg osnovnih strateških ciljev ima izgradnja avtocestnega
omrežja tudi naslednje strukturne cilje oziroma naloge:
-       
zagotovitev in povečanje neposrednih makroekonomskih učinkov preko
modernizacije prometne infrastrukture, ki je eden od možnih ukrepov
usklajevalne vloge države pri izenačevanju agregatnega povpraševanja z
agregatno ponudbo. Z izgradnjo avtocestnega omrežja namreč država začasno
povečuje povpraševanje in ga neinflacijsko financira z lastnimi sredstvi. To je
še posebej pomembno v obdobju, ko se tako domače kot tudi mednarodno ekonomsko
okolje soočata s povečanimi recesijskimi tendencami in upadom investicijskega
ter končnega povpraševanja kot dveh ključnih faktorjev gospodarske rasti,
-       
omogočanje širših gospodarskih in družbenih koristi, kot so investicije
v prometno infrastrukturo, torej tudi v izgradnjo avtocestnega omrežja, preko
vzajemnega delovanja multiplikatorja in akceleratorja, pozitivno vplivajo na
večino sektorjev nacionalnega gospodarstva, preko njih pa na glavne
makroekonomske agregate, kot so: BDP, gospodarska rast, investicijska rast,
zaposlenost itd. Poleg tega dokončane avtocestne povezave odpirajo nove
razvojne možnosti lokalnim skupnostim v njihovi neposredni bližini ter njihovo
večjo povezanost z regionalnimi centri in tujino. Večja medsebojna povezanost
ekonomskih subjektov vzpodbuja nastajanje množice dislociranih podjetniških
enot, ki neposredno izkoriščajo komparativne prednosti lokalnega okolja,
istočasno pa brez posebnih transakcijskih stroškov sodelujejo na vseh
pomembnejših globalnih trgih in se preko njih tudi napajajo. Posredno to
omogoča višjo raven kakovosti življenja v okolju, ki je uspelo pritegniti
podjetniško dejavnost v svojo sredino in se preko sodobnih transportnih poti
povezati z ostalimi okolji,
-       
ohranjanje že zgrajenega avtocestnega in ostalega cestnega omrežja,
-       
zmanjšanje negativnih prometnih vplivov na okolje.
Usklajevanje posameznih vplivov ter iskanje rešitev, ki
dajejo optimalne in uravnotežene učinke, je zahtevna naloga, ki jo morajo v
okviru realizacije nacionalnega programa interdisciplinarno reševati posamezne
strokovne službe. Posebno občutljivo je vprašanje vplivov na okolje, do katerih
prihaja zaradi posegov v prostor. Izgradnja novih avtocest in hitrih cest bo
smotrna le, če bodo le-te prometno učinkovite, sicer ne bodo služile svojemu
namenu, prav tako pa tudi ne bodo razbremenile okolja v območju obstoječih
glavnih in regionalnih cest. Zato je pri njihovem načrtovanju potrebno najti
takšne rešitve, ki bodo sprejemljive tako za okolje kot tudi za uporabnike
avtocestnega omrežja.
IV. NACIONALNI PROGRAM IZGRADNJE AVTOCEST V REPUBLIKI
SLOVENIJI
1. Predmet Nacionalnega programa izgradnje avtocest v
Republiki Sloveniji na področju graditve cestnega omrežja
1.1. Cestno omrežje
Prostorska zasnova cestnega omrežja, ki je predmet tega NPIA
RS, je opredeljena v skladu s prostorskimi sestavinami dolgoročnega družbenega
plana Republike Slovenije za obdobje od leta 1986 do leta 2000 (Uradni list
SRS, št. 1/86, 41/87 in 12/89 ter Uradni list RS, št. 36/90, 27/91, 72/95,
13/96 – kartografski del, 11/99 in 4/03) ter v skladu s prostorskimi
sestavinami srednjeročnega družbenega plana Republike Slovenije za obdobje
1986–1990 (Uradni list SRS, št. 2/86, 41/87, 23/89 ter Uradni list RS, št.
72/95, 13/96 – kartografski del, 11/99 in 4/03). V prostorski zasnovi cestnega
omrežja, ki je predmet tega NPIA RS, so zajeti naslednji odseki avtocest,
hitrih cest in navezovalnih cest (glavne ceste in regionalne ceste), ki so
sestavni del obeh prostorskih dokumentov: dolgoročnega in srednjeročnega plana
(točka 3.1.33.), ter se bodo zgradili do konca izvajanja nacionalnega programa:
1. Osnovni program (O):
-       
avtoceste in hitre ceste, ki so bile sestavni del NPIA,
-       
navezovalne ceste na avtocestno omrežje, ki so bile sestavni del NPIA,
-       
razbremenilne ceste med gradnjo avtocest, ki so bile sestavni del NPIA,
2. Dodatni program (D):
-       
avtoceste in hitre ceste, ki niso bile sestavni del NPIA:
1.     
odsek AC Koseze – Kozarje: razširitev v 6 – pasovnico, v skupni dolžini
2,50 km
2.     
odsek AC Ptuj (Draženci) – Gruškovje, v skupni dolžini 13,90 km,
3.     
odsek AC Postojna/Divača – Ilirska Bistrica – Jelšane, v skupni dolžini
39,40 km,
4.     
odsek AC Šmarje Sap – Višnja gora: dograditev (rekonstrukcija) druge
polovice avtoceste, v skupni dolžini 11,80 km,
5.     
odsek HC Dravograd – Velenje – Arja vas,
6.     
odsek HC Koper – Dragonja;
-       
navezovalne ceste, ki niso bile sestavni del NPIA:
1.     
navezovalna cesta iz smeri Škofljice na Južno obvoznico Ljubljana,
2.     
navezovalne ceste na AC Šentvid – Koseze:
2.1.   odsek RC Povodje – Jeprca,
2.2.  odsek RC Jeprca – Stanežiče,
3.     
navezovalna cesta Zahodna obvoznica Maribor na AC Slivnica – Pesnica:
3.1.  odsek RC Streliška cesta –
BDC,
4.     
navezovalna cesta na AC Hoče – Arja vas:
4.1.  odsek RC Dramlje – Šentjur;
Vsi navedeni cestni odseki, ki niso bili sestavni del NPIA,
pa so sedaj vključeni v dodatni program NPIA RS, so vanj uvrščeni na osnovi
naslednjih ciljev:
-       
izboljšanja in povečanja nivoja prometne varnosti udeležencev v cestnem
prometu zaradi prometnih obremenitev na obstoječih glavnih in regionalnih
cestah v smereh bodočih avtocest in hitrih cest,
-       
zagotavljanja ustrezne notranje in zunanje povezanosti države in sicer v
funkciji priključevanja in navezovanja posameznih regij in večjih urbanih
območij na avtocestno omrežje,
-       
izpolnjevanja obveznosti, ki jih je Republika Slovenija prevzela z
mednarodnimi sporazumi in pobudami v zvezi z izgradnjo mednarodnih cestnih
koridorjev (Phyrnska avtocesta, Jadransko – Jonska avtocestna povezava).
Natančna prostorska zasnova in
kategorizacija navedenih odsekov/pododsekov, ki so sestavni del dodatnega
programa tega NPIA RS, bo opredeljena s Strategijo prostorskega razvoja
Republike Slovenije, ki je v pripravi in uredbo o merilih za kategorizacijo
javnih cest (Uradni list RS, št. 49/97), skladno z zakonom o javnih cestah
(Uradni list RS, št. 29/97, 18/02 in 50/02 – odl. US, 110/02-ZGO-1).


Predmet

Osnovni program (O):

NPIA 23. 4. 1998

Stanje 31. 12.
  2002


Avtoceste in hitre
  ceste

 

518,6 km

538,6 km


Navezovalne ceste

 

35,2 km

34,0 km


Skupaj:

 

553,8 km

572,6 km


Razpredelnica 8: Primerjava skupnih
dolžin avtocest, hitrih cest in drugih državnih cest, ki so sestavni del NPIA,
s stanjem na dan 23. 4. 1998 (sprejem NPIA s strani DZ RS) in stanjem na dan
31. 12. 2002 (strokovne podloge za NPIA RS)


Predmet

Dodatni program (D):

Stanje 31. 12. 2002

SKUPAJ (O+D)


Avtoceste in hitre
  ceste

 

67,6 km

606,2 km


Navezovalne ceste

 

0,0 km

34,0 km


Skupaj:

 

67,6 km

640,2 km


Razpredelnica 9:
Skupne dolžine avtocest, hitrih cest in drugih državnih cest, ki so sestavni
del NPIA RS, po osnovnem (O) in dodatnem programu (D)
1.2. Ostale investicije
Ostale investicije, ki dopolnjujejo avtocestno omrežje v
funkcionalno celoto in so sestavni del NPIA RS, so naslednje:
-       
dograjevanje (optimizacija) obstoječega cestninskega sistema,
-       
elektronski cestninski sistem v prostem prometnem toku,
-       
avtoceste v območju mednarodnih mejnih prehodov,
-       
priključki na obstoječe in bodoče avtocestno omrežje.
1. dograjevanje (optimizacija) obstoječega cestninskega
sistema:
Na osnovi sklepov Državnega zbora,
sprejetih 17. junija 1999 po opravljenem posvetu o cestninah na slovenskem
avtocestnem omrežju in z namenom priprave predloga kratkoročnih ukrepov za
dograditev oziroma optimizacijo obstoječega cestninskega sistema v Republiki
Sloveniji, določenega v študiji cestninskega sistema iz leta 1995, je bila
izdelana študija z naslovom "Novelacija študije cestninskega sistema na
avtocestah in hitrih cestah v Republiki Sloveniji" (Izdelovalec: Prometno
– tehniški inštitut FGG Univerze v Ljubljani). Temeljno izhodišče pri
oblikovanju predloga optimizacije obstoječega cestninskega sistema je bilo
načelo pravičnega cestninjenja, torej večje enakosti v obremenitvi vseh
uporabnikov avtocestnega omrežja glede na prevoženo razdaljo na celotnem
omrežju avtocest in hitrih cest. Glede na izračune in ugotovitve, ki so
pokazale, da pravičnejši sistem cestninjenja ni nujno tudi najbolj gospodaren
za družbo v celoti, ter dejstva, da ga zaradi nekaterih danosti (že zgrajeno
avtocestno omrežje na osnovi drugačnih izhodišč) ni možno povsod uvesti z
umestitvijo potrebnih dodatnih cestninskih postaj v prostor, je bilo pri
oblikovanju končnih rešitev upoštevanih več kriterijev:
-       
prilivi od cestnin, ki so upoštevani kot sedanja vrednost razlike med
prilivi od cestnine in stroški vzpostavitve cestninskega sistema,
-       
stroški pobiranja cestnine s stroški vzdrževanja cestninskih postaj ter
stroški vzdrževanja avtocestnega omrežja,
-       
stroški uporabnikov, ki z narodnogospodarskega vidika primerjajo stroške
uporabnikov na avtocestnem omrežju v razmerju do istih na vzporednem omrežju
slabše kakovosti,
-       
poenotenje cestninskega sistema,
-       
pravičnost, ki sledi načelu plačila po principu "plačaš, kolikor
prevoziš",
-       
sprejemljivost predlaganih rešitev za uporabnike avtocestnega omrežja,
-       
možnost izvedbe, glede na prostorske pogoje, fazo izgradnje avtocestnega
omrežja in/ali stopnjo izdelane prostorske dokumentacije.
Na osnovi izdelane študije je bila sprejeta odločitev, da se
dograjevanje dodatnih cestninskih postaj izvede fazno. V zvezi s tem sta bili
postavljeni dve dodatni izhodišči:
-       
da se na obstoječem avtocestnem omrežju v obdobju do konca leta 2004
zgradijo samo tiste dodatne cestninske postaje, ki izkazujejo donosnost
obratovanja v obdobju 2005–2007,
-       
da se izdela posebna študija s ciljem preveritve stanja na področju
razvoja elektronskega cestninskega sistema v prostem prometnem toku (FFEFC) in
preko sprejetih odločitev na osnovi zaključkov študije tudi uvedba takega
cestninskega sistema.
Predvideno dograjevanje (optimizacija) obstoječega
cestninskega sistema do konca leta 2004 temelji na končnemu cilju, po katerem
bi se operativni elektronski cestninski sistem v prostem prometnem toku pričel
postopno uvajati še pred letom 2008, ko bodo glavne smeri avtocestnega omrežja
(MMP Karavanke – MMP Obrežje in MMP Šentilj – Koper) tudi zgrajene.
Z dograditvijo obstoječega cestninskega sistema s
postavitvijo dodatnih cestninskih postaj na določenih priključkih, se želi
predvsem preprečiti obvoze čelnih cestninskih postaj in zajeti tiste večje
prometne tokove, ki bi sicer ostali necestninjeni. Značilnost tako dograjenega
sistema je, da se dodatne cestninske postaje postavljajo na priključke v
bližini čelnih cestninskih postaj, kar pomeni, da so cestninski odseki na
priključkih krajši, cestnina na njih pa se plačuje po dejansko prevoženi
razdalji. V skladu z "Novelacijo študije cestninskega sistema na
avtocestah in hitrih cestah v Republiki Sloveniji" se bodo v okviru
dograditve obstoječega cestninskega sistema do konca leta 2004 zgradile dodatne
cestninske postaje Krtina, Lukovica, Vodice, Vogrsko in Ivančna Gorica.
2. elektronski cestninski sistem v prostem prometnem toku:
Cestninski sistem v Republiki
Sloveniji se v zadnjih treh letih nahaja v fazi intenzivnega preverjanja
tehnoloških, okoljevarstvenih, organizacijskih, informacijskih in regulativnih
možnosti, ki bi zadostile kriterijem po pravičnem plačevanju uporabe prometne
infrastrukture (avtoceste in hitre ceste) in sicer po načelu “plačaš, kolikor
prevoziš” (angleško Distance Related Road Pricing). To načelo zagovarja tudi
Evropska komisija v svojih programskih dokumentih in zadevnih direktivah, v
katerih se s primernim in učinkovitim določanjem dajatev, uporaba prometne
infrastrukture povezuje s plačilom za njene storitve. Evropska unija se v
svojih aktivnostih za poenotenje prometne politike in njeno integracijo po
posameznih oblikah transporta vse bolj opira na mehanizem primernega in
učinkovitega plačevanja stroškov cestne infrastrukture v skladu z uporabo te
infrastrukture (t.i. “km charging”). Ključni dokumenti, ki se po zaporedju
sprejemanja vsebinsko dograjujejo, so naslednji:
-       
Bela knjiga o prihodnjem razvoju enotne prometne politike (White paper
on the future development of the common transport policy. 1992),
-       
Zelena knjiga o primernem in učinkovitem oblikovanju dajatev v prometu
(Towards fair and efficient pricing in transport – Policy options for
internalising the external costs of transport in the European union. 1995),
-       
Bela knjiga o primernem plačilu za uporabo infrastrukture (Fair payment
for infrastructure use – A phased approach to a common transport infrastructure
charging framework in the EU. 1998).
-       
Bela knjiga: Evropska prometna politika za 2010: čas za odločitev (White
Book, Time to Decide. 2001).
Poleg navedenih dokumentov so bile sprejete oziroma so pred
sprejemom tudi naslednje direktive Evropske komisije:
-       
Direktiva št. 1999/62/EC z dne 17. junija 1999 (on the charging of heavy
goods vehicles for the use of certain infrastructures),
-       
predlog Direktive št. 2003/0081 (COD) z dne 23. aprila 2003 (on the
widerspread introduction and interoperability of electronic road toll systems
in the Community),
Vlada je zato zadolžila Ministrstvo za promet in Ministrstvo
za informacijsko družbo, da s posebno študijo:
-       
preverita možnost vzpostavitve elektronskega cestninskega sistema v
prostem prometnem toku (Free Flow Electronic Fee Collection) vseh registriranih
vozil na celotnem avtocestnem omrežju v Republiki Sloveniji,
-       
pripravita presojo ekonomske upravičenosti takega sistema na podlagi
njegove aplikacije za avtoceste in hitre ceste, kjer je za njihovo uporabo že
predpisano plačevanje cestnine.
Predvideni elektronski cestninski sistem v prostem prometnem
toku bo moral temeljiti na:
-       
predpisih in usmeritvah Evropske unije ter predpisih Republike
Slovenije, ki se nanašajo na sam sistem cestninjenja v Evropski Uniji,
-       
optimalni operativnosti sistema avtomatske univerzalne identifikacije
vseh registriranih vozil (vključitev domačih in tujih vozil v prevozu po
slovenskem avtocestnem omrežju, nadgradnja z novimi modeli vseh vrst bodočih
vozil),
-       
optimalni operativnosti elektronskega cestninskega sistema v prostem
prometnem toku (zajemanje, združevanje in obdelovanje vseh potrebnih podatkov o
uporabi cestne infrastrukture, na podlagi katerega bo moč vsakemu lastniku
registriranega vozila izstaviti račun za uporabo avtocest in hitrih cest v
skladu s tarifo, ki bo odraz dejansko povzročenih stroškov in v skladu s
sprejetimi ukrepi prometne politike),
-       
postopnem (posamezne avtoceste in hitre ceste) in/ali celovitem (celotno
avtocestno omrežje) uvajanju elektronskega cestninskega sistema v prostem
prometnem toku,
-       
integraciji sistema za zaračunavanje cestnine v celovit integriran
informacijski sistem.
3. avtoceste v območju mednarodnih mejnih prehodov:
V sklopu izgradnje avtocestnih
odsekov, ki se navezujejo na avtocestno omrežje sosednjih držav (Madžarska,
Hrvaška), bo potrebno glede na različno dinamiko gradnje avtocestnih odsekov in
mednarodnih mejnih prehodov na teh avtocestnih odsekih (mednarodni mejni
prehodi bodo predvidoma zgrajeni prej kot avtocestni odseki), na njihovem
območju zgraditi avtocestne navezave in sicer v izogib v kasnejšem obdobju
izgradnje avtoceste, ki se navezuje na tak mejni prehod, gradbenim posegom na
sami mejni ploščadi, oviranju dela vseh služb na območju mejnega prehoda in kot
najvažnejše, podvajanju finančnih stroškov zaradi kasnejših gradbenih posegov
na mejni ploščadi, do katerih bi prišlo zaradi gradnje avtoceste (dodatna
zemeljska dela in dela na voziščnih konstrukcijah, prestavitve komunalno –
energetske infrastrukture, ponovna izvedba prometne ureditve vključno z novo
prometno opremo, ipd.). Izgradnja avtocestnih navezav je predvidena na
naslednjih mednarodnih mejnih prehodih, ki se nahajajo na avtocestnem omrežju:
-       
MMP Pince in MMP Dolga vas na odseku AC Lendava – Pince (slovensko –
madžarska meja),
-       
MMP Gruškovje na odseku AC Hajdina – Gruškovje (slovensko – hrvaška
meja).
4. priključki na obstoječe in bodoče avtocestno omrežje:
V sklopu dograjevanja in posodabljanja
obstoječih in gradnje novih avtocestnih in hitrocestnih odsekov, bo zaradi
stalnega povečevanja prometnih obremenitev na območjih lokalnih skupnosti ob
avtocestah in hitrih cestah, potrebno zgraditi tudi dodatne priključke na
avtocestno omrežje, ki bodo s preusmerjanjem prometnega toka na avtoceste in
hitre ceste razbremenili obstoječe lokalno in drugo državno cestno omrežje na
teh območjih. Zaradi tega se načrtuje gradnja naslednjih dodatnih avtocestnih
in hitrocestnih priključkov:
-       
priključek Brezovica na odseku AC Ljubljana – Vrhnika,
-       
priključek Piran na odseku HC Jagodje – Lucija.
2. Analiza novih investicijskih vrednosti Nacionalnega
programa izgradnje avtocest v Republiki Sloveniji na področju graditve
avtocestnega omrežja
Analiza novih investicijskih vrednosti posameznih avtocestnih
odsekov, ki so predmet tega NPIA RS, je bila izdelana na osnovi vrednotenja
posameznih odsekov/pododsekov, ki so že zgrajeni ali pa se še nahajajo v
gradnji in na osnovi vrednotenja projektno – tehnične dokumentacije z različno
stopnjo faznosti izdelave (idejne zasnove, projekti faze idejnega projekta,
projekta za gradbeno dovoljenje in projekta za izvedbo) za tiste posamezne
odseke/pododseke, ki se še ne gradijo, in sicer tako, da so se določile:
-       
količine in stroški gradnje za posamezne postavke gradbenih del,
dodatnih del in drugih storitev (elektroinstalacijska in strojnoinstalacijska
dela, prestavitve in novogradnje komunalno – energetske infrastrukture),
-       
količine in stroški gradnje cestninskih postaj, vzdrževalnih avtocestnih
baz, počivališč in ostalih investicij na avtocestah in hitrih cestah
(cestninske postaje ki se bodo postavile v sklopu dograjevanja (optimizacije)
obstoječega cestninskega sistema in so vrednotene posebej, priključki,
avtoceste in hitre ceste v območju mednarodnih mejnih prehodov, avtoceste in
hitre ceste, zgrajene pred letom 1994, elektronski cestninski sistem),
-       
stroški za odkupe zemljišč in drugih nepremičnin ter ureditev pravno –
premoženjskih odnosov po končani gradnji,
-       
stroški izdelave projektno – tehnične dokumentacije, investicijske
dokumentacije, ostale dokumentacije (študije, analize, primerjave itd.),
-       
stroški monitoringov in ostalih raziskav vplivov na okolje.
Analiza novih investicijskih vrednosti posameznih avtocestnih
odsekov, ki v skupnem seštevku podajajo tudi novo skupno investicijsko vrednost
NPIA na nivoju cen dela, opreme in materiala na dan 31. 12. 2002, se je
izdelala po naslednjih posameznih sklopih:
 
1.      Sklop
A (avtocestni odseki, ki so predani v promet): nove investicijske vrednosti
za tiste avtocestne odseke, na katerih je investicija že končana:
- 
izvedeno:
-    umeščanje odseka
v prostor,
-    projektno –
tehnična dokumentacija,
-    odkupi zemljišč
in nepremičnin,
-    gradnja odseka,
-    ureditev pravno
– lastniških odnosov po gradnji odseka,
-    monitoringi
vplivov na okolje.
 
2.      Sklop
B (avtocestni odseki, ki so predani v promet): nove investicijske vrednosti
za tiste avtocestne odseke, na katerih investicija še ni končana:
- 
izvedeno:
-    umeščanje odseka
v prostor,
-    projektno – tehnična
dokumentacija,
-    odkupi zemljišč
in nepremičnin,
-    gradnja odseka,
- 
neizvedeno:
-    ureditev pravno
– lastniških odnosov po gradnji odseka,
-    monitoringi
vplivov na okolje.
 
3.      Sklop
C (avtocestni odseki, ki so v gradnji): nove investicijske vrednosti za
tiste avtocestne odseke, na katerih investicija še ni končana:
- 
izvedeno:
-    umeščanje odseka
v prostor,
-    projektno –
tehnična dokumentacija,
-    odkupi zemljišč
in nepremičnin,
- 
neizvedeno:
-    gradnja odseka,
-    ureditev pravno
– lastniških odnosov po gradnji odseka,
-    monitoringi vplivov
na okolje.
 
4.      Sklop
D (avtocestni odseki, ki so v pripravi na gradnjo): nove investicijske
vrednosti za tiste avtocestne odseke, na katerih investicija še ni končana:
- 
izvedeno:
-      
umeščanje odseka v prostor,
- 
neizvedeno:
-    projektno –
tehnična dokumentacija,
-    odkupi zemljišč
in nepremičnin,
-    gradnja odseka,
-    ureditev pravno
– lastniških odnosov po gradnji odseka,
-    monitoringi
vplivov na okolje.
 
5.      Sklop
E (avtocestni odseki, ki so v načrtovanju): nove investicijske vrednosti za
tiste avtocestne odseke, na katerih investicija še ni končana:
- 
neizvedeno:
-    umeščanje odseka
v prostor,
-    projektno –
tehnična dokumentacija,
-    odkupi zemljišč
in nepremičnin,
-    gradnja odseka,
-    ureditev pravno
– lastniških odnosov po gradnji odseka,
-    monitoringi
vplivov na okolje.
 
Investicijske vrednosti stroškov posameznih
odsekov/pododsekov avtocest, hitrih cest ter navezovalnih cest, ki jih zajema
NPIA RS, kot tudi ostalih investicij na avtocestah in hitrih cestah (cestninske
postaje, priključki, avtoceste in hitre ceste v območju mednarodnih mejnih
prehodov, avtoceste in hitre ceste, zgrajene pred letom 1994, elektronski
cestninski sistem) so navedene v razpredelnici 11: Dinamika uresničevanja NPIA
RS 2003–2013, ki je sestavni del tega NPIA RS, vrednosti teh stroškov pa so
prikazane v tisoč tolarjih in v mio EUR. Sami odseki so prikazani na pregledni
karti "Nacionalni program v Republiki Sloveniji 2003–2013" (Priloga
1).
Točnost ocenjenih investicijskih vrednosti posameznih
odsekov/pododsekov avtocest, hitrih cest ter navezovalnih cest, se za vsak
posamezni sklop razlikuje zaradi različne stopnje izvedenih gradbenih del na
posameznih odsekih/pododsekih in zaradi različne stopnje obdelave projektno –
tehnične dokumentacije: najvišja točnost ocenjenih investicijskih vrednosti je
dosežena v sklopu A in najnižja v sklopu E. Ocene investicijskih vrednosti
ostalih investicij na avtocestah in hitrih cestah so izdelane na osnovi idejnih
zasnov in primerjav z investicijskimi vrednostmi podobnih projektov v tujini,
ki se nahajajo v izvajanju (primer: elektronski cestninski sistem), zato bodo
točne ocene teh vrednosti znane šele po izdelani višji stopnji obdelave
projektno – tehnične in ostale dokumentacije. Obseg gradnje in investicijske
vrednosti avtocestnih odsekov/pododsekov se načeloma lahko razlikuje od obsega
gradenj in investicijskih vrednosti določenih v NPIA RS, vendar pod pogojem, da
skupni obseg še neizvedenih avtocestnih odsekov/pododsekov (sklopi C, D in E)
in njihovih investicijskih vrednosti ostane v obdobju najmanj petih let na
ravni, predvideni v obeh dokumentih, oziroma lahko odstopa za največ 10% od
njihove skupne ocenjene investicijske vrednosti.
Avtoceste, ki niso bile sestavni del NPIA, ampak so sedaj kot
sestavni del NPIA RS navedene v točki 1.1. Cestno omrežje, pod postavko “2.
Dodatni program (D)”, so prav tako prikazane v razpredelnici 11: Dinamika
uresničevanja NPIA RS 2003 – 2013, ki je sestavni del tega NPIA RS, vendar brez
navedenih dolžin odsekov, ocen investicijskih vrednosti in dinamike izvajanja.
Dolžine in ocene investicijskih vrednosti teh odsekov/pododsekov bodo podane
šele takrat, ko bo projektno – tehnična dokumentacija izdelana vsaj v fazi
idejnih projektov, oziroma bodo za te odseke/pododseke že sprejeti lokacijski
načrt.
3. Prioritete in dinamika izvajanja Nacionalnega programa
izgradnje avtocest v Republiki Sloveniji na področju graditve cestnega omrežja
3.1. Prioritete izvajanja NPIA RS
Prioritete izvajanja NPIA RS morajo temeljiti na strokovnih
kriterijih za določanje prioritet oziroma vrstnega reda gradnje tistih odsekov/pododsekov,
ki še niso zgrajeni oziroma v gradnji. Ti kriteriji so bili opredeljeni v
študiji z naslovom "Oblikovanje prioritetnega vrstnega reda graditve
avtocestnih odsekov" (Izdelovalec: Prometno – tehniški inštitut FGG
Univerze v Ljubljani) in so naslednji:
1.      ekonomska
upravičenost:
- 
investicijske vrednosti posameznih odsekov,
- 
investicijske vrednosti po zgrajenem km posameznega odseka,
- 
interna stopnja donosnosti posameznih odsekov,
- 
možnost vzpostavitve cestninskega sistema na posameznih odsekih in
višina priliva finančnih virov od pobrane cestnine,
- 
posredne koristi uporabnikov posameznih odsekov,
- 
vplivi izgradnje posameznih odsekov na narodnogospodarske in
makroekonomske učinke.
2.      prometna
politika:
- 
prometna učinkovitost posameznih odsekov,
- 
prometna povezava in zagotovitev ustreznih dostopov med pomembnimi
regionalnimi središči in urbanimi območji znotraj in izven Republike Slovenije,
- 
prometna povezava mednarodnih prometnih tokov, ki potekajo preko
Republike Slovenije,
- 
razbremenitev in odprava prometnih zastojev na obstoječih glavnih in
regionalnih cestah,
- 
izboljšanje prometne varnosti na obstoječih glavnih in regionalnih
cestah.
3.      razvojna
politika:
- 
zagotovitev narodnogospodarskega razvoja (razvoj gospodarske
infrastrukture v smislu integrativne, kohezivne in oskrbovalne funkcije),
- 
zagotovitev regionalnega razvoja,
- 
zagotovitev urbanega razvoja.
4.      okoljevarstvena
politika:
- 
presoja vplivov na okolje,
- 
zmanjševanje negativnih vplivov in onesnaženosti okolja.
Glede na podane kriterije je glavna prioriteta Republike Slovenije
pri gradnji posameznih avtocestnih odsekov določena s potekom V. in X.
evropskega prometnega in transportnega koridorja, ki zajema:
-       
avtocesto v smeri jugozahod – severovzhod od Kopra do Šentilja na
slovensko – avstrijski meji, s postopnim dograjevanjem avtocestnih odsekov do
slovensko – italijanske in slovensko – madžarske meje,
-       
avtocesto v smeri severozahod – jugovzhod od predora Karavanke na
slovensko – avstrijski meji do Obrežja na slovensko – hrvaški meji.
Izgradnja V. in X. evropskega prometnega koridorja
predstavlja uresničitev osrednjega strateškega cilja Republike Slovenije,
podanega v “Strategiji gospodarskega razvoja med leti 2001 in 2006”, ki jo je
Vlada sprejela na seji dne 26. julija 2001, in sicer v smislu zagotavljanja
integriranega prometnega sistema, v katerem bodo med seboj povezana regionalna
središča opravljala vlogo prometnih vozlišč, kar bo omogočilo tudi nadaljnji
razvoj učinkovite gospodarske infrastrukture, obenem pa bodo ta središča tudi
umeščena v vseevropske prometne koridorje. Prostorska kohezivnost narodnega
gospodarstva je namreč v sodobnem času nepogrešljiv element trajnostnega
razvoja in povezava razpršenih prostorskih, energetskih, infrastrukturnih in
človeških potencialov v kompleksno celoto, ki s pričakovanimi sinergijskimi
učinki posredno sproža razvoj dislociranih ekonomskih enot, kar se na koncu
poveže v visokoproduktivno celoto. Tako bo izgradnja V. in X. evropskega
prometnega koridorja s povezavo posameznih regionalnih središč (Koper,
Ljubljana, Celje, Maribor, Murska Sobota, Kranj, Novo mesto) prav gotovo v
veliki večini zadovoljila gornje kriterije in omogočila njihovo večjo skladnost
in trajnostni razvoj.
3.2. Dinamika izvajanja NPIA RS
Dinamika izvajanja NPIA RS bo v glavnem odvisna od:
-       
makroekonomskih zmožnosti ter narodno gospodarskih interesov države
(zmožnost zagotavljanja zadostnih finančnih virov oziroma sredstev za
financiranje graditve posameznih odsekov avtocest, hitrih cest in navezovalnih
cest po določenem prioritetnem vrstnem redu),
-       
ostalih dejavnikov, ki lahko odločilno vplivajo na potek same dinamike
uresničevanja NPIA RS ne glede na zagotavljanje zadostnih finančnih virov
oziroma sredstev za financiranje (možnost dolgotrajnih postopkov umeščanja tras
v prostor in dolgotrajnih postopkov pridobivanja zemljišč in nepremičnin,
možnost tehničnih zapletov pri gradnji).
Dinamika uresničevanja NPIA RS je razdeljena na naslednja
časovna obdobja:
1.      FAZA
A: Obdobje 2003–2006: 1. časovno obdobje izvajanja NPIA RS:
1.     
Osnovni program (O):
-  nadaljevanje gradnje odsekov
pomurskega kraka AC Maribor – MMP Pince v V. evropskem prometnem koridorju,
-  zaključek gradnje odsekov
štajerskega in primorskega kraka AC Maribor (Ptujska cesta) – Koper v V.
evropskem prometnem koridorju,
-  nadaljevanje gradnje odsekov
gorenjskega in dolenjskega kraka AC MMP Karavanke – MMP Obrežje v X. evropskem
prometnem koridorju,
-  nadaljevanje gradnje odseka
vipavskega kraka AC Razdrto – Vipava,
-  začetek, nadaljevanje ali
zaključek gradnje preostalih odsekov avtocest, hitrih cest in navezovalnih
cest, katerih prioriteta gradnje se bo določila v odvisnosti od navedenih
strokovnih kriterijev.
Tako bo do
konca 1. časovnega obdobja izvajanja NPIA RS, to je do konca leta 2006,
predvidoma zgrajeno:
 
A)  
Pomurski krak (V. evropski prometni koridor):
-   štiripasovni odsek AC
Lenart – Beltinci: pododsek AC Vučja vas – Beltinci s priključkom Murska Sobota
in rekonstrukcijo regionalne ceste R353 Vučja vas – Radenci,
-   štiripasovni odsek AC
Beltinci – Pince: I. faza pododseka AC Lendava – Pince: izgradnja dvopasovnice.
 
B)  
Štajerski krak (V. evropski prometni koridor):
-   štiripasovni odsek AC
Hoče – Arja vas: dvopasovni pododsek priključek Lopata,
-   štiripasovni odsek AC
Hoče – Arja vas: dvopasovni pododsek priključek Ljubečna,
-   štiripasovni odsek AC
Vransko – Blagovica: pododsek AC Trojane – Blagovica,
-   štiripasovni odsek AC
Blagovica – Šentjakob: pododsek AC Blagovica – Lukovica,
-   dodatna cestninska
postaja Krtina,
-   dodatna cestninska
postaja Lukovica.
 
C)  
Primorski krak (V. evropski prometni koridor):
-   avtocestni priključek
Razdrto,
-   štiripasovni odsek AC
Klanec – Ankaran: pododsek AC Klanec – Socerb,
-   štiripasovni odsek AC
Klanec – Ankaran: pododsek AC Socerb – Srmin: štiripasovna avtocesta s
priključkom Srmin in odcepom za navezavo Luke Koper na avtocesto,
-   štiripasovni odsek AC
Srmin – Škofije.
 
D)  
Vipavski krak:
-   štiripasovni odsek HC
Razdrto – Vipava: pododsek čez Rebernice: izgradnja 1. etape pododseka na
spodnjem delu Rebernic: od km 10+200 do km 11+700,
-   dodatna cestninska
postaja Vogrsko.
 
E)  
Gorenjski krak (X. evropski prometni koridor):
-   štiripasovni odsek AC
Podtabor – Naklo,
-   štiripasovni odsek AC
Šentvid – Koseze: štiripasovna avtocesta z dvopasovno navezovalno cesto
Stanežiče – Brod,
-   dodatna cestninska
postaja Vodice.
 
F)   
Dolenjski krak (X. evropski prometni koridor):
-   štiripasovni odsek AC
Bič – Hrastje: pododsek AC Bič – Korenitka,
-   štiripasovni odsek AC
Bič – Hrastje: pododsek AC Korenitka – Pluska,
-   štiripasovni odsek AC
Hrastje – Kronovo: pododsek AC Hrastje – Lešnica,
-   štiripasovni odsek AC
Kronovo – Smednik,
-   štiripasovni odsek AC
Smednik – Krška vas,
-   štiripasovni odsek AC
Krška vas – Obrežje,
-   ploščad bencinskega
servisa Cikava,
-   dodatna cestninska
postaja Ivančna Gorica.
 
G)  
Podravski krak:
-   dvopasovni odsek HC
Slov. Bistrica – Hajdina: pododsek obvoznica Pragersko,
-   dvopasovni odsek HC
Hajdina – Ormož: pododsek Hajdina – Ptuj.
 
Navezovalne
ceste:
-   štiripasovni odsek
Zahodna obvoznica Maribor: Erjavčeva ulica – Proletarskih brigad,
-   štiripasovni odsek
Severna magistrala Celje: rekonstrukcija Mariborske ceste,
-   štiripasovni odsek
Koper – Šmarje – Dragonja: križišče Slavček – križišče Tomos.
 
2.      FAZA
B: Obdobje 2007–2013: 2. časovno obdobje izvajanja NPIA RS:
1.   Osnovni program (O):
-   zaključek gradnje
odsekov pomurskega kraka AC Maribor – Pince v V. evropskem prometnem koridorju,
-   začetek in zaključek
gradnje odseka štajerskega kraka AC Pesnica – Slivnica v V. evropskem prometnem
koridorju in koridorju "Phyrnske" avtoceste,
-   zaključek gradnje
odsekov gorenjskega in dolenjskega kraka AC MMP Karavanke – MMP Obrežje v X.
evropskem prometnem koridorju,
-   začetek in zaključek
gradnje odseka podravskega kraka AC Slivnica – Draženci v koridorju
"Phyrnske" avtoceste,
-   zaključek gradnje
odseka vipavskega kraka AC Razdrto – Vipava,
-   zaključek gradnje
odsekov podravskega kraka HC Slov. Bistrica – Hajdina – Ptuj – Ormož,
-   začetek in zaključek
gradnje odsekov primorskega kraka HC Koper – Izola – Jagodje – Lucija,
-   začetek, nadaljevanje
ali zaključek gradnje preostalih odsekov avtocest, hitrih cest in navezovalnih
cest, katerih prioriteta gradnje se bo določila v odvisnosti od navedenih
strokovnih kriterijev.
Tako bo do
konca 2. časovnega obdobja izvajanja NPIA RS, to je do konca leta 2013,
predvidoma zgrajeno:
 
A)  
Pomurski krak (V. evropski prometni koridor):
-   štiripasovni odsek AC
Maribor – Lenart,
-   štiripasovni odsek AC
Lenart – Beltinci: pododsek AC Lenart – Cogetinci,
-   štiripasovni odsek AC
Lenart – Beltinci: pododsek AC Cogetinci – Vučja vas,
-   štiripasovni odsek AC
Beltinci – Pince: I. faza pododseka AC Beltinci – Lendava: izgradnja
dvopasovnice,
-   štiripasovni odsek AC
Beltinci – Pince: II. faza pododseka AC Beltinci – Lendava: dograditev
dvopasovnice v štiripasovnico,
-   štiripasovni odsek AC
Beltinci – Pince: II. faza pododseka AC Lendava – Pince: dograditev
dvopasovnice v štiripasovnico,
-   štiripasovni odsek AC
Beltinci – Pince: III. faza pododseka AC Lendava – Pince: izgradnja hitre ceste
do MMP Dolga vas.
 
B)  
Štajerski krak (V. evropski prometni koridor):
-   štiripasovni odsek AC
Pesnica – Slivnica: pododsek AC Pesnica – Zrkovska cesta: štiripasovna
avtocesta z razcepom Dragučova,
-   štiripasovni odsek AC
Pesnica – Slivnica: pododsek AC Zrkovska cesta – Ptujska cesta,
-   štiripasovni odsek AC
Pesnica – Slivnica: 2. etapa dvopasovnega pododseka Nova Zrkovska cesta.
 
C)  
Primorski krak (V. evropski prometni koridor):
-   štiripasovni odsek AC
Klanec – Ankaran: pododsek AC Socerb – Srmin: navezava Luke Koper na avtocesto,
-   štiripasovni odsek HC
Koper – Izola,
-   štiripasovni odsek HC
Jagodje – Lucija.
 
D)  
Vipavski krak:
-   štiripasovni odsek HC
Razdrto – Vipava: izgradnja celotnega pododseka čez Rebernice: od km 1+075 do
km 10+200.
 
E)  
Gorenjski krak (X. evropski prometni koridor):
-   štiripasovni odsek AC
Vrba – Peračica,
-   štiripasovni odsek AC
Peračica – Podtabor.
 
F)   
Dolenjski krak (X. evropski prometni koridor):
-   štiripasovni odsek AC
Bič – Hrastje: pododsek AC Pluska – Ponikve,
-   štiripasovni odsek AC
Bič – Hrastje: pododsek AC Ponikve – Hrastje,
-   štiripasovni odsek AC
Hrastje – Kronovo: pododsek AC Lešnica – Kronovo.
 
G)  
Podravski krak:
-   štiripasovni odsek AC
Slivnica – Gruškovje: pododsek AC Slivnica – Draženci (Phyrnski prometni
koridor),
-   dvopasovni odsek HC
Hajdina – Ormož: pododsek Ptuj (Videm) – Markovci,
-   dvopasovni odsek HC
Hajdina – Ormož: pododsek Markovci – Gorišnica,
-   dvopasovni odsek HC
Hajdina – Ormož: pododsek Gorišnica – Ormož.
 
Navezovalne
ceste:
-   štiripasovni odsek
Zahodna obvoznica Maribor: Proletarskih brigad – Streliška cesta,
-   dvopasovni odsek
Želodnik – Vodice.
1.      Dodatni
program (D):
- 
začetek gradnje preostalih odsekov avtocest, ki niso bili sestavni del
NPIA, ampak so sedaj kot sestavni del NPIA RS navedeni v točki 1.1. Cestno
omrežje pod “2. Dodatni program (D)” in katerih prioriteta gradnje se bo
določala v odvisnosti od navedenih strokovnih kriterijev s planskimi dokumenti.
Gradnja teh odsekov se bo predvidoma pričela po letu 2009, ko bo skoraj v
celoti zaključen pod “1. Osnovni program (O)” in s tem vzporedno največja
intenzivnost finančne realizacije in zagotavljanja virov finančnih sredstev za
njegovo izvedbo.
Prav tako se bo v 2. časovnem obdobju pričel uvajati
elektronski cestninski sistem cestninjenja v prostem prometnem toku.
 
2.      FAZA
C: Obdobje po letu 2013: 3. časovno obdobje izvajanja NPIA RS:
2. Dodatni
program (D):
- nadaljevanje gradnje preostalih
odsekov avtocest, ki niso bili sestavni del NPIA, ampak so sedaj kot sestavni
del NPIA RS navedene v točki 1.1. Cestno omrežje pod “2. Dodatni program (D)”,
in katerih prioriteta gradnje se bo določala v odvisnosti od navedenih
strokovnih kriterijev s planskimi dokumenti.
Dinamika uresničevanja NPIA RS po posameznih
krakih/odsekih/pododsekih, ki jih vključno s predvideno letno višino potrebnih
finančnih sredstev, prikazanih v mio EUR, zajema NPIA RS, je navedena v
razpredelnici 11: Dinamika uresničevanja NPIA RS 2003–2013, ki je sestavni del
tega NPIA RS in sicer z naslednjimi oznakami:
-       
zelena polja pomenijo predvideno letnico pričetka gradnje posameznih
avtocestnih odsekov/pododsekov,
-       
modra polja pomenijo predvideno letnico predaje posameznih avtocestnih
odsekov/pododsekov v promet.
Odseki avtocest, hitrih cest in
navezovalnih cest ter spremljevalnih objektov, ki se še nahajajo v postopkih
priprave in sprejemanja lokacijskih načrtov oziroma sprememb in dopolnitev
lokacijskih načrtov, so vključno s predvidenimi letnicami sprejema lokacijskega
načrta, navedeni v razpredelnicah 10a in 10b.


Krak/odsek/pododsek

Vrsta ceste

Sprejem LN


Avtoceste in hitre
  ceste:


A) POMURSKI KRAK:


AC Lenart – Beltinci:AC Lenart – Sp. Senarska:

avtocesta

februar 2004


AC Lenart – Beltinci: AC Sp. Senarska – Cogetinci:

avtocesta

december 2004


AC Beltinci – Pince: AC Beltinci – Lendava:

avtocesta

april 2005


AC Beltinci – Pince: AC Lendava – Pince:

avtocesta/hitra cesta

junij 2004


 


B) ŠTAJERSKI KRAK:


AC Pesnica – Slivnica: Nova Zrkovska cesta – 2. etapa:

navezovalna cesta

januar 2004


AC Pesnica – Slivnica: oskrbni center Zrkovci:

 

marec 2005


AC Hoče – Arja vas: priključek Ljubečna:

navezovalna cesta

september 2003


HC Dravograd – Arja vas:

hitra cesta

december 2010


 


C) PRIMORSKI KRAK:


AC Klanec – Ankaran: navezava AC na Luko Koper:

navezovalna cesta

april 2004


HC Koper – Izola:

hitra cesta

maj 2004


HC Jagodje – Lucija:

hitra cesta

marec 2005


HC Koper – Šmarje – Dragonja:

hitra cesta

december 2010


AC Postojna/Divača – Ilirska Bistrica – Jelšane:

avtocesta

december 2010


 


E) GORENJSKI KRAK:


AC Vrba – Peračica:

avtocesta

december 2003


AC Šentvid – Koseze: GC Stanežiče – Brod:

navezovalna cesta

marec 2005


AC Koseze – Kozarje razširitev v 6 – pasovnico:

avtocesta

december 2008


 


F) DOLENJSKI KRAK:


AC Šmarje-Sap – Višnja gora: dograditev
  (rekonstrukcija)

avtocesta

december 2009


AC Bič – Hrastje: AC Pluska – Ponikve:

avtocesta

februar 2005


AC Bič – Hrastje: AC Ponikve – Hrastje:

avtocesta

februar 2005


AC Hrastje – Kronovo: AC Lešnica – Kronovo:

avtocesta

maj 2004


 


G) PODRAVSKI KRAK:


AC Slivnica – Gruškovje: AC Slivnica – Draženci:

avtocesta

februar 2005


AC Slivnica – Gruškovje: AC Draženci – Gruškovje:

avtocesta

december 2008


HC Hajdina – Ormož: HC Hajdina – Ptuj:

hitra cesta

junij 2004


HC Hajdina – Ormož: HC Ptuj – Markovci:

hitra cesta

junij 2004


Razpredelnica 10a: Predvidene letnice
sprejema lokacijskih načrtov za tiste odseke avtocest, hitrih cest in
navezovalnih cest ter spremljevalnih objektov, ki se še nahajajo v postopkih
priprave in sprejemanja lokacijskih načrtov oziroma njihovih sprememb in
dopolnitev lokacijskih načrtov (vir: MProm in MOPE-UPP)
Opomba: s poševnim tiskom so označeni
tisti odseki avtocest in hitrih cest, ki še niso bili zajeti v NPIA, so pa
predmet NPIA RS


Krak/odsek/pododsek

Vrsta ceste

Sprejem LN


Druge državne ceste:


DC Zahodna obvoznica Maribor: desni breg: GC
  Streliška cesta – BDC:

navezovalna cesta

december 2010


DC Želodnik – Vodice:

 

 


GC Želodnik – Mengeš z obvoznico Mengeš

navezovalna cesta

julij 2003


DC Želodnik – Vodice: GC Mengeš – Žeje:

navezovalna cesta

december 2004


DC Želodnik – Vodice: GC Žeje – Vodice:

navezovalna cesta

december 2004


DC Povodje – Jeprca -Stanežiče:

navezovalna cesta

december 2010


DC iz smeri Škofljice na Južno obvoznico Ljubljana:

navezovalna cesta

december 2010


DC Dramlje – Šentjur:

navezovalna cesta

december 2010


Razpredelnica 10b: Predvidene letnice
sprejema lokacijskih načrtov za tiste odseke drugih državnih cest, ki se še
nahajajo v postopkih priprave in sprejemanja lokacijskih načrtov oziroma
njihovih sprememb in dopolnitev (vir: MProm in MOPE-UPP)
Opomba: s poševnim tiskom so označeni
tisti odseki državnih cest, ki še niso bili zajeti v NPIA, so pa predmet NPIA
RS
Dinamika uresničevanja NPIA RS po posameznih
krakih/odsekih/pododsekih, ki jih vključno s predvideno letno višino potrebnih
finančnih sredstev, prikazanih v mio EUR, zajema NPIA RS, je navedena v
razpredelnici 11: Dinamika uresničevanja NPIA RS 2003–2013, ki je sestavni del
tega NPIA RS in sicer z naslednjimi oznakami:
-       
zelena polja pomenijo predvideno letnico pričetka gradnje posameznih
avtocestnih odsekov/pododsekov,
-       
modra polja pomenijo predvideno letnico predaje posameznih avtocestnih
odsekov/pododsekov v promet.
Odseki avtocest, hitrih cest in navezovalnih cest ter
spremljevalnih objektov, ki se še nahajajo v postopkih priprave in sprejemanja
lokacijskih načrtov oziroma sprememb in dopolnitev lokacijskih načrtov, so
vključno s predvideno letnico sprejema lokacijskega načrta, navedeni v
razpredelnicah 10a in 10b.
Do odstopanj od navedene dinamike izvajanja NPIA RS lahko
pride zaradi spremenjenih pogojev ali okoliščin v procesu financiranja ali v
procesu umeščanja v prostor ter izgradnje posameznih odsekov/pododsekov. V
takšnem primeru se bo dinamika izvajanja NPIA RS ustrezno prilagajala z
vključevanjem posameznih etap ali faz odsekov/pododsekov v promet v predvidenih
rokih, celotna dela pa se bodo zaključevala v naknadno ugotovljenih optimalnih
rokih.
4. Izvajanje Nacionalnega programa izgradnje avtocest v
Republiki Sloveniji na področju upravljanja in vzdrževanja zgrajenega
avtocestnega omrežja
Družba za avtoceste v Republiki Sloveniji d.d. je z zakonom o
njeni ustanovitvi zadolžena za upravljanje z avtocestnim omrežjem ter za
zagotavljanje njegovega vzdrževanja v skladu z:
-       
zakonom o javnih cestah (Uradni list RS, št. 29/97, 18/02 in 50/02 –
odl. US, 110/02-ZGO-1),
-       
zakonom, ki ureja varnost cestnega prometa,
-       
zakonom, ki ureja varstvo okolja.
Temeljni cilji pri tem so zagotavljanje stalne prevoznosti
avtocestnega omrežja in varnosti prometa na njih, ohranjanje dobrega stanja in
varovanje avtocestnega omrežja, čim boljša pretočnost prometa in obveščenost
uporabnikov o razmerah v prometu ter varovanje okolja in urejenega videza
avtocestnega omrežja. Za financiranje dejavnosti upravljanja, vzdrževanja in
obratovanja avtocestnega omrežja se namenjajo sredstva iz prilivov cestnin,
nadomestil za uporabo površin za spremljajoče dejavnosti ob avtocestnem omrežju
ter sredstva iz drugih prilivov npr. iz naslova dovoljenih posegov v območje
avtocestnega omrežja.
V okviru upravljanja z avtocestnim omrežjem Družba za avtoceste
v Republiki Sloveniji, d.d. opravlja strokovno-tehnične, razvojne,
organizacijske in upravne naloge, ki se nanašajo predvsem na:
-       
izdelavo strokovnih podlag za plane razvoja in obnavljanja avtocest in
izdelavo osnutkov teh planov,
-       
naloge v zvezi z investicijami v avtocestno omrežje,
-       
vodenje vseh predpisanih evidenc o avtocestnem omrežju,
-       
izdajanje dovoljenj in soglasij oziroma projektnih pogojev, določenih z
ukrepi za varstvo avtocestnega omrežja in za zavarovanje prometa na njem,
-       
naloge v zvezi z gospodarjenjem z avtocestnim omrežjem (služnosti za
dovoljene posege v avtocestni prostor, oddaja površin za spremljajoče
dejavnosti);
-       
komuniciranje in razvoj strateškega marketinga,
-       
naloge v zvezi s pripravo strokovnih podlag za tehnične predpise o
projektiranju, graditvi in vzdrževanju avtocestnega omrežja,
-       
pripravo programov in organizacijo izdelave raziskovalnih in razvojnih
nalog za področje razvoja avtocestnega omrežja in gospodarjenja z njim,
-       
razvoj sistema gospodarjenja z avtocestnim omrežjem in avtocestnimi
objekti.
V okviru vzdrževanja avtocest Družba za avtoceste v Republiki
Sloveniji d.d. zagotavlja izvajanje nalog v zvezi z:
-       
rednim vzdrževanjem in obnavljanjem avtocestnega omrežja,
-       
nadzorom nad stanjem avtocestnega omrežja in avtocestnih objektov,
-       
nadzorom nad prometno ureditvijo na avtocestnem omrežju,
-       
obveščanjem javnosti o stanju avtocestnega omrežja in prometa na njem,
-       
posodabljanjem opreme za vzdrževanje avtocestnega omrežja ter za
zagotavljanje varnosti prometa na njem,
-       
pripravami strokovnih podlag za določitev ukrepov in izvajanje ukrepov v
zvezi z vzdrževanjem avtocestnega omrežja, vodenjem prometa in izboljševanjem
njegove prometne varnosti ter varovanja okolja avtocestnega omrežja.
V okviru obratovanja cestninskih avtocest Družba za avtoceste
v Republiki Sloveniji d.d. zagotavlja izvajanje nalog:
-       
dejavnosti pobiranja cestnine,
-       
nadzora nad pobiranjem cestnine,
-       
razvoja cestninskega sistema in načinov plačevanja cestnine,
-       
posodabljanja opreme za nadzor nad stanjem avtocestnega omrežja in
prometnimi razmerami na njem,
-       
razvoja informacijskega sistema, še posebej sistema obveščanja
uporabnikov avtocest in upravljanja s prometom na avtocestnem omrežju.
5. Viri finančnih sredstev za izvajanje Nacionalnega programa
izgradnje avtocest v Republiki Sloveniji
5.1. Finančne zmožnosti izvajanja NPIA RS
Ocena finančnih možnosti za uresničevanje NPIA RS temelji na
naslednjih izhodiščih:
-       
analizi fizične in finančne realizacije NPIA v obdobju 1994–2002,
predvsem z vidika zagotavljanja virov in porabe finančnih sredstev,
-       
analizi trenutnih makro-ekonomskih zmožnostih in narodno gospodarskih
interesov Republike Slovenije,
-       
analizi trenutnih razmer na mednarodnih finančnih trgih.
Poleg tega ocena finančnih zmožnosti izvajanja NPIA RS
temelji še na:
-       
zakonu, ki ureja zagotavljanje namenskih sredstev za graditev državnih
cest, določenih v NPIA (ki sedaj nadomešča zagotavljanje t.i. bencinskega
tolarja),
-       
zakonu o Družbi za avtoceste v Republiki Sloveniji (Uradni list RS, št.
126/03),
-       
analizi ocene potrebnih sredstev iz naslova izdanih obveznic ter drugih
virov.
Ob tem je izredno pomembno, da se:
-       
kot prvo: NPIA RS prizna narava večgeneracijskega projekta z visoko
pozitivno narodnogospodarsko vrednostjo,
-       
kot drugo: NPIA RS prizna narava dolgoročne spremenljivosti, ki omogoča
njegovo realizacijo na podlagi kratkoročnih (tri ali štiriletnih) časovnih
obdobij, saj bi postavljanje aksioma nespremenljivosti njegovih osnovnih načel
in ciljev, izvedbo le-tega že v izhodišču postavilo pod vprašaj.
Finančna sredstva za uresničevanje NPIA RS se bodo
zagotavljala iz naslednjih predvidenih virov financiranja investicijskega toka,
prikazanega v razpredelnici 12: Dinamika finančnega in investicijskega toka
2003 – 2033, ki je sestavni del tega NPIA RS:
-       
namenskih sredstev,
-       
cestnine,
-       
domačih in tujih kreditov,
-       
izdanih vrednostnih papirjev (infrastrukturne obveznice),
-       
drugih virov (vključno z morebitnimi viri finančnih sredstev iz naslova
koncesnin, kohezijskih skladov itd).
1. namenska sredstva:
V okviru zagotavljanja finančnih virov
je črpanje namenskih sredstev v 100% vrednosti zakonsko določenega zneska
(zakon, ki ureja zagotavljanje namenskih sredstev za graditev državnih cest,
določenih v NPIA), predvideno za obdobje 2003–2012 v skupni višini 1,76 mrd
EUR. Ob tem je zakonsko izhodišče v višini 37,00 mrd SIT zaradi predvidenih
proračunskih težav ob vstopu Republike Slovenije v EU, prestavljeno v leto
2004. Črpanja namenskih sredstev po letu 2012 pa so predvidena v naslednji
višini:
-       
v letu 2013 je predvideno črpanje do višine 92,3% zakonsko določenega
zneska,
-       
v letu 2014 je predvideno črpanje do višine 51,3% zakonsko določenega
zneska,
-       
v letu 2015 je predvideno črpanje do višine 44,0% zakonsko določenega
zneska,
-       
v letu 2016 je predvideno črpanje do višine 38,2% zakonsko določenega
zneska,
-       
v letu 2017 je predvideno črpanje do višine 31,1% zakonsko določenega
zneska,
-       
v letu 2018 je predvideno črpanje do višine 23,6% zakonsko določenega
zneska,
-       
v letu 2019 je predvideno črpanje do višine 10,3% zakonsko določenega
zneska.
S tem je vnešena simbolična udeležba namenskih (lastnih)
sredstev države tudi v obdobje po zaključku izgradnje avtocestnega omrežja
oziroma v obdobje odplačevanja nastalih finančnih obveznosti zaradi že
zgrajenega avtocestnega omrežja. Skupen obseg predvidenih namenskih sredstev
države tako znaša 2,43 mrd EUR.
2. cestnina:
Od leta 2002 naprej, skupen znesek
pobranih cestnin ne zadošča več za investiranje v izgradnjo novih
odsekov/pododsekov avtocest in hitrih cest, temveč se v celoti porablja za
dejavnost upravljanja in vzdrževanja obstoječega avtocestnega omrežja ter za
odplačevanje nastalih finančnih obveznosti iz naslova zagotavljanja virov
financiranja. Zaradi slednjega ostaja cestnina pomemben del NPIA RS kot vir
njegovega financiranja. Po posameznih časovnih obdobjih je predviden naslednji
priliv cestnine:
-       
v obdobju med leti 2003 in 2013 je predviden priliv v višini 1,83 mrd
EUR,
-       
v obdobju po zaključku gradenj (med letoma 2014 in 2033) pa je predviden
priliv v višini še dodatnih 5,46 mrd EUR.
Napovedi prilivov so bile narejene ob upoštevanju precej
pesimističnih predpostavk naraščanja dnevnega prometa na slovenskih avtocestah
(med 2 in 3% rastjo), pri čemer pa lahko dokončan NPIA RS sproži trenutno še
težko napovedljiv, a realno pričakovani dodatni prometni tok preko ozemlja
Republike Slovenije, s čemer se posledično izboljša stanje pobranih cestnin in
spremeni celotna slika odplačevanja nastalih obveznosti.
Ker bi bile v tem trenutku vsakršne natančnejše ocene
nesmiselne, je navedena projekcija prikazana kot ena izmed možnih variant, pri
čemer je bila upoštevana narava dolgoročne spremenljivosti NPIA RS.
3. domači in tuji krediti ter vrednostni papirji
(infrastrukturne obveznice):
Kot poglaviten vir financiranja
izgradnje preostanka avtocestnega omrežja v Republiki Sloveniji, predvidenega v
NPIA RS, se predvidevajo že obstoječi domači in tuji krediti (v višini 0,50 mrd
EUR) in dolgoročni vrednostni papirji v obliki dolgoročnih infrastrukturnih
obveznic (dospetje 20 let). Glede na spremenjene razmere v domačem
gospodarstvu, na domačih finančnih trgih (pojav institucij s tovrstnim
povpraševanjem) in na mednarodnih finančnih trgih (trend padanja obrestne
mere), se za obdobje 2003–2012 predvideva prehod na tovrstni način financiranja
v višini 2,11 mrd EUR, kot glavni vir financiranja preostanka izgradnje in
vračanja obveznosti iz naslova kreditiranja izgradnje NPIA RS. V tem okviru se
načrtuje emisija desetih zaporednih izdaj obveznic z zapadlostjo 20 let. S tem
se v danem obdobju izkoristijo opisane ugodne razmere mednarodnega okolja in neugodne
razmere za črpanje namenskih sredstev. Kolikor bi se razmere na mednarodnih
finančnih trgih in/ali v domačem gospodarstvu spremenile, je dopuščena možnost
spremembe trenutno podanega sosledja izdaj. Prav tako se dopušča možnost
zamenjave katere izmed izdaj ali njenega dela z bolj ugodnim kreditom katere
izmed nadnacionalnih finančnih institucij (EIB, EBRD itd.), kolikor bi se za to
pokazale ugodne možnosti.
4. drugi viri:
Kot drugi viri so za obdobje izgradnje
preostanka avtocestnega omrežja v Republiki Sloveniji, predvidenega v NPIA RS,
predvideni viri v skupni višini 46,30 mio EUR (sofinanciranje avtocestnega
programa s strani lokalnih skupnosti, kohezijskih skladov, podeljenih koncesij
in ostalih nacionalnih in nadnacionalnih institucij, ki vidijo svoj interes v
hitrejši dograditvi avtocestnih povezav v Republiki Sloveniji, tudi viški in
obresti od depozitov iz naslova cestnin, namenskih sredstev idr.). Ob tem se
dopušča možnost, da bi se navedeni obseg sredstev sčasoma lahko bistveno
povečal, predvsem v povezavi z zamenjavo katerega izmed ostalih virov z oddajo
del v koncesijo.
Koncesije – Dosedanje analize so pokazale, da oblike
profitnih koncesij na preostalih avtocestnih krakih, ki bi še lahko bili
primerni za izvajanje koncesijske gradnje in to:
-       
Pomurski krak: AC Maribor (razcep Dragučova) – MMP Pince (slovensko –
madžarska meja),
-       
Štajerski in Podravski krak: AC MMP Šentilj (slovensko – avstrijska
meja) – razcep Slivnica – MMP Gruškovje (slovensko – hrvaška meja)).
-       
glede na trenutni kot tudi napovedani povprečni letni dnevni promet
(PLDP) na vzporedni glavni in regionalni državni cestni mreži (razpredelnica
7), kot tudi na že zgrajenih avtocestnih odsekih na teh krakih, trenutno niso
najbolj verjetna možnost, saj so izdelane analize pokazale, da koncesionar niti
ob 100% subvenciji države ter koncesijski dobi 30–40 let ne bi mogel zagotoviti
predpostavljene interne stopnje donosnosti, ki za tovrstne projekte znaša okoli
6%. Kot bolj verjetna, se kaže možnost za t.i. neprofitno koncesijo, za katero
bi interes izrazila katera izmed članic mednarodne skupnosti (članice EU),
predvsem iz vidika dokončanja prometnih povezav na ozemlju EU (mednarodni
prometni koridorji št. V in št. X.), katerih odseki se priključujejo na
avtocestno omrežje na ozemlju Republike Slovenije. Ker pobude in njihovi pogoji
za izvedbo takšne koncesijske gradnje, ki so sicer že bile podane s strani
nekaterih evropskih držav (Italija, Nemčija), v tem trenutku še niso jasno
definirani, se viri koncesijskih gradenj pri razrezu virov nadaljnega
financiranja NPIA RS ne predvidevajo, vendar se dopuščajo kot možnost
zagotavljanja dodatnega vira finančnih sredstev v bodočnosti.
Iz razpredelnice 12: Dinamika finančnega in investicijskega
toka 2003–2033, ki je sestavni del tega NPIA RS, je tako razviden naslednji
finančni tok:
-       
da se stroški dokončanja preostalega avtocestnega omrežja, predvidenega
po tem NPIA RS, v obdobju od 2003 do 2013 gibljejo med 200 in 400 mio EUR letno
(okoli 1,6% BDP), pri čemer je letni obseg investicij v novogradnjo izrazito
enakomerno porazdeljen in je v skladu z rezultati analiz o zmožnostih in
optimalnih vlaganjih v izgradnjo avtocestne infrastrukture, za dosego največjih
možnih pozitivnih narodnogospodarskih učinkov,
-       
da se obseg potrebnega letnega financiranja iz naslova namenskih
sredstev giblje v skladu z zakonskimi podlagami ter v skladu z realnimi
možnostmi proračuna Republike Slovenije, glede na nastale spremembe v
mednarodnem in domačem okolju gospodarjenja,
-       
da bo za izvedbo programa do konca leta 2013 potrebno najeti kredite in
izdati dolgoročne infrastrukturne obveznice v skupni višini 2,61 mrd EUR, pri
čemer bo nekaj teh sredstev namenjenih za odplačilo obveznosti iz naslova
zagotovljenih virov financiranja.


Viri finančnih
  sredstev za gradnjo

Do leta 2013

Do leta 2033


namenska sredstva
  (proračun RS):

1.959,6 mio EUR

2.433,3 mio EUR


domači in tuji krediti:

494,3 mio EUR

494,3 mio EUR


vrednostni papirji
  (obveznice):

2.112,0 mio EUR

3.447,0 mio EUR


drugi viri:

35,0 mio EUR

46,3 mio EUR


Skupaj:

4.600,9 mio EUR

6.420,9 mio EUR


 

 

 


Viri finančnih
  sredstev za upravljanje

Do leta 2013

Do leta 2033


cestnine:

1.826,1 mio EUR

7.285,4 mio EUR


najemnine:

23,0 mio EUR

71,0 mio EUR


drugi viri:

36,0 mio EUR

136,3 mio EUR


Skupaj:

1.885,1 mio EUR

7.492,4 mio EUR


Razpredelnica 12a: Viri finančnih
sredstev za gradnjo, upravljanje in vzdrževanje (izvleček iz razpredelnice 12:
Dinamika finančnega in investicijskega toka 2003–2033)


Stroški za gradnjo

Do leta 2013

Do leta 2033


investicije:

3.475,7 mio EUR

3.475,7 mio EUR


stroški financiranja:

78,0 mio EUR

78,0 mio EUR


Skupaj:

3.553,7 mio EUR

3.553,7 mio EUR


 

 

 


Stroški za
  upravljanje in vzdrževanje

Do leta 2013

Do leta 2033


stroški upravljanja:

101,3 mio EUR

287,4 mio EUR


redno vzdrževanje:

288,6 mio EUR

997,2 mio EUR


stroški pobiranja
  cestnine:

161,0 mio EUR

467,1 mio EUR


naložbe v osnovna
  sredstva:

151,3 mio EUR

418,1 mio EUR


vkalkuliran donos:

45,2 mio EUR

179,7 mio EUR


Skupaj:

747,4 mio EUR

2.349,5 mio EUR


 

 

 


Poračun davka na
  dodano vrednost

Do leta 2013

Do leta 2033


poračun DDV:

222,8 mio EUR

877,2 mio EUR


Skupaj:

222,8 mio EUR

877,2 mio EUR


 

 

 


Stroški za kredite,
  obveznice in obnove

Do leta 2013

Do leta 2033


odplačilo glavnice –
  obstoječi krediti:

750,4 mio EUR

1.221,7 mio EUR


odplačilo obresti –
  obstoječi krediti:

411,3 mio EUR

487,3 mio EUR


odplačilo glavnice –
  novi krediti:

0,0 mio EUR

0,0 mio EUR


odplačilo obresti –
  novi krediti:

0,0 mio EUR

0,0 mio EUR


odplačilo glavnice –
  obveznice:

0,0 mio EUR

2.112,0 mio EUR


odplačilo kuponov –
  obveznice:

567,2 mio EUR

2.207,7 mio EUR


obnove:

233,2 mio EUR

1.104,2 mio EUR


Skupaj:

1.962,1 mio EUR

7.132,9 mio EUR


Razpredelnica 12b: Stroški gradnje,
upravljanja in vzdrževanja ter kreditov, obveznic in obnov (izvleček iz
razpredelnice 12: Dinamika finančnega in investicijskega toka 2003–2033)
V. TEMELJNI NOSILCI NALOG IZVAJANJA NACIONALNEGA PROGRAMA
IZGRADNJE AVTOCEST V REPUBLIKI SLOVENIJI
NPIA RS je možno izvajati in realizirati le z velikim
angažiranjem in usklajenim sodelovanjem Vlade, Državnega zbora, vseh pristojnih
ministrstev in občinskih organov kot temeljnih nosilcev nalog pri uresničevanju
tega programa. Pri izvajanju teh nalog že sedaj aktivno sodelujejo in bodo tudi
v bodoče:
-       
ministrstvo, pristojno za promet, kot glavni nosilec izvajanja,
-       
ministrstvo, pristojno za okolje, prostor in energijo,
-       
ministrstvo, pristojno za finance,
-       
ministrstvo, pristojno za gospodarstvo,
-       
ministrstvo, pristojno za kmetijstvo, gozdarstvo in prehrano,
-       
ministrstvo, pristojno za kulturo,
-       
občinski organi na tistih območjih, na katerih se gradi avtocestno
omrežje.
Investitorske naloge za vse gradnje državnih cest, določenih
s tem NPIA RS, bo opravljala Družba za avtoceste v Republiki Sloveniji, d.d..
Po izgradnji avtocestnega omrežja in njegovi predaji v promet bo Družba za
avtoceste v Republiki Sloveniji, d.d. upravljala in gospodarila s tistimi
cestami, ki so v publikacijskih kartah prostorskih sestavin dolgoročnega plana
Republike Slovenije za obdobje od leta 1986 do leta 2000 (Uradni list SRS, št.
1/86, 41/87 in 12/89 ter Uradni list RS, št. 36/90, 27/91, 72/95, 13/96 –
kartografski del, 11/99 in 4/03) ter prostorskih sestavin srednjeročnega
družbenega plana Republike Slovenije za obdobje 1986–1990 (Uradni list SRS, št.
2/86, 41/87, 23/89 ter Uradni list RS, št. 72/95, 13/96 – kartografski del,
11/99 in 4/03), določene kot avtoceste ali hitre ceste. Po sprejemu Strategije
prostorskega razvoja Republike Slovenije, ki bo nadomestila navedena veljavna
akta, pa se bo kategorizacija avtocestnih in hitrocestnih odsekov/pododsekov, s
katerimi bo upravljala in gospodarila Družba za avtoceste v Republiki
Sloveniji, d.d., določala na podlagi:
-       
zakona o javnih cestah (Uradni list RS, št. 29/97, 18/02 in 50/02 – odl.
US, 110/02-ZGO-1),
-       
uredbe o merilih za kategorizacijo javnih cest (Uradni list RS, št.
49/97).
Z ostalimi cestami (navezovalne ceste, rekonstrukcije glavnih
in regionalnih cest, ki se izvajajajo v sklopu izgradnje avtocestnega omrežja)
bo upravljala in gospodarila Direkcija Republike Slovenije za ceste.
VI. PLANIRANJE RAZVOJA IN OBNAVLJANJA AVTOCEST ZA POSAMEZNA
ČASOVNA OBDOBJA
NPIA RS kot osnovni strateški dokument, na podlagi katerega
se bo nadaljevalo in zaključilo izvajanje Nacionalnega programa izgradnje
avtocest v Republiki Sloveniji, predvideva njegovo realizacijo do zaključka v
treh časovnih obdobjih, ki so terminsko usklajena s proračunskimi obdobji
Evropske unije:
-       
FAZA A: Obdobje 2003–2006: 1. časovno obdobje izvajanja NPIA RS,
-       
FAZA B: Obdobje 2007–2013: 2. časovno obdobje izvajanja NPIA RS,
-       
FAZA C: Obdobje po letu 2013: 3. časovno obdobje izvajanja NPIA RS.
Z letnimi plani razvoja in obnavljanja avtocest bo prikazana
realizacija NPIA RS v tekočem letu. Pri pripravi navedenega dokumenta, ki ga bo
pripravilo ministrstvo, pristojno za promet, bodo upoštevani trenutni realni
parametri izvajanja NPIA RS, tako glede zagotavljanja virov finančnih sredstev
kot tudi same dinamike gradnje avtocest, hitrih cest in navezovalnih cest.
Fizična in finančna realizacija letnih planov razvoja in
obnavljanja avtocest v Republiki Sloveniji za posamezno leto se bo v
soodvisnosti od NPIA RS preverjela glede na do tega trenutka izvajano dinamiko
gradnje avtocest, hitrih cest in navezovalnih cest v primerjavi z dinamiko, ki
je predvidena v NPIA RS (razpredelnica 11: Dinamika uresničevanja NPIA RS 2003–2013).
1. Letni plani razvoja in obnavljanja avtocest v Republiki
Sloveniji
Letni plan razvoja in obnavljanja avtocest predstavlja
operativni dokument, na podlagi katerega Družba za avtoceste v Republiki
Sloveniji d.d. vodi in organizira gradnjo in vzdrževanje avtocest v tekočem
letu. Investicijska vrednost določenega avtocestnega odseka/pododseka v
posameznem planskem letu načeloma lahko odstopa od investicijske vrednosti, ki
je zanj za isto leto določena v NPIA RS za posamezno časovno obdobje. Obseg gradnje
in investicijske vrednosti avtocestnih odsekov/pododsekov, ki bodo določene v
letnem planu razvoja in obnavljanja avtocest, se načeloma lahko razlikujejo od
obsega gradenj in investicijskih vrednosti, določenih za isto leto v NPIA RS za
posamezna časovna obdobja, vendar pod pogojem, da skupni obseg še neizvedenih
avtocestnih odsekov/pododsekov (sklopi C, D in E) in njihovih investicijskih
vrednosti ostane v obdobju najmanj petih let na ravni, predvidenih časovnih
obdobij izvajanja NPIA RS, oziroma lahko odstopa za največ 10% od njihove
skupne ocenjene investicijske vrednosti.
VII. VELJAVNOST NACIONALNEGA PROGRAMA IZGRADNJE AVTOCEST V
REPUBLIKI SLOVENIJI
NPIA RS določa terminske roke izgradnje posameznih
odsekov/pododsekov avtocest, hitrih cest in navezovalnih cest v posameznih
časovnih obdobjih, ki so prikazani v razpredelnici 11: Dinamika uresničevanja
NPIA RS 2003–2013. Po zaključku vsakega posameznega časovnega obdobja izvajanja
NPIA RS Vlada pripravi analizo uspešnosti njegovega uresničevanja in preveri
potrebnost njegovega spreminjanja in/ali dopolnjevanja.
S sprejetjem te Resolucije o NPIA preneha veljati Nacionalni
program izgradnje avtocest v RS (Uradni list RS, št. 13/96 in 41/98).
Ta Resolucija o NPIA začne veljati petnajsti dan po objavi v
Uradnem listu Republike Slovenije.
Št. 321-10/89-2/562
Ljubljana, dne 27. februarja 2004.
EPA 950-III
Predsednik 
Državnega zbora 
Republike Slovenije 
Borut Pahor l. r.

Razpredelnica
11: Dinamika gradnje 2003-2013
Razpredelnica
12: Dinamika finančnega in investicijskega toka 2003-2033
Priloga 1:
Nacionalni program izgradnje avtocest v Republiki Sloveniji 2003-2013
