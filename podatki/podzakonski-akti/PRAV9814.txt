I. SPLOŠNE DOLOČBE
1. člen
(vsebina)
(1) Ta uredba določa ukrepe 1., 3. in 4. osi Programa razvoja podeželja Republike Slovenije 2007–2013 (CCI 2007 SI 06 RPO 001), ki ga
je potrdila Komisija EU z odločbo št. K(2007) 4136 z dne 12. 9. 2007,
zadnjič spremenjenega z odločbo Komisije K(2009)10300 z dne
17. 12. 2009 (v nadaljnjem besedilu: PRP 2007–2013) v letih
2010–2013. PRP 2007–2013 je dostopen na spletnih straneh Ministrstva za
kmetijstvo, gozdarstvo in prehrano (v nadaljnjem besedilu MKGP).
(2) S to uredbo se določajo vrste
ukrepov, upravičene naložbe in aktivnosti, upravičenci, upravičeni stroški,
pogoji za upravičenost, merila za izbor, postopki za izvajanje posameznih
ukrepov, nadzor nad izvajanjem ukrepov, višina sredstev ter finančna merila za
izvajanje:
-      
Uredbe Sveta (ES) št. 1698/2005 z dne 20. septembra 2005 o podpori
za razvoj podeželja iz Evropskega kmetijskega sklada za razvoj podeželja
(EKSRP) (UL L št. 277 z dne 21. 10. 2005, str. 1), zadnjič spremenjene z
Uredbo Sveta (ES) št. 473/2009 z dne 25. maja 2009 o spremembi Uredbe (ES)
št. 1698/2005 o podpori za razvoj podeželja iz Evropskega kmetijskega sklada za
razvoj podeželja (EKSRP) in Uredbe (ES) št. 1290/2005 o financiranju skupne kmetijske
politike (UL L št. 144 z dne 9. 6. 2009, str. 3), (v nadaljnjem besedilu:
Uredba 1698/2005/ES),
-      
Uredbe Sveta (ES) št. 1290/2005 z dne 21. junija 2005 o
financiranju skupne kmetijske politike (UL L št. 209 z dne 11. 8. 2005,
str. 1), zadnjič spremenjene z Uredbo Sveta (ES) št. 1437/2007 z dne
26. novembra 2007 o spremembi Uredbe (ES) št. 1290/2005 o financiranju
skupne kmetijske politike (UL L št. 322 z dne 7. 12. 2007, str. 1), (v
nadaljnjem besedilu: Uredba 1290/2005/ES),
-      
Uredbe Komisije (ES) št. 1320/2006 z dne 5. septembra 2006 o
pravilih za prehod na podporo za razvoj podeželja, določeno v Uredbi Sveta (ES)
št. 1698/2005 (UL L št. 243 z dne 6. 9. 2006, str. 6; v nadaljnjem
besedilu: Uredba 1320/2006/ES),
-      
Uredbe Komisije (ES) št. 1975/2006 z dne 7. decembra 2006 o
določitvi podrobnih pravil za izvajanje Uredbe Sveta (ES) št. 1698/2005 glede
izvajanja kontrolnih postopkov in navzkrižne skladnosti v zvezi z ukrepi
podpore za razvoj podeželja (UL L št. 368 z dne 23. 12. 2006, str. 74), zadnjič
spremenjene z Uredbo Komisije (ES) št. 484/2009 z dne 9. junija 2009 o
spremembi Uredbe (ES) št. 1975/2006 o določitvi podrobnih pravil za izvajanje
Uredbe Sveta (ES) št. 1698/2005 glede izvajanja kontrolnih postopkov in
navzkrižne skladnosti v zvezi z ukrepi podpore za razvoj podeželja (UL L št.
145 z dne 10. 6. 2009, str. 25), (v nadaljnjem besedilu: Uredba
1975/2006/ES),
-      
Uredbe Komisije (ES) št. 1974/2006 z dne 15. decembra 2006 o
podrobnih pravilih glede uporabe Uredbe Sveta (ES) št. 1698/2005 o podpori za
razvoj podeželja iz Evropskega kmetijskega sklada za razvoj podeželja (EKSRP)
(UL L št. 368 z dne 23. 12. 2006, str. 15), zadnjič spremenjene z Uredbo
Komisije (ES) št. 482/2009 z dne 8. junija 2009 o spremembi Uredbe (ES)
št. 1974/2006 o podrobnih pravilih glede uporabe Uredbe Sveta (ES) št.
1698/2005 o podpori za razvoj podeželja iz Evropskega kmetijskega sklada za
razvoj podeželja (EKSRP) in Uredbe (ES) št. 883/2006 o podrobnih pravilih za
uporabo Uredbe Sveta (ES) št. 1290/2005 v zvezi z vodenjem računovodskih
evidenc plačilnih agencij, izjavami o izdatkih in prejemkih ter pogojih za
povračila izdatkov v okviru EKJS in EKSRP (UL L št. 145 z dne 10. 6. 2009,
str. 17), (v nadaljnjem besedilu: Uredba 1974/2006/ES),
-      
Uredbe Komisije (ES) št. 1848/2006 z dne 14. decembra 2006 o
nepravilnostih in izterjavi nepravilno plačanih zneskov v okviru financiranja
skupne kmetijske politike ter organizaciji informacijskega sistema na tem področju
in razveljavitvi Uredbe Sveta (EGS) št. 595/91 (UL L št. 355 z dne 15. 12.
2006, str. 56; v nadaljnjem besedilu: Uredba 1848/2006/ES),
-      
Uredbe Komisije (ES) št. 885/2006 z dne 21. junija 2006 o odločitvi
podrobnih pravil za uporabo Uredbe Sveta (ES) št. 1290/2005 glede akreditacije
plačilnih agencij in drugih organov ter potrditve obračunov Evropskega kmetijskega
jamstvenega sklada (EKJS) in Evropskega kmetijskega sklada za razvoj podeželja
(EKSRP) (UL L št. 171 z dne 23. 6. 2006, str. 90), zadnjič spremenjene z
Uredbo Komisije (ES) št. 1233/2007 z dne 22. oktobra 2007 o spremembi Uredbe
(ES) št. 885/2006 o določitvi podrobnih pravil za uporabo Uredbe Sveta (ES) št.
1290/2005 glede akreditacije plačilnih agencij in drugih organov ter potrditve
obračunov Evropskega kmetijskega jamstvenega sklada (EKJS) in Evropskega
kmetijskega sklada za razvoj podeželja (EKSRP) (UL L št. 279 z dne 23. 10.
2007, str. 10), (v nadaljnjem besedilu: Uredba 885/2006/ES),
-      
Uredbe Komisije (ES) št. 1998/2006 z dne 15. decembra 2006 o
uporabi členov 87 in 88 Pogodbe pri pomoči de minimis (UL L št. 379 z dne
28. 12. 2006, str. 5), zadnjič spremenjene s Sklepom Skupnega odbora EGP
št. 27/2007 z dne 27. aprila 2007 o spremembi priloge XIII (Promet) k
Sporazumu EGP (UL L št. 209 z dne 9. 8. 2007, str. 48), (v nadaljnjem
besedilu: Uredba 1998/2006/ES),
-      
Uredbe Komisije (ES) št. 800/2008 z dne 6. avgusta 2008 o
razglasitvi nekaterih vrst pomoči za združljive s skupnim trgom z uporabo
členov 87 in 88 Pogodbe (Uredba o splošnih skupinskih izjemah) (UL L št. 214 z
dne 9. 8. 2008, str. 3; v nadaljnjem besedilu: Uredba 800/2008/ES) in
-      
Sklepa Sveta z dne 20. februarja 2006 o strateških smernicah
Skupnosti za razvoj podeželja (programsko obdobje 2007–2013) (UL L št. 55 z dne
25. 2. 2006, str. 20; v nadaljnjem besedilu: Sklep Sveta 55/2006/ES),
-      
Sporočila Komisije – Smernice skupnosti o državni pomoči za reševanje in
prestrukturiranje podjetij v težavah (UL C št. 244 z dne 1. 10. 2004, str.
2; v nadaljnjem besedilu: Sporočilo Komisije 244/2004/ES),
-      
PRP 2007–2013.
II. VRSTE UKREPOV
2. člen
(vrste ukrepov)
(1) V skladu z 20. členom Uredbe
1698/2005/ES se sredstva namenijo za naslednje ukrepe 1. osi:
-      
usposabljanje za delo v kmetijstvu, gozdarstvu in živilstvu – ukrep 111,
-      
pomoč mladim prevzemnikom kmetij – ukrep 112,
-      
zgodnje upokojevanje kmetov – ukrep 113,
-      
posodabljanje kmetijskih gospodarstev – ukrep 121,
-      
povečanje gospodarske vrednosti gozdov – ukrep 122,
-      
dodajanje vrednosti kmetijskim in gozdarskim proizvodom – ukrep 123,
-      
izboljšanje in razvoj infrastrukture, povezane z razvojem in
prilagoditvijo kmetijstva – ukrep 125,
-      
sodelovanje kmetijskih proizvajalcev v shemah kakovosti hrane – ukrep
132,
-      
podpora skupinam proizvajalcev pri dejavnostih informiranja in
pospeševanja prodaje za proizvode, ki so vključeni v sheme kakovosti hrane –
ukrep 133,
-      
podpore za ustanavljanje in delovanje skupin proizvajalcev – ukrep 142.
(2) V skladu z 52. členom
Uredbe1698/2005/ES se sredstva namenijo za naslednje ukrepe 3. osi:
-      
diverzifikacija v nekmetijske dejavnosti – ukrep 311,
-      
podpora ustanavljanju in razvoju mikro podjetij – ukrep 312,
-      
osnovne storitve za gospodarstvo in podeželsko prebivalstvo – ukrep 321,
-      
obnova in razvoj vasi – ukrep 322,
-      
ohranjanje in izboljševanje dediščine podeželja – ukrep 323.
(3) V skladu s 63. členom Uredbe
1698/2005/ES se sredstva namenijo za naslednje ukrepe 4. osi LEADER (Liaison
Entre Actions de Développement de l'Economie Rurale; v nadaljnjem besedilu:
LEADER):
-      
izvajanje lokalnih razvojnih strategij – ukrep 41 (411, 412, 413),
-      
spodbujanje medregijskega in čezmejnega sodelovanja – ukrep 421,
-      
vodenje lokalnih akcijskih skupin, pridobitev strokovnih znanj in
animacija območja – ukrep 431.
3. člen
(pomen izrazov)
Izrazi, uporabljeni v tej uredbi, pomenijo:
1.    
PRP 2007–2013 je dokument
Republike Slovenije, ki ga je odobrila Evropska komisija in vsebuje prednostne naloge v Republiki Sloveniji na področju
razvoja podeželja;
2.    
vlagatelj je fizična ali pravna oseba, ki
kandidira za pridobitev sredstev po tej uredbi;
3.    
upravičenec je fizična ali pravna oseba, ki so
mu odobrena sredstva po tej uredbi;
4.    
prejemnik sredstev je upravičenec, ki za izvedene
aktivnosti prejme sredstva po tej uredbi;
5.    
kmetijsko gospodinjstvo so člani kmetije v
skladu z zakonom, ki ureja kmetijstvo. Pri drugih oblikah kmetijskih
gospodarstev, ki jih določa zakon, ki ureja kmetijstvo, se kot član kmetijskega
gospodinjstva šteje član, ki ima prijavljeno stalno prebivališče na naslovu
kmetijskega gospodarstva, in sicer: nosilec kmetijske dejavnosti, njegovi
potomci ali njegovi posvojenci in njihovi zakonci oziroma zunajzakonski
partnerji, njegovi vnuki oziroma potomci njegovih posvojencev in njihovi
zakonci oziroma zunajzakonski partnerji, njegov zakonec ali zunajzakonski
partner, njegovi bratje in sestre ter njihovi zakonci ali zunajzakonski
partnerji in njihovi potomci, njegovi starši, njegovi stari starši, njegov
posvojitelj;
6.    
kombinirana naložba je naložba, kadar je na
podlagi te uredbe izveden en razpis za dva ali več ukrepov PRP 2007–2013 za
kombinirane naložbe.
4. člen
(organi PRP 2007–2013)
(1) Organ upravljanja PRP 2007–2013 v
skladu s 75. členom Uredbe 1698/2005/ES je MKGP.
(2) Akreditirana plačilna agencija v
smislu 6. člena Uredbe 1290/20005/ES je Agencija Republike Slovenije za kmetijske
trge in razvoj podeželja (v nadaljnjem besedilu: ARSKTRP).
(3) Neodvisni organ za finančni nadzor
je Urad Republike Slovenije za nadzor proračuna (v nadaljnjem besedilu: organ
za finančni nadzor), ki je organ v sestavi Ministrstva za finance.
III. USPOSABLJANJE ZA DELO V KMETIJSTVU, GOZDARSTVU IN
ŽIVILSTVU – ukrep 111
5. člen
(predmet podpore)
Predmet podpore je usposabljanje in
informiranje ciljne skupine s področja kmetijstva, gozdarstva in živilstva, ki
ni del rednega izobraževalnega sistema.
6. člen
(upravičeni stroški)
Podpora predstavlja finančno pomoč, ki se
izplača na podlagi finančno ovrednotenega točkovanja vsebin usposabljanja.
Dodeli se organizatorjem izvajanja usposabljanja, informiranja oziroma
izvajalcem postopkov za ugotavljanje in potrjevanje poklicnih kvalifikacij za
pridobitev certifikata o nacionalni poklicni kvalifikaciji ciljnih skupin s
področja kmetijstva, gozdarstva in živilstva na podlagi finančno ovrednotenega
točkovanja, ki se določi v javnem razpisu. Sredstva se izplačajo na podlagi
dokazil o udeležbi ciljne skupine ukrepa in poročila o izvedenem usposabljanju
ali informiranju. Znesek za eno informiranje ali usposabljanje na osebo znaša
od 27 eurov do 1.500 eurov. Minimalni znesek na eno izvedeno informiranje ali
usposabljanje znaša 400 eurov. Normativi za točkovanje izvajanja informiranja
ali usposabljanja, ki se finančno ovrednotijo, se določijo z javnim razpisom.
Cene na uro usposabljanja oziroma informiranja se določijo v javnem razpisu.
7. člen
(vlagatelji)
Vlagatelji so javne in zasebne
izobraževalne ustanove, raziskovalne ustanove, javni zavodi, interesna
združenja, stanovska združenja in organizacije s področja kmetijstva,
gozdarstva in živilstva.
8. člen
(pogoji za pridobitev sredstev)
(1) Vlagatelji morajo izpolnjevati
naslednje pogoje:
1.    
predložitev programa usposabljanja,
informiranja ali postopkov za ugotavljanje in potrjevanje poklicnih
kvalifikacij za pridobitev certifikata o nacionalni poklicni kvalifikaciji, ki
se izvedejo po datumu izdaje odločbe o pravici do sredstev;
2.    
usposabljanje in informiranje se izvaja v
obliki seminarjev, delavnic, predavanj, praktičnega prikaza na terenu, modulov
ali pridobitve certifikata o nacionalni poklicni kvalifikaciji v skladu s
predpisi, ki urejajo nacionalne poklicne kvalifikacije;
3.    
pridobivanje novih znanj, veščin in informacij
mora vključevati vsaj eno od naslednjih vsebin:
a)  
optimizacija proizvodnih procesov ali tehnologij,
b)  
uvajanje novih tehnologij ali proizvodov,
c)  
tradicionalna znanja,
d)  
podjetništvo,
e)  
soočenje z novimi izzivi,
f)   
informacijsko – komunikacijska znanja ali
g)  
seznanjanje z zakonodajnimi področji;
4.    
udeleženci usposabljanja in informiranja so
fizične ali pravne osebe, ki se ukvarjajo s kmetijsko dejavnostjo v skladu s 1.
točko 3. člena Zakona o kmetijstvu (Uradni list RS, št. 45/08; v nadaljevanju:
ZKme‑1), gozdarstvom in živilsko predelovalno dejavnostjo, ki izpolnjujejo
naslednje pogoje:
a)   
fizične osebe, ki se ukvarjajo s kmetijsko
dejavnostjo, morajo biti vpisane v register kmetijskih gospodarstev (v
nadaljnjem besedilu RKG);
b)   
če se aktivnosti udeležujejo zaposleni v
podjetjih, ki se ukvarjajo s kmetijsko dejavnostjo, morajo biti le ta vpisana v
RKG;
c)   
če se aktivnosti udeležujejo zaposleni v
podjetjih, ki se ukvarjajo z gozdarstvom ali živilskopredelovalno dejavnostjo,
morajo biti ta podjetja registrirana za opravljanje teh dejavnosti;
d)   
fizične osebe, ki se ukvarjajo z gozdarstvom,
morajo biti lastniki ali solastniki vsaj pol hektarja gozda;
5.    
eno usposabljanje mora trajati najmanj osem
enot po 45 minut. Skupino slušateljev mora sestavljati najmanj deset oseb;
6.    
pri informacijskih aktivnostih mora aktivnost
trajati najmanj tri enote po 45 minut. Skupino slušateljev mora sestavljati
najmanj deset oseb.
(2) Podrobnejši pogoji glede vsebine
programa, vlagateljev, oblik izvajanja, časovnih omejitev in posameznih
tematskih sklopov se določijo z javnim razpisom.
(3) Obveznosti upravičenca so:
a)  udeleženci usposabljanja ali informiranja morajo prejeti potrdilo o
uspešno zaključenem usposabljanju ali informiranju ali pa certifikat;
b)  udeležba slušatelja na posameznem usposabljanju ali informiranju
mora biti vsaj 80 odstotna;
c)  udeležba slušateljev na posameznem usposabljanju ali informiranju
mora biti brezplačna;
d)  na ARSKTRP predložiti poročilo o opravljenem usposabljanju ali
informiranju oziroma izdanih certifikatih.
(4) Podpore se ne dodelijo za
projekte, ki prejmejo za isti namen podporo na podlagi ukrepov, navedenih v
Uredbi Komisije (ES) št. 1857/2006 z dne 15. decembra 2006 o uporabi
členov 87 in 88 Pogodbe pri državni pomoči za majhna in srednje velika
podjetja, ki se ukvarjajo s proizvodnjo kmetijskih proizvodov, in o spremembi
Uredbe (ES) št. 70/2001 (UL L št. 358, 16. 12. 2006, str. 3) (v nadaljnjem
besedilu: Uredba 1857/2006/ES).
9. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Pri določitvi meril se upoštevajo naslednji vidiki:
1.    
vsebina programa usposabljanja ali
informiranja,
2.    
reference izvajalca,
3.    
način izvajanja programa usposabljanja ali
informiranja,
4.    
regionalni vidik.
(2) Podrobnejša merila za izbor vlog
se določijo v odprtem javnem razpisu. Izberejo se projekti, ki na podlagi ocene
dosežejo spodnjo, vstopno mejo točk, do porabe sredstev, razpisanih za ta namen
v določenem obdobju izvajanja PRP 2007–2013.
10. člen
(finančne določbe)
(1) Najvišja stopnja pomoči znaša 100
odstotkov finančno normiranih enot. Najnižji znesek, ki ga lahko uveljavlja
vlagatelj na posamezno vlogo, znaša 10.000 eurov, najvišji pa do 500.000 eurov.
(2) Do podpore so upravičene
aktivnosti, nastale od datuma izdaje odločbe o pravici do sredstev do vložitve
zadnjega zahtevka za izplačilo sredstev.
(3) Skladno s postopkom iz XXIII.
poglavja te uredbe se izberejo projekti do porabe sredstev, razpisanih za ta
namen v obdobju izvajanja PRP 2007–2013.
(4) Za celotno programsko obdobje
2007–2013 je izvedbi tega ukrepa namenjenih do 10.070.155 eurov javnih
sredstev.
IV. POMOČ MLADIM PREVZEMNIKOM KMETIJ – ukrep 112
11. člen
(predmet podpore)
Predmet podpore je enkratna finančna pomoč
mladim prevzemnikom kmetij za prvi lastniški prevzem kmetije.
12. člen
(upravičeni stroški)
Podpora je enkratna finančna pomoč, ki ne
zajema upravičenih stroškov.
13. člen
(vlagatelj)
Do podpore pomoči mladim prevzemnikom
kmetij so upravičeni vlagatelji, ki opravljajo kmetijsko dejavnost na območju
Republike Slovenije, so starejši od 18 let in mlajši od 40 let, oziroma
vlagatelji, ki dopolnijo 40 let v letu prijave na razpis, in prvič lastniško
prevzemajo kmetijo.
14. člen
(pogoji za pridobitev sredstev)
(1) Vlagatelji morajo izpolnjevati
naslednje pogoje:
1.    
biti morajo nosilci in lastniki kmetijskega
gospodarstva, ki ob oddaji vloge obsega vsaj 3 ha primerljivih kmetijskih površin, kamor spada tudi gozd, razen kmetij, ki imajo v stalni reji ali
lasti ob oddaji vloge vsaj:
a)  
1 000 pitancev perutnine ali 200 puranov v
turnusu ali 400 nesnic,
b)  
50 plemenskih samic oziroma 200 pitancev v
turnusu, če redi kunce za meso,
c)  
6 GVŽ za vzrejo istovrstnih živali ali
d)  
40 čebeljih družin;
2.    
za namen izvedbe tega ukrepa se šteje, da je
prvič kot nosilec kmetijskega gospodarstva prevzel kmetijsko gospodarstvo, če
je bil prvi lastniški prevzem kmetije izveden največ 16 mesecev pred oddajo
vloge na javni razpis za izvedbo tega ukrepa. Kot prvi lastniški prevzem
kmetije se upošteva prvi lastniški prevzem celotne kmetije. Kot lastniški
prevzem se šteje vpis v zemljiško knjigo oziroma predložitev predloga za vpis v
zemljiško knjigo. Kot prvi lastniški prevzem se upošteva tudi prevzem kmetije,
ki je večja od kmetije, ki jo je do zdaj imel v lasti vlagatelj in za ta ukrep
še ni uporabil sredstev. Prenos kmetije med partnerjema zakonske ali
zunajzakonske skupnosti se ne šteje k ukrepu po tem poglavju;
3.    
ob predložitvi vloge mora biti prevzeta celotna
kmetija s strani vlagatelja oziroma s strani vlagatelja in njegovega zakonca
ali zunajzakonskega partnerja. Prenosnik ima možnost, da iz prevzema izključi
zemljišča v velikosti do 0,5 ha primerljivih kmetijskih površin, ki jih lahko
zadrži zase ali pa se uporabijo za izplačilo dedičev, ob upoštevanju pogojev,
da mora kmetijsko gospodarstvo tudi po odpisu takih kmetijskih zemljišč
izpolnjevati pogoj glede najmanjšega obsega primerljivih kmetijskih površin v
lasti. Iz prevzema so lahko izključeni objekti in sredstva, namenjeni za
opravljanje dodatne nekmetijske dejavnosti ali dopolnilne dejavnosti na
kmetiji;
4.    
vlagatelj mora imeti ob oddaji vloge ustrezno
poklicno znanje in mora biti ustrezno usposobljen. Kot izpolnjevanje tega
pogoja mora mladi prevzemnik imeti:
a)   
vsaj dokončano osnovno šolo, najmanj pet let
izkušenj z delom na kmetiji in pridobljeno nacionalno poklicno kvalifikacijo s
področja kmetovanja ali s kmetovanjem povezanih dejavnosti ali
b)   
vsaj dokončano poklicno šolo s področja
kmetovanja ali s kmetovanjem povezanih dejavnosti in najmanj tri leta izkušenj
z delom na kmetiji;
5.    
če vlagatelj ob predložitvi vloge ne izpolnjuje
predpisanih zahtev glede ustreznega poklicnega znanja in usposobljenosti, mora
te zahteve izpolniti najpozneje v 36 mesecih od izdaje odločbe. Načrt
izobraževanja mora biti v tem primeru naveden v poslovnem načrtu;
6.    
vlagatelj mora imeti poravnane vse obveznosti
do države;
7.    
prejemnik sredstev se obvezuje, da bo ostal
nosilec in lastnik kmetijskega gospodarstva še najmanj pet let po prejemu
podpore iz naslova tega ukrepa;
8.    
vlagatelj mora predložiti poslovni načrt v
skladu z 2. točko 13. člena Uredbe 1974/2006/ES;
9.    
če prejemnik sredstev ob kontroli, ki se opravi
po poteku petih let po izdaji odločbe o pravici do sredstev iz naslova tega
ukrepa, ne izpolni naložbenih ciljev v višini prejetih sredstev ali načrta
izobraževanja, ki si jih je zadal v poslovnem načrtu, mora vrniti vsa prejeta
sredstva iz naslova tega ukrepa;
10. 
če mu na podlagi vsebine predloženega
poslovnega načrta na razpisu iz drugih ukrepov po tej uredbi ni uspelo
pridobiti sredstev ali jih je pridobil časovno drugače, se šteje, da ni kršil
določil poslovnega načrta;
11. 
upravičenec mora najpozneje v 30 dneh od izdaje
odločbe o pravici do sredstev začeti spremljati rezultate gospodarjenja na
kmetijskem gospodarstvu za primarno kmetijsko pridelavo po metodologiji FADN
(The Farm Accountancy Data Network; v nadaljnjem besedilu: FADN) in zagotoviti
obdelavo teh podatkov. Obvezuje se tudi, da bo spremljal rezultate
gospodarjenja na kmetiji po tej metodologiji in zagotovil obdelavo teh podatkov
vsaj še pet obračunskih let po zadnjem izplačilu sredstev iz naslova tega
ukrepa. Če na kmetijskem gospodarstvu za primarno kmetijsko pridelavo že
spremljajo gospodarjenje na podlagi vodenja knjigovodstva po drugih predpisih,
spremljanje finančnih rezultatov gospodarjenja po metodologiji FADN ni
potrebno;
12. 
v javnem razpisu se točkujejo tudi lastniško
prevzeta kmetijska zemljišča v zaraščanju, če vlagatelj v poslovnem načrtu
navede, da bo najkasneje v 36 mesecih od izdaje odločbe o pravici do sredstev
ta zemljišča usposobil v kmetijska zemljišča v uporabi in jih vpisal v evidenco
dejanske rabe kmetijskih zemljišč. Usposobitev zemljišč mora biti izvedena
skladno s predpisi, ki urejajo kmetijska zemljišča.
(2) Za izračun primerljivih kmetijskih
površin se upošteva dejanska raba površin v letu prenosa. Za 1 ha primerljivih zemljišč iz prejšnjega odstavka se šteje:
-      
ha njiv ali vrtov ali
-      
2 ha travnikov oziroma ekstenzivnih sadovnjakov, pašnikov ali
-      
0,25 ha plantažnih trajnih nasadov, pokritih površin v vrtnarstvu,
pridelavi jagod ali jagodičja, pridelavi gob ali
-      
1 ha kmetijskih zemljišč v zaraščanju iz 12. točke prvega odstavka tega
člena, ali
-      
8 ha gozdov.
(3) Gozd se ne upošteva pri točkovanju
velikosti kmetijskega gospodarstva v javnih razpisih.
15. člen
(finančne določbe)
(1) Višina sredstev se določi na
podlagi doseženih točk pri ocenitvi prispelih vlog in znaša do 70.000 eurov na
upravičenca.
(2) Pri vlogah se ocenjujejo:
-      
razvojni, regionalni in socialni vidiki kmetije,
-      
tržni in ekonomski elementi proizvodnje,
-      
okoljski vidiki kmetijske proizvodnje,
-      
stroški prenosa kmetije.
(3) Skladno s postopkom iz XXIII.
poglavja te uredbe se z odprtim javnim razpisom izberejo projekti do porabe sredstev,
razpisanih za ta namen v obdobju izvajanja PRP 2007–2013.
(4) Za celotno programsko obdobje
2007–2013 je izvedbi tega ukrepa namenjenih do 35.253.236 eurov javnih
sredstev.
V. ZGODNJE UPOKOJEVANJE KMETOV – ukrep 113
16. člen
(predmet podpore)
Predmet podpore je izplačilo sredstev v
obliki letne rente upravičencu, ki se odloči, da bo prenehal opravljati pridobitno
kmetijsko dejavnost, dopolnilno dejavnost na kmetiji in gozdarsko dejavnost na
kmetijskem gospodarstvu zaradi prenosa gospodarstva na mlajšega prevzemnika.
17. člen
(vlagatelji)
Vlagatelji so fizične osebe, ki nepreklicno
prenehajo opravljati pridobitno kmetijsko, gozdarsko in dopolnilno dejavnostjo
ter celotno kmetijsko gospodarstvo prenesejo na izbranega prevzemnika (v
nadaljnjem besedilu: prenosniki).
18. člen
(pogoji za pridobitev sredstev)
(1) Prenosnik kmetijskega gospodarstva
mora na dan oddaje vloge izpolnjevati naslednje pogoje:
1.    
je starejši od 57 let in hkrati ne dosega
upokojitvene starosti 63 let za ženske in 65 let za moške;
2.    
je pokojninsko in invalidsko zavarovan na
podlagi opravljanja kmetijske dejavnosti;
3.    
še ni upokojen;
4.    
prenosnik je na kmetijskem gospodarstvu, ki se
prenaša, kmetoval vsaj zadnjih 10 let;
5.    
kmetijsko gospodarstvo, ki se prenaša, mora imeti
v lasti vsaj 5 ha primerljivih kmetijskih površin, kamor spada tudi gozd, razen
kmetij, ki imajo v stalni reji ali lasti ob oddaji vloge vsaj:
a)   
1 000 pitancev perutnine ali 200 puranov v
turnusu ali 400 nesnic,
b)   
50 plemenskih samic oziroma 200 pitancev v turnusu,
če se kunci redijo za meso,
c)   
10 GVŽ za vzrejo istovrstnih živali ali
d)   
40 čebeljih družin;
6.    
prenosnik mora nepreklicno prenehati opravljati
pridobitno dejavnost, povezano s kmetijstvom in gozdarstvom, ter dopolnilno
dejavnost na kmetiji;
7.    
prenosnik mora celotno kmetijsko gospodarstvo
predati izbranemu prevzemniku; za svoje potrebe lahko obdrži stanovanjsko enoto
ter največ 0,5 ha primerljivih kmetijskih površin. Iz prevzema so lahko
izključeni objekti, namenjeni opravljanju dodatne ali dopolnilne dejavnosti na
kmetiji;
8.    
prenosnik je bil vsaj zadnjih sedem let in
vključno na dan oddaje vloge neprekinjeno pokojninsko in invalidsko zavarovan
na podlagi opravljanja kmetijske dejavnosti;
9.    
prenosnik mora imeti poravnane vse obveznosti
do države;
10. 
prenosnik mora priložiti podpisano in overjeno
izjavo prevzemnika, da je seznanjen ter se strinja s pogoji prevzema po tem
ukrepu.
(2) Za izračun primerljivih kmetijskih
površin se upošteva dejanska raba površin v letu prenosa. Za 1 ha primerljive kmetijske površine se za namen iz tega ukrepa šteje:
-      
1 ha njiv ali vrtov ali
-      
2 ha travnikov oziroma ekstenzivnih sadovnjakov, pašnikov ali
-      
0,25 ha plantažnih trajnih nasadov, pokritih površin v vrtnarstvu,
pridelavi jagod ali jagodičja, pridelavi gob ali
-      
8 ha gozdov.
(3) Prevzemnik kmetijskega
gospodarstva mora izpolnjevati naslednje pogoje:
1.    
na dan prenosa, to je z
dnem notarske overitve podpisa pogodbe o prenosu kmetijskega gospodarstva, ne sme biti mlajši od 18 let in ne starejši od:
a)   
40 let ob prvem lastniškem prevzemu ali
b)   
50 let, če se poveča njegovo kmetijsko
gospodarstvo;
2.    
najpozneje z dnem oddaje vloge mora naslediti
celotno kmetijsko gospodarstvo, razen dovoljenega 0,5 ha primerljivih kmetijskih površin, ki jih lahko zadrži prenosnik. Iz prevzema so lahko
izključeni objekti, namenjeni opravljanju dodatne ali dopolnilne dejavnosti na
kmetiji, ter stanovanjske površine;
3.    
najpozneje na dan oddaje vloge mora postati
nosilec in lastnik kmetijskega gospodarstva;
4.    
kot prevzemnika lahko nastopata zakonska
oziroma zunajzakonska partnerja v skladu s predpisi, ki urejajo zakonsko zvezo
in družinska razmerja. S pooblastilom morata določiti tistega od njiju, ki
izpolnjuje vse pogoje, določene za prevzemnika;
5.    
prevzemnik se obvezuje:
a)   
da bo izpolnil vsebino poslovnega načrta o
razvoju kmetijske dejavnosti in opravljal kmetijsko dejavnost v skladu s
poslovnim načrtom,
b)   
ohranil obseg prevzetih primerljivih kmetijskih
zemljišč ali obseg staleža živali najmanj v obsegu, ki je bil podlaga za vstop
prenosnika v ta ukrep, vsaj še pet let od pravnomočnosti odločbe o pravici do
sredstev prenosnika,
c)   
bo nosilec in lastnik kmetije vsaj še pet let
od pravnomočnosti odločbe o pravici do sredstev prenosnika;
6.    
prevzemnik mora imeti ob oddaji vloge ustrezna
poklicna znanja in mora biti ustrezno usposobljen za opravljanje kmetijske
dejavnosti. Če ob prijavi na javni razpis ne izpolnjuje pogojev glede poklicnih
znanj in usposobljenosti, mora potrebno izobraževanje predvideti v poslovnem
načrtu in v roku največ 36 mesecev od izdaje odločbe o pravici do sredstev
prevzemniku ali prenosniku pogoj izpolniti. V roku 30 dni po izpolnitvi pogoja
mora o tem obvestiti ARSKTRP. 
Za izpolnjevanje ustreznega poklicnega
znanja in usposobljenosti mora prevzemnik imeti:
a)  v primeru prevzemnika iz 1.a točke tega odstavka:
- 
vsaj dokončano osnovno šolo in najmanj pet let
izkušenj z opravljanjem kmetijske ali gozdarske dejavnosti in pridobljeno
nacionalno poklicno kvalifikacijo 4. ravni zahtevnosti s področja kmetijstva
ali s kmetijstvom povezanih dejavnosti ali
- 
vsaj dokončano poklicno šolo s področja
kmetijstva ali s kmetijstvom povezanih dejavnosti (agro‑živilska, veterinarska,
gozdarska, lesarska izobrazba) in najmanj tri leta izkušenj z opravljanjem
kmetijske ali gozdarske dejavnosti;
b)  v primeru prevzemnika iz 1.b točke tega odstavka:
- 
vsaj pet let izkušenj z opravljanjem kmetijske
ali gozdarske dejavnosti ali
- 
vsaj dokončano poklicno šolo s področja
kmetijstva ali s kmetijstvom povezanih dejavnosti (agro‑živilska, veterinarska,
gozdarska, lesarska) in najmanj tri leta izkušenj z opravljanjem kmetijske ali
gozdarske dejavnosti.
7.    
predložiti mora poslovni načrt v skladu z 2.
točko 13. člena Uredbe 1974/2006/ES;
8.    
najpozneje 30 dni po izdaji odločbe o pravici
do sredstev mora uvesti spremljanje rezultatov gospodarjenja na kmetijskem
gospodarstvu (FADN ali knjigovodstvo ali vsakoletni opis stanja na kmetijskem
gospodarstvu).
(4) Če je več solastnikov kmetijskega
gospodarstva in vsi izpolnjujejo pogoje, si lahko glede na delež solastništva
delijo rento. Če je več solastnikov in le eden izpolnjuje pogoje, ta pridobi
celotno rento, ki pripada kmetijskemu gospodarstvu, vendar mora biti kmetijsko
gospodarstvo preneseno na istega prevzemnika v celoti.
(5) Prevzemnik je dolžan v času
prejemanja rente prenosnika, vendar minimalno še pet let od pravnomočnosti odločbe
o pravici do sredstev prenosnika, pred vsako morebitno odtujitvijo zemljišč, ki
so prenosniku omogočila vstop v ukrep, zaprositi za soglasje ARSKTRP. Če
ARSKTRP soglasja ne izda, odtujitev v danem času prejemanja rente prenosnika,
vendar minimalno še pet let od pravnomočnosti odločbe o pravici do sredstev
prenosnika, ni dovoljena.
(6) Ob smrti prenosnika v obdobju
prejemanja rente se renta lahko prenese na zakonskega partnerja oziroma osebo,
s katero je prejemnik živel v dalj časa trajajoči zunajzakonski skupnosti v
skladu s predpisi, ki urejajo zakonsko zvezo in družinska razmerja, ali
nepreskrbljene otroke, če povprečje dohodkov partnerja ali otrok v preteklem
letu pred tem prenosom ne presegajo minimalne plače zaposlenega v Republiki
Sloveniji. Renta se v takšnih primerih preneha izplačevati in je s tem ukrep
končan tisti prvi mesec tekočega leta izplačila, v katerem dohodki osebe, na
katero je bila renta prenesena, začnejo presegati minimalno plačo, ki je bila
objavljena za preteklo leto.
(7) Prenos kmetijskega gospodarstva ne
sme biti izveden več kot 16 mesecev pred oddajo vloge na javni razpis za
izvedbo tega ukrepa.
(8) V času, ko je prenosnik upravičen
do rente, mora biti vključen v pokojninsko in invalidsko zavarovanje kot oseba,
ki opravlja kmetijsko dejavnost, za katero dohodek na kmetijskem gospodarstvu
ne dosega višine, predpisane za obvezno zavarovanje kmetov v skladu s predpisi,
ki urejajo pokojninsko in invalidsko zavarovanje. Ob prekinitvi izplačevanja
rente zavarovanec ne sme prekiniti zavarovanja.
(9) Vključitev v pokojninsko in
invalidsko zavarovanje iz prejšnjega odstavka traja vsaj do izpolnitve
minimalnih pogojev za uveljavitev pravice do pokojnine po predpisih o pokojninskem
in invalidskem zavarovanju oziroma do končnega prenehanja izplačevanja rente.
(10) Šteje se, da člani kmetijskega
gospodarstva, ki so kmetijsko dejavnost opravljali skupaj s prenosnikom pred
prenosom kmetijskega gospodarstva in so bili pokojninsko in invalidsko
zavarovani, po prenosu opravljajo kmetijsko dejavnost v okviru kmetijskega
gospodarstva prevzemnika.
(11) Obveznost zavarovanja v skladu z
osmim odstavkom tega člena velja za tiste prenosnike iz četrtega odstavka tega
člena, ki uživajo rento ali delež rente in so bili do vstopa v ukrep
pokojninsko in invalidsko zavarovani na podlagi opravljanja kmetijske
dejavnosti.
(12) O koncu trajanja tega ukrepa se
prenosnika in prevzemnika oziroma osebo iz šestega odstavka 18. člena te
uredbe, na katero je bila renta prenesena, obvesti z obvestilom.
(13) Prenos kmetije med partnerjema
zakonske ali zunajzakonske skupnosti se ne šteje k ukrepu po tem poglavju.
19. člen
(finančne določbe)
(1) Celotno obdobje prejemanja rente
je do deset let. Čas trajanja rente je omejen na 70. rojstni dan prenosnika.
(2) Ko prenosnik pridobi pokojnino, se
znesek rente zmanjša za znesek pokojnine. Prav tako se osebi, na katero je bila
renta prenesena na podlagi šestega odstavka prejšnjega člena, znesek prenesene
mesečne rente zmanjša za znesek prejetega mesečnega dohodka, ki sicer ne
presega minimalne plače, določene za preteklo leto.
(3) Finančna pomoč se zagotavlja v
obliki rente, ki se izplačuje mesečno po dvanajstinah. Renta je sestavljena iz
fiksnega dela, ki znaša 5.000 eurov na kmetijsko gospodarstvo na leto, in iz
variabilnega dela, ki je odvisen od velikosti prenesenega kmetijskega
gospodarstva. Gozd se ne upošteva pri izračunu variabilnega dela rente.
Variabilni del se izračuna na podlagi prenesenih primerljivih kmetijskih
površin v letu vstopa v ukrep. Za vsak ha prenesenih primerljivih kmetijskih
površin po tem izračunu se izplača znesek v višini 300 eurov/ha na leto, vendar
največ za vključno 20 ha primerljivih kmetijskih površin po tem izračunu. Če je
preneseno kmetijsko gospodarstvo po tem izračunu večje, se morajo prenesti vse
površine, vendar se renta ne poveča.
(4) Na kmetijah, ki imajo v stalni
reji ali lasti živali, kot je določeno v 5. točki prvega odstavka prejšnjega
člena, pripada upravičencu renta, ki ustreza prevzemu kmetijskega gospodarstva
v velikosti 5 ha primerljivih kmetijskih površin, kar znaša 6.500 eurov na
leto. Renta je enaka ne glede na to, da ima upravičenec večje število živali,
kot je določeno v 5. točki prvega odstavka prejšnjega člena.
(5) Renta se usklajuje s predpisi o
usklajevanju transferov posameznikom in gospodinjstvom v Republiki Sloveniji.
(6) Pravica do rente se prizna
prenosniku, ki mu je bila izdana pozitivna odločba, od prvega dne naslednjega
meseca po vložitvi popolne vloge in se začne izplačevati po izdaji odločbe.
(7) Če se v obdobju prejemanja rente v
skladu s to uredbo izplačevanje rente prekine, se čas prekinitve všteva v
obdobje trajanje tega ukrepa in se za ta čas obdobje prejemanja rente ne
podaljša.
(8) Celoten znesek prejete rente v
celotnem obdobju ne sme presegati 110.000 eurov na prenosnika vključno z revalorizacijo.
(9) Za celotno programsko obdobje
2007–2013 je izvedbi tega ukrepa namenjenih do 38.097.939 eurov javnih
sredstev. V skupni višini sredstev so upoštevane tudi obveznosti v višini
21.554.875 eurov iz izvajanja ukrepa zgodnje upokojevanje iz Programa razvoja
podeželja 2004–2006, ki je bil potrjen z odločbo Komisije EU o potrditvi
programskega dokumenta za Razvoj podeželja Republike Slovenije za programsko
obdobje 2004–2006, št. CCI 2004 SI 06 GDO 00 z dne 24. 8. 2004.
(10) Skladno s postopkom iz XXIII.
poglavja te uredbe se ta ukrep izvaja z odprtim javnim razpisom.
VI. POSODABLJANJE KMETIJSKIH GOSPODARSTEV– ukrep 121
20. člen
(predmet podpore)
(1) Podpore se dodelijo naložbam v
lastno primarno pridelavo kmetijskih proizvodov iz Priloge I k Pogodbi o ustanovitvi
Evropske gospodarske skupnosti, podpisane v Rimu 25. marca 1957 (Uradni
list RS – mednarodne pogodbe, št. 27/04; v nadaljnjem besedilu: Priloga I k
Pogodbi), vključno z naložbami, namenjenimi za opravljanje storitev s kmetijsko
mehanizacijo. Z ukrepom se podpirajo naložbe posameznih kmetijskih gospodarstev
(individualne naložbe) in naložbe dveh ali več kmetijskih gospodarstev,
organiziranih v združenju kmetijskih gospodarstev in registriranih v skladu s
predpisi, ki urejajo gospodarske družbe ali zadruge (skupne naložbe).
(2) Predmet podpore so naslednje
naložbe v primarno kmetijsko proizvodnjo:
1.    
naložbe v hleve in pripadajočo opremo (oprema
za proizvodnjo, krmljenje, molžo in izločke) za prirejo mleka, mesa in jajc ter
rejo živali;
2.    
naložbe v skladišča za krmo in pripadajočo
opremo;
3.    
naložbe v druge objekte in pripadajočo opremo
za pridelavo, skladiščenje in pripravo kmetijskih proizvodov za prvo prodajo
prodajalcem na drobno ali predelovalcem, kamor spadata tudi ureditev nasadov
trajnih rastlin pri vrtninah (beluši, artičoke ipd.) ter ureditev drevesnic,
trsnic oziroma matičnih nasadov pri pridelavi okrasnih rastlin in grmovnic ter
semenskega materiala kmetijskih rastlin;
4.    
naložbe v objekte in pripadajočo opremo za
pridelavo medu in drugih čebeljih proizvodov ter vzrejo čebeljih matic razen
opreme, ki se podpira s tehnično pomočjo v sklopu podpor iz I. stebra skupne
kmetijske politike;
5.    
naložbe v objekte in pripadajočo opremo za
shranjevanje kmetijske mehanizacije, namenjene za lastno primarno pridelavo na
kmetijskem gospodarstvu oziroma opravljanje storitev s kmetijsko mehanizacijo;
6.    
naložbe v nakup in postavitev rastlinjakov in
pripadajočo opremo;
7.    
nakup kmetijske mehanizacije ter strojne in
transportne opreme, namenjene za primarno kmetijsko pridelavo oziroma storitve
s kmetijsko mehanizacijo, skladiščenje in trženje kmetijskih proizvodov;
8.    
nakup kmetijskih zemljišč, ki ne presega deset
odstotkov vrednosti celotne naložbe;
9.    
prva postavitev oziroma prestrukturiranje
sadovnjakov, oljčnikov in hmeljišč;
10. 
nakup in postavitev mrež proti toči;
11. 
naložbe v postavitev pašnikov ter obore za
nadzorovano pašo domačih živali in gojene divjadi;
12. 
naložbe v izvedbo agromelioracijskih del na
kmetijskih gospodarstvih: odstranitev kamnitih osamelcev in krčenje grmičevja;
13. 
naložbe v namakalno infrastrukturo na
kmetijskih gospodarstvih, kamor spada tudi namakalna oprema, ki je lahko
samostojna naložba, in v gradnjo pripadajočih vodnih virov;
14. 
naložbe v učinkovito rabo energije in
obnovljive vire energije za potrebe kmetijskega gospodarstva;
15. 
naložbe v cestno in vodno infrastrukturo, kamor
spada tudi vodovodna infrastruktura na kmetijskih gospodarstvih.
(3) Glede na obseg naložb se podpora
dodeli enostavnim in zahtevnim naložbam. Enostavne naložbe so naložbe, katerih
skupna vrednost načrtovanih naložb ne presega 50.000 eurov brez DDV, zahtevne
naložbe pa so naložbe, katerih skupna vrednost presega 50.000 eurov brez DDV.
(4) Za namen izvajanja ukrepa
Posodabljanje kmetijskih gospodarstev se kot mladi prevzemnik šteje
upravičenec, ki je prejel pozitivno odločbo o podpori za prevzem kmetije po
nacionalni shemi državnih pomoči, na podlagi Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07 in 45/08 – ZKme‑1) ter Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
73/08 in 17/09) ali na podlagi te uredbe (v nadaljnjem besedilu: mladi
prevzemnik).
(5) V okviru tega ukrepa se dodelijo
tudi podpore za naložbe, namenjene prednostnim nalogam iz točk (a), (b), (c) in
(e) prvega odstavka 16.a člena Uredbe 1698/2005/ES, za naslednje vrste
aktivnosti:
1.    
naložbe, namenjene izboljšanju učinkovitosti
uporabe dušikovega gnojila;
2.    
proizvodnja bioplina z uporabo organskih
odpadkov;
3.    
naložbe v preventivne mehanizme proti
škodljivim učinkom podnebnih razmer;
4.    
naložbe v tehnologije za varčevanje z vodo in
shranjevanje vode;
5.    
naložbe, povezane z mlečno proizvodnjo.
21. člen
(upravičeni stroški)
(1) Upravičeni stroški za naložbe iz
prejšnjega člena so:
1.    
stroški nakupa, novogradnje ali obnove
nepremičnin, to je gospodarskih poslopij in drugih zgradb ter objektov za
kmetijske namene, nakup pripadajoče opreme za kmetijsko proizvodnjo, nakup
pripadajoče računalniške programske in strojne opreme ter stroški novogradnje
ali obnove cestne in vodne oziroma vodovodne infrastrukture na kmetijskem gospodarstvu
ter nakup pripadajoče opreme;
2.    
pri posameznih gradbenih in obrtniških delih se
priznavajo tudi stroški dobave gotovih elementov (nakup in prevoz), prevoza in
njihove montaže ali stroški izvedbe del na kraju samem (stroški materiala,
prevoza in opravljenih del);
3.    
pri nakupu opreme se priznajo tudi stroški,
povezani z vključitvijo opreme v tehnološki proces;
4.    
nakup kmetijske mehanizacije ter strojne in
transportne opreme, namenjene za primarno kmetijsko pridelavo oziroma
opravljanje storitev s kmetijsko mehanizacijo ter skladiščenje in trženje
kmetijskih proizvodov in opreme, nakup računalniške programske opreme ter
stroški, povezani z vključitvijo opreme v tehnološki proces (stroški prevoza,
montaže opreme in neposredni stroški izobraževanja);
5.    
nakup kmetijskih zemljišč;
6.    
stroški prve postavitve oziroma
prestrukturiranja sadovnjakov, oljčnikov in hmeljišč. V okviru prve postavitve
oziroma prestrukturiranja sadovnjakov in oljčnikov, vključno s prvo
postavitvijo jagodišč, se priznajo naslednji stroški: priprava zemljišča
(zemeljska dela), priprava poti, nakup in postavitev sadik, nakup in postavitev
ograj za zaščito pred divjadjo, opore, mrež proti toči, zaščite proti pokanju
in ožigu plodov ter zaščitnih mrež proti ptičem, stroški oskrbe (gnojenje in
varstvo rastlin) v prvem letu postavitve. V okviru prve postavitve oziroma
prestrukturiranja hmeljišč se priznajo naslednji stroški: priprava zemljišča
(rušitvena dela, zemeljska dela), postavitev hmeljske žičnice, nakup sadik,
sajenje sadik ter oskrba nasada (gnojenje, varstvo rastlin, rez hmelja,
napeljava vodil ter napeljava poganjkov hmelja na vodila, okopavanje in namakanje)
v prvem letu postavitve nasada;
7.    
nakup in postavitev zavarovanih prostorov;
8.    
nakup in postavitev mrež proti toči;
9.    
stroški prve ureditve nasadov trajnih rastlin
pri vrtninah ter stroški ureditve drevesnic, trsnic oziroma matičnih nasadov
pri pridelavi okrasnih rastlin in grmovnic ter semenskega materiala kmetijskih
rastlin;
10. 
stroški postavitve pašnikov, nakup materiala in
pripadajoče opreme za nadzorovano pašo domačih živali oziroma stroški
postavitve obor, nakup materiala in pripadajoče opreme za rejo gojene divjadi;
11. 
stroški izvedbe agromelioracijskih del na
kmetijskem gospodarstvu;
12. 
nakup namakalne opreme;
13. 
stroški ureditve ogrevanja z obnovljivimi viri
energije na kmetijskih gospodarstvih;
14. 
prispevek v naravi skladno s 54. členom Uredbe
1974/2006/ES;
15. 
stroški, povezani z vodenjem kmetijskega gospodarstva
ter nakupom pripadajoče računalniške programske in strojne opreme;
16. 
splošni stroški, ki so neposredno povezani s
pripravo in izvedbo naložbe, kot so priprava vloge in poslovnega načrta,
stroški pridobitve gradbene dokumentacije ter priprava zahtevkov za izplačilo,
v višini do vključno deset odstotkov upravičenih stroškov naložbe iz naslova
tega ukrepa. Zgornja višina posameznih upravičenih splošnih stroškov se določi
v javnem razpisu.
(2) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev, razen za nakup sadilnega materiala. Do
podpore so upravičeni stroški naložb, ki so nastali od datuma zaprtja javnega
razpisa do vložitve zadnjega zahtevka za izplačilo sredstev. Do podpore pa so
upravičeni tudi morebitni splošni stroški, nastali po 1. januarju 2007 do
vložitve zadnjega zahtevka za izplačilo sredstev.
(3) Ne glede na določbo prejšnjega
odstavka se lahko z javnim razpisom določi posamezne upravičene stroške, ki
lahko nastanejo šele po datumu izdaje odločbe o pravici do sredstev.
(4) Kot ena naložba se štejejo vsi
istovrstni upravičeni stroški, ki se nanašajo na isto naložbo s seznama naložb
iz drugega odstavka prejšnjega člena.
(5) Do nakupa nepremičnin, razen
nakupa kmetijskih zemljišč, so upravičeni le mladi prevzemniki, ki so nakup
nepremičnine opredelili v poslovnem načrtu v vlogi za pridobitev pomoči iz
ukrepa pomoč mladim prevzemnikom kmetij po nacionalni shemi državnih pomoči, na
podlagi Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 94/07 in 45/08 – ZKme‑1)
ter Uredbe o ukrepih 1., 3. in 4. osi Programa razvoja podeželja RS za obdobje
2007–2013 (Uradni list RS, št. 73/08 in 17/09) ali na podlagi te uredbe. Nakup
nepremičnin se šteje kot upravičen strošek samo, če nakupna cena nepremičnine
ne presega ocenjene tržne vrednosti.
(6) Kot začetek izvedbe naložbe se
šteje prevzem katerekoli obveznosti upravičenca na račun morebitnih dodeljenih
sredstev (sklenitev katerekoli pogodbe, naročanje materiala, opreme, storitev
ali del).
(7) Naložba mora biti končana pred
oddajo zadnjega zahtevka za izplačilo. Kot dokončanje naložbe se štejejo:
1.    
uporabno dovoljenje oziroma vključitev naložbe
v uporabo,
2.    
vključitev kmetijske mehanizacije ali strojne
in transportne opreme v proizvodni proces,
3.    
vpis nasadov sadovnjakov oziroma oljčnikov,
hmeljišč in čebeljih družin v predpisane registre,
4.    
vpis oziroma predlog za vpis nepremičnine v
zemljiško knjigo.
(8) Poleg neupravičenih stroškov iz 3.
točke 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
stroške tekočega poslovanja (stroški
vzdrževanja in najema itd.),
3.    
bančne stroške in stroške garancij,
4.    
stroške promocije.
(9) Do podpore niso upravičene
naslednje vrste naložb:
1.    
naložbe na ravni trgovine zunaj dejavnosti, ki
so predmet podpore po tem poglavju;
2.    
nakup rabljene opreme in rabljene kmetijske
mehanizacije;
3.    
naložbe, ki se financirajo iz sredstev
operativnih skladov v okviru potrjenih programov organizacij pridelovalcev, kot
jih določajo uredbe o kmetijskih trgih;
4.    
naložbe, ki spadajo med ukrepe za podporo
raziskovalnim projektom, ukrepe za promocijo kmetijskih proizvodov ali ukrepe
za preprečevanje bolezni živali.
22. člen
(vlagatelji)
Vlagatelji so kmetijska gospodarstva, ki
opravljajo kmetijsko dejavnost oziroma opravljajo storitve s kmetijsko mehanizacijo
na ozemlju Republike Slovenije.
23. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
kmetijsko gospodarstvo mora biti vpisano v
register kmetijskih gospodarstev;
2.    
skladno s točko (a) prvega odstavka 26. člena
Uredbe 1698/2005/ES mora naložba prispevati k izboljšanju splošne učinkovitosti
kmetijskega gospodarstva, in sicer:
a)   
podpora je namenjena le kmetijskim
gospodarstvom, ki že ob predložitvi vloge ustvarijo primeren bruto prihodek iz
kmetijskih dejavnosti oziroma iz kmetijskih, gozdarskih in dopolnilnih
dejavnosti na kmetijah na enoto vloženega dela. Kot primeren bruto prihodek se
šteje prihodek v višini 1 bruto minimalne plače na zaposlenega v Republiki
Sloveniji v letu pred letom objave javnega razpisa;
b)   
kmetijsko gospodarstvo, ki je vpisano v
register kmetijskih gospodarstev manj kot eno leto od dneva objave javnega
razpisa, mora ustvariti primeren bruto prihodek iz kmetijskih dejavnosti (velja
za pravne osebe ali s. p.) oziroma iz kmetijskih, gozdarskih in dopolnilnih
dejavnosti na kmetijah na enoto vloženega dela, najpozneje do dokončanja
naložbe;
c)   
če kmetijsko gospodarstvo mladega prevzemnika
ob predložitvi vloge še ne opravlja kmetijske dejavnosti oziroma če se je
vlagatelj vpisal v register kmetijskih gospodarstev po predpisanem roku za
oddajo zbirne vloge, mora ustvariti primeren bruto prihodek iz kmetijskih
dejavnosti oziroma iz kmetijskih, gozdarskih in dopolnilnih dejavnosti na
kmetijah na enoto vloženega dela najpozneje do dokončanja naložbe;
d)   
izboljšanje splošne učinkovitosti kmetijskega
gospodarstva mora biti razvidno iz prijavnega obrazca pri enostavnih naložbah
oziroma iz poslovnega načrta pri zahtevnih naložbah;
e)   
pri zahtevnih naložbah mora vlagatelj s
poslovnim načrtom dokazati tudi ekonomsko upravičenost naložbe. Šteje se, da je
naložba ekonomsko upravičena, če je kumulativni finančni tok pozitiven.
Poslovni načrt mora biti izdelan v skladu z navodili, ki so objavljena na
spletnih straneh MKGP, in sicer za obdobje izvajanja naložbe in nadaljnjih pet
let, vendar najmanj za obdobje vračanja investicijskih sredstev;
f)    
kmetijsko gospodarstvo mora imeti iz naslova
opravljanja kmetijske dejavnosti že ob predložitvi vloge vsaj eno osebo v
delovnem razmerju za polni delovni čas (velja za pravne osebe in samostojne
podjetnike posameznike);
g)   
kadar kot kmetijsko gospodarstvo nastopa
kmetija ali fizična oseba, mora kmetijsko gospodarstvo zagotavljati obseg dela
iz opravljanja kmetijskih, gozdarskih ali dopolnilnih dejavnosti vsaj v višini
1 polne delovne moči, od tega vsaj 0,5 polne delovne moči iz kmetijskih
dejavnosti. To mora biti razvidno iz prijavnega obrazca pri enostavnih naložbah
oziroma iz poslovnega načrta pri zahtevnih naložbah. Kaj se šteje kot polna
delovna moč, se določi v javnem razpisu;
3.    
skladno s točko (b) prvega odstavka 26. člena
Uredbe 1698/2005/ES mora biti naložba usklajena s standardi Skupnosti;
4.    
pri naložbah, katerih namen je izpolnjevanje
standardov Skupnosti, se podpora lahko dodeli le naložbam za izpolnjevanje novo
uvedenih minimalnih standardov Skupnosti. Vsebina podpore po tej uredbi so novo
uvedeni standardi, ki se določijo z javnim razpisom. Mladim prevzemnikom, ki
prejmejo podporo po ukrepu iz 22. člena Uredbe 1698/2005/ES, se podpora lahko
dodeli tudi za naložbe za usposobitev za izpolnjevanje obstoječih standardov
Skupnosti;
5.    
kmetijsko gospodarstvo mora z naložbo
prispevati k izpolnjevanju vsaj enega od naslednjih posebnih ciljev ukrepa:
a)   
uvajanje novih proizvodov, tehnologij ali
proizvodnih izboljšav,
b)   
usposobitev kmetijskih gospodarstev za
izpolnjevanje standardov Skupnosti, za izboljšanje varstva okolja, higiene in
varnosti pri delu,
c)   
stabilizacija dohodkov na kmetijskih
gospodarstvih;
6.    
prispevek naložbe k izpolnjevanju navedenih
posebnih ciljev ukrepa mora biti razviden iz vloge (enostavne naložbe) oziroma
iz poslovnega načrta (zahtevne naložbe);
7.    
upoštevajo se kakršnekoli omejitve proizvodnje
ali omejitve glede podpore Skupnosti po skupni ureditvi kmetijskih trgov;
8.    
gradbena dela morajo biti opravljena v skladu s
predpisi, ki urejajo graditev objektov, urejanje prostora, varstvo kulturne
dediščine in varstvo okolja;
9.    
če vlagatelj (razen kmetije, kjer so lastniki
oziroma solastniki nepremičnin člani kmetije) kandidira za pridobitev sredstev
za naložbe v novogradnjo ali obnovo nepremičnin (ne velja za kmetijska
zemljišča), ki niso v njegovi lasti, potem morajo biti izpolnjeni naslednji
pogoji:
-  
vlagatelj mora imeti overjeno pogodbo o najemu
nepremičnine za obdobje najmanj deset let po končani naložbi;
-  
vlagatelj mora imeti overjeno soglasje lastnika
oziroma morebitnih solastnikov k naložbi;
10. 
če se vlagatelj v skladu s predpisi, ki urejajo
javna naročila, šteje za naročnika, mora predložiti dokazilo, da je bil
postopek izbire dobavitelja izveden v skladu z navedenimi predpisi;
11. 
upravičenec ne sme uporabljati naložbe v
nasprotju z namenom dodeljenih sredstev. Upravičenec se obvezuje, da bo vsaj še
pet let od zadnjega izplačila sredstev uporabljal naložbo, za katero so mu bila
dodeljena sredstva, vsaj v obsegu, ki ga je opredelil v vlogi oziroma s
poslovnim načrtom;
12. 
če vlagatelj kandidira za pridobitev sredstev
samo za del naložbe, morajo biti iz priložene investicijsko‑tehnične
dokumentacije razvidni:
a)   
popis del in stroškov, ki se nanaša na celotno
naložbo,
b)   
ločen popis del in stroškov, s katerim se
vlagatelj prijavlja na razpis,
c)   
predloženo dokazilo (popis) o vrednosti že
izvedenih del in stroškov ter popis del in stroškov, s katerim se vlagatelj
prijavlja na razpis v primeru fazne gradnje;
13. 
 če vlagatelj kandidira za pridobitev
sredstev za naložbe v novogradnje oziroma prenovo prostorov in nakup
pripadajoče opreme, ki bo v objektih, zgrajenih tudi za druge namene, se od
vseh skupnih stroškov nakupa, gradnje oziroma prenove celotnega objekta (skupni
prostori, streha, fasada ipd.) kot upravičeni stroški priznajo le stroški v
sorazmernem deležu glede na neto tlorisno površino objekta, ki jo ti prostori
zasedajo;
14. 
vlagatelj mora najpozneje v 30 dneh od izdaje
odločbe o pravici do sredstev začeti spremljati rezultate gospodarjenja na
kmetijskem gospodarstvu za primarno kmetijsko pridelavo po metodologiji FADN in
zagotoviti obdelavo teh podatkov. Rezultate gospodarjenja na kmetiji mora
spremljati po tej metodologiji in zagotovil obdelavo teh podatkov vsaj še pet
obračunskih let po zadnjem izplačilu sredstev iz naslova tega ukrepa. Če se na
kmetijskem gospodarstvu za primarno kmetijsko pridelavo že spremlja
gospodarjenje na podlagi knjigovodstva po dejanskih dohodkih, spremljanje
finančnih rezultatov gospodarjenja po metodologiji FADN ni potrebno;
15. 
vlagatelj ne sme biti v finančnih težavah:
a)   
če je vlagatelj pravna oseba ali samostojni podjetnik
posameznik, ne sme biti v stečajnem postopku, postopku prisilne poravnave ali
postopku likvidacije,
b)   
če je vlagatelj kmetija, mora imeti nosilec
kmetijskega gospodarstva poravnane vse obveznosti do države;
16. 
vlagatelj mora biti registriran za opravljanje
kmetijske dejavnosti, za katero uveljavlja podporo (velja za pravne osebe in
samostojne podjetnike posameznike);
17. 
dodaten pogoj za nosilca kmetije, kadar kot
vlagatelj nastopa kmetija, je, da se morajo vsi računi in dokazila o plačilih
glasiti na ime nosilca kmetije. Če je kmetija vključena v sistem DDV, mora biti
nosilec kmetije davčni zavezanec in vsi računi se morajo glasiti na ime nosilca
kmetije.
(2) Podrobnejši pogoji za dodelitev
sredstev glede na posamezno vrsto upravičenih naložb oziroma sektor primarne
kmetijske pridelave se določijo v javnem razpisu.
24. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Med vlogami, ki presežejo vstopno mejo točk se izberejo tiste, ki
dosežejo višje število točk, do porabe sredstev za posamezen javni razpis. Pri
določitvi meril se upoštevajo naslednji vidiki:
1.    
ekonomski vidik naložbe,
2.    
družbeno socialni vidik,
3.    
območno regionalni vidik naložbe,
4.    
tehnološki vidik naložbe,
5.    
naravovarstveni vidik naložbe,
6.    
vrsta naložbe.
(2) Podrobnejša merila za izbor vlog
se določijo v zaprtem javnem razpisu.
25. člen
(finančne določbe)
(1) Najvišja stopnja pomoči znaša od
40 do vključno 60 odstotkov priznane vrednosti naložbe in sicer:
a)  kadar
je upravičenec, ki uveljavlja podporo mladi kmet, znaša delež sofinanciranja:
- 
do vključno 60 odstotkov priznane vrednosti
naložbe za naložbe kmetijskih gospodarstev, ki so na območjih z omejenimi
dejavniki za kmetijstvo, območjih Natura 2000 in vodovarstvenih območjih (v nadaljnjem besedilu: posebna območja),
- 
do vključno 50 odstotkov priznane vrednosti
naložbe za naložbe kmetijskih gospodarstev na ostalih območjih;
b)  kadar
upravičenec, ki uveljavlja podporo, ni mladi kmet, znaša delež sofinanciranja:
-    
do vključno 50 odstotkov priznane vrednosti
naložbe za naložbe kmetijskih gospodarstev na posebnih območjih,
-    
do vključno 40 odstotkov priznane vrednosti
naložbe za naložbe kmetijskih gospodarstev na ostalih območjih.
(2) Če je naložba namenjena
prednostnim nalogam iz 16.a člena Uredbe 1698/2005/ES, se stopnja intenzivnosti
pomoči iz prejšnjega odstavka poveča za deset odstotnih točk, in sicer:
a)  kadar
je upravičenec, ki uveljavlja podporo mladi kmet, znaša delež sofinanciranja:
- 
do vključno 70 odstotkov priznane vrednosti
naložbe za naložbe kmetijskih gospodarstev, ki so na posebnih območjih,
- 
do vključno 60 odstotkov priznane vrednosti
naložbe za naložbe kmetijskih gospodarstev na ostalih območjih.
b)  kadar
upravičenec, ki uveljavlja podporo ni mladi kmet, znaša delež sofinanciranja:
- 
do vključno 60 odstotkov priznane vrednosti
naložbe za naložbe kmetijskih gospodarstev, ki so na posebnih območjih,
- 
do vključno 50 odstotkov priznane vrednosti
naložbe za naložbe kmetijskih gospodarstev na ostalih območjih.
(3) Pri nakupu kmetijske mehanizacije
znaša delež podpore od 30 do vključno 40 odstotkov priznane vrednosti naložbe,
in sicer:
-      
do vključno 40 odstotkov priznane vrednosti nakupa kmetijske
mehanizacije za gorsko višinska kmetijska gospodarstva, ki se vodijo v seznamu
MKGP gorsko višinskih kmetijskih gospodarstev,
-      
do vključno 30 odstotkov priznane vrednosti nakupa kmetijske
mehanizacije za ostala kmetijska gospodarstva.
(4) Pri nakupu posebne kmetijske
mehanizacije, namenjene bolj učinkoviti rabi dušika ter za minimalno obdelavo
tal, se stopnja intenzivnosti pomoči iz prejšnjega odstavka lahko poveča za
deset odstotnih točk, in sicer:
-      
do vključno 50 odstotkov priznane vrednosti nakupa posebne kmetijske
mehanizacije namenjene bolj učinkoviti rabi dušika ter za minimalno obdelavo
tal za gorsko višinska kmetijska gospodarstva,
-      
do vključno 40 odstotkov priznane vrednosti nakupa kmetijske
mehanizacije namenjene bolj učinkoviti rabi dušika ter za minimalno obdelavo
tal za ostala kmetijska gospodarstva.
(5) Najmanjši znesek dodeljene podpore
je 3.500 eurov na vlogo. Najvišji znesek dodeljene podpore je do 1.500.000
eurov na vlogo. Kmetijsko gospodarstvo lahko v celotnem programskem obdobju
2007–2013 iz naslova tega poglavja pridobi največ do 3.000.000 eurov podpore.
(6) Pri izračunu deležev in zneskov
odobrenih sredstev se upošteva najvišja priznana vrednost na enoto upravičenega
stroška za posamezno vrsto naložbe, ki se določi v javnem razpisu.
(7) Pri izvedbi naložbe se kot
upravičen strošek prizna tudi prispevek v naravi upravičenca skladno s 54.
členom Uredbe 1974/2006/ES.
(8) Celotni prispevek v naravi se
prizna do tiste višine celotne priznane investicijske vrednosti, če ga
opredeljujejo tehnični normativi za posamezno vrsto naložbe, ki se objavijo v
javnem razpisu in opredelijo v razpisni dokumentaciji.
(9) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa, ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu, ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(10) Za celotno programsko obdobje
2007–2013 je izvedbi tega ukrepa namenjenih do 90.872.327 eurov javnih
sredstev. V skupni višini sredstev so upoštevane tudi:
a)  obveznosti v višini 3.735.517 eurov iz izvajanja ukrepa naložbe v
kmetijska gospodarstva iz Enotnega programskega dokumenta 2004–2006, ki ga je
potrdila Komisija Evropske skupnosti z odločbo št. CCI 2003 SI 16 1 DO 001 – K
(2004) 2122 z dne 18. 6. 2004;
b)  sredstva v višini 8.537.778 eurov, ki so namenjena izvajanju
aktivnosti (a) (b) (c) in (e) iz prvega odstavka 16.a člena Uredbe
1698/2005/ES.
VII. POVEČANJE GOSPODARSKE VREDNOSTI GOZDOV– ukrep 122
26. člen
(predmet podpore in vlagatelji)
(1) Predmet podpore so naložbe v:
1.    
gradnjo in rekonstrukcijo gozdnih cest in
gozdnih vlak ter pripravo gozdnih vlak (v nadaljnjem besedilu: namen A);
2.    
nakup nove mehanizacije in nove opreme za
sečnjo in spravilo lesa (v nadaljnjem besedilu: namen B).
(2) Vlagatelji za namen A in B so
gozdarska gospodarstva, ki so:
1.    
pravne ali fizične osebe, ki so lastniki ali
solastniki gozdov v zasebni lasti na območju Republike Slovenije ter njihova
združenja;
2.    
občine in njihove zveze, ki so lastniki ali
solastniki gozdov.
27. člen
(upravičeni stroški)
(1) Upravičeni stroški za naložbe iz
namena A so:
1.    
stroški gradnje ali rekonstrukcije gozdne ceste
in opreme;
2.    
stroški gradnje, rekonstrukcije ali priprave
gozdne vlake in opreme;
3.    
prispevek upravičenca v naravi (lastno delo
investitorja, ki ga potrdi Zavod za gozdove Slovenije);
4.    
splošni stroški, ki so neposredno povezani s
pripravo in izvedbo naložbe, kot so priprava vloge in poslovnega načrta, stroški
pridobitve gradbene dokumentacije ter priprava zahtevkov za izplačilo, v višini
do vključno 10 odstotkov upravičenih stroškov naložbe iz naslova tega ukrepa.
Zgornja višina posameznih upravičenih splošnih stroškov se določi v javnem
razpisu.
(2) Upravičeni stroški za naložbe iz
namena B so:
1.    
stroški nakupa in dobave nove mehanizacije
oziroma opreme;
2.    
stroški usposabljanja za delo z novo
mehanizacijo, povezano z naložbo;
3.    
stroški nakupa osebne zaščitne opreme za delo s
stroji in opremo, vezano na investicijo; splošni stroški, povezani s pripravo
in izvedbo projekta. Seznam mehanizacije in opreme je določen v javnem razpisu.
(3) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev. Do podpore so upravičeni stroški
naložb, ki so nastali od datuma zaprtja javnega razpisa do vložitve zadnjega
zahtevka za izplačilo sredstev. Do podpore pa so upravičeni tudi morebitni
splošni stroški, nastali po 1. januarju 2007 do vložitve zadnjega zahtevka
za izplačilo sredstev.
(4) Ne glede na določbo prejšnjega
odstavka se lahko z javnim razpisom določi posamezne upravičene stroške, ki
lahko nastanejo šele po datumu izdaje odločbe o pravici do sredstev.
(5) Naložba mora biti končana pred
vložitvijo zadnjega zahtevka za izplačilo. Kot dokončanje naložbe se šteje:
1.    
za namen A: opravljen strokovni prevzem gozdne
ceste oziroma gozdne vlake, ki ga opravi Zavod za gozdove Slovenije;
2.    
za namen B: plačani računi za mehanizacijo
oziroma opremo za sečnjo in spravilo lesa.
(6) Poleg neupravičenih stroškov iz 3.
točke 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu;
2.    
stroške tekočega poslovanja (stroški
vzdrževanja in najema itd.);
3.    
bančne stroške in stroške garancij;
4.    
stroške promocije;
5.    
nakup rabljene gozdarske mehanizacije oziroma
opreme za sečnjo in spravilo;
6.    
naložbe v dejavnost trgovine.
28. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Med vlogami, ki presežejo vstopno mejo točk se izberejo tiste, ki
dosežejo višje število točk, do porabe sredstev za posamezen javni razpis. Pri
določitvi meril se upoštevajo naslednji vidiki:
1.    
proizvodni vidik naložbe,
2.    
ekonomski vidik naložbe,
3.    
regionalni vidik naložbe.
(2) Podrobnejša merila za izbor vlog
se določijo v zaprtem javnem razpisu.
29. člen
(pogoji za pridobitev sredstev)
(1) Vlagatelj mora izpolnjevati
naslednje splošne pogoje:
1.    
z naložbo mora prispevati k izpolnjevanju vsaj
enega od naslednjih ciljev ukrepa, kar mora biti razvidno iz vloge:
a)  
uvajanje proizvodnih izboljšav pri sečnji in
spravilu,
b)  
večja varnost pri delu v gozdu,
c)  
večja izraba proizvodnega potenciala gozdov;
2.    
gradbena dela morajo biti opravljena v skladu s
predpisi, ki urejajo gozdove, graditev objektov, urejanje prostora, varstvo
kulturne dediščine in varstvo okolja;
3.    
če vlagatelj kandidira za pridobitev sredstev
samo za dokončanje naložbe, morajo biti iz priložene investicijsko‑tehnične
dokumentacije razvidni:
a)  
popis del in stroškov, ki se nanaša na celotno
naložbo,
b)  
ločen popis del in stroškov, s katerim se
vlagatelj prijavlja na razpis,
c)  
predloženo dokazilo (popis) o vrednosti že
izvedenih del in stroškov;
4.    
pri naložbah za namen A in B na območjih iz
točk (i), (ii) in (iii) odstavka (a) 36. člena Uredbe 1698/2005/ES mora imeti
vlagatelj v lasti na navedenih območjih več kot 50 odstotkov gozdne posesti;
5.    
če je upravičenec občina ali zveza občin, mora
biti naložba del občinskega razvojnega programa;
6.    
če se vlagatelj v skladu s predpisi, ki urejajo
javna naročila, šteje za naročnika, mora predložiti dokazilo, da je bil
postopek izbire dobavitelja izveden v skladu z navedenimi predpisi;
7.    
vlagatelj ne sme uporabljati naložbe v
nasprotju z namenom dodeljenih sredstev. Vlagatelj se tudi obvezuje, da bo vsaj
še pet let od zadnjega izplačila sredstev uporabljal naložbo, za katero so mu
bila dodeljena sredstva, vsaj v obsegu, opredeljenem z vlogo;
8.    
vlagatelj, ki kandidira za oba namena (A in B),
mora vložiti dve ločeni vlogi;
9.    
vlagatelj lahko kandidira za namen B le z enim
kosom ene vrste mehanizacije in ene vrste opreme;
10. 
ob nakupu mehanizacije ter opreme za sečnjo in
spravilo lesa mora upravičenec oziroma uporabnik te mehanizacije ali opreme za
sečnjo in spravilo lesa v dveh letih od prejema odločbe o pravici do sredstev
predložiti dokazilo o opravljenem tečaju varnega dela ali druga ustrezna
dokazila, ki se nanašajo na usposobljenost za varno delo v gozdu, določena v
javnem razpisu;
11. 
če zahtevanih pogojev iz tretjega odstavka tega
člena, ki se nanašajo na namen B, ne more izpolniti v lastnem gozdu, mora
priložiti dokazilo, da ima v Republiki Sloveniji registrirano dejavnost za
sečnjo in spravilo ali da ju opravlja v strojnem krožku;
12. 
gozdna posest vlagatelja ne sme biti manjša od 0,5 ha, razen če je vlagatelj združenje lastnikov gozdov. Kadar je vlagatelj samostojni podjetnik,
mora biti nosilec dejavnosti lastnik vsaj pol hektarja gozda;
13. 
sredstva se ne dodelijo za naložbe v gozdove v
lasti države in gozdove v lasti pravnih oseb, ki so 50‑ ali večodstotno v lasti
države.
(2) Vlagatelji morajo izpolnjevati
naslednje dodatne pogoje za pridobitev sredstev iz namena A:
1.    
možnost gradnje ali rekonstrukcije gozdne ceste
mora izhajati iz gozdnogospodarskega načrta, možnost gradnje, rekonstrukcije
ali priprave gozdne vlake pa iz gozdnogojitvenega načrta;
2.    
gozdna cesta omogoča letno prevoz vsaj 10 m³ lesa na 100 m gozdne ceste;
3.    
gozdna vlaka omogoča letno spravilo vsaj 3 m³ lesa na 100 m gozdne vlake;
4.    
pridobljena morajo biti ustrezna upravna
dovoljenja oziroma izdelana ustrezna dokumentacija za gradnjo ali
rekonstrukcijo gozdne ceste ali gozdne vlake ter pripravo gozdne vlake, ki se
gradi, rekonstruira ali pripravlja v skladu s predpisi, ki urejajo graditev
objektov, gradnjo gozdnih prometnic, urejanje prostora, varstvo kulturne
dediščine in varstvo okolja;
5.    
izdelan mora biti izračun, ki ga pripravi Zavod
za gozdove Slovenije, iz katerega je razvidno zmanjšanje stroškov gospodarjenja
z gozdom.
(3) Vlagatelji morajo izpolnjevati
naslednje dodatne pogoje za pridobitev podpor iz namena B:
1.    
pri nakupu opreme za sečnjo in spravilo mora
imeti lastnik gozda ob predložitvi vloge v lasti vsaj 3 ha gozda oziroma posekati ali spraviti vsaj 150 m³ lesa letno v gozdovih Republike Slovenije, ki so
v zasebni ali občinski lasti;
2.    
pri nakupu mehanizacije za sečnjo in spravilo,
razen za strojno sečnjo, mora vlagatelj posekati ali spraviti vsaj 150 m³ lesa letno v gozdovih Republike Slovenije, ki so v zasebni ali občinski lasti;
3.    
pri nakupu mehanizacije za strojno sečnjo mora
vlagatelj posekati ali spraviti vsaj 2.500 m³ lesa letno v gozdovih Republike Slovenije, ki so v zasebni ali občinski lasti.
(4) Vlagatelj mora imeti poravnave vse
obveznosti do države. Če je vlagatelj pravna oseba ali samostojni podjetnik
posameznik, ne sme biti v stečajnem postopku, postopku prisilne poravnave ali
postopku likvidacije.
(5) Podrobnejši pogoji za dodelitev
sredstev glede na posamezen namen upravičenih naložb se določijo v javnem
razpisu.
30. člen
(finančne določbe)
(1) Za namena A in B:
1.    
stopnja sofinanciranja za območja iz točk (i),
(ii) in (iii) odstavka (a) 36. člena Uredbe 1698/2005/ES znaša do vključno 60
odstotkov upravičenih stroškov;
2.    
stopnja sofinanciranja za območja zunaj območij
iz točk (i), (ii) in (iii) odstavka (a) 36. člena Uredbe 1698/2005/ES znaša do
vključno 50 odstotkov upravičenih stroškov;
3.    
najnižji znesek dodeljene javne pomoči znaša
500 eurov, najvišji znesek dodeljene javne pomoči pa do 500.000 eurov.
Upravičenec lahko v celotnem programskem obdobju 2007–2013 iz naslova tega
ukrepa pridobi največ do 500.000 eurov pomoči.
(2) Pri izvedbi naložbe se kot
upravičen strošek prizna tudi prispevek v naravi upravičenca skladno s 54.
členom Uredbe 1974/2006/ES.
(3) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa, ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(4) V skladu s postopkom, določenim s
to uredbo, se izberejo projekti do porabe sredstev, razpisanih za ta namen v
določenem obdobju izvajanja PRP 2007–2013.
(5) Za celotno programsko obdobje
2007–2013 je izvedbi tega ukrepa namenjenih do 24.939.252 eurov javnih
sredstev.
VIII. DODAJANJE VREDNOSTI KMETIJSKIM IN GOZDARSKIM PROIZVODOM
– ukrep 123
31. člen
(predmet podpore)
(1) Predmet podpore so naložbe, ki se
nanašajo na:
1.    
predelavo in trženje kmetijskih proizvodov,
opredeljenih v Prilogi I k Pogodbi, razen proizvodov iz rib (v nadaljnjem
besedilu: kmetijski proizvodi);
2.    
predelavo živil, ki niso zajeta v Prilogi I k
Pogodbi in katerih surovina so kmetijski proizvodi;
3.    
skupne naložbe predelave proizvodov iz točk 1. in 2.;
4.    
prvo stopnjo predelave lesa.
(2) Naložba, katerih skupna vrednost
ne presega 100.000 eurov brez DDV, je enostavna naložba. Če skupna vrednost
naložbe presega 100.000 eurov brez DDV, je to zahtevna naložba.
32. člen
(upravičeni stroški)
(1) Upravičeni stroški so:
1.    
nakup nepremičnin, če je upravičenec mikro,
malo ali srednje podjetje in če se vloga nanaša na naložbe iz 1. točke prvega
odstavka prejšnjega člena, če stroški prenove objekta ter novih strojev in
opreme dosežejo najmanj 50 odstotkov upravičenih stroškov naložbe;
2.    
gradnja in obnova nepremičnin. Pri posameznih
gradbenih in obrtniških delih so povsod upoštevani stroški dobave gotovih
elementov (nakup, prevoz) in njihove montaže ali stroški izvedbe del na kraju
samem (stroški materiala, prevoza in opravljenih del);
3.    
stroški nakupa novih strojev, opreme in naprav,
kamor spada tudi nakup laboratorijske in računalniške opreme;
4.    
stroški ureditve razstavnih in prodajnih
prostorov, stroški nakupa mobilnih prodajaln in drugi stroški, povezani s
ponujanjem proizvodov na trgu, ko se naložba nanaša na kmetijske proizvode;
5.    
splošni stroški, ki so neposredno povezani s
pripravo in izvedbo naložbe, kot so priprava vloge in poslovnega načrta,
stroški pridobitve gradbene ali tehnične dokumentacije ter priprava zahtevkov
za izplačilo, v višini do vključno 10 odstotkov upravičenih stroškov naložbe iz
naslova tega ukrepa.
(2) Zgornja višina posameznih
upravičenih splošnih stroškov se določi v javnem razpisu.
(3) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev.
(4) Upravičeni stroški naložbe so:
a)  v primeru iz 1. točke prvega odstavka prejšnjega člena stroški, ki
nastanejo od datuma zaprtja javnega razpisa do vložitve zadnjega zahtevka za
izplačilo sredstev;
b)  upravičeni stroški naložbe so v primeru iz 2., 3. in 4. točke prvega odstavka prejšnjega člena stroški, ki nastanejo od datuma izdaje odločbe o
pravici do sredstev, do vložitve zadnjega zahtevka za izplačilo sredstev.
(5) Ne glede na določbo točke a)
prejšnjega odstavka se lahko z javnim razpisom določi posamezne upravičene
stroške, ki lahko nastanejo šele po datumu izdaje odločbe o pravici do
sredstev.
(6) Do podpore pa so upravičeni tudi
morebitni splošni stroški, ki so nastali po 1. januarju 2007 do vložitve
zadnjega zahtevka za izplačilo sredstev.
(7) Poleg neupravičenih stroškov iz 3.
točke 71. člena Uredbe 1698/2005/ES se podpora ne dodeli za:
1.    
plačilo davkov, carin in dajatev pri uvozu,
2.    
rabljeno opremo,
3.    
naložbe zunaj območja Republike Slovenije,
4.    
stroške tekočega poslovanja (stroški
vzdrževanja in najema itd.),
5.    
bančne stroške,
6.    
stroške promocije,
7.    
splošne upravne stroške.
(8) Do podpore niso upravičene naslednje
vrste naložb:
1.    
naložbe, ki se financirajo iz sredstev
operativnih skladov v okviru potrjenih programov organizacij pridelovalcev, kot
jih določajo uredbe o kmetijskih trgih;
2.    
naložbe, ki spadajo med ukrepe za podporo
raziskovalnim projektom in ukrepe za promocijo kmetijskih proizvodov;
3.    
naložbe, ki ne dosegajo najnižjega zneska
dodeljene pomoči 3.500 eurov na posamezno naložbo.
(9) Do sredstev niso upravičena
podjetja v težavah v skladu s Sporočilom Komisije 244/2004/ES.
33. člen
(vlagatelji)
(1) Vlagatelji so:
1.    
gospodarske družbe,
2.    
zadruge in zavodi,
3.    
samostojni podjetniki posamezniki,
4.    
kmetijska gospodarstva,
5.    
kmetije z dopolnilno dejavnostjo ali
6.    
agrarne in pašne skupnosti na podlagi pogodbe.
(2) Za namene iz 1., 2. in 3. točke prvega odstavka 31. člena te uredbe so vlagatelji podjetja, ki ob oddaji vloge
dosegajo velikost in obseg letnega prihodka podjetja, in sicer:
-      
mikro, mala in srednja podjetja,
-      
velika podjetja, ki zaposlujejo do 750 zaposlenih ali imajo letni
prihodek podjetja nižji od 200.000.000 eurov.
(3) Za namene iz 4. točke prvega
odstavka 31. člena te uredbe so vlagatelji podjetja, ki ob oddaji vloge
dosegajo velikost in obseg letnega prihodka za mikropodjetja.
(4) Za izračun velikosti podjetja se
upoštevajo merila iz Uredbe 800/2008/ES in Priporočila Komisije 2003/361/ES.
34. člen
(pogoji za pridobitev sredstev)
(1) Vlagatelj mora izpolnjevati
naslednje splošne pogoje:
1.    
vlagatelj mora v primeru enostavne naložbe
predložiti strategijo razvoja dejavnosti z vključeno naložbo, v primeru
zahtevne naložbe pa poslovni načrt, iz katerega mora biti razvidna ekonomska
upravičenost naložbe. Iz vloge mora biti razviden prispevek naložbe k
izboljšanju splošne učinkovitosti podjetja. Podrobnejša določila, kaj se šteje
za izboljšanje splošne učinkovitosti podjetja, so opredeljena v javnem razpisu.
Strategija razvoja dejavnosti z vključeno naložbo in poslovni načrt morata biti
izdelana v skladu z navodili, ki so objavljena na spletnih straneh ARSKTRP.
Poslovni načrt mora biti izdelan za obdobje izvajanja naložbe in nadaljnjih pet
let, vendar najmanj za obdobje vračanja investicijskih sredstev;
2.    
vlagatelji iz 1., 2. in 3. točke prvega odstavka prejšnjega člena morajo v vlogi predstaviti dva modela izračuna:
enega, ki upošteva pridobljeno pomoč iz naslova tega ukrepa, in drugega, ki te
pomoči ne upošteva. Iz primerjave teh dveh izračunov mora biti razvidno, da bo
dodeljena pomoč prispevala k:
a)  
dejanskem povečanju velikosti oziroma obsega
naložbe, v stvarni ali finančni obliki,
b)  
skrajšanju dejanskega časa, ki ga bo vlagatelj
porabil za dokončanje naložbe, ali
c)  
izvedljivosti naložbe;
3.    
vlagatelj mora z naložbo prispevati k
izpolnjevanju vsaj enega od naslednjih ciljev ukrepa:
a)   
uvajanje novih proizvodov, tehnologij ali
proizvodnih izboljšav,
b)   
uvajanje učinkovitega trženja proizvodov,
c)   
stabilizacija dohodkov in zagotavljanje splošne
učinkovitosti in večje produktivnosti dela,
d)   
uvajanje izboljšav s področja higiene,
varovanja okolja in varnosti pri delu;
4.    
če vlagatelj kandidira za pridobitev sredstev
samo za del naložbe, morajo biti iz priložene investicijsko‑tehnične
dokumentacije razvidni:
a)  
popis del in stroškov, ki se nanaša na celotno
naložbo,
b)  
ločen popis del in stroškov, s katerim se
vlagatelj prijavlja na razpis,
c)  
predložen popis že izvedenih del in stroškov v
primeru fazne gradnje;
5.    
če vlagatelj kandidira za pridobitev sredstev
za naložbe v nakup oziroma gradnjo prostorov in nakup pripadajoče opreme, ki je
ali bo v objektih, zgrajenih tudi za druge namene, se od vseh skupnih stroškov
gradnje celotnega objekta (skupni prostori, streha, fasada ipd.) kot upravičeni
stroški priznajo le stroški v sorazmernem deležu glede na neto tlorisno
površino objekta, ki jo upravičeni prostori zasedajo. Z javnim razpisom se
lahko opredeli tudi drugačna, vsebinsko utemeljena razdelitev upravičenih
stroškov;
6.    
gradbena dela morajo biti izvedena v skladu s
predpisi, ki urejajo graditev objektov, urejanje prostora, varstvo kulturne
dediščine in varstvo okolja;
7.    
vlagatelj mora biti lastnik, solastnik ali
dolgoročni najemnik oziroma mora imeti sklenjeno dolgoročno pogodbo o stavbni
pravici;
8.    
upravičenci, ki v času po izvedbi naložbe za
dejavnost, za katero pridobijo podporo po tem poglavju, ne ugotavljajo davčne
osnove za davek od dohodka na podlagi dejanskih prihodkov in odhodkov, morajo
pričeti z vodenjem knjigovodstva po metodologiji FADN;
9.    
ob gradbeno‑obrtniških delih in nakupu opreme
za pridobivanje energije iz obnovljivih virov se kot upravičen strošek priznajo
stroški v sorazmernem deležu glede na pridobljeno količino energije za lastne
potrebe predelovalnega obrata. Iz priložene investicijsko tehnične‑dokumentacije
morajo biti razvidni:
a)  
popis del in stroškov, ki se nanaša na celotno
naložbo,
b)  
izračun sorazmernega deleža, ki se nanaša na
upravičeni del naložbe;
10. 
upravičenec mora dokazati, da je naložba
skladna z minimalnimi standardi Skupnosti, ki veljajo za takšno naložbo. Pri
naložbah, katerih namen je uskladitev s standardi Skupnosti, se pomoč lahko
dodeli samo tistim naložbam, ki so jih izvedla mikro podjetja in so bila
izvedena z namenom izpolnjevanja na novo uvedenih standardov Skupnosti, v
obdobju 36 mesecev od datuma, s katerim je standard za podjetje postal obvezen;
11. 
do sofinanciranja nakupa nepremičnin so upravičena
mikro, mala in srednja podjetja, katerih naložba se nanaša na namen iz 1. točke
prvega odstavka 31. člena te uredbe. V okviru tega upravičenega stroška je
upravičen strošek tudi nakup zemljišč v višini do vključno 10 odstotkov skupnih
upravičenih stroškov celotne naložbe, če izpolnjuje naslednje zahteve:
-  
nakup mora omogočiti tehnološko zaključeno proizvodno
celoto. Podrobnejša določila, kaj se šteje za tehnološko zaključeno proizvodno
celoto, so opredeljena v javnem razpisu;
-  
kupljeni objekt mora biti v celoti kupljen za
namene predelave kmetijskih proizvodov;
-  
sedanji in bodoči lastnik ne smeta imeti sorodstvene
povezave (do drugega kolena);
-  
prodajalec in kupec nepremičnine sta lahko
imela v zadnjih dveh letih pred oddajo vloge največ petodstotni lastniških
delež v enem ali drugem podjetju nasprotne stranke;
-  
sofinanciranje nakupa nepremičnine ni upravičljivo,
če gre za prenos s fizične osebe na pravno osebo, v kateri ima le‑ta več kakor
petodstotni lastniški delež oziroma je registriran kot samostojni podjetnik;
-  
nepremičnina ni smela biti sofinancirana z
javnimi sredstvi Republike Slovenije ali sredstvi Evropske unije v obdobju
petih let pred vložitvijo vloge na javni razpis.
(2) Podrobnejši pogoji, ki jih morajo
izpolnjevati vlagatelji glede na vrsto registracije:
1.    
vlagatelj iz 1., 2. in 3. točke prvega odstavka prejšnjega člena:
a)   
mora biti ob vložitvi vloge na javni razpis
registriran za opravljanje dejavnosti, ki je predmet podpore,
b)   
ne sme biti v težavah v skladu s Sporočilom
Komisije 244/2004/ES, ne sme biti v stečajnem postopku, v postopku prisilne
poravnave ali v postopku likvidacije ter mora imeti poravnane davke in
prispevke do države;
2.    
vlagatelj iz 4. točke prvega odstavka
prejšnjega člena mora:
a)   
biti vpisan v register kmetijskih gospodarstev,
b)   
imeti poravnane vse davke in prispevke do
države,
c)   
izkazovati minimalno pridelavo oziroma uporabo
zemljišč pri pridelavi oljk ter pridelavi grozdja in vina, ki se določi v
javnem razpisu;
3.    
vlagatelj iz 5. točke prvega odstavka
prejšnjega člena mora:
a)   
biti nosilec ali član kmetijskega gospodarstva,
ki je vpisan v register dopolnilnih dejavnosti na MKGP za prvo stopnjo
predelave lesa, predelavo živil ali kmetijskih proizvodov. Le v primeru naložb
za klanje in predelavo živil v okviru turistične dejavnosti na kmetiji je za
namene iz 2., 3., 4. in 5. točke prvega odstavka 32. člena te uredbe, vlagatelj
za turistično dejavnost na kmetiji vpisan v register dopolnilnih dejavnosti,
b)   
kot nosilec dopolnilne dejavnosti imeti
poravnane vse davke in prispevke do države;
4.    
vlagatelj iz 6. točke prvega odstavka
prejšnjega člena mora:
a)   
biti vpisan v register kmetijskih gospodarstev
na MKGP kot planina,
b)   
kot nosilec dejavnosti imeti poravnane vse
davke in prispevke do države,
c)   
izpolnjevati pogoje o minimalnem staležu
molznih živali na paši, ki se podrobneje določijo v javnem razpisu.
(3) Vlagatelj mora izkazati sposobnost
zagotavljanja lastnih finančnih sredstev za naložbo.
(4) Podrobnejši pogoji za dodelitev
sredstev glede na posamezno vrsto naložbe in posamezne upravičence so določeni
v javnem razpisu.
35. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Med vlogami, ki presežejo vstopno mejo točk se izberejo tiste, ki
dosežejo višje število točk, do porabe sredstev za posamezen javni razpis. Pri
določitvi meril se upoštevajo naslednji vidiki:
-      
ekonomski vidik naložbe,
-      
družbeno‑socialni vidik naložbe,
-      
naravovarstveni vidik naložbe,
-      
tehnološki vidik naložbe,
-      
regionalni vidik naložbe.
(2) Podrobnejša merila za izbor vlog
se določijo v zaprtem javnem razpisu.
36. člen
(finančne določbe)
(1) Podpora za namene iz tega poglavja
znaša:
1.    
za mikro podjetja:
-  
do vključno 45 odstotkov priznane vrednosti
naložbe za namene iz 1., 2. in 3. točke prvega odstavka 31. člena te uredbe,
-  
do vključno 50 odstotkov priznane vrednosti
naložbe za namene iz 4. točke prvega odstavka 31. člena te uredbe;
2.    
za mala podjetja:
-  
do vključno 45 odstotkov priznane vrednosti
naložbe za namene iz 1., 2. in 3. točke prvega odstavka 31. člena te uredbe;
3.    
za srednja podjetja:
-  
do vključno 45 odstotkov priznane vrednosti
naložbe za namene iz 1. točke prvega odstavka 31. člena te uredbe,
-  
do vključno 35 odstotkov priznane vrednosti
naložbe za namene iz 2. in 3. točke prvega odstavka 31. člena te uredbe;
4.    
za velika podjetja iz drugega odstavka 33.
člena te uredbe:
-  
do vključno 25 odstotkov priznane vrednosti
naložbe za namene iz 1., 2. in 3. točke prvega odstavka 31. člena te uredbe.
(2) Če vlagatelj iz 1., 2. in 3. točke prejšnjega odstavka uveljavlja podporo za namene iz 1., 2. in 3. točke prvega odstavka 31. člena te uredbe za naložbe, katerih proizvodnja ima certifikat
ekološke pridelave, pridobi pet odstotkov višji delež podpore.
(3) Za naložbe iz 1. točke prvega
odstavka 31. člena te uredbe se stopnja intenzivnosti pomoči v skladu z drugim
odstavkom 16.a člena Uredbe 1698/2005/ES poveča za deset odstotnih točk glede
na intenzivnost pomoči, določene v Prilogi I Uredbe 1698/2005/ES. Do večje
intenzivnosti pomoči so upravičene naložbe, ki prispevajo k:
a)  izboljšanju
energetske učinkovitosti,
b)  predelavi
kmetijske, gozdne biomase za obnovljive vire energije,
c)  uvedbi
proizvodnih tehnik za varčevanje z vodo,
d)  uvedbi
naprav za obdelavo odpadnih voda pri predelavi,
e)  izboljšanju
predelave in trženja mlečnih proizvodov.
(4) V primeru iz prejšnjega odstavka
podpore znašajo:
1.    
za mikro, mala in srednja podjetja:
- 
do vključno 60 odstotkov priznane vrednosti
naložbe;
2.    
za velika podjetja iz drugega odstavka 33.
člena te uredbe:
- 
do vključno 30 odstotkov priznane vrednosti
naložbe.
(5) Najnižji znesek javne pomoči znaša
3.500 eurov za vlogo, najvišji znesek pa do vključno 2.500.000 eurov za vlogo.
Upravičenec lahko v celotnem programskem obdobju 2007–2013 pridobi največ do
vključno 6.000.000 eurov pomoči.
(6) Pri uveljavljanju stroškov iz 5.
točke prvega odstavka 32. člena te uredbe za namene iz 2., 3. in 4. točke prvega odstavka 31. člena te uredbe se upoštevajo pravila »de minimis« v skladu z
Uredbo 1998/2006/ES. Skupna vrednost pomoči, dodeljena istemu podjetju na podlagi
pravila »de minimis«, ne sme preseči 200.000 eurov v obdobju zadnjih treh
proračunskih let, ne glede na obliko ali namen pomoči. V primeru podjetij, ki
delujejo v cestnoprometnem sektorju, znaša zgornja dovoljena meja pomoči
100.000 eurov.
(7) Pri uveljavljanju stroškov iz 1., 2. in 3. točke prvega odstavka 32. člena te uredbe se za namene iz 2., 3. in 4. točke prvega odstavka 31. člena te uredbe upošteva predpis, ki določa dodeljevanje
regionalnih državnih pomoči. Regionalna karta, ki prikazuje upravičeno območje
za dodeljevanje regionalnih državnih pomoči, obsega celotno ozemlje Republike
Slovenije. Naložbeni projekt mora ostati v regiji vsaj pet let po končani
naložbi.
(8) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa, ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu, ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(9) Za celotno programsko obdobje
2007–2013 je izvedbi tega ukrepa namenjenih do 93.171.965 eurov javnih
sredstev. V skupni višini sredstev so upoštevane tudi obveznosti v višini
1.600.936 eurov iz naslova izvajanja ukrepa izboljšanje predelave in trženja
kmetijskih proizvodov iz Enotnega programskega dokumenta 2004–2006, ki ga je
potrdila Komisija EU z odločbo št. CCI 2003 SI 16 1 DO 001 – K (2004) 2122 z
dne 18. 6. 2004.
IX. IZBOLJŠANJE IN RAZVOJ INFRASTRUKTURE, POVEZANE Z RAZVOJEM
IN PRILAGODITVIJO KMETIJSTVA – ukrep 125
37. člen
(predmet podpore)
(1) Podpore pri tem ukrepu se dodelijo
za:
1.    
podukrep št. 1: komasacije in agromelioracije;
2.    
podukrep št. 2: izgradnja velikih namakalnih
sistemov, tehnološke posodobitve hidromelioracijskih sistemov ter izgradnja
demonstracijskih namakalnih centrov.
(2) Pri podukrepu št. 1 se podpirajo
naslednje aktivnosti:
1.    
komasacije, ki se izvajajo v skladu s predpisi,
ki urejajo kmetijska zemljišča, ter v komasacijsko območje v skladu z
občinskimi prostorskimi akti ni vključenih več kot 30 odstotkov nekmetijskih
zemljišč;
2.    
agromelioracije, ki se izvajajo na podlagi
predpisa, ki ureja kmetijska zemljišča. Podpirajo se samo tiste agromelioracije,
ki se izvajajo na komasacijskih območjih in se z njimi dosega cilj celovitega
urejanja kmetijskega prostora. Predmet podpore so investicije v ureditev
poljskih poti, odstranitev kamnitih osamelcev, spreminjanje konfiguracije
zemljišč, izboljšanje dostopa na kmetijska zemljišča in krčenje grmičevja.
(3) Pri podukrepu št. 2 se podpirajo
naslednje aktivnosti:
1.    
izgradnja in dograditev velikih namakalnih
sistemov skladno s predpisom, ki ureja kmetijska zemljišča, brez terciarnega
omrežja;
2.    
tehnološke posodobitve hidromelioracijskih
sistemov skladno s predpisi, ki urejajo kmetijska zemljišča, graditev objektov
in urejanje prostora, brez terciarnega omrežja;
3.    
izgradnja demonstracijskih namakalnih centrov,
namenjenih za izobraževanje in certificiranje uporabnikov namakalnih sistemov,
s poudarkom na tehnologijah za zmanjšanje porabe vode ter zmanjšanje vnosa
nitratov in pesticidov v tla.
38. člen
(upravičeni stroški)
(1) Upravičeni stroški za naložbe v
okviru podukrepa št. 1 so:
1.    
stroški izvedbe komasacije in agromelioracije
(pripravljalna dela, zemeljska dela, gradbena dela, obrtniška dela, betonska
dela, geodetska dela in zaključna dela); pri posameznih gradbenih in obrtniških
delih se priznavajo tudi stroški dobave gotovih elementov (nakup in prevoz) in
njihove montaže ali stroški izvedbe del na kraju samem (stroški materiala,
prevoza in opravljenih del);
2.    
splošni stroški, ki so neposredno povezani s
pripravo in izvedbo naložbe do vključno višine 20 odstotkov upravičenih
stroškov iz prejšnje točke. Splošni stroški so zlasti honorarji arhitektom,
inženirjem in svetovalcem, študije izvedljivosti in ekonomske upravičenosti,
priprava idejne zasnove ureditve komasacijskega območja, priprava ostale
dokumentacije, ki je potrebna za uvedbo komasacije in agromelioracije, priprava
idejnih projektov, stroški, nastali v zvezi z ustanavljanjem komasacijskega in
melioracijskega odbora, stroški, nastali v zvezi s pripravo projektantskega
predračuna komasacije oziroma agromelioracije, stroški za pripravo tehnične,
projektne in investicijske dokumentacije, stroški priprave ostale dokumentacije
za pridobitev gradbenega dovoljenja oziroma za izvedbo na podlagi lokacijske
informacije, nakup patentov in licenc, stroški izvedbe javnega razpisa za
izgradnjo oziroma izvedbo v skladu s predpisi, ki urejajo javna naročila,
stroški inženiringa in zunanjega nadzora pri gradnji, itd.
(2) Upravičeni stroški za naložbe iz
prejšnjega odstavka so samo stroški, nastali od datuma odločbe o pravici do sredstev.
Kot začetek stroška se šteje prevzem obveznosti upravičenca na račun morebitnih
dodeljenih sredstev (sklenitev katerekoli pogodbe, naročanje materiala, opreme,
storitev ali del).
(3) Ne glede na prejšnji odstavek se
za upravičene štejejo tudi morebitni splošni stroški iz 2. točke prvega
odstavka tega člena, nastali pred datumom odločbe o pravici do sredstev, vendar
ne pred 1. januarja 2007.
(4) Upravičeni stroški za naložbe pri
podukrepu št. 2 so:
1.    
stroški materiala in del, potrebnih za pripravo
izgradnje, geodetska dela ter izvedbo izgradnje, stroški sadilnega materiala za
ekoremediacijo in zaščitne vetrne pasove ter stroški morebitne odškodnine
lastnikom oziroma zakupnikom zemljišč, ki nastanejo kot posledica gradnje;
2.    
stroški vseh del za izvedbo naložbe v
tehnološko posodobitev hidromelioracijskih sistemov in naložbe v namakalno
infrastrukturo ter drugo tehnično in materialno opremo namakalnih centrov;
3.    
drugi materialni stroški opremljanja namakalnih
centrov, za katere se zgornja višina določi v javnem razpisu;
4.    
upravičeni splošni stroški, ki so neposredno
povezani s pripravo in izvedbo naložbe do vključno višine deset odstotkov
upravičenih stroškov od 1. do 3. točke tega odstavka. Splošni stroški so
stroški odkupa zemljišč za skupne objekte oziroma infrastrukturo (črpališča,
transformatorske postaje, vodni zbiralniki, razširitev melioracijskih jarkov
zaradi ekoremediacije, odkup zemljišč za zaščitne vetrne pasove itd.), stroški
izvedbe študij, meritev in poskusnih črpanj, potrebnih za pridobitev vodne
pravice, vsi stroški za pripravo projektne, investicijske in tehnične
dokumentacije (dokumentacije za pridobitev gradbenega dovoljenja oziroma za
druga potrebna soglasja in dovoljenja in druga z razpisom zahtevana dokumentacija),
stroški vpisa objektov v uradne evidence, stroški strokovne recenzije in
potrebnega strokovnega mnenja, stroški izvedbe javnega razpisa za izgradnjo v
skladu s predpisi, ki urejajo javna naročila, stroški inženiringa in zunanjega
nadzora pri gradnji, stroški plačila fiksnih obratovalnih stroškov, potrebnih
za zagon sistema – plačilo elektrodistribucijskega soglasja ter plačilo
zavarovanja objektov za prvo leto delovanja ter stroški prve zimske
konzervacije črpališča.
(5) Upravičeni stroški naložbe iz
prejšnjega odstavka so samo stroški, nastali od datuma odločbe o pravici do
sredstev. Kot začetek stroška se šteje prevzem obveznosti upravičenca na račun
morebitnih dodeljenih sredstev (sklenitev katerekoli pogodbe, naročanje
materiala, opreme, storitev ali del).
(6) Ne glede na prejšnji odstavek se
za upravičene štejejo tudi morebitni splošni stroški iz 4. točke četrtega
odstavka tega člena, nastali pred datumom izdaje odločbe o pravici do sredstev,
vendar ne pred 1. januarjem 2007.
39. člen
(vlagatelji)
Vlagatelji so:
1.    
za aktivnosti v okviru podukrepa št. 1 so
vlagatelji občine, v katerih se izvaja večinski del komasacije oziroma
agromelioracije;
2.    
za aktivnosti v okviru podukrepa št. 2 so
vlagatelji pravne osebe, ki jih lastniki zemljišč prihodnjega ali obstoječega
melioracijskega sistema pooblastijo za vodenje naložbe, upravičenci oziroma
končni uporabniki učinka dodeljenih nepovratnih sredstev pa so lastniki ali
večletni zakupniki zemljišč, ki bodo melioracijski sistem uporabljali. Za
izgradnjo demonstracijskih namakalnih centrov so vlagatelji zahtevka ustrezno
usposobljeni demonstracijski namakalni centri. Pogoji za ustrezno usposobljene
demonstracijske namakalne centre se določijo v javnem razpisu, izvedenem v
skladu s predpisi, ki urejajo javno naročanje.
40. člen
(pogoji za pridobitev sredstev)
(1) Pogoji za pridobitev podpor za
aktivnosti v okviru 1. točke drugega odstavka 37. člena te uredbe so:
1.    
ustrezna dovoljenja za operativno izvedbo
komasacije;
2.    
finančno ovrednotenje komasacije;
3.    
časovna opredelitev operativne izvedbe
komasacije, ki mora biti končana najpozneje v treh letih po odobritvi vloge;
4.    
pozitivna ocena pričakovanih ekonomskih učinkov
komasacije, določena v javnem razpisu;
5.    
vlagatelj mora prevzeti pravice, obveznosti in
odgovornosti, ki izhajajo iz investitorstva komasacije;
6.    
vlagatelj mora zagotoviti finančna sredstva za
novonastalo infrastrukturo, predvideno v idejni zasnovi komasacije;
7.    
vlagatelj mora izbrati izvajalca operativnih
del izvedbe v skladu s predpisi, ki urejajo javna naročila;
8.    
do podpor so upravičena tista komasacijska
območja, pri katerih je povprečno število parcel na ha višje od dveh parcel na
ha.
(2) Pogoji za pridobitev sredstev za
aktivnosti v okviru 2. točke drugega odstavka 37. člena te uredbe so:
1.    
ustrezna dovoljenja za operativno izvedbo
agromelioracije;
2.    
ustrezna projektna, investicijska in tehnična
dokumentacija ter vsa dovoljenja za izvedbo agromelioracije na komasacijskem
območju;
3.    
dovoljenje o operativni izvedbi komasacije, ki
je postalo pravnomočno s 1. januarjem 2000 ali pozneje;
4.    
finančno ovrednotenje projekta;
5.    
časovna opredelitev operativne izvedbe
projekta, ki mora biti končana najpozneje v treh letih po odobritvi vloge;
6.    
pozitivna ocena pričakovanih ekonomskih učinkov
projekta, določena v javnem razpisu;
7.    
vlagatelj mora prevzeti pravice, obveznosti in
odgovornosti, ki izhajajo iz investitorstva;
8.    
komasacijski postopek mora biti najmanj v fazi
potrditve idejne zasnove ureditve komasacijskega območja;
9.    
vlagatelj mora izbrati izvajalca operativnih
del izvedbe v skladu s predpisi, ki urejajo javna naročila.
(3) Pogoji za pridobitev sredstev za
aktivnosti v okviru 1. točke tretjega odstavka 37. člena te uredbe so:
1.    
ustrezna projektna in investicijska
dokumentacija in vsa potrebna dovoljenja za izgradnjo objektov in infrastrukture;
2.    
finančno ovrednotenje projekta;
3.    
časovna opredelitev operativne izvedbe
projekta, ki mora biti končana najpozneje v treh letih po odobritvi vloge;
4.    
za območje namakalnega sistema mora biti
vzpostavljen sistem trženja in skladiščenja kmetijskih pridelkov, kar vlagatelj
izkazuje s kopijami pogodb ali predpogodb in z ustreznim programom trženja in
skladiščenja;
5.    
vlagatelj mora izbrati izvajalca operativnih
del izvedbe v skladu s predpisi, ki urejajo javna naročila;
6.    
vlagatelj zagotovi najpozneje v štirih letih po
zadnjem izplačilu sredstev ureditev in pričetek uporabe terciarnega namakalnega
sistema na 60 odstotkih površin lastnikov oziroma zakupnikov zemljišč na
območju namakalnega sistema;
7.    
vlagatelj mora imeti poravnane obveznosti do
države.
(4) Pogoji za pridobitev sredstev za
aktivnosti iz 2. in 3. točke tretjega odstavka 37. člena te uredbe so:
1.    
ustrezna projektna in investicijska
dokumentacija ter vsa potrebna dovoljenja za izgradnjo oziroma tehnološko posodobitev
objektov in infrastrukture;
2.    
finančno ovrednotenje projekta;
3.    
pri naložbah v tehnološke posodobitve javnih
namakalnih sistemov morajo posodobitve izkazovati vsaj 25‑odstotno
racionalnejšo porabo vode in električne energije;
4.    
časovna opredelitev operativne izvedbe
projekta, ki mora biti dokončana najpozneje v treh letih po odobritvi vloge;
5.    
vlagatelj mora izbrati izvajalca operativnih
del izvedbe po predpisih, ki urejajo javna naročila;
6.    
vlagatelj zagotovi najpozneje v štirih letih po
zadnjem izplačilu sredstev ureditev in pričetek uporabe terciarnega namakalnega
sistema na 60 odstotkih površin lastnikov oziroma zakupnikov zemljišč na
območju namakalnega sistema;
7.    
za območje namakalnega sistema mora biti
vzpostavljen sistem trženja in skladiščenja kmetijskih pridelkov, kar vlagatelj
izkazuje s kopijami pogodb ali predpogodb in z ustreznim programom trženja in
skladiščenja;
8.    
vlagatelj mora imeti poravnane obveznosti do
države.
41. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Pri določitvi meril se upoštevajo naslednji vidiki:
1.    
zemljiškostrukturni vidik,
2.    
ekonomski vidik,
3.    
okoljsko prostorski vidik,
4.    
regionalni vidik in
5.    
družbeno‑socialni vidik.
(2) Podrobnejša merila za izbor vlog
se določijo v odprtem javnem razpisu. Izberejo se projekti, ki so na podlagi
ocene dosegli spodnjo, vstopno mejo točk, do porabe sredstev, razpisanih za ta
namen v določenem obdobju izvajanja PRP 2007–2013.
42. člen
(finančne določbe)
(1) Finančne določbe:
1.    
delež javnega financiranja znaša do 100
odstotkov upravičenih stroškov;
2.    
najmanjši znesek dodeljene pomoči je 20.000
eurov na vlogo, najvišji znesek dodeljene pomoči je do 1.500.000 eurov na vlogo
oziroma 3.000.000 eurov na vlogo pri namakalnih sistemih, ki vključujejo
izvedbo vodnega vira samo za namen namakanja;
3.    
podpore iz tega poglavja se dodeljujejo na
podlagi javnih razpisov pri posameznih podukrepih;
4.    
občine lahko v roku 30 dni od pravnomočnosti
odločbe o pravici do sredstev pošljejo na ARSKTRP zahtevek za izplačilo
predplačila do vključno 20 odstotkov odobrene pomoči, ki mu priložijo bančno
garancijo v višini 110 odstotkov zneska predplačila.
(2) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa, dokazilo o plačilih ter poročilo o opravljenem delu, ki ga podpiše
upravičenec. Če gre za gradbena dela, je treba priložiti tudi gradbeno
situacijo, ki jo potrdita pooblaščeni nadzornik in upravičenec. Pri komasacijah
je treba priložiti tudi obračunsko situacijo, ki jo potrdi upravna enota in
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(3) Za celotno programsko obdobje
2007–2013 je izvedbi tega ukrepa namenjenih do 43.633.948 eurov javnih
sredstev, ki se med podukrepa delijo v razmerju 47:53 v korist podukrepa št. 2.
X. SODELOVANJE KMETIJSKIH PROIZVAJALCEV V SHEMAH KAKOVOSTI
HRANE – ukrep 132
43. člen
(predmet podpore)
(1) Predmet podpore je podpora
kmetijskim gospodarstvom, ki sodelujejo v upravičeni shemi kakovosti Skupnosti
ali Republike Slovenije za delno pokritje stalnih stroškov, nastalih zaradi
sodelovanja v upravičenih shemah kakovosti. Upravičene sheme kakovosti
Skupnosti ali Republike Slovenije so:
1.    
ekološka pridelava in predelava,
2.    
zaščiteni kmetijski pridelki oziroma živila
(zaščitena označba porekla, zaščitena geografska označba, zajamčena
tradicionalna posebnost),
3.    
integrirana pridelava in
4.    
višja kakovost.
(2) Predmet podpore je delno pokritje
stalnih stroškov, ki nastanejo z vključitvijo v sheme kakovosti hrane in s
sodelovanjem v njih ter ima obliko letnega plačila. Vlagatelji lahko na letni
ravni uveljavljajo delno pokritje stalnih stroškov. Podpora se upravičencu
dodeli letno v enkratnem izplačilu, vendar največ za pet let. Stopnja podpore
se natančneje določi v javnem razpisu in razpisni dokumentaciji, in sicer glede
na shemo kakovosti in vrsto proizvoda. Stalni stroški se pri zaščitenih
kmetijskih pridelkih oziroma živilih in proizvodih višje kakovosti določijo
glede na shemo kakovosti, vrsto proizvoda in proizvodnje. Stalni stroški se pri
ekološki pridelavi in predelavi ter integrirani pridelavi določijo glede na
shemo kakovosti, vrsto proizvodnje in velikost kmetijskega gospodarstva.
44. člen
(upravičeni stroški)
(1) Upravičeni stroški za namene iz
tega poglavja so stalni stroški, ki nastanejo z vključitvijo v sheme kakovosti
in sodelovanjem v njih ter zajemajo za:
1.    
ekološko pridelavo in predelavo:
-  
stroške kontrole, ki zagotavlja skladnost s
predpisi s tega področja (letna kontrola pridelave na kmetijskem gospodarstvu,
letna kontrola predelovalnega obrata na kmetijskem gospodarstvu,kontrola
skupine proizvajalcev),
-  
stroške analiz preiskav živil rastlinskega
izvora, krme in tal,
-  
administrativne stroške (letna članarina za
vključevanje v skupino proizvajalcev proizvoda, vodenje evidenc, stroški
tiskanja nalepk simbolov kakovosti);
2.    
zaščitene kmetijske pridelke oziroma živila in
višjo kakovost:
-  
stroške kontrole, ki zagotavlja skladnost z
zahtevami iz specifikacij (certificiranje, letna zunanja kontrola,nenapovedana
zunanja kontrola, kontrola skupine proizvajalcev,notranja kontrola),
-  
stroške analiz preiskav vzorcev kmetijskih
proizvodov oziroma surovin, zahtevanih v specifikacijah proizvodov,
-  
administrativne stroške (letna članarina za
vključevanje v skupino proizvajalcev proizvoda, vodenje evidenc, stroški
tiskanja nalepk simbolov kakovosti),
3.    
integrirano pridelavo:
-  
stroške kontrole, ki zagotavlja skladnost s
predpisi iz tega področja (letna kontrola pridelave),
-  
administrativne stroške (letna članarina za
vključevanje v skupino proizvajalcev proizvoda, vodenje evidenc, stroški
tiskanja nalepk simbolov kakovosti).
(2) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev. Do podpore so upravičeni stalni
stroški, ki so nastali od datuma izdaje odločbe o pravici do sredstev. Do
podpore pa so upravičeni tudi morebitni splošni stroški, nastali po
1. januarju 2007 do vložitve zadnjega zahtevka za izplačilo sredstev.
(3) Upravičeni so splošni stroški, ki
so neposredno povezani s pripravo in izvedbo projekta, kot so priprava vloge
ter priprava zahtevkov za izplačilo, v višini do vključno pet odstotkov
upravičenih stroškov projekta iz naslova tega ukrepa. Zgornja višina posameznih
upravičenih splošnih stroškov se določi v javnem razpisu.
(4) Podpore se ne dodelijo za:
-      
kmetijska gospodarstva, ki prejemajo povrnitev stroškov kontrole v letih
2007–2010 po predpisu, ki ureja plačila za kmetijskookoljske ukrepe iz Programa
razvoja podeželja 2004–2006,
-      
kmetijska gospodarstva, ki prejmejo za isti namen podporo na podlagi
ukrepov I. stebra kmetijske politike, navedenih v Uredbi 1974/2006/ES,
-      
projekte, ki prejmejo za isti namen podporo na podlagi ukrepov, navedenih
v Uredbi 1857/06/ES,
-      
sheme, katerih edini cilj je zagotavljanje višje ravni nadzora nad
spoštovanjem obveznih standardov iz zakonodaje Evropske unije ali nacionalne
zakonodaje,
-      
stroške vzdrževanja in najema objektov.
45. člen
(vlagatelji)
(1) Vlagatelji so kmetijska
gospodarstva, ki opravljajo kmetijsko dejavnost na območju Republike Slovenije
in so vključeni v eno od shem kakovosti Skupnosti ali nacionalno shemo
kakovosti.
(2) Do podpore so upravičeni samo
proizvajalci kmetijskih proizvodov, namenjenih za prehrano ljudi.
46. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
kmetijsko gospodarstvo mora biti vpisano v
register kmetijskih gospodarstev;
2.    
vlagatelj mora predložiti terminsko in
stroškovno ovrednoten program izvedbe kontrole in analiz ter predvidene
administrativne stroške;
3.    
če vlagatelj uveljavlja podporo za kmetijske
proizvode z zaščiteno označbo porekla, zaščiteno geografsko označbo ali
zajamčeno tradicionalno posebnostjo, mora biti na dan oddaje vloge na javni
razpis ta kmetijski proizvod vpisan v evropski register zaščitenih označb
porekla in zaščitenih geografskih označb oziroma evropski register zajamčenih
tradicionalnih posebnosti.
(2) Obveznost upravičenca je, da
najkasneje ob vložitvi zahtevka predloži kopijo certifikata ali potrdila o
opravljeni kontroli, ki dokazuje vključitev v upravičeno shemo kakovosti.
47. člen
(finančne določbe)
(1) Finančna pomoč se dodeli v obliki
letnega izplačila.
(2) Vlagatelji, ki so vključeni v
sheme kakovosti, so upravičeni do letne podpore v višini:
-      
do 1.500 eurov za vsako shemo kakovosti (zaščiteni kmetijski pridelki
oziroma živila (sheme Skupnosti) in za proizvode višje kakovosti (nacionalna
shema)),
-      
do 3.000 eurov za ekološko pridelavo in predelavo (sheme Skupnosti),
-      
do 1.000 eurov za integrirano pridelavo (nacionalna shema).
(3) Najvišji znesek dodeljene finančne
pomoči na vlagatelja znaša do vključno 3.000 eurov.
(4) V skladu s postopkom iz XXIII.
poglavja te uredbe se izberejo projekti do porabe sredstev, razpisanih za ta
namen v obdobju izvajanja PRP 2007–2013.
(5) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih.
(6) V skladu s postopkom, določenim s
XXIII. poglavjem te uredbe, se z odprtim javnim razpisom izberejo projekti do
porabe sredstev, razpisanih za ta namen v obdobju izvajanja PRP 2007–2013.
(7) Za celotno programsko obdobje 2007–2013
je izvedbi tega ukrepa namenjenih do 16.069.003 eurov javnih sredstev.
XI. PODPORA SKUPINAM PROIZVAJALCEV PRI DEJAVNOSTIH
INFORMIRANJA IN POSPEŠEVANJA PRODAJE ZA PROIZVODE, KI SO VKLJUČENI V SHEME
KAKOVOSTI HRANE – ukrep 133
48. člen
(predmet podpore)
(1) Predmet podpore je delno pokritje
izvajanja aktivnosti skupinam proizvajalcev za:
1.    
informiranje potrošnikov,
2.    
oglaševanje in
3.    
pospeševanje prodaje na notranjem trgu za
proizvode, ki so vključeni v sheme kakovosti Evropske unije ali Republike
Slovenije.
(2) Upravičene sheme kakovosti
Evropske unije ali Republike Slovenije pri tem ukrepu so:
1.    
ekološka pridelava in predelava,
2.    
zaščiteni kmetijski pridelki oziroma živila
(zaščitena označba porekla, zaščitena geografska označba, zajamčena
tradicionalna posebnost),
3.    
vina z označbo porekla (kakovostno vino ZGP,
vrhunsko vino ZGP in vino PTP),
4.    
integrirana pridelava in
5.    
višja kakovost.
49. člen
(upravičeni stroški)
(1) Upravičeni stroški za namene iz
tega poglavja so stroški, nastali pri informiranju in pospeševanju prodaje za
proizvode, ki so vključeni v upravičene sheme kakovosti hrane, in sicer:
-      
stroški organizacije, priprave in sodelovanja na javnih nastopih,
sejmih, tržnicah, razstavah, oddajah, delavnicah in drugih oblikah javnih
nastopov oziroma dogodkov;
-      
stroški oglaševanja in informiranja na prodajnih mestih in po drugih
komunikacijskih poteh;
-      
stroški priprave, izdaje in razdeljevanja informacijskega in
promocijskega gradiva zaradi obveščanja potrošnikov in javnosti ter
pospeševanja prodaje kmetijskih pridelkov in živil iz shem kakovosti;
-      
stroški organizacije in vodenja drugih ustreznih oblik oglaševanja
zaradi informiranja in pospeševanja prodaje kmetijskih pridelkov in živil iz
shem kakovosti.
(2) Podpore se ne dodelijo, poleg
dejavnosti, ki niso upravičene po 23. členu Uredbe 1974/2006/ES, za:
-      
iste aktivnosti, ki so podprte z Uredbo Sveta (ES) št. 3/2008 z dne
17. decembra 2007 o ukrepih za informiranje o kmetijskih proizvodih in
njihovo promocijo na notranjem trgu in v tretjih državah (UL L št. 3 z dne 5. 1.
2008, str. 1), zadnjič spremenjeno z Uredbo Sveta (ES) št. 153/2009 z dne
19. februarja 2009 (UL L št. 51 z dne 24. 2. 2009, str. 1),
-      
projekte, ki prejmejo za isti namen podporo z ukrepi I. stebra kmetijske
politike, navedenimi v Uredbi 1974/2006/ES,
-      
iste aktivnosti, ki se podpirajo znotraj ukrepa podpora za ustanavljanje
in delovanje skupin proizvajalcev – ukrep 142,
-      
aktivnosti, ki jih vložijo poklicne ali panožne organizacije
proizvajalcev, ki zastopajo enega ali več kmetijskih sektorjev na področju sadja,
zelenjave, poljedelstva, oljčnega olja in medu ter se po tem poglavju ne
priznajo kot skupine proizvajalcev,
-      
za iste upravičene stroške, za katere so bili vloženi zahtevki za
podpore na podlagi predpisa, ki ureja trg z vinom.
(3) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev. Do podpore so upravičeni stroški, ki
nastanejo od datuma izdaje odločbe o pravici do sredstev. Do podpore pa so
upravičeni tudi morebitni splošni stroški, nastali po 1. januarju 2007 do
vložitve zadnjega zahtevka za izplačilo sredstev.
(4) Upravičeni so splošni stroški, ki
so neposredno povezani s pripravo in izvedbo projekta, kot so priprava vloge
ter priprava zahtevkov za izplačilo v višini do vključno pet odstotkov
upravičenih stroškov projekta iz naslova tega ukrepa. Zgornja višina posameznih
upravičenih splošnih stroškov se določi v javnem razpisu.
50. člen
(vlagatelji)
(1) Vlagatelji so skupine
proizvajalcev, ki so pravne osebe in združujejo proizvajalce, ki sodelujejo v
eni od upravičenih shem kakovosti za kmetijske proizvode ali živila ter
uporabljajo pripadajoče simbole kakovosti oziroma zaščitne znake in:
-      
so zaščitile svoje proizvode na ravni EU oziroma so njihovi proizvodi že
zaščiteni na nacionalni ravni in so v postopku pridobivanja evropske zaščite za
zaščiteno označbo porekla, zaščiteno geografsko označbo ter zajamčeno tradicionalno
posebnost oziroma,
-      
predstavljajo proizvajalce ekološko pridelanih in predelanih kmetijskih
pridelkov oziroma živil z oznako ekološke pridelave oziroma,
-      
predstavljajo proizvajalce integrirano pridelanih pridelkov oziroma
živil z oznako integrirane pridelave oziroma,
-      
so zaščitile svoje proizvode na nacionalni ravni z oznako višja kakovost
oziroma,
-      
predstavljajo proizvajalce vin z označbo porekla (kakovostno vino ZGP,
vrhunsko vino ZGP in vino PTP).
(2) Skupno vlogo lahko vloži tudi več
skupin proizvajalcev, ki ločeno zastopajo kmetijske pridelke ali živila iz shem
kakovosti in so posamezni upravičenci po tem ukrepu. Vlogo vloži pooblaščena
skupina proizvajalcev v imenu vseh upravičenih skupin proizvajalcev.
51. člen
(pogoji za pridobitev sredstev)
(1) Pogoji za pridobitev sredstev so:
1.    
skupina proizvajalcev je pravna oseba;
2.    
skupina proizvajalcev oziroma člani skupine
proizvajalcev uporabljajo simbol kakovosti oziroma zaščitni znak pripadajoče
sheme kakovosti;
3.    
proizvodi iz shem kakovosti morajo biti
prisotni na trgu;
4.    
vlagatelj mora imeti poravnane obveznosti do
države;
5.    
izdelan program pospeševanja prodaje skupine
proizvajalcev, ki vsebuje dva dela, in sicer:
a)   
vizijo razvoja pospeševanja prodaje,
oglaševanja in informiranja za petletno obdobje, razdeljeno po letih in s
pričakovanimi učinki, ter
b)   
natančen načrt aktivnosti oziroma projekt
informiranja, oglaševanja in pospeševanja prodaje, za katerega se skupina
proizvajalcev prijavi na razpis.
(2) Oblike informiranja in
pospeševanja prodaje morajo opozarjati na posebne lastnosti in prednosti
proizvodov iz upravičenih shem kakovosti, z določenim zaščitnim znakom oziroma
simbolom kakovosti še zlasti opozarjati na kakovost, posebne načine pridelave
in predelave, specifične načine proizvodnje in na vpliv geografskega območja na
kakovost proizvoda. Te vsebine morajo temeljiti na znanstvenih, tehničnih,
tradicionalnih, zgodovinskih, proizvodnih ali drugih enakovrednih izsledkih.
(3) Pri izvajanju aktivnosti je
obvezujoče, da se na gradivu, namenjenem za informiranje, oglaševanje in pospeševanje
prodaje, pojavijo v ospredju ime proizvodov iz shem kakovosti, naziv sheme
kakovosti in zaščitni znak oziroma simbol kakovosti proizvoda, in sicer:
-      
za ekološke proizvode: navedba imen ekoloških proizvodov oziroma vrste
ekoloških proizvodov, naziv sheme kakovosti, pripadajoči zaščitni znak oziroma
simbol kakovosti EU in nacionalni zaščitni znak oziroma simbol kakovosti;
-      
za proizvode, ki so zaščiteni po evropski zakonodaji kot zaščiteni
kmetijski pridelki oziroma živila (zaščitena označba porekla, zaščitena
geografska označba in zajamčena tradicionalna posebnost): navedba zaščitenega
imena, naziv sheme kakovosti ter pripadajoči zaščitni znak oziroma simbol
kakovosti EU in nacionalni zaščitni znak oziroma simbol kakovosti;
-      
za proizvode, ki so zaščiteni po nacionalni zakonodaji kot zaščiteni
kmetijski pridelki oziroma živila (zaščitena označba porekla, zaščitena
geografska označba in zajamčena tradicionalna posebnost) in so v postopku
pridobivanja evropske zaščite: navedba zaščitenega imena, naziv sheme kakovosti
in pripadajoči nacionalni zaščitni znak oziroma simbol kakovosti;
-      
za proizvode, ki so integrirani, in za proizvode, zaščitene kot višja
kakovost: navedba imena oziroma vrsta proizvodov, naziv sheme kakovosti in
pripadajoči nacionalni zaščitni znak oziroma simbol kakovosti;
-      
za kakovostna vina ZGP, vrhunska vina ZGP in vino PTP pravilna navedba
imena in območja.
(4) Na podlagi 6. točke 23. člena
Uredbe 1974/2006/ES skladnost osnutkov informacijskih, promocijskih in oglaševalskih
gradiv s predpisi Skupnosti potrdi ARSKTRP v soglasju z MKGP.
52. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v javnem
razpisu. Pri določitvi meril se upoštevajo naslednji vidiki:
1.    
strokovna ocena:
- 
vrsta sheme kakovosti,
- 
usposobljenost skupine proizvajalcev;
2.    
ekonomska ocena:
- 
izvedljivost projekta in pričakovani učinki,
- 
ekonomska storilnost,
- 
tržna proizvodnja.
(2) Podrobnejša merila za izbor vlog
se določijo v odprtem javnem razpisu. Izberejo se projekti, ki so na podlagi
ocene dosegli spodnjo, vstopno mejo točk, do porabe sredstev, razpisanih za ta
namen v določenem obdobju izvajanja PRP 2007–2013.
53. člen
(finančne določbe)
(1) Najvišja stopnja pomoči znaša do
vključno 70 odstotkov upravičenih stroškov.
(2) Za celotno programsko obdobje
2007–2013 je izvedbi tega ukrepa namenjenih do 6.619.268 eurov javnih sredstev.
(3) Za sheme kakovosti Evropske unije
(ekološka pridelava in predelava, zaščiteni kmetijski pridelki oziroma živila
in kakovostna vina, pridelana na določenem pridelovalnem območju) in nacionalne
sheme kakovosti (integrirana pridelava in višja kakovost) znaša najvišji znesek
podpore na razpis za projekt posameznemu upravičencu do 200.000 eurov.
(4) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih.
XII. PODPORE ZA USTANAVLJANJE IN DELOVANJE SKUPIN
PROIZVAJALCEV – ukrep 142
54. člen
(predmet podpore)
(1) Podpora pri tem ukrepu se
dodeljuje skupinam proizvajalcev ekoloških in zaščitenih kmetijskih proizvodov
ter je namenjena za razbremenitev njihovega administrativnega ustanavljanja in
delovanja.
(2) Podpora se dodeli zaradi:
-      
povečanja obsega proizvodnje članov skupin proizvajalcev,
-      
povečanja skupnega trženja kmetijskih proizvodov,
-      
izvajanja skupnih projektov glede informiranja in promocije.
(3) Predmet podpore so naslednje
upravičene aktivnosti:
-      
administrativno delovanje skupine proizvajalcev, ki vključuje
usposobitev prostorov, registracijo skupine proizvajalcev, nakup informacijske
tehnologije in druge opreme ter pospeševanje prodaje,
-      
stalna zaposlitev osebe za namene delovanja skupine proizvajalcev vsaj
za dobo izvedbe projekta,
-      
nabava opreme za namene skupnega trženja,
-      
oblikovanje skupnih pravil v skladu z 2. točko 35. člena Uredbe
1698/2005/ES,
-      
priprava operativnega programa.
55. člen
(upravičeni stroški)
(1) Upravičeni so stroški, nastali pri
izvajanju upravičenih aktivnostih administrativnega delovanja prvih pet let po
datumu ragistracije skupine proizvajalcev ter zajemajo:
-      
stroške administrativnega delovanja skupine proizvajalcev, kot so
usposobitev prostorov, registracija skupine proizvajalcev, nakup informacijske
tehnologije in druge opreme ter pospeševanja prodaje;
-      
stroške stalne zaposlitve osebe za namene delovanja skupine
proizvajalcev vsaj za dobo izvedbe projekta;
-      
stroške oblikovanja skupnih pravil o proizvodnji;
-      
stroške priprave operativnega programa;
-      
stroške nabave primerne opreme, ki je nujno potrebna za skupno trženje
kmetijskih pridelkov oziroma živil skupine proizvajalcev.
(2) Vlagatelj pred datumom začetka
upravičenosti stroškov ne sme začeti z deli, niti prevzeti nobenih obveznosti
na račun morebitnih dodeljenih sredstev. Do podpore so upravičeni stroški, ki
so nastali od datuma zaprtja javnega razpisa do vložitve zadnjega zahtevka za
izplačilo sredstev. Do podpore so upravičeni tudi morebitni splošni stroški,
nastali po 1. januarju 2007 do vložitve zadnjega zahtevka za izplačilo
sredstev.
(3) Ne glede na določbo prejšnjega
odstavka se lahko z javnim razpisom določi posamezne upravičene stroške, ki
lahko nastanejo šele po datumu izdaje odločbe o pravici do sredstev.
(4) Ne glede na določbi drugega in
tretjega odstavka tega člena lahko upravičenci, ki so prejeli odločbo o pravici
do sredstev na podlagi tega ukrepa iz Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
73/08 in 17/09), uveljavljajo stroške, nastale od 1. januarja 2010.
(5) Višina podpore se izračuna na
podlagi letne tržne proizvodnje posamezne skupine proizvajalcev.
(6) Aktivnosti, ki so upravičene do
podpore, so namenjene izključno skupinam proizvajalcev, ki združujejo pridelovalce
in predelovalce ekoloških ali zaščitenih kmetijskih proizvodov. Zaščiteni
kmetijski proizvodi, ki so upravičeni znotraj tega ukrepa, so proizvodi, ki so
v postopku zaščite oziroma so zaščiteni z naslednjimi označbami: zaščitena
označba porekla, zaščitena geografska označba, zajamčena tradicionalna
posebnost.
(7) Upravičeni so splošni stroški, ki
so neposredno povezani z ustanavljanjem skupine proizvajalcev ter pripravo in
izvedbo projekta, kot so priprava vloge ter priprava zahtevkov za izplačilo, v
višini do vključno pet odstotkov upravičenih stroškov projekta iz naslova tega
ukrepa. Zgornja višina posameznih upravičenih splošnih stroškov se določi v
javnem razpisu.
(8) Podpore se ne dodelijo za:
-      
projekte, ki jih vložijo poklicne oziroma panožne organizacije
proizvajalcev, ki zastopajo enega ali več kmetijskih sektorjev na področju
sadja, zelenjave, poljedelstva, oljčnega olja in medu ter se znotraj tega
ukrepa ne priznajo kot skupine proizvajalcev;
-      
projekte, ki prejmejo za isti namen podporo na podlagi ukrepov I. stebra
kmetijske politike, navedenih v Uredbi 1974/2006/ES;
-      
iste aktivnosti, ki so bile oziroma so podprte znotraj ukrepa podpora
skupinam proizvajalcev, pri dejavnostih informiranja in pospeševanja prodaje za
proizvode, ki so vključeni v sheme kakovosti hrane;
-      
skupine proizvajalcev, ki ne zastopajo proizvajalce ekoloških in
zaščitenih kmetijskih pridelkov oziroma živil.
56. člen
(vlagatelji)
Vlagatelji so skupine proizvajalcev, ki jih
prizna pristojni organ Republike Slovenije in ki:
-      
združujejo ekološke kmetijske proizvajalce določenega ekološkega
kmetijskega proizvoda zaradi skupnega nastopa tega kmetijskega proizvoda na
trgu;
-      
združujejo ekološke kmetijske proizvajalce določenega območja Republike
Slovenije zaradi skupnega nastopa ekoloških kmetijskih proizvodov s tega
območja na trgu;
-      
združujejo proizvajalce določenega zaščitenega kmetijskega proizvoda ali
proizvodov zaradi skupnega nastopa tega proizvoda ali proizvodov na trgu.
57. člen
(pogoji za pridobitev sredstev)
(1) Vlagatelji morajo izpolnjevati
naslednje pogoje za pridobitev sredstev:
1.    
biti pravna oseba ter biti registrirani kot
skupina proizvajalcev pri MKGP;
2.    
združevati vsaj tri člane;
3.    
imeti člane, ki svoje proizvode tržijo;
4.    
združevati proizvajalce ekoloških ali
zaščitenih kmetijskih oziroma živilskih proizvodov;
5.    
imeti izdelan operativni program dejavnosti za
obdobje najmanj petih let, ki vsebuje:
a)   
idejni načrt usklajevanja pridelave s
povpraševanjem,
b)   
idejni načrt pospeševanja koncentracije ponudbe
in skupnega trženja kmetijskih pridelkov oziroma živil svojih članov,
c)   
načrt priprave pravil skupnega trženja,
informiranja in promocije;
6.    
imeti poravnane obveznosti do države.
(2) Do podpore so upravičene skupine
proizvajalcev v obdobju prvih petih let po datumu priznanja skupine proizvajalcev.
58. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v zaprtem
javnem razpisu. Med vlogami, ki presežejo vstopno mejo točk se izberejo tiste,
ki dosežejo višje število točk, do porabe sredstev za posamezen javni razpis.
Pri določitvi meril se upoštevajo naslednji vidiki:
1.    
strokovna ocena, ki zajema vrsto sheme
kakovosti in usposobljenost skupine proizvajalcev,
2.    
ekonomska ocena tržne proizvodnje.
(2) Podrobnejša merila za izbor vlog
se določijo v zaprtem javnem razpisu.
59. člen
(finančne določbe)
(1) Najvišja stopnja pomoči znaša do
pet odstotkov obsega lastne tržne proizvodnje vseh članov, ki svoje proizvode
tržijo.
(2) Za celotno programsko obdobje
2007–2013 je izvedbi tega ukrepa namenjenih do 1.471.537 eurov javnih sredstev.
(3) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih.
XIII. DIVERZIFIKACIJA V NEKMETIJSKE DEJAVNOSTI– ukrep 311
60. člen
(predmet podpore)
(1) Predmet podpore so naložbe v:
1.    
proizvodne dejavnosti, povezane s
tradicionalnim znanjem na kmetiji;
2.    
proizvodne dejavnosti, povezane s predelavo
proizvodov, ki niso navedeni v Prilogi I k Pogodbi, in drugih nekmetijskih
proizvodov na kmetiji;
3.    
pridobivanje energentov in energije za prodajo
na kmetiji iz obnovljivih virov, in sicer:
a)   
proizvodnja bioplina z uporabo organskih
odpadkov,
b)   
predelava biomase za obnovljive vire energije,
c)   
infrastruktura za obnovljivo energijo iz
biomase in drugih obnovljivih virov energije;
4.    
prodajne dejavnosti na kmetiji (specializirane
trgovine za prodajo pridelkov in izdelkov iz lastne proizvodnje in z okoliških
kmetij ter trgovina na drobno, pretežno z živili, pijačami in tobačnimi izdelki
ali kot dopolnilna dejavnost na kmetiji);
5.    
storitvene dejavnosti na kmetijah (turizem,
varstvo otrok, varstvo starostnikov, varstvo invalidov, veterinarstvo, čuvanje,
oskrba in nega hišnih živali ipd.).
(2) Pri izvedbi se upoštevajo pravila
Uredbe 1998/2006/ES.
61. člen
(upravičeni stroški)
(1) Upravičeni stroški za namene iz
prejšnjega člena so:
1.    
gradbena in obrtniška dela. Pri posameznih
gradbenih in obrtniških delih se upoštevajo stroški dobave gotovih elementov
(nakup in prevoz) in njihova montaža ali stroški izvedbe del na kraju samem
(stroški materiala, prevoza in opravljenih del);
2.    
posebno usposabljanje za opravljanje
dejavnosti;
3.    
nakup nove opreme za namen iz tega ukrepa,
vključno z informacijsko‑komunikacijsko tehnologijo (v nadaljnjem besedilu:
IKT) in računalniško programsko opremo. Med upravičenimi stroški so še stroški,
povezani z vključitvijo opreme v tehnološki proces (stroški prevoza, montaže
opreme);
4.    
splošni stroški, ki so neposredno povezani s
pripravo in izvedbo naložbe, kot so priprava vloge in poslovnega načrta,
stroški pridobitve gradbene dokumentacije ter priprava zahtevkov za izplačilo v
višini do vključno deset odstotkov upravičenih stroškov naložbe iz naslova tega
ukrepa. Zgornja višina posameznih upravičenih splošnih stroškov se določi v
javnem razpisu.
(2) Upravičeni stroški naložbe so samo
stroški, nastali od datuma izdaje odločbe o pravici do sredstev do
30. junija 2015. Kot začetek stroška se šteje prevzem obveznosti upravičenca
na račun morebitnih dodeljenih sredstev (sklenitev katerekoli pogodbe,
naročanje materiala, opreme, storitev ali del).
(3) Ne glede na prejšnji odstavek se
za upravičene štejejo tudi morebitni splošni stroški, nastali pred datumom izdaje
odločbe o pravici do sredstev, vendar samo od 1. januarja 2007 naprej.
(4) Podpore se ne dodelijo za:
1.    
vavčersko svetovanje,
2.    
nakup patentiranih pravic, know‑howa, licenc in
nepatentiranega tehničnega znanja,
3.    
naložbe v raziskave in razvoj produktov,
4.    
plačilo davkov, carin in dajatev pri uvozu,
5.    
prevozna in transportna sredstva,
6.    
stroške poslovanja (npr. tudi stroški vzdrževanja
in najema itd.),
7.    
bančne stroške in stroške garancij,
8.    
nakup rabljene opreme,
9.    
nakup kmetijske mehanizacije in opreme,
10. 
nakup gradbene mehanizacije,
11. 
naložbe v prostore za zasebno rabo,
12. 
podjetja v težavah,
13. 
podjetja v ribištvu in ribogojstvu ter premogovništvu,
14. 
predelavo živilskih proizvodov, katerih
surovina so kmetijski proizvodi,
15. 
nepremičnine, ki so predmet izvršbe na
nepremičnino.
62. člen
(vlagatelji)
(1) Vlagatelji so podjetja, katerih
odgovorna oseba je član kmetijskega gospodinjstva in imajo ob oddaji vloge dejavnost
registrirano kot:
1.    
kmetija z dopolnilno dejavnostjo,
2.    
samostojni podjetnik posameznik,
3.    
zavod,
4.    
gospodarska družba ali
5.    
zadruga.
(2) Odgovorna oseba je nosilec
dopolnilne dejavnosti na kmetiji ali samostojni podjetnik ali zakoniti
zastopnik zavoda, gospodarske družbe ali zadruge.
63. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
kmetija mora biti vpisana v register kmetijskih
gospodarstev in biti dejavna;
2.    
vlagatelj mora imeti sedež in opravljati
dejavnost na kmetiji;
3.    
vlagatelj mora zagotoviti ustrezno projektno
dokumentacijo s podrobnim popisom del in stroškovno opredelitvijo cen, ki jo
pripravi odgovorni projektant, ter vsa dovoljenja za naložbo. Gradbena in
obrtniška dela morajo biti izvedena skladno s predpisi, ki urejajo graditev
objektov, urejanje prostora, varstvo kulturne dediščine in varstvo okolja;
4.    
vlagatelj mora biti registriran skladno s
prejšnjim členom;
5.    
vlagatelj mora zagotavljati ohranitev oziroma
povečanje števila delovnih mest;
6.    
vlagatelj mora imeti poravnane obveznosti do
države oziroma ne sme biti v stečajnem postopku, postopku prisilne poravnave
ali postopku likvidacije;
7.    
odgovorna oseba mora imeti prijavljeno stalno
prebivališče na naslovu kmetije;
8.    
odgovorna oseba se mora ob oddaji vloge
ukvarjati s kmetijsko dejavnostjo;
9.    
izdelan mora biti poslovni načrt oziroma
program dela skladno z zahtevami javnega razpisa. Pri poslovnem načrtu oziroma
programu dela morajo biti izdelani vsi izračuni in priložene vse zahtevane
priloge. Poslovni načrt mora izkazati ekonomsko upravičenost naložbe. Kot
ekonomska upravičenost naložbe se šteje, če je denarni tok pozitiven;
10. 
naložba se mora izvesti na kmetiji zunaj
naselij s statusom mesta;
11. 
iz vloge mora biti razvidno, da podjetje ne
presega meril za mikropodjetja, določena po Priporočilu 2003/361/ES.
(2) Naložbe, katerih skupna vrednost
ob prijavi ne presega 50.000 eurov (brez DDV), se štejejo kot enostavne
naložbe, zahtevne naložbe pa so naložbe, katerih skupna vrednost presega 50.000
eurov (brez DDV).
(3) Pri naložbah v obnovljive vire
energije vrednost naložbe ob prijavi ne sme preseči 1.000.000 eurov (brez DDV).
(4) Če vlagatelj kandidira za
pridobitev sredstev samo za dokončanje naložbe, morata biti iz priložene
investicijsko‑tehnične dokumentacije razvidna:
1.    
popis del in stroškov, ki se nanaša na celotno
naložbo,
2.    
pri fazni gradnji natančen popis že izvedenih
aktivnostih in vrednosti že izvedenih del, ki ga potrdi pooblaščeni projektant
ali nadzornik.
(5) Pri naložbah v gradnjo prostorov
in nakup pripadajoče opreme, ki so ali bodo v objektih, zgrajenih tudi za druge
namene, se od vseh skupnih stroškov izgradnje oziroma prenove celotnega objekta
(skupni prostori, streha, fasada ipd.) kot upravičeni stroški priznajo le
stroški v sorazmernem deležu glede na neto tlorisno površino objekta, ki jo ti
prostori zasedajo.
(6) Če vlagatelj kandidira za
pridobitev sredstev za naložbe v storitve vzgoje in varstva otrok, mora ob
dokončanju naložbe izpolnjevati pogoje za vpis v razvid pri Ministrstvu za
šolstvo in šport.
(7) Če vlagatelj kandidira za
pridobitev sredstev za naložbe v opravljanje socialnovarstvene storitve za
starostnike ali invalide, mora:
1.    
najpozneje do konca naložbe izpolnjevati
predpisane pogoje za opravljanje te storitve skladno s predpisi, ki urejajo
socialno varstvo, in
2.    
pridobiti pozitivno mnenje Socialne zbornice
Slovenije za predviden program opravljanja storitve.
(8) Obveznosti upravičenca so:
1.    
predmet naložbe se mora:
-  
uporabljati izključno za dejavnost, ki je
predmet podpore,
-  
obravnavati kot sredstva, ki se amortizirajo
(velja za opremo in objekte) po Slovenskih računovodskih standardih;
2.    
kot dokončanje naložbe se pri gradnji šteje
pridobljeno uporabno dovoljenje oziroma vključitev opreme v opravljanje
dejavnosti;
3.    
po končani naložbi mora zagotavljati ohranitev
oziroma povečanje števila delovnih mest oziroma zagotoviti vsaj eno delovno
mesto. Kmetija mora zagotoviti vsaj eno polno delovno moč. Izračun normativa,
ki določa polno delovno moč, se opredeli v javnem razpisu. Ta obveznost ne
velja v primeru pridobivanja energije iz obnovljivih virov.
64. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodje, vstopne meje točk, določene v odprtem
javnem razpisu. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Pri določitvi meril se upoštevajo naslednji vidiki:
1.    
razvojna ogroženost na ravni regije Standardne
klasifikacije teritorialnih enot 3 (v nadaljnjem besedilu: SKTE‑3), v kateri se
izvaja naložba,
2.    
ekonomski vidik,
3.    
družbeno‑socialni vidik upravičenca.
(2) Podrobnejša merila za izbor vlog
se določijo v odprtem javnem razpisu.
65. člen
(finančne določbe)
(1) Sredstva se dodeljujejo na podlagi
pravila de minimis. Najvišja stopnja pomoči znaša do vključno 60 odstotkov
priznane vrednosti naložbe. Najnižji dodeljeni znesek pomoči je 3.500 eurov na
upravičenca. Prejemnik sredstev lahko pridobi največ do 200.000 eurov v obdobju
zadnjih treh proračunskih let oziroma prejemniki sredstev, ki delujejo v cestnoprometnem
sektorju, največ do 100.000 eurov v obdobju zadnjih treh proračunskih let. Za
naložbe iz 3. točke prvega odstavka 59. člena te uredbe, ki so namenjene
prednostnim nalogam iz 16.a člena Uredbe 1698/2005/ES, se stopnje intenzivnosti
pomoči povečajo za deset odstotnih točk.
(2) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(3) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu, ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(4) Za celotno programsko obdobje od
leta 2007–2013 je izvedbi tega ukrepa namenjenih do 31.551.000 eurov javnih
sredstev.
XIV. PODPORA USTANAVLJANJU IN RAZVOJU MIKROPODJETIJ – ukrep
312
66. člen
(predmet podpore)
(1) Predmet podpore so naložbe v
registrirana mikropodjetja na podeželju, ki zagotavljajo nova oziroma ohranjajo
delovna mesta in povečujejo dohodek podeželskega prebivalstva za dejavnosti,
določene s šestim odstavkom 67. člena te uredbe.
(2) Pri izvedbi se upoštevajo pravila
Uredbe 1998/2006/ES.
67. člen
(upravičeni stroški)
(1) Upravičeni stroški za namene iz
prejšnjega člena so:
1.    
gradbena in obrtniška dela. Pri posameznih
gradbenih in obrtniških delih se upoštevajo stroški dobave gotovih elementov
(nakup in prevoz) in njihova montaža, stroški izvedbe del na kraju samem
(stroški materiala, prevoza in opravljenih del);
2.    
usposabljanje za opravljanje dejavnosti;
3.    
nakup nove opreme za namen iz tega ukrepa,
vključno z IKT in računalniško programsko opremo. Priznavajo se tudi stroški
povezani z vključitvijo opreme v tehnološki proces (stroški prevoza, montaže
opreme);
4.    
splošni stroški, ki so neposredno povezani s
pripravo in izvedbo naložbe, kot so priprava vloge in poslovnega načrta,
stroški pridobitve gradbene dokumentacije ter priprava zahtevkov za izplačilo,
v višini do vključno deset odstotkov upravičenih stroškov naložbe iz naslova
tega ukrepa. Zgornja višina posameznih upravičenih splošnih stroškov se določi
v javnem razpisu.
(2) Podpore se ne dodelijo za:
1.    
vavčersko svetovanje,
2.    
nakup patentiranih pravic, know‑howa, licenc in
nepatentiranega tehničnega znanja,
3.    
naložbe v raziskave in razvoj produktov,
4.    
plačilo davkov, carin in dajatev pri uvozu,
5.    
prevozna in transportna sredstva,
6.    
stroške poslovanja (npr. tudi stroški
vzdrževanja in najema itd.),
7.    
bančne stroške in stroške garancij,
8.    
nakup rabljene opreme,
9.    
nakup kmetijske mehanizacije in opreme,
10. 
nakup gradbene mehanizacije in opreme,
11. 
naložbe v prostore za zasebno rabo,
12. 
podjetja v ribištvu in ribogojstvu ter
premogovništvu,
13. 
predelavo živilskih proizvodov, katerih
surovina so kmetijski proizvodi,
14. 
nepremičnine, ki so predmet izvršbe na
nepremičnino.
(3) Do sredstev niso upravičena
podjetja v težavah v skladu s Sporočilom Komisije 244/2004/ES.
(4) Upravičeni stroški naložbe so samo
stroški, nastali od datuma izdaje odločbe o pravici do sredstev do
30. junija 2015. Kot začetek stroška se šteje prevzem obveznosti upravičenca
na račun morebitnih dodeljenih sredstev (sklenitev katerekoli pogodbe,
naročanje materiala, opreme, storitev ali del).
(5) Ne glede na prejšnji odstavek se
za upravičene štejejo tudi splošni stroški, nastali pred datumom izdaje odločbe
o pravici do sredstev, vendar samo od 1. januarja 2007 naprej.
(6) Do sredstev so upravičene naložbe
za opravljanje naslednjih dejavnosti, razvrščenih v naslednja področja,
oddelke, skupine in razrede po Standardni klasifikaciji dejavnosti (SKD)
Statističnega urada Republike Slovenije:
1.    
oddelek 08 – pridobivanje rudnin in kamnin
(razen 08.91 – pridobivanje mineralov za kemikalije in gnojila, 08.99 – drugo
pridobivanje rudnin in kamnin),
2.    
področje C – predelovalne dejavnosti (razen 10
– proizvodnja živil, 11 – proizvodnja pijač, 12 – proizvodnja tobačnih
izdelkov, 16.10 (znotraj te kategorije se ne podpira izdelkov, ki so navedeni
kot priloga k javnemu razpisu), 19 – proizvodnja koksa in naftnih derivatov, 24
– proizvodnja kovin),
3.    
področje D – oskrba z električno energijo,
plinom in paro,
4.    
področje E – oskrba z vodo; ravnanje z
odplakami in odpadki: saniranje okolja,
5.    
pododdelek 47.2 – trgovina na drobno v
specializiranih prodajalnah z živili, pijačami in tobačnimi izdelki,
6.    
oddelek 55 – gostinske nastanitvene dejavnosti,
7.    
oddelek 75 – veterinarstvo,
8.    
področje P – izobraževanje,
9.    
področje Q – zdravstvo in socialno varstvo,
10. 
podrazred 96.090 – čuvanje, oskrba in nega
hišnih živali.
(7) V okviru tega ukrepa se dodelijo
tudi podpore za naložbe namenjene prednostnim nalogam iz točk (b), (c) in (e)
prvega odstavka 16.a člena Uredbe 1698/2005/ES za naslednje vrste aktivnosti:
1.    
proizvodnja bioplina z uporabo organskih
odpadkov,
2.    
predelava biomase za obnovljive vire energije,
3.    
infrastruktura za obnovljivo energijo iz
biomase in drugih obnovljivih virov energije.
68. člen
(vlagatelji)
(1) Vlagatelji so podjetja, ki so ob
oddaji vloge lahko registrirana kot:
1.    
samostojni podjetnik posameznik,
2.    
zavod,
3.    
gospodarska družba ali
4.    
zadruga.
(2) Odgovorna oseba je samostojni
podjetnik posameznik ali zakoniti zastopnik zavoda, gospodarske družbe ali
zadruge.
69. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
vlagatelj mora imeti sedež dejavnosti zunaj
dejavne kmetije in naselij s statusom mesta;
2.    
vlagatelj mora zagotoviti ustrezno projektno
dokumentacijo z natančnim popisom del in stroškovno opredelitvijo cen, ki jo
pripravi odgovorni projektant, ter vsa dovoljenja za naložbo. Gradbena in
obrtniška dela morajo biti opravljena skladno s predpisi, ki urejajo graditev
objektov, urejanje prostora, varstvo kulturne dediščine in varstvo okolja;
3.    
vlagatelj mora biti registriran;
4.    
vlagatelj mora imeti poravnane obveznosti do
države oziroma ne sme biti v stečajnem postopku, postopku prisilne poravnave
ali postopku likvidacije;
5.    
vlagatelj mora z naložbo zagotavljati ohranitev
oziroma povečanje števila delovnih mest;
6.    
izdelan mora biti poslovni načrt oziroma
program dela skladno z zahtevami javnega razpisa. Pri poslovnem načrtu oziroma
programu dela morajo biti izdelani vsi izračuni in priložene vse zahtevane
priloge. Poslovni načrt mora izkazati ekonomsko upravičenost naložbe. Kot
ekonomska upravičenost naložbe se šteje, če je denarni tok pozitiven;
7.    
naložba se mora izvesti zunaj naselij s
statusom mesta;
8.    
iz vloge mora biti razvidno, da podjetje ne
presega meril za mikropodjetja, določena po Priporočilu 2003/361/ES.
(2) Naložbe, katerih skupna vrednost
ob prijavi ne presega 50.000 eurov (brez DDV), se štejejo kot enostavne
naložbe, zahtevne naložbe pa so naložbe, katerih skupna vrednost presega 50.000
eurov (brez DDV).
(3) Pri naložbah v obnovljive vire
energije vrednost naložbe ob prijavi ne sme preseči 1.000.000 eurov (brez DDV).
(4) Če vlagatelj kandidira za
pridobitev sredstev samo za dokončanje naložbe, morata biti iz priložene
investicijsko‑tehnične dokumentacije razvidna:
1.    
popis del in stroškov, ki se nanaša na celotno
naložbo,
2.    
pri postopni gradnji predložen natančen popis
že izvedenih aktivnostih in vrednosti že izvedenih del, ki ga potrdi
pooblaščeni projektant ali nadzornik.
(5) Pri naložbah v gradnjo prostorov
in nakup pripadajoče opreme, ki so ali bodo v objektih, zgrajenih tudi za druge
namene, se od vseh skupnih stroškov izgradnje oziroma prenove celotnega objekta
(skupni prostori, streha, fasada ipd.) kot upravičeni stroški priznajo le
stroški v sorazmernem deležu glede na neto tlorisno površino objekta, ki jo ti
prostori zasedajo.
(6) Če vlagatelj kandidira za
pridobitev sredstev za naložbe v storitve vzgoje in varstva otrok, mora ob
dokončanju naložbe izpolnjevati pogoje za vpis v razvid pri Ministrstvu za
šolstvo in šport.
(7) Če vlagatelj kandidira za
pridobitev sredstev za naložbe v opravljanje socialnovarstvene storitve za
starostnike ali invalide, mora izpolnjevati naslednje:
1.    
najpozneje do konca naložbe izpolnjevati
predpisane pogoje za opravljanje te storitve skladno s predpisi, ki urejajo
socialno varstvo, in
2.    
pridobiti pozitivno mnenje Socialne zbornice
Slovenije za predviden program opravljanja storitve.
(8) Obveznosti upravičenca so:
1.    
predmet naložbe se mora:
- 
uporabljati izključno za dejavnost, ki je
predmet pomoči,
- 
obravnavati kot sredstva, ki se amortizirajo
(velja za opremo in objekte);
2.    
kot dokončanje naložbe se pri gradnji šteje
pridobljeno uporabno dovoljenje ali vključitev opreme v opravljanje dejavnosti;
3.    
po končani naložbi mora zagotavljati ohranitev
oziroma povečanje števila delovnih mest oziroma zagotoviti vsaj eno delovno
mesto. Ta obveznost ne velja v primeru pridobivanja energije iz obnovljivih
virov.
70. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodje, vstopne meje točk, določene v odprtem
javnem razpisu. Med vlogami, ki presežejo vstopno mejo točk se izberejo tiste,
ki dosežejo višje število točk, do porabe sredstev za posamezen javni razpis.
Pri določitvi meril se upoštevajo naslednji vidiki:
1.    
razvojna ogroženost na ravni regije SKTE‑3, v
kateri se izvaja naložba,
2.    
ekonomski vidik,
3.    
družbeno‑socialni vidik.
(2) Podrobnejša merila za izbor vlog
se določijo v odprtem javnem razpisu.
71. člen
(finančne določbe)
(1) Sredstva se dodeljujejo na podlagi
pravila de minimis. Najvišja stopnja pomoči znaša do 60 odstotkov priznane
vrednosti naložbe. Najnižji dodeljeni znesek pomoči je 3.500 eurov na
upravičenca. Prejemnik sredstev lahko pridobi največ do 200.000 eurov v obdobju
zadnjih treh proračunskih let oziroma prejemniki sredstev, ki delujejo v
cestnoprometnem sektorju, največ do 100.000 eurov v obdobju zadnjih treh
proračunskih let. Če je naložba namenjena prednostnim nalogam iz 16.a člena
Uredbe 1698/2005/ES se stopnje intenzivnosti pomoči povečajo za deset odstotnih
točk.
(2) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(3) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu, ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(4) Za celotno programsko obdobje
2007–2013 je izvedbi tega ukrepa namenjenih do 55.520.136 eurov javnih
sredstev.
XIX. OSNOVNE STORITVE ZA GOSPODARSTVO IN PODEŽELSKO
PREBIVALSTVO – ukrep 321
72. člen
(predmet podpore)
Predmet podpore so naložbe v širokopasovno
omrežje elektronskih komunikacij na podeželju. Naložbe se izvajajo na območju
belih lis in omogočajo enake možnosti dostopa do informacij in storitev.
73. člen
(upravičeni stroški)
(1) Upravičeni stroški za naložbe iz
prejšnjega člena so:
1.    
stroški izvedbe naložbe iz prejšnjega člena
(pripravljalna dela, zemeljska dela, gradbena dela, obrtniška dela, betonska
dela, geodetska dela in zaključna dela); pri posameznih gradbenih in obrtniških
delih so povsod upoštevani stroški dobave gotovih elementov (nakup in prevoz)
in njihove montaže ali stroški izvedbe del na kraju samem (stroški materiala,
prevoza in opravljenih del),
2.    
stroški opremljanja ali odkupa prostorov za
skupno uporabo obstoječih objektov omrežja le v obsegu, ki je nujno potreben za
izvedbo naložbe,
3.    
stroški izvedbe pasivnega dela omrežja
elektronskih komunikacij do končnih uporabnikov,
4.    
stroški vpisa infrastrukture v kataster
komunalnih naprav,
5.    
stroški opreme in materiala, ki so glede na
specifične zahteve potrebni za izvedbo,
6.    
stroški aktivne opreme.
(2) Upravičeni so splošni stroški, ki
so neposredno povezani s pripravo in izvedbo naložbe, kot so priprava vloge in
poslovnega načrta, stroški pridobitve gradbene dokumentacije ter priprava
zahtevkov za izplačilo, v višini do vključno 20 odstotkov upravičenih stroškov
naložbe iz naslova tega ukrepa. Zgornja višina posameznih upravičenih splošnih
stroškov se določi v javnem razpisu.
(3) Podpore se ne dodelijo za:
1.    
plačilo davkov, carin in dajatev pri uvozu,
2.    
stroške poslovanja (npr. tudi stroški
vzdrževanja in najema itd.),
3.    
bančne stroške in stroške garancij,
4.    
nakup rabljene opreme,
5.    
naložbe izven območij belih lis,
6.    
nepremičnine, ki se nahajajo v postopku izvršbe
na nepremičnine.
(4) Upravičeni stroški naložbe so samo
stroški, nastali od datuma izdaje odločbe o pravici do sredstev do
30. junija 2015. Kot začetek stroška se šteje prevzem obveznosti upravičenca
na račun morebitnih dodeljenih sredstev (sklenitev katerekoli pogodbe,
naročanje materiala, opreme, storitev ali del).
(5) Ne glede na prejšnji odstavek se
za upravičene štejejo tudi morebitni splošni stroški, nastali pred datumom izdaje
odločbe o pravici do sredstev, vendar samo od 1. januarja 2007 naprej.
74. člen
(vlagatelji)
Vlagatelji so občine.
75. člen
(pogoji za pridobitev sredstev)
(1) Vlagatelj mora izpolnjevati
naslednje pogoje:
1.    
naložba se mora izvesti izključno na območju
belih lis v Republiki Sloveniji. Za ugotavljanje območja belih lis so
relevantni podatki Ministrstva za visoko šolstvo, znanost in tehnologijo, ki so
objavljeni na njegovi spletni strani;
2.    
predložitev poslovnega načrta za izvedbo
naložbe;
3.    
naložba se mora izvesti zunaj naselij s
statusom mesta;
5.    
občina mora izkazati, da za območje, ki je
opredeljeno v projektu, ne obstaja komercialni interes;
6.    
predložitev finančnega načrta projekta;
7.    
časovna opredelitev operativne izvedbe
projekta, ki mora biti končana najpozneje v 18 mesecih po vročitvi odločbe o pravici
do sredstev;
8.    
vlagatelj mora izbrati izvajalca operativnih
del izvedbe v skladu s predpisi, ki urejajo javna naročila;
9.    
vlagatelj mora predložiti projekt, ki mora
vsebovati tudi razvojne cilje občine, ki jim bo z gradnjo odprtega širokopasovnega
omrežja elektronskih komunikacij sledila;
10. 
vlagatelj mora predložiti Načrt razvoja
odprtega širokopasovnega omrežja v občini ali drug primerljiv strateški
dokument občine s področja elektronskih komunikacij, iz katerega so vidne
zahteve za projekt ter razvojni cilji občine, povezani s tem projektom;
11. 
iz dokumentacije morajo biti razvidni podatki o
številu gospodinjstev na področju belih lis za celo občino, ter za vsak del
omrežja posebej. Za naselje, ki je uvrščeno na seznam belih lis, se za število
gospodinjstev upoštevajo le tista gospodinjstva, ki v naselju dejansko nimajo
možnosti do dostopa do širokopasovnih priključkov;
12. 
vlagatelj mora zagotoviti ustrezen strokoven
nadzor nad gradnjo omrežja, kar mora biti razvidno iz posredovane
dokumentacije;
13. 
vlagatelj mora zagotoviti, da so vsa gradbena
in obrtniška dela izvedena v skladu s predpisi, ki urejajo prostor, graditev
objektov, varstvo okolja, varstvo kulturne dediščine in ohranjanje narave.
(2) Pristojnosti, odgovornosti in
naloge upravičenca ter pogoji glede upravljanja z odprtim širokopasovnim
omrežjem elektronskih komunikacij se določi z javnim razpisom. Kot dokončanje
naložbe se pri gradnji šteje pridobljeno uporabno dovoljenje ali vključitev
opreme v opravljanje dejavnosti.
76. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v odprtem
javnem razpisu. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Pri določitvi meril se upoštevajo naslednji vidiki:
-      
območje izvajanja naložbe (razvojne regije, koeficient razvitosti
občin),
-      
družbeno‑socialni vidik.
(2) Podrobnejša merila za izbor vlog
se določijo v odprtem javnem razpisu.
77. člen
(finančne določbe)
(1) Finančne določbe:
1.    
delež javnega financiranja znaša do 100
odstotkov upravičenih stroškov;
2.    
najmanjši znesek dodeljene pomoči je 200.000
eurov.
(2) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu, ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna dokazila
o dokončanju naložbe, ki so natančneje opredeljena v javnem razpisu.
(3) Za celotno programsko obdobje
2007–2013 je izvedbi tega ukrepa namenjenih do 4.268.889 eurov javnih sredstev.
XX. OBNOVA IN RAZVOJ VASI – ukrep 322
78. člen
(predmet podpore)
Predmet podpore so naložbe v:
1.    
urejanje površin za skupne namene in potrebe v
podeželskih naseljih;
2.    
urejanje vaških jeder;
3.    
urejanje infrastrukture in povezav v naseljih;
4.    
obnavljanje in izgradnjo večnamenskih zgradb
skupnega pomena za medgeneracijsko druženje, kulturno‑umetniško, športno in
drugo prostočasno dejavnost lokalnega prebivalstva na podeželju;
5.    
preselitev kmetij iz vaških jeder z namenom
njihovega celostnega urejanja.
79. člen
(upravičeni stroški)
(1) Upravičeni stroški za namene iz
1., 2., 3. in 4. točke prejšnjega člena so:
-      
gradbena in obrtniška dela v zvezi z izgradnjo ter obnovo objekta,
vključno z deli na naložbah, ki so spomeniki, spomeniška območja, nepremična
ali naselbinska dediščina. Pri posameznih gradbenih in obrtniških delih ter
konservatorsko‑restavratorski posegih se upoštevajo stroški dobave gotovih
elementov (nakup in prevoz) in njihova montaža ali stroški izvedbe del na kraju
samem (stroški materiala, prevoza in opravljenih del);
-      
nakup nove opreme za namen iz tega ukrepa, vključno z IKT in
računalniško programsko opremo. Med upravičenimi stroški so še stroški,
povezani z vključitvijo opreme v tehnološki proces (stroški prevoza, montaže
opreme).
(2) Upravičeni stroški za namene iz 5.
točke prejšnjega člena so stroški odkupa zemljišč in nepremičnin v vaškem
jedru, ureditev komunalne in prometne infrastrukture do nove lokacije in
splošni stroški.
(3) Upravičeni so splošni stroški, ki
so neposredno povezani s pripravo in izvedbo naložbe, kot so priprava vloge,
stroški pridobitve gradbene dokumentacije ter priprava zahtevkov za izplačilo,
v višini do vključno deset odstotkov upravičenih stroškov naložbe iz naslova
tega ukrepa. Zgornja višina posameznih upravičenih splošnih stroškov se določi
v javnem razpisu.
(4) Upravičeni stroški naložbe so samo
stroški, nastali od datuma izdaje odločbe o pravici do sredstev do dokončanja
naložbe oziroma najpozneje do 30. junija 2015. Kot začetek stroška se
šteje prevzem obveznosti upravičenca na račun morebitnih dodeljenih sredstev
(sklenitev katerekoli pogodbe, naročanje materiala, opreme, storitev ali del).
(5) Ne glede na prejšnji odstavek se
za upravičene štejejo tudi morebitni splošni stroški, nastali pred datumom izdaje
odločbe o pravici do sredstev, vendar samo od 1. januarja 2007 naprej.
(6) Podpore se ne dodelijo za:
-      
vavčersko svetovanje;
-      
nakup patentiranih pravic, know‑howa, licenc in nepatentiranega
tehničnega znanja;
-      
plačilo davkov, carin in dajatev pri uvozu;
-      
stroške poslovanja (npr. stroški vzdrževanja in najema);
-      
bančne stroške in stroške garancij;
-      
nakup rabljene opreme;
-      
namenske stavbe, kot so cerkve, župnišča in drugi verski objekti,
mrliške vežice, pokopališča ter lovski in ribiški domovi;
-      
izdatke pri naložbah, ki so nastali zaradi pristojbin za uporabo in
kotizacij pred dokončanjem, pa ti zneski niso bili odšteti od upravičenih
stroškov;
-      
nepremičnine, ki so predmet izvršbe na nepremičnino;
-      
stroške javne uprave (splošni upravni stroški, najemnine in plače
zaposlenih v dejavnostih, upravljanje, izvajanje, spremljanje in nadzor).
80. člen
(vlagatelji)
Vlagatelji so občine.
81. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
vlagatelj mora izkazati sposobnost
zagotavljanja lastnih finančnih sredstev;
2.    
vlagatelj mora zagotoviti ustrezno investicijsko‑tehnično
dokumentacijo z natančnim popisom del in stroškovno opredelitvijo cen, ki jo
pripravi odgovorni projektant, ter vsa dovoljenja za naložbo. Gradbena in
obrtniška dela morajo biti opravljena skladno s predpisi, ki urejajo prostor,
graditev objektov, varstvo okolja, varstvo kulturne dediščine in ohranjanje
narave;
3.    
imeti izdelan investicijski načrt z
opredelitvijo ciljev v skladu s predpisom, ki ureja enotno metodologijo za
pripravo in obravnavo investicijske dokumentacije na področju javnih financ,
ter načrt upravljanja;
4.    
naložba se mora izvesti zunaj naselij s
statusom mesta;
5.    
naložba mora biti del občinskega razvojnega
programa, ki ga potrdi občinski svet;
6.    
najvišja vrednost naložbe lahko na podlagi
predračunske vrednosti ob prijavi znaša do 500.000 eurov (brez DDV);
7.    
vlagatelj mora izbrati izvajalca operativnih
del izvedbe in dobavitelje v skladu s predpisi, ki urejajo javna naročila;
8.    
v zvezi z naložbo se mora opravljati neprofitna
dejavnost;
9.    
za preselitev kmetij iz vaških jeder z namenom
njihovega celostnega urejanja mora vlagatelj izkazati javni interes in
sklenjeno pogodbo z lastnikom kmetije, ki je predmet preselitve, o nadaljevanju
kmetijske dejavnosti.
(2) Če vlagatelj kandidira za
pridobitev sredstev samo za dokončanje naložbe, morata biti iz priložene
investicijsko‑tehnične dokumentacije razvidna:
1.    
popis del in stroškov, ki se nanašajo na
celotno naložbo,
2.    
pri fazni gradnji natančen popis že izvedenih
dejavnosti in vrednosti že izvedenih del, ki ga potrdi pooblaščeni projektant
ali nadzornik.
(3) Pri naložbah v gradnjo prostorov
in nakup pripadajoče opreme, ki so ali bodo v objektih, zgrajenih tudi za druge
namene, se od vseh skupnih stroškov izgradnje oziroma prenove celotnega objekta
(skupni prostori, streha, fasada ipd.) kot upravičeni stroški priznajo le
stroški v sorazmernem deležu glede na neto tlorisno površino objekta, ki jo ti
prostori zasedajo.
(4) Kot dokončanje naložbe se pri
gradnji šteje pridobljeno uporabno dovoljenje ali vključitev opreme v
opravljanje dejavnosti. Naložba mora biti končana v skladu z rokom, določenim v
razpisu.
82. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v odprtem
javnem razpisu. Med vlogami, ki presežejo vstopno mejo točk, se izberejo tiste,
ki dosežejo višje število točk, do porabe sredstev za posamezen javni razpis.
Pri določitvi meril se upoštevajo naslednji vidiki:
1.    
razvojna ogroženost na ravni regije SKTE‑3, v
kateri bo izvedena naložba;
2.    
velikost naselja, v katerem bo izvedena
naložba;
3.    
stopnja brezposelnosti v občini, ki je višja od
povprečne brezposelnosti v Republiki Sloveniji;
4.    
naložba je na območju s posebnim varstvenim režimom
(območje nacionalnih, regijskih in krajinskih parkov ter območja, varovana v
skladu s predpisi, ki določajo varstvo kulturne dediščine in ohranjanje
narave);
5.    
pričakovani razvojni družbeno‑ekonomski učinki
naložbe;
6.    
naložba se bo izvajala na območju, ki ima
delujočo lokalno akcijsko skupino.
(2) Podrobnejša merila za izbor vlog
se določijo v odprtem javnem razpisu.
83. člen
(finančne določbe)
(1) Najvišja stopnja pomoči znaša do
vključno 85 odstotkov priznane vrednosti naložbe, za namen preselitve kmetij iz
vaških središč do 100 odstotkov priznane vrednosti naložbe. Najnižji dodeljeni
znesek javne pomoči je 10.000 eurov. Upravičenec lahko pridobi največ do
750.000 eurov v programskem obdobju.
(2) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec z originalnimi
dokazili o njihovem plačilu ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(3) Za celotno programsko obdobje
2007–2013 je izvedbi tega ukrepa namenjenih do 30.259.000 eurov javnih
sredstev.
XXI. OHRANJANJE IN IZBOLJŠEVANJE DEDIŠČINE PODEŽELJA – ukrep
323
84. člen
(predmet podpore)
(1) Predmet podpore so naložbe v:
1.    
nepremično kulturno dediščino na podeželju;
2.    
muzeje na prostem;
3.    
ekomuzeje;
4.    
prostore za postavitev stalnih razstav
etnološke dediščine;
5.    
ureditev in izgradnjo tematskih poti, ki
povezujejo naravne vrednote in kulturno dediščino določenega območja.
(2) Pri izvedbi se pri upravičencih,
za katere veljajo pravila državnih pomoči, upoštevajo pravila Uredbe
1998/2006/ES.
85. člen
(upravičeni stroški)
(1) Upravičeni stroški za namene iz
prejšnjega člena so:
-      
gradbena in obrtniška dela v zvezi z izgradnjo, obnovo ter prenosom
predmeta podpore. Pri posameznih gradbenih in obrtniških delih se upoštevajo
stroški dobave gotovih elementov (nakup in prevoz) in njihova montaža ali
stroški izvedbe del na kraju samem (stroški materiala, prevoza in opravljenih
del) ter konservatorsko‑restavratorski posegi;
-      
nakup nove opreme za namen iz tega ukrepa, vključno z IKT in
računalniško programsko opremo. Priznavajo se tudi stroški povezani z
vključitvijo opreme v tehnološki proces (stroški prevoza, montaže opreme);
-      
splošni stroški, ki so neposredno povezani s pripravo in izvedbo
naložbe, kot so priprava vloge, stroški pridobitve gradbene dokumentacije,
stroški dokumentacije za konservatorsko‑restavratorske posege ter priprava
zahtevkov za izplačilo, v višini do vključno deset odstotkov upravičenih stroškov
naložbe iz naslova tega ukrepa. Zgornja višina posameznih upravičenih splošnih
stroškov se določi v javnem razpisu;
-      
prispevek v naravi skladno s 54. členom Uredbe 1974/2006/ES.
(2) Upravičeni stroški naložbe so samo
stroški, nastali od datuma izdaje odločbe o pravici do sredstev do dokončanja
naložbe oziroma najpozneje do 30. junija 2015. Kot začetek stroška se
šteje prevzem obveznosti upravičenca na račun morebitnih dodeljenih sredstev
(sklenitev katerekoli pogodbe, naročanje materiala, opreme, storitev ali del).
(3) Ne glede na prejšnji odstavek se
za upravičene štejejo tudi morebitni splošni stroški, nastali pred datumom izdaje
odločbe o pravici do sredstev, vendar samo od 1. januarja 2007 naprej.
(4) Podpore se ne dodelijo za:
-      
vavčersko svetovanje;
-      
nakup patentiranih pravic, know‑howa, licenc in nepatentiranega
tehničnega znanja;
-      
plačilo davkov, carin in dajatev pri uvozu;
-      
prevozna sredstva;
-      
stroške poslovanja (npr. tudi stroški vzdrževanja in najema itd.);
-      
bančne stroške in stroške garancij;
-      
nakup rabljene opreme;
-      
stroške javne uprave (splošni upravni stroški, najemnine in plače
zaposlenih v dejavnostih upravljanja, izvajanja, spremljanja in nadzora);
-      
izdatke pri naložbah, ki so nastali zaradi pristojbin za uporabo in
kotizacij pred dokončanjem, pa ti zneski niso bili odšteti od upravičenih
stroškov;
-      
stavbe ali območja, ki so v postopku denacionalizacije;
-      
premično in živo dediščino;
-      
razstavne eksponate oziroma zbirke;
-      
sakralne in grajske objekte ter njim pripadajoče parke, drevorede in
vrtove;
-      
nakup sadilnega materiala enoletnic;
-      
nepremičnine, ki so predmet izvršbe na nepremičnino.
86. člen
(vlagatelji)
Vlagatelji so fizične in pravne osebe ter
občine, ki so lastniki, solastniki ali koncesionarji predmeta podpore. Vlagatelji
so tudi pravne osebe v delni ali celotni državni lasti, ki so lastniki ali
solastniki pravnih oseb iz prejšnjega stavka. Vlagatelji so lahko tudi
najemniki predmeta podpore za obdobje najmanj deset let, pogodba pa mora
veljati še vsaj pet let po izplačilu sredstev. Za namene iz 5. točke prvega
odstavka 84. člena te uredbe so lahko vlagatelji tudi pooblaščeni zastopniki
lastnika oziroma solastnika objekta oziroma prostora, ki je predmet podpore.
Ustanove, ki opravljajo javno službo varstva kulturne dediščine ali ohranjanja
narave ter izdajajo strokovna soglasja oziroma mnenja v postopkih, ne morejo
biti vlagatelji.
87. člen
(pogoji za pridobitev sredstev)
(1) Vlagatelji morajo izpolnjevati
naslednje splošne pogoje:
1.    
vlagatelj mora zagotoviti ustrezno tehnično
dokumentacijo in dovoljenja za naložbo;
2.    
vlagatelj ima poravnane obveznosti do države;
3.    
naložba se mora izvesti zunaj naselij s
statusom mesta;
4.    
vlagatelj mora za naložbe imeti pozitivno
mnenje pristojnega organa, ki izvaja javno službo varstva kulturne dediščine
ali ohranjanja narave;
5.    
gradbena in obrtniška dela morajo biti izvedena
v skladu s predpisi, ki urejajo prostor, graditev objektov, varstvo okolja,
varstvo kulturne dediščine in ohranjanje narave;
6.    
najvišja vrednost naložbe na podlagi
predračunske vrednosti je lahko ob prijavi 300.000 eurov (brez DDV);
7.    
naložbe, ki so stanovanjske enote (stalne ali
začasne), morajo biti razglašene za spomenik lokalnega ali državnega pomena;
8.    
objekti ali območja iz 1. točke prvega odstavka
84. člena te uredbe morajo biti ob oddaji vloge vpisani v register nepremične
kulturne dediščine, ki ga vodi ministrstvo, pristojno za kulturo;
9.    
naložba ne sme biti v postopku
denacionalizacije;
10. 
če vlagatelj ni lastnik oziroma ni edini
lastnik, mora predložiti soglasje lastnika ali solastnika naložbe.
(2) Če vlagatelj kandidira za
pridobitev sredstev samo za dokončanje naložbe, morata biti iz priložene
investicijsko‑tehnične dokumentacije razvidna:
1.    
popis del in stroškov, ki se nanaša na celotno
naložbo,
2.    
pri fazni gradnji predložen natančen popis že
izvedenih aktivnosti in vrednosti že izvedenih del, ki ga potrdi pooblaščeni
projektant ali nadzornik.
(3) Pri naložbah v novogradnje oziroma
prenovo prostorov in pri nakupu pripadajoče opreme, ki so ali bodo v objektih,
zgrajenih tudi za druge namene, se od vseh skupnih stroškov izgradnje oziroma
prenove celotnega objekta (skupni prostori, streha, fasada ipd.) kot upravičeni
stroški priznajo le stroški v sorazmernem deležu glede na neto tlorisno površino
objekta, ki jo ti prostori zasedajo.
(4) Če je vlagatelj občina, mora izpolnjevati
naslednje specifične pogoje:
1.    
imeti izdelan investicijski načrt z
opredelitvijo ciljev v skladu s predpisom, ki ureja enotno metodologijo za
pripravo in obravnavo investicijske dokumentacije na področju javnih financ;
2.    
izbrati izvajalca operativnih del izvedbe in
dobavitelje v skladu s predpisi, ki urejajo javna naročila.
(5) Vlagatelj mora predložiti
upravljavski načrt.
(6) Kot dokončanje naložbe se pri
gradnji šteje pridobljeno uporabno dovoljenje ali vključitev opreme v
opravljanje dejavnosti.
88. člen
(določitev meril in izbor projektov za
sofinanciranje)
(1) Do sofinanciranja so upravičeni
izbrani projekti, ki izpolnjujejo pogoje iz tega poglavja. Vloge se ocenijo na
podlagi meril za pridobitev spodnje, vstopne meje točk, določene v odprtem javnem
razpisu. Med vlogami, ki presežejo vstopno mejo točk se izberejo tiste, ki
dosežejo višje število točk, do porabe sredstev za posamezen javni razpis. Pri
določitvi meril se upoštevajo naslednji vidiki:
1.    
za naložbe iz 1., 2., 3. in 4. točke prvega odstavka 84. člena te uredbe:
-  
razvojna ogroženost na ravni regije SKTE‑3, v
kateri bo izvedena naložba;
-  
lokacija naložbe je na območju s posebnim
varstvenim režimom (območja nacionalnih, regijskih in krajinskih parkov ter
območja, varovana v skladu s predpisi, ki določajo varstvo kulturne dediščine
in ohranjanje narave);
-  
sklop dediščine;
-  
status dediščine;
-  
naložba se bo izvajala na območju, ki ima
delujočo lokalno akcijsko skupino;
-  
pričakovani razvojni družbenoekonomski učinki
naložbe;
2.    
za naložbe iz 5. točke prvega odstavka 84.
člena te uredbe:
-  
razvojna ogroženost na ravni regije SKTE‑3, v
kateri bo izvedena naložba;
-  
lokacija naložbe; naložba je na območju s
posebnim varstvenim režimom (območja nacionalnih, regijskih in krajinskih
parkov ter območja, varovana v skladu s predpisi, ki določajo varstvo kulturne
dediščine in ohranjanje narave) in povezovanje lokacij;
-  
naložba se bo izvajala na območju, ki ima
delujočo lokalno akcijsko skupino;
-  
pričakovani razvojni družbenoekonomski učinki
naložbe.
(2) Podrobnejša merila za izbor vlog
se določijo v odprtem javnem razpisu.
89. člen
(finančne določbe)
(1) Sredstva se dodeljujejo na podlagi
pravila de minimis. Najvišja stopnja pomoči po tem poglavju znaša do vključno
85 odstotkov priznane vrednosti naložbe. Najnižji dodeljeni znesek pomoči je
3.000 eurov na projekt. Skupna pomoč de minimis ne sme presegati 200.000 eurov
v obdobju zadnjih treh proračunskih let oziroma prejemniki sredstev, ki
delujejo v cestnoprometnem sektorju, lahko pridobijo največ 100.000 eurov v
obdobju zadnjih treh proračunskih let.
(2) Za iste upravičene stroške ni
dovoljeno s pomočjo de minimis prejemati druge pomoči, če bi bila lahko s takim
združevanjem presežena predpisana intenzivnost pomoči.
(3) Sredstva se izplačajo na podlagi
zahtevka upravičenca za izplačilo sredstev. Zahtevku mora upravičenec priložiti
original izvod računa, ki se upravičencu ne vrača, ali overjeno fotokopijo tega
računa ter dokazila o plačilih oziroma gradbeno situacijo pri gradbenih delih,
ki jo potrdita pooblaščeni nadzorni organ in upravičenec, z originalnimi
dokazili o njihovem plačilu ter poročilo o opravljenem delu, ki ga podpiše
upravičenec. Zadnjemu zahtevku mora upravičenec priložiti tudi ustrezna
dokazila o dokončanju naložbe, ki so natančneje opredeljena v javnem razpisu.
(4) Za celotno programsko obdobje
2007–2013 je izvedbi tega ukrepa namenjenih do 14.709.000 eurov javnih
sredstev.
XXII. VLOGA IN POSTOPEK ZA PRIDOBITEV SREDSTEV ZA UKREPE 1. IN 3. OSI
90. člen
(javni razpisi)
(1) Sredstva po tej uredbi se dodelijo
z odprtim ali zaprtim javnim razpisom. Postopke za dodelitev in izplačila sredstev
izvede ARSKTRP.
(2) MKGP pripravi javne razpise. V
javnih razpisih so podrobneje opredeljeni pogoji in merila za dodelitev
sredstev, postopki, dokazila, upravičeni stroški ter način uveljavljanja in
uporabe sredstev. Javne razpise objavi MKGP v Uradnem listu Republike
Slovenije. Z javnim razpisom za posamezen ukrep so sredstva lahko razdeljena po
posameznih namenih znotraj ukrepa, ciljih ukrepa ali skupinah posameznih upravičencev,
vloge za ta namen pa se ločeno uvrščajo na sezname prejetih in popolnih vlog.
Skupna višina razpisanih sredstev za posamezen ukrep se ustrezno zniža glede na
prevzete obveznosti iz preteklega programskega obdobja.
(3) Če se sredstva dodeljujejo z
odprtim javnim razpisom, zaprtje javnega razpisa objavi MKGP na svojih spletnih
straneh.
XXIII. POSTOPEK ZA ODPIRANJE IN OBRAVNAVANJE VLOG TER ZAHTEVA
ZA ODPRAVO POMANJKLJIVOSTI V ODPRTIH JAVNIH RAZPISIH
91. člen
(odprti javni razpis)
V odprtem javnem razpisu se vloge odpirajo
in obravnavajo ter se zahteva odprava pomanjkljivosti po vrstnem redu oddaje
vlog. Sredstva za posamezni ukrep se dodeljujejo do porabe sredstev po vrstnem
redu prejema popolnih vlog, ki izpolnjujejo predpisana merila.
92. člen
(odločitev o vrstnem redu prispetja vlog)
(1) Vloge za javni razpis je treba
poslati priporočeno po pošti ali oddati v vložišču ARSKTRP.
(2) Če vlagatelj pošlje vlogo po
pošti, jo mora poslati s priporočeno poštno pošiljko na naslov Ministrstvo za
kmetijstvo, gozdarstvo in prehrano, Agencija RS za kmetijske trge in razvoj
podeželja, Dunajska 160, Ljubljana, od naslednjega dneva po objavi javnega
razpisa pa do zaprtja javnega razpisa za posamezen ukrep, ki se objavi na
spletnih straneh MKGP.
(3) Vloga iz prvega odstavka tega
člena se vlaga pisno na obrazcu, ki je del razpisne dokumentacije, dostopne na
spletnih straneh ARSKTRP in MKGP. Sestavni deli vloge morajo biti speti ali
vloženi v mapo po vrstnem redu. Na ovojnici vloge morajo biti razvidni datum in
čas (ura, minuta) oddaje vloge, ki ju označi pošta oziroma vložišče ARSKTRP,
naslov vlagatelja ter oznaka javnega razpisa, na katerega se prijavlja.
(4) ARSKTRP odpira in obravnava vloge
ter zahteva odpravo njihovih pomanjkljivosti po vrstnem redu oddaje vlog
oziroma po vrstnem redu prejema popolnih vlog, ki izpolnjujejo predpisana
merila, do porabe razpisanih sredstev za posamezen ukrep. Če je skupna višina
zaprošenih sredstev višja od razpisanih sredstev, ARSKTRP v primeru, da imata
na zadnjem mestu seznama prejetih vlog dve ali več vlog na ovojnici enak datum
in čas (ura, minuta) oddaje, izvede žrebanje o določanju vrstnega reda
prispelih vlog. Žrebu lahko prisostvuje tudi vlagatelj. O dnevu žrebanja so
vlagatelji obveščeni pisno. Tričlansko komisijo, ki nadzira žrebanje, in osebo,
ki vodi žrebanje, imenuje predstojnik ARSKTRP med javnimi uslužbenci,
zaposlenimi na ARSKTRP.
(5) Žrebanje se opravi v uradnih
prostorih ARSKTRP. Evidenčne številke vlog se izpišejo na prepognjene listke,
ki se z žigom ARSKTRP overijo v prisotnosti komisije, ki nadzira žrebanje.
Listki z evidenčnimi številkami vlog se v prisotnosti komisije zaprejo v
škatlo, ki se takoj zapečati. Škatla se odpre v navzočnosti prisotnih
vlagateljev in komisije. Oseba, ki vodi žrebanje, vleče listke iz škatle in javno
pove evidenčno številko izžrebane vloge ter izžrebani listek takoj odda
komisiji.
(6) O žrebanju se sestavi zapisnik.
Podpišejo ga člani komisije, ki nadzirajo žrebanje, oseba, ki je vodila
žrebanje, in vlagatelji, če so navzoči.
93. člen
(obravnava vlog)
(1) Odpiranje vlog ni javno. Prispele
vloge obravnava ARSKTRP in jih, če posamezen ukrep to določa, tudi oceni.
(2) Po odprtju vloge se preveri njena
popolnost.
(3) Rok za dopolnitev vloge je 30 dni
od dneva vročitve poziva k dopolnitvi. Dopolnjena vloga se uvrsti na konec
seznama prejetih vlog. Za datum in čas njenega prejema se štejeta datum in čas
(ura, minuta) oddaje na pošti ali oddaje v vložišču ARSKTRP. Po prejemu
dopolnjene vloge na ARSKTRP se dopolnjena vloga ponovno pregleda.
(4) Popolna vloga se po vrstnem redu
uvrsti na konec seznama popolnih vlog in dobi zaporedno številko.
(5) Izpolnjevanje pogojev vloge se
preverja po vrstnem redu uvrstitve na seznam popolnih vlog. Če posamezen ukrep
to določa, se odobri le tista vloga, ki preseže postavljeni prag minimalnega
števila točk, do porabe sredstev za posamezni razpis.
(6) Vloga, ki je popolna in izpolnjuje
predpisane pogoje, vendar razpoložljiva sredstva ne zadoščajo za dodelitev
sredstev v celoti, se lahko odobri do višine razpoložljivih sredstev, če se
vlagatelj s tem strinja, sicer se zavrne. Vlagatelj mora na ARSKTRP v petih
dneh od vročitve obvestila ARSKTRP poslati izjavo, da se s tem strinja, sicer
se šteje, da se ne strinja.
(7) Vse zahtevke iz vloge, ki je
popolna in izpolnjuje predpisane pogoje, vendar razpoložljiva sredstva ne zadoščajo
za dodelitev sredstev, se zavrne z odločbo.
XXIV. POSTOPEK ZA ODPIRANJE IN OBRAVNAVANJE VLOG TER ZAHTEVA
ZA ODPRAVO POMANJKLJIVOSTI V ZAPRTIH JAVNIH RAZPISIH
94. člen
(zaprti javni razpis)
V zaprtem javnem razpisu se vloge odpirajo
in obravnavajo ter se zahteva odprava pomanjkljivosti ob sočasni obravnavi
vlog. Sredstva za posamezni ukrep se dodeljujejo do porabe sredstev na podlagi
ponderiranja popolnih vlog, ki izpolnjujejo predpisana merila.
95. člen
(vložitev vlog)
(1) Vloge za zaprti javni razpis je
treba poslati priporočeno po pošti ali oddati v vložišču ARSKTRP.
(2) Če vlagatelj pošlje vlogo po
pošti, jo mora poslati s priporočeno poštno pošiljko na naslov Ministrstvo za
kmetijstvo, gozdarstvo in prehrano, Agencija Republike Slovenije za kmetijske
trge in razvoj podeželja, Dunajska 160, Ljubljana, od naslednjega dneva po
objavi javnega razpisa pa do roka za zaprtje, določenega v javnem razpisu.
(3) Vloga iz prvega odstavka tega
člena se vlaga pisno na obrazcu, ki je del razpisne dokumentacije, dostopne na
spletnih straneh ARSKTRP in MKGP. Sestavni deli vloge morajo biti speti ali
vloženi v mapo po vrstnem redu. Na ovojnici vloge morajo biti razvidni datum in
čas (ura, minuta) oddaje vloge, ki ju označi pošta oziroma vložišče ARSKTRP,
naslov vlagatelja ter oznaka javnega razpisa, na katerega se prijavlja.
(4) ARSKTRP odpira in obravnava vloge
ter zahteva odpravo njihovih pomanjkljivosti sočasno.
(5) Z javnim razpisom se lahko
določijo zaporedni roki za predložitev vlog. V tem primeru se odpira in
obravnava vloge ter zahteva odpravo njihovih pomanjkljivosti sočasno znotraj
zaporednega roka za predložitev vlog, do porabe sredstev za posamezen ukrep.
96. člen
(obravnava vlog)
(1) Odpiranje vlog ni javno. Prispele
vloge obravnava ARSKTRP.
(2) Če je vloga nepopolna ali
nerazumljiva, mora ARSKTRP v treh mesecih od zaprtja javnega razpisa od
vlagatelja pisno zahtevati, da pomanjkljivosti odpravi. Rok za dopolnitev vloge
je 30 dni od dneva vročitve poziva k dopolnitvi. Za datum in čas njenega
prejema se štejeta datum in čas (ura, minuta) oddaje na pošti ali oddaje v
vložišču ARSKTRP. Po prejemu dopolnjene vloge na ARSKTRP se dopolnjena vloga
ponovno pregleda.
(3) Vloge, ki so popolne, vsebinsko
ustrezne in izpolnjujejo vse pogoje, se ocenijo na podlagi meril. Sredstva se
odobrijo vlogam, ki presežejo postavljeni prag minimalnega števila točk, in
sicer po vrstnem redu višine prejetih točk, do porabe sredstev za posamezni
javni razpis.
(4) V primeru, da imata na zadnjem
mestu seznama ocenjenih vlog dve ali več vlog isto število prejetih točk, se
vloge odobrijo po vrstnem redu prejetja popolnih vlog, glede na datum in čas
(ura, minuta) označen na ovojnici vloge s strani pošte oziroma vložišča
ARSKTRP, oddaje popolne vloge. Če imata kljub temu na zadnjem mestu seznama ocenjenih
vlog dve ali več vlog isto število prejetih točk in so bile vloge vložene
istočasno, se vloge odobrijo po rangiranju prioritet točkovanja, ki se določi z
javnim razpisom.
(5) Vloga, ki je popolna in izpolnjuje
predpisane pogoje, vendar razpoložljiva sredstva ne zadoščajo za dodelitev
sredstev v celoti, se lahko odobri do višine razpoložljivih sredstev, če se
vlagatelj s tem strinja, sicer se zavrne. Vlagatelj mora na ARSKTRP v petih
dneh od vročitve obvestila ARSKTRP poslati izjavo, da se s tem strinja, sicer
se šteje, da se ne strinja.
XXV. SKUPNE DOLOČBE ZA POSTOPEK PRI ODPRTIH IN ZAPRTIH JAVNIH
RAZPISIH
97. člen
(izdaja odločbe in oblika dodeljenih
sredstev)
(1) Sredstva se upravičencu odobrijo z
odločbo ARSKTRP o pravici do sredstev.
(2) Zoper odločbo ARSKTRP je dopustna
pritožba v 15 dneh od dneva njene vročitve. Pritožba se vloži pisno na način iz
prvega odstavka 92. in 95. člena te uredbe, kot je določen za vložitev vloge.
(3) Za izplačilo sredstev upravičenci
vlagajo zahtevke na ARSKTRP, ki sredstva izplača na transakcijski račun
upravičenca po opravljeni administrativni kontroli in nadzoru iz 126. člena te
uredbe. Nakazilo na transakcijski račun upravičenca pomeni, da je bilo zahtevku
za izplačilo v celoti ugodeno. Če zahtevku ni v celoti ugodeno, ARSKTRP o zahtevku
odloči z odločbo. Zoper to odločbo pritožba ni dovoljena, mogoč pa je upravni
spor.
(4) Sredstva po tej uredbi se dodelijo
v obliki nepovratnih sredstev.
98. člen
(vnos prijavnega obrazca v elektronski
sistem)
(1) Z javnim razpisom se lahko določi,
da se lahko prijavni obrazec izpolni v elektronski sistem ARSKTRP in natisne z
izpisom identifikacijske kode. V tem primeru se prijavni obrazec, ki je
izpolnjen in oddan v elektronski sistem, ne šteje za vlogo. Za popolno vlogo se
šteje natisnjen prijavni obrazec z izpisom identifikacijske kode skupaj s
pravilno izpolnjenimi sestavnimi deli vloge, v skladu s prvim in tretjim
odstavkom 92. in 95. člena te uredbe.
(2) Podrobnejša navodila o
izpolnjevanju prijavnega obrazca v elektronski sistem se določi v javnem
razpisu.
99. člen
(izvajanje 10. člena Zakona o razvojni
podpori Pomurski regiji v obdobju 2010–2015)
(1) Če je lokacija naložbe na območju
občin Pomurske regije za izvajanje 10. člena Zakona o razvojni podpori Pomurski
regiji v obdobju 2010–2015 (Uradni list RS, št. 87/09), pridobijo te vloge na
javnih razpisih, ne glede na ostala merila za izbor, še dodatnih deset
odstotnih točk za ukrepe:
a)  izboljšanje in razvoj infrastrukture, povezane z razvojem in
prilagoditvijo kmetijstva – ukrep 125,
b)  podpora ustanavljanju in razvoju mikro podjetij – ukrep 312,
c)  osnovne storitve za gospodarstvo in podeželsko prebivalstvo – ukrep
321,
d)  ohranjanje in izboljševanje dediščine podeželja – ukrep 323.
(2) Vloge za ukrepe posodabljanje
kmetijskih gospodarstev – ukrep 121, dodajanje vrednosti kmetijskim in gozdarskim
proizvodom – ukrep 123 in diverzifikacija v nekmetijske dejavnosti – ukrep 311
morajo za pridobitev dodatnih deset odstotnih točk izpolnjevati vsaj enega od
predpisanih pogojev, in sicer:
1.    
posodabljanje kmetijskih gospodarstev – ukrep
121, če je predmet podpore naložba:
a)   
v nakup in postavitev rastlinjakov in
pripadajočo opremo,
b)   
v prvo postavitev oziroma prestrukturiranje
sadovnjakov,
c)   
v nakup in postavitev mrež proti toči,
d)   
v namakalno infrastrukturo na kmetijskih
gospodarstvih, kamor spada tudi namakalna oprema, ki je lahko samostojna
naložba, in v gradnjo pripadajočih vodnih virov, ali
e)   
naložba v učinkovito rabo energije in
obnovljive vire energije za potrebe kmetijskega gospodarstva;
2.    
dodajanje vrednosti kmetijskim in gozdarskim
proizvodom – ukrep 123:
a)   v kolikor je predmet sofinanciranja tudi naložba v obnovljive vire
energije za potrebe predelovalnega obrata,
b)   ohranjanje obstoječega delovnega mesta ali odprtje vsaj enega
novega delovnega mesta na 200.000 EUR upravičenih stroškov naložbe vsaj za
obdobje 24 mesecev od zaključka naložbe,
c)   vlagatelj ima sklenjene pogodbe z lokalnimi primarnimi pridelovalci
za vsaj 40 odstotkov vhodne surovine ali
d)   vlagatelj ima sklenjeno pogodbo z raziskovalno skupino oziroma je
raziskovalna skupina organizacijska enota znotraj vlagatelja;
3.    
diverzifikacija v nekmetijske dejavnosti –
ukrep 311, če je predmet podpore naložba:
a)   
pridobivanje energentov in energije za prodajo
na kmetiji iz obnovljivih virov,
b)   
v proizvodne dejavnosti, povezane s predelavo
proizvodov izven Priloge I k Pogodbi in drugih nekmetijskih proizvodov na
kmetiji,
c)   
prodajne dejavnosti na kmetiji ali
d)   
turizem.
100. člen
(omejitev sredstev)
(1) Upravičenci lahko pridobijo
sredstva za iste aktivnosti ali naložbe na podlagi posamezne vloge samo iz enega
ukrepa po tej uredbi.
(2) Sredstva se ne odobrijo
upravičencu, ki je za iste upravičene stroške, kot jih navaja v vlogi za
pridobitev sredstev po tej uredbi, že prejel sredstva Evropske unije ali javna
sredstva Republike Slovenije.
(3) Ne glede na določbo prejšnjega
odstavka lahko za namen naložb v kmetijsko mehanizacijo v okviru ukrepa
Posodabljanje kmetijskih gospodarstev iz VI. poglavja te uredbe upravičenci
pridobijo javna sredstva Republike Slovenije, vendar skupna podpora ne sme
presegati najvišje stopnje pomoči iz Priloge 1 k Uredbi 1698/2005/ES.
(4) Če je upravičenec po tej uredbi
občina, se lastna sredstva sofinanciranja ne štejejo za že prejeta javna sredstva
Republike Slovenije.
(5) Sredstva se ne dodelijo za naložbe
zunaj območja Republike Slovenije.
101. člen
(obveznosti upravičenca)
(1) Iz dokumentacije vlagateljev, ki
kandidirajo za pridobitev sredstev za naložbe, mora biti razvidna zaprtost
finančne konstrukcije za priznani in nepriznani del naložbe.
(2) Priznana naložba ali aktivnost se
ne sme pričeti izvajati pred rokom, določenem v javnem razpisu.
(3) Projekt ne sme biti zaključen pred
izdajo odločbe o pravici do sredstev ter mora biti končan pred vložitvijo
zadnjega zahtevka za izplačilo. Število zahtevkov za posamezen ukrep in
opredelitev zaključka investicije se določi v javnem razpisu.
(4) Naložbena dejavnost, za katero
upravičenec po tej uredbi prejme sredstva, se mora opravljati še vsaj naslednjih
pet let po zadnjem izplačilu sredstev. V tem obdobju ne sme uvajati bistvenih
sprememb oziroma odtujiti naložbe ter naložbe ne sme uporabljati v nasprotju z
namenom dodeljenih sredstev, sicer jih mora vrniti z zamudnimi obrestmi.
(5) Če tako določa javni razpis, mora
prejemnik sredstev ali prevzemnik v primeru ukrepa zgodnje upokojevanje kmetov
– ukrep 113 na ARSKTRP poročati še pet let od zadnjega izplačila sredstev. Prvo
letno poročilo je prejemnik sredstev dolžan poslati na ARSKTRP do
31. marca naslednje koledarsko leto od zadnjega izplačila sredstev.
Obrazci za pripravo poročila se objavijo na spletni strani ARSKTRP.
(6) Prejemniki sredstev (ime in
priimek oziroma ime podjetja), opis aktivnosti oziroma naložbe in znesek odobrenih
javnih sredstev se objavijo na spletni strani MKGP.
(7) Vlagatelj mora imeti za nakazilo
dodeljenih sredstev odprt transakcijski račun v Republiki Sloveniji.
(8) Vlagatelj, ki je fizična oseba,
mora imeti stalno prebivališče na ozemlju Republike Slovenije. Vlagatelj, ki je
pravna oseba, mora imeti dejavnost registrirano na ozemlju Republike Slovenije.
(9) Upravičenec mora omogočiti dostop
do dokumentacije o projektu ter omogočiti kontrolo projekta na kraju samem
ARSKTRP, MKGP, revizijskemu organu in drugim nadzornim organom.
(10) Kmetijsko gospodarstvo, ki
pridobi sredstva iz naslova ukrepov Pomoč mladim prevzemnikom kmetij,
Posodabljanje kmetijskih gospodarstev in Dodajanje vrednosti kmetijskim in
gozdarskim proizvodom, je dolžno še pet let po zadnjem izplačilu sredstev v
skladu s kmetijsko dejavnostjo, ki jo opravlja, v predpisanem roku posredovati
na ARSKTRP izpolnjene osnovne obrazce o kmetijskem gospodarstvu (zbirno vlogo)
po predpisih, ki določajo izvedbo letnih ukrepov kmetijske politike.
102. člen
(nepravilnosti, sankcije in vrnitev
sredstev)
(1) Če prejemnik sredstev ne izpolni
obveznosti iz odločbe o pravici do sredstev ter v primeru določil iz drugega,
četrtega in petega odstavka tega člena, ni upravičen do kandidiranja za
sredstva iz ukrepov politike razvoja podeželja, razen za kmetijsko okoljske
ukrepe in ukrepe izravnalnih plačil za območja z omejenimi dejavniki po
predpisih Skupnosti o razvoju podeželja, naslednjih pet let od dneva ugotovitve
kršitve obveznosti.
(2) Če prejemnik sredstev ne izpolni
obveznosti iz odločbe o pravici do sredstev v roku in v njem ne vloži zahtevka
za izplačilo sredstev, ARSKTRP v roku 60 dni od poteka roka za izpolnitev
obveznosti izda odločbo, s katero zahteva vračilo že izplačanih sredstev skupaj
z zakonitimi zamudnimi obrestmi od dneva prejema sredstev.
(3) Določba prejšnjega odstavka se ne
uporablja:
-      
če stranka zaradi višje sile ali izrednih okoliščin po predpisih
skupnosti o razvoju podeželja zamudi obveznosti iz odločbe o pravici do
sredstev glede rokov in predloži ustrezne dokaze v desetih delovnih dneh od
dneva, ko je to zmožen storiti. ARSKTRP v tem primeru lahko podaljša rok, če bi
bile s to spremembo obveznosti izpolnjene vse zahteve iz predpisov in javnega
razpisa ter dosežen namen, za katerega je bila dodeljena pravica do sredstev,
ob smiselni uporabi prvega odstavka 54. člena ZKme‑1;
-      
če upravičenec v skladu s prvim odstavkom 54. člena ZKme‑1 po izdaji
odločbe o pravici do sredstev in pred potekom rokov za vložitev zahtevka za
izplačilo sredstev na ARSKTRP posreduje utemeljeno prošnjo za podaljšanje
rokov, določenih v odločbi o pravici do sredstev, in ARSKTRP z odločbo ugotovi,
da bodo ne glede na spremembo rokov izpolnjene vse zahteve iz predpisov in
javnega razpisa ter dosežen namen, za katerega je bila dodeljena pravica do
sredstev. Kot utemeljen razlog za podaljšanje roka se štejejo razlogi, na
katere upravičenec ni mogel dejavno vplivati. Ti razlogi se natančneje določijo
v javnih razpisih.
(4) Kadar prejemnik sredstev uporablja
predmet podpore v nasprotju z namenom, za katerega so mu bila dodeljena, ali ne
izpolnjuje zahtev iz te uredbe in odločbe o dodelitvi sredstev, ARSKTRP v roku
90 dni od dneva, ko je izvedela za to, izda odločbo, s katero zahteva vračilo
izplačanih sredstev skupaj z zakonitimi zamudnimi obrestmi od dneva prejema
sredstev.
(5) Kadar je prejemnik sredstev dobil
izplačana sredstva ali jih je poskušal pridobiti na podlagi lažnih podatkov ali
lažnih izjav v zahtevkih za izplačilo, ARSKTRP v roku 90 dni od dneva, ko je
izvedela za to, izda odločbo, s katero zahteva vračilo izplačanih sredstev
skupaj z zakonitimi zamudnimi obrestmi od dneva prejema sredstev.
(6) Ne glede na prvi odstavek tega
člena prejemniku sredstev ni treba vrniti vseh že pridobljenih sredstev v
primerih višje sile ali izrednih okoliščin, določenih v 47. členu Uredbe
1974/2006/ES ter napadu bolezni oziroma škodljivcev v trajnem nasadu, zaradi
katerih je potrebno ta trajni nasad uničiti.
(7) Pri ukrepu zgodnje upokojevanje se
primeri višje sile iz prejšnjega odstavka upoštevajo, če oseba, ki je stopila v
ukrep, ne izpolnjuje več pogojev oziroma jih ne more izpolnjevati. Pri tem se
smrt upravičenca iz točke (a) prvega odstavka 47. člena Uredbe 1974/2006/ES
nanaša na smrt prenosnika ali prevzemnika. Dolgotrajna nezmožnost upravičenca
za delo iz točke (b) prvega odstavka 47. člena Uredbe 1974/2006/ES se nanaša le
na prevzemnika. Ob višji sili ali izrednih okoliščinah se pogoji lahko
spremenijo le s predhodno odobritvijo ARSKTRP.
(8) O višji sili ali izrednih
okoliščinah mora upravičenec (pri ukrepu zgodnje upokojevanje pa prenosnik ali
prevzemnik) ali njegova pooblaščena oseba pisno obvestiti pristojni organ in
predložiti ustrezna dokazila v desetih delovnih dneh od dneva, ko je
upravičenec oziroma njegova pooblaščena oseba to zmožna storiti.
(9) Kršitve in sankcije za ukrep
zgodnje upokojevanje so:
1.    
za prenosnika:
a)   
če prenosnik ne omogoči kontrole na kraju
samem, se mu izplačevanje rente prekine za tri mesece;
b)   
če se prenosnik še ukvarja s pridobitno
dejavnostjo, povezano s kmetijstvom in gozdarstvom, ali z dopolnilno
dejavnostjo oziroma se veljavne komercialne pogodbe še glasijo na prenosnika,
se mu ob prvi ugotovljeni nepravilnosti izplačevanje rente prekine za dva
meseca in ob drugi nepravilnosti za šest mesecev. Pri tretji ponovitvi te
nepravilnosti se prenosnika izključi iz ukrepa;
c)   
če prenosnik med prejemanjem rente do
izpolnitve pogojev za pridobitev pokojnine ne plačuje prispevkov za pokojninsko
in invalidsko zavarovanje, se mu izplačevanje rente prekine do plačila
prispevkov za pokojninsko in invalidsko zavarovanje;
2.    
za prevzemnika:
a)   
če prevzemnik ne omogoči kontrole na kraju
samem, plača globa v višini treh mesečnih rent;
b)   
če prevzemnik, ki ni prejel pozitivne odločbe o
podpori za prevzem kmetije na podlagi Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07 in 45/08 – ZKme‑1), Uredbe o ukrepih 1., 3. in 4. osi Programa razvoja podeželja RS za obdobje 2007–2013 (Uradni list RS, št. 73/08 in 17/09)
ali na podlagi te uredbe, krši določbo 5. točke tretjega odstavka 18. člena, v
roku petih let od pravnomočnosti odločbe o pravici do sredstev prenosnika,
plača globo v višini dveh mesečnih rent za vsako leto kršitve; če se ugotovi
odprodaja zemljišč, na podlagi katerih je bila pridobljena renta, brez
odobritve ARSKTRP, plača globo v višini 50 odstotkov tržne vrednosti od
prodanega zemljišča.
(10) Vsako prenehanje izplačevanja
rente zaradi ureditve situacije v obdobju izplačevanja rente se šteje v čas prejemanja
rente. To pomeni, da se za mesece, za katere renta ni bila izplačana,obdobje
prejemanja ne podaljša.
(11) Če prejemnik sredstev ali
prevzemnik v primeru ukrepa zgodnje upokojevanje kmetov – ukrep 113 v skladu s
petim odstavkom prejšnjega člena, vsako zaporedno koledarsko leto do
31. marca, pet let od zadnjega prejema sredstev, na ARSKTRP ne posreduje
letnega poročila, plača globo v višini 200 eurov. V kolikor v roku 30 dni od
vročitve odločbe o plačilu globe ne posreduje letnega poročila, je dolžan
vrniti deset procentov prejetih sredstev.
(12) Če se v obdobju, za katerega je
bila prevzeta obveznost kot pogoj za odobritev pomoči, na drugo osebo prenese
celotno kmetijsko gospodarstvo upravičenca ali le njegov del, ta druga oseba
lahko prevzame obveznost za preostanek obdobja. Če oseba obveznosti ne
prevzame, upravičenec povrne izplačano pomoč.
(13) Če mora upravičenec, ali tudi
prevzemnik pri ukrepu zgodnjega upokojevanja kmetov – ukrep113, v skladu z
določbami javnih razpisov, predpisov ali odločb še določeno obdobje po prejemu
odločbe o pravici do sredstev imeti ali ohranjati določeno velikost kmetijskih
površin v uporabi, pa je pri kontroli ugotovljeno, da se je le ta glede na
podatke registra kmetijskih gospodarstev zmanjšala oziroma spremenila, se
zaradi te spremembe ne uporabijo določbe o sankcioniranju, v kolikor ta
sprememba oziroma več takšnih sprememb, v celotnem obdobju, ki je lahko predmet
kontrole ne presega odstopanj, ki se določijo z javnim razpisom.
103. člen
(hramba dokumentacije)
Prejemniki sredstev, ki pridobijo sredstva
na podlagi te uredbe, morajo vso dokumentacijo, ki je bila podlaga za
pridobitev sredstev, hraniti še najmanj pet let od dneva zadnjega izplačila
sredstev.
104. člen
(interna navodila)
Za informiranje in obveščanje javnosti,
spremljanje, poročanje in nadzor, administrativno kontrolo in kontrole na kraju
samem, postopke odobritve zahtevka in izplačila ter revizijske sledi in hrambo
dokumentacije projektov lahko MKGP pripravi posamezna interna navodila.
XXVI. UKREPI 4. OSI: LEADER
105. člen
(pristop LEADER)
V Republiki Sloveniji se pristop LEADER
izvaja skladno z 61. členom Uredbe 1698/2005/ES.
106. člen
(lokalna akcijska skupina)
(1) Pristop LEADER izvajajo lokalne
akcijske skupine (v nadaljnjem besedilu: LAS), ki so opredeljene v 62. členu
Uredbe 1698/2005/ES in izpolnjujejo naslednje pogoje:
1.    
LAS mora biti organizirana kot lokalno
partnerstvo na opredeljenem podeželskem območju;
2.    
LAS mora imeti pravno organizacijsko obliko, ki
zagotavlja finančno in administrativno sposobnost določitve in izvedbe lokalne
razvojne strategije za njeno območje ter sposobnost upravljanja javnih
sredstev;
3.    
naloge, odgovornosti in postopki sprejemanja
odločitev za vsak organ v LAS morajo biti jasno in pregledno opredeljeni v
ustanovitvenih aktih ali pogojih delovanja;
4.    
LAS mora imeti svoj bančni račun ali podračun;
5.    
LAS mora biti sestavljena po načelu
tripartitnosti iz predstavnikov različnih interesnih skupin in socialno‑ekonomskih
sektorjev, in sicer:
a)   
javnega sektorja (npr. občine, javni zavodi in
druge javne institucije),
b)   
ekonomskega sektorja (npr. podjetniki,
podjetja, kmetje podjetniki in druge ekonomske institucije) ter
c)   
zasebnega sektorja (npr. zainteresirani
posamezniki, kmetje, kmečke ženske in mladi, društva, nevladne organizacije in
drugi predstavniki civilne družbe);
6.    
predstavniki ekonomskega in zasebnega sektorja
morajo na ravni odločanja predstavljati vsaj 50 odstotkov glasov;
7.    
območje, ki ga zajema LAS, mora izpolnjevati
naslednja temeljna merila:
a)   na njem živi od 5 000 do 150 000 prebivalcev,
b)   gostota prebivalcev na kvadratni kilometer ne sme presegati
povprečja v Republiki Sloveniji,
c)   povezano je v homogeno celoto,
d)   zagotavlja dovolj človeških in finančnih virov, da se lahko podpira
trajnostna razvojna strategija,
e)   območja LAS se ne smejo prekrivati,
f)    pri odstopanju od merila števila in gostote prebivalcev je treba
oblikovanje takega območja posebej utemeljiti;
8.    
predložitev lokalne razvojne strategije, ki
mora biti oblikovana skladno s točko (a) prvega odstavka 62. člena Uredbe
1698/2005/ES in izdelana za območje posamezne LAS. Lokalna razvojna strategija
mora vsebovati naslednje vsebine:
a)   
značilnosti območja LAS (splošne geografske
značilnosti, gospodarski položaj, demografske in sociološke značilnosti, opis
dosedanjih aktivnosti na območju LAS),
b)   
analizo SWOT glede razvojnih možnosti območja,
c)   
razvojno vizijo,
d)   
strategijo izvedbe,
e)   
usklajenost z regionalnimi razvojnimi programi
ter ostalimi programi in politikami na območju LAS;
9.    
predložitev predstavitve LAS, ki mora vsebovati
naslednje vsebine:
a)  
osnovne podatke o LAS,
b)  
opis nastanka LAS,
c)  
naloge in sestavo organov LAS,
d)  
metodologijo za izbiro izvedbenih projektov.
(2) Podrobna vsebina pogojev ter
načina izvajanja pristopa LEADER se določita v javnem razpisu.
107. člen
(merila za potrditev LAS)
(1) Minister, pristojen za kmetijstvo,
gozdarstvo in prehrano (v nadaljnjem besedilu: minister), potrdi kot delujoče
LAS v Republiki Sloveniji tiste LAS, ki izpolnjujejo pogoje iz prejšnjega člena
ter na javnem razpisu presežejo spodnjo, vstopno mejo točk, določeno v javnem
razpisu (v nadaljnjem besedilu: delujoče LAS).
(2) Minister potrdi kot pripoznane LAS
v Republiki Sloveniji tiste LAS, ki izpolnjujejo pogoje iz prejšnjega člena in
na javnem razpisu ne dosežejo spodnje, vstopne meje točk, določene v javnem
razpisu (v nadaljnjem besedilu: pripoznane LAS).
(3) Vloge, ki so popolne, vsebinsko
ustrezne in izpolnjujejo pogoje iz prejšnjega člena, se ocenijo na podlagi
naslednjih meril za pridobitev spodnje, vstopne meje točk, določene v javnem
razpisu:
1.    
ocena kakovosti lokalne razvojne strategije:
Analitični del
a)  skladnost razvojne vizije z značilnostmi okolja ter potrebami in
priložnostmi območja, ki izhajajo iz analiz, opredeljenih v strategiji,
b)  trajnostna naravnanost razvojne strategije,
c)  upoštevanje obrobnih skupin prebivalstva pri odločanju in izvajanju
strategije,
d)  skladnost strategije z regionalnimi razvojnimi programi in ostalimi
razvojnimi programi na obravnavanem območju,
e)  ustvarjanje novih delovnih mest,
f)   zagotavljanje enakosti spolov pri pripravi in izvedbi strategije,
g)  zkušnje in uspešnost izvajanja predhodnih razvojnih programov na
območju LAS;
Izvedbeni del
a)  inovativnost
razvojne strategije,
b)  sodelovanje
med sektorji, izvajalci in projekti za učinkovito izvajanje strategije,
c)  uresničljivost
izvedbe lokalne razvojne strategije,
d)  prenosljivost znanja in metod na druga območja;
2.    
ocena kakovosti partnerstva:
a)   jasno izraženo partnerstvo in razdelitev nalog med sodelujočimi za
izvajanje lokalne razvojne strategije,
b)   zagotavljanje sodelovanja vseh članov LAS pri pripravi, upravljanju
in izvajanju strategije,
c)   učinkoviti in pregledni postopki delovanja,
d)   partnerstvo sestavljajo predstavniki zaokroženega podeželskega
območja,
e)   izkušnje in uspešnost pristopa »od spodaj navzgor« v razvojnih
programih, ki so se izvajali na območju LAS,
f)    partnerstvo zagotavlja enakost spolov in mladih,
g)   zagotovitev lastnih sredstev za delovanje partnerstva.
(4) Merila iz prejšnjega odstavka so
podrobneje določena v javnem razpisu.
108. člen
(območja izvajanja pristopa LEADER)
LEADER se izvaja na območjih, na katerih so
ustanovljene LAS. Območja morajo biti oblikovana skladno s tretjim odstavkom
37. člena Uredbe 1974/2006/ES in tretjim odstavkom 62. člena Uredbe
1698/2005/ES. Z upoštevanjem prvega odstavka 37. člena Uredbe 1974/2006/ES se
izvedbeni projekti LEADER ne smejo izvajati v naseljih v Republiki Sloveniji, v
katerih število prebivalcev presega 10 000. Seznam naselij, v katerih
število prebivalcev presega 10 000, se objavi v javnem razpisu. Posamezna
območja LEADER se med seboj ne smejo prekrivati.
109. člen
(ukrepi LEADER)
V skladu s 63. členom Uredbe 1698/2005/ES
se sredstva namenijo za naslednje ukrepe 4. osi (LEADER):
1.    
izvajanje lokalnih razvojnih strategij,
2.    
spodbujanje medregijskega in čezmejnega sodelovanja,
3.    
vodenje lokalnih akcijskih skupin, pridobivanje
strokovnega znanja in animacija območja.
110. člen
(predmet podpore)
Podpore pri posameznih ukrepih so namenjene
za naslednje aktivnosti in projekte pri:
1.    
vodenju lokalnih akcijskih skupin,
2.    
izvajanju lokalnih razvojnih strategij,
3.    
spodbujanju medregijskega in čezmejnega sodelovanja,
4.    
pridobivanju strokovnega znanja,
5.    
animaciji območij za izvajanje pristopa LEADER.
111. člen
(upravičeni stroški)
(1) Upravičeni stroški so:
1.    
stroški materiala in storitev, nastali z
izvedbo projekta,
2.    
stroški promocije projekta,
3.    
prispevek v naravi skladno s 54. členom Uredbe
1974/2006/ES,
4.    
stroški upravne in administrativne ustanovitve
LAS,
5.    
materialni stroški, stroški storitev, upravni
in obratovalni stroški, nastali z delovanjem LAS, do višine, ki se določi v
javnem razpisu,
6.    
stroški izvedbe programov usposabljanja in animacije
podeželskega prebivalstva in stroški udeležbe usposabljanj vodij LAS za
izvajanje pristopa LEADER. Seznam upravičenih vsebin usposabljanja in animacije
ter višina upravičenih stroškov se določita v javnem razpisu,
7.    
priprava ustreznega študijskega in
promocijskega gradiva za izvajanje pristopa LEADER,
8.    
drugi splošni stroški, ki so neposredno
povezani z izvedbo projekta, kot so honorarji arhitektom, inženirjem in
svetovalcem, stroški pridobivanja dokumentacije in dovoljenj, študije
izvedljivosti, patenti in licence do višine deset odstotkov upravičenih
stroškov.
(2) Upravičeni stroški za aktivnosti
in izvedbene projekte so samo stroški, nastali od datuma izdaje odločbe o
potrditvi statusa LAS do 30. junija 2015. Kot začetek stroška se šteje
prevzem obveznosti upravičenca na račun morebitnih dodeljenih sredstev
(sklenitev katerekoli pogodbe, naročanje materiala, opreme, storitev ali del).
(3) Ne glede na prejšnji odstavek se
za upravičene štejejo tudi morebitni splošni stroški, povezani z ustanovitvijo
LAS iz 4. točke prvega odstavka tega člena, nastali od 1. januarja 2007
naprej.
(4) Podpore se ne dodelijo za:
-      
stroške materiala in storitev za zasebno rabo,
-      
plačilo davkov, carin in dajatev pri uvozu,
-      
bančne stroške in stroške garancij,
-      
nakup rabljene opreme,
-      
naložbe v prostore za zasebno rabo,
-      
naložbe v ribištvu in ribogojstvu,
-      
prevozna in transportna sredstva za zasebno rabo.
112. člen
(upravičenci)
(1) Do podpor za namene iz 110. člena
te uredbe so upravičene delujoče LAS.
(2) Ne glede na prejšnji odstavek so
do podpor za namene iz 4. in 5. točke 110. člena te uredbe upravičene tudi
pripoznane LAS.
113. člen
(način dodeljevanja sredstev)
(1) Pravice do porabe finančnih
sredstev se posamezni delujoči ali pripoznani LAS dodelijo z odločbo o pravici
do sredstev do višine razpoložljivih sredstev za ta namen.
(2) Pravice do porabe se dodelijo na
podlagi naslednjih meril:
a)  število prebivalcev na območju delujoče ali pripoznane LAS skladno
z indeksom razvojne ogroženosti območja;
b)  velikost območja delujoče ali pripoznane LAS skladno z indeksom
razvojne ogroženosti območja;
c)  ocena za lokalne razvojne strategije, prejete na javnem razpisu za
potrditev LAS.
(3) Pri izračunu pravice do porabe
sredstev se za merilo upošteva dejansko stanje, na podlagi vloge, vložene na
javni razpis za izbor in potrditev LAS.
(4) Upošteva se indeks razvojne
ogroženosti regije, v kateri je več kot 50 odstotkov površine LAS.
(5) Formula za izračun pravice do
porabe sredstev se objavi v javnem razpisu.
(6) Finančna vrednost posameznega
merila iz drugega odstavka tega člena se glede na razpoložljiva sredstva določi
s sklepom ministra, objavljenim na spletni strani MKGP.
114. člen
(izvajanje lokalnih razvojnih strategij)
Za izvajanje lokalnih razvojnih strategij s
posameznimi projekti morajo biti izpolnjeni naslednji pogoji:
a)  projekte mora potrditi MKGP na podlagi predloženega letnega načrta
dela in letnega finančnega načrta za izvedbo projektov delujoče LAS (v
nadaljnjem besedilu: letni izvedbeni načrt);
b)  prvi letni izvedbeni načrt za naslednje koledarsko leto mora
delujoča LAS na MKGP predložiti najpozneje dva meseca po izdaji odločbe o
potrditvi statusa LAS;
c)  nadaljnje letne izvedbene načrte za naslednje koledarsko leto mora
delujoča LAS predložiti na MKGP najpozneje do konca oktobra tekočega leta;
d)  letne izvedbene načrte morajo potrditi organ odločanja, nadzorni
organ in odgovorna oseba delujoče LAS;
e)  projekti, opredeljeni v letnem izvedbenem načrtu, morajo biti
skladni z lokalno razvojno strategijo in vsebinsko utemeljiti tip projekta;
f)   projekt se mora izvesti na območju tiste delujoče LAS v Republiki
Sloveniji, ki projekt opredeli v letnem izvedbenem načrtu, razen pri projektih
mednarodnega sodelovanja;
g)  posamezni projekt ima lahko največ dve fazi. Projekti do skupne
vrednosti dodeljenih sredstev vključno do 10.000 eurov imajo lahko največ eno
fazo, nad 10.000 eurov pa dve fazi.
115. člen
(spodbujanje medregijskega in čezmejnega
sodelovanja)
Projekti spodbujanja medregijskega in
čezmejnega sodelovanja morajo izpolnjevati naslednje pogoje:
a)  projekt sodelovanja mora biti sestavni del letnega izvedbenega
načrta dela vseh sodelujočih LAS;
b)  projekt sodelovanja mora vključevati vsaj dve delujoči LAS oziroma
vsaj eno delujočo LAS pri sodelovanju s primerljivimi skupinami;
c)  za prijavo projekta sodelovanja je treba predložiti sporazum o
sodelovanju vseh sodelujočih LAS.
116. člen
(finančne določbe)
(1) Sredstva se upravičencu izplačajo
na podlagi enega ali več zahtevkov upravičenca za izplačilo sredstev. Zahtevku
mora upravičenec priložiti original izvod računa, ki se upravičencu ne vrača,
ali overjeno fotokopijo tega računa ter dokazila o plačilih oziroma gradbeno
situacijo pri gradbenih delih, ki jo potrdijo pooblaščeni nadzorni organ,
nosilec projekta in upravičenec z originalnimi dokazili o njihovem plačilu, ter
poročilo o opravljenem delu, ki ga podpišeta nosilec projekta in upravičenec.
(2) Posameznemu ukrepu iz 109. člena
te uredbe je v celotnem programskem obdobju namenjenih:
1.    
za vodenje lokalnih akcijskih skupin,
pridobivanje strokovnega znanja in animacijo območij do 6.752.001 eurov;
2.    
za izvajanje lokalnih razvojnih strategij s
posameznimi projekti do 23.632.003 eurov;
3.    
za spodbujanje medregijskega in čezmejnega sodelovanja
do 3.376.003 eurov.
(3) Stopnja pomoči za posamezen namen
znaša:
a)  za vodenje lokalnih akcijskih skupin do vključno 50 odstotkov
vrednosti upravičenih stroškov, razen za ustanovitvene stroške, ki se
sofinancirajo do 100 odstotkov vrednosti upravičenih stroškov;
b)  za izvajanje lokalnih razvojnih strategij s posameznimi projekti do
100 odstotkov vrednosti upravičenih stroškov za posamezen projekt;
c)  za spodbujanje medregijskega in čezmejnega sodelovanja do vključno
80 odstotkov vrednosti upravičenih stroškov posamezne LAS za posamezen projekt.
Podpora se dodeli samo za izdatke, ki se nanašajo na območja v Skupnosti;
d)  za pridobivanje strokovnega znanja in animacijo območij do vključno
50 odstotkov upravičenih stroškov posamezne izvedene dejavnosti oziroma
projekta;
e)  prispevek v naravi lahko predstavlja do vključno 20 odstotkov
skupne vrednosti projekta;
f)   pri projektih, ki bi bili lahko sofinancirani iz drugih ukrepov PRP
2007–2013 se upošteva določbo 64. člena Uredbe 1698/2005/ES.
XXVII. VLOGA IN POSTOPEK ZA PRIDOBITEV SREDSTEV ZA UKREPE 4.
OSI
117. člen
(javni razpisi)
(1) Sredstva za ukrepe 4. osi se
dodelijo skladno z določili odprtega javnega razpisa. Postopke za dodelitev
sredstev izvede MKGP.
(2) MKGP pripravi javne razpise. V
javnih razpisih so podrobneje opredeljeni pogoji in merila, postopki, dokazila,
upravičeni stroški ter način uveljavljanja in uporabe sredstev. Javne razpise
objavi MKGP v Uradnem listu Republike Slovenije.
(3) O dodelitvi pravic do porabe
sredstev na podlagi izvedenega javnega razpisa odloča minister. Sredstva izplačuje
ARSKTRP.
(4) Zaprtje javnega razpisa objavi
MKGP na svojih spletnih straneh.
118. člen
(obravnava vlog)
(1) Vloge na javni razpis je treba
poslati priporočeno po pošti ali oddati v vložišču MKGP.
(2) Če vlagatelj pošlje vlogo
priporočeno po pošti, jo mora poslati na sedež Ministrstva za kmetijstvo,
gozdarstvo in prehrano od naslednjega dneva po objavi javnega razpisa pa do
zaprtja javnega razpisa, ki se objavi na spletnih straneh MKGP.
(3) Vloga iz prvega odstavka tega
člena se vlaga na predpisanem obrazcu, ki je dosegljiv na spletni strani MKGP,
v skladu z zahtevami javnega razpisa. Na ovojnici vloge morajo biti razvidni
datum in čas (ura, minuta) oddaje vloge, ki ju označi pošta oziroma vložišče
MKGP, naslov vlagatelja ter oznaka javnega razpisa, na katerega se prijavlja.
Vloge z nepravilno označenimi ovojnicami se ne obravnavajo in se vrnejo
vlagateljem. Sestavni deli vloge morajo biti speti ali vloženi v mapo po
vrstnem redu.
(4) MKGP odpira in obravnava vloge ter
zahteva odpravo njihovih pomanjkljivosti po vrstnem redu oddaje vlog oziroma po
vrstnem redu prejema popolnih vlog.
(5) Odpiranje vlog ni javno. Prispele
vloge obravnava Oddelek za ukrepe 3. in 4. osi PRP 2007–2013 in jih oceni glede
na določbe posameznega ukrepa.
(6) Rok za dopolnitev vloge je 15 dni
od dneva vročitve poziva k dopolnitvi.
(7) Za datum prispetja vloge se
štejeta datum in čas (ura, minuta) oddaje po pošti, ko je bila oddana popolna
vloga.
(8) Vloge, ki ne izpolnjujejo pogojev
javnega razpisa ali so vsebinsko neustrezne, se zavrnejo. Vloge, ki so popolne,
vsebinsko ustrezne in izpolnjujejo vse pogoje, se ocenijo na podlagi meril.
Odobri se le tista vloga, ki preseže določen prag minimalnega števila vstopnih
točk.
119. člen
(izdaja odločbe)
(1) Sredstva za namene iz 109. člena
te uredbe se upravičencu dodelijo z odločbo o potrditvi letnega izvedbenega
načrta, v kateri je določena pravica do višine sredstev za posamezen namen.
Odločbo izda minister.
(2) Za izplačilo sredstev upravičenci
vlagajo zahtevke na MKGP, ki opravi administrativne kontrole in nadzor iz 126.
člena te uredbe ter po opravljenih kontrolah odobri zahtevke. MKGP pošlje
ustrezne podatke za pripravo naloga za plačilo na ARSKTRP, ta pa sredstva
izplača na transakcijski račun upravičenca.
120. člen
(oblika dodeljenih sredstev)
Sredstva za ukrepe 4. osi se dodelijo v
obliki nepovratnih sredstev.
121. člen
(omejitev sredstev)
(1) Upravičenci lahko pridobijo
sredstva za iste upravičene stroške samo iz enega ukrepa po tej uredbi.
(2) Sredstva se ne dodelijo
upravičencu, ki je za iste upravičene stroške že prejel sredstva iz državnega
proračuna Republike Slovenije ali sredstva Evropske unije.
(3) Lastna sredstva LAS, ki jih
zagotavljajo občine, ki so del LAS, se ne štejejo za že prejeta javna sredstva
Republike Slovenije.
(4) Sredstva se ne dodelijo za naložbe
zunaj območja Republike Slovenije, razen pri projektih mednarodnega sodelovanja.
122. člen
(obveznosti upravičenca)
(1) Pred vložitvijo posameznega
zahtevka mora biti projekt, na katerega se zahtevek nanaša, oziroma njegova
faza, zaključena in vsi računi plačani.
(2) Prejemnik sredstev, ki prejme
sredstva za določeno naložbo, še vsaj naslednjih pet let po zadnjem izplačilu
sredstev ne sme uvajati bistvenih sprememb oziroma odtujiti naložbe, naložbe pa
ne sme uporabljati v nasprotju z namenom dodeljenih sredstev, sicer mora vrniti
prejeta sredstva z zakonitimi zamudnimi obrestmi.
(3) Kot bistvene spremembe se štejejo
spremembe, ki:
-      
bistveno vplivajo na naravo naložbe ali pogoje izvajanja ali ki dajejo
gospodarski družbi ali javni instituciji neupravičeno prednost;
-      
so posledica spremembe v naravi lastništva objekta ali prenehanja
oziroma spremembe kraja sofinanciranja proizvodne dejavnosti.
(4) Prejemnik sredstev mora na poziv
MKGP poročati še pet let od prejema sredstev.
(5) Prejemniki sredstev (ime in
priimek oziroma ime podjetja in kraj, LAS), opis aktivnosti oziroma naložbe in
znesek odobrenih javnih sredstev se objavijo na spletni strani MKGP.
(6) Določba prvega odstavka tega člena
se ne uporablja ob višji sili, kakor je določeno s 47. členom Uredbe
1974/2006/ES.
(7) O višji sili ali izrednih
okoliščinah mora upravičenec ali njegova pooblaščena oseba pisno obvestiti
pristojni organ in predložiti ustrezne dokaze v desetih delovnih dneh od dneva,
ko je upravičenec oziroma njegova pooblaščena oseba to zmožna storiti.
(8) Upravičenec mora imeti za nakazilo
dodeljenih sredstev odprt transakcijski račun v Republiki Sloveniji ter imeti
ločen računovodski sistem ali ustrezne računovodske kode za vse transakcije, ki
so povezane z dejavnostjo.
(9) Upravičenec mora omogočiti dostop
do dokumentacije o projektu ter omogočiti kontrolo projekta na kraju samem
ARSKTRP, MKGP, revizijskemu organu in drugim nadzornim organom.
123. člen
(vrnitev sredstev)
(1) Če prejemnik sredstev ne izpolni
obveznosti iz odločbe o pravici do sredstev vključno z obveznostmi iz drugega
in četrtega odstavka tega člena, ni upravičen do kandidiranja za sredstva iz
ukrepov politike razvoja podeželja, razen za kmetijsko okoljske ukrepe in
ukrepe izravnalnih plačil za območja z omejenimi dejavniki po predpisih
Skupnosti o razvoju podeželja, naslednjih pet let od dneva zadnje obveznosti iz
odločbe o pravici do sredstev.
(2) Če prejemnik sredstev ne izpolni
obveznosti iz odločbe o pravici do sredstev v roku in v njem ne vloži zahtevka
za izplačilo sredstev, mora prejeta sredstva vrniti v osmih dneh od dneva
vročitve odločbe za vračilo sredstev skupaj z zakonitimi zamudnimi obrestmi od
dneva prejema sredstev.
(3) Določbo prejšnjega odstavka se ne
uporablja, če je upravičenec pred potekom rokov o izpolnitvi obveznosti iz
odločbe o pravici do sredstev ali pred potekom rokov za vložitev zahtevka za
izplačilo sredstev obvestil ARSKTRP oziroma MKGP v primeru ukrepov LEADER o
podaljšanju rokov, ki so v skladu s pogoji javnega razpisa.
(4) Kadar prejemnik sredstva uporablja
v nasprotju z namenom, za katerega so mu bila dodeljena, ali ne izpolnjuje
zahtev iz te uredbe in odločbe o dodelitvi sredstev ali je sredstva pridobil
nezakonito na podlagi lažnih podatkov ali lažnih izjav, ARSKTRP oziroma MKGP v
primeru ukrepov LEADER izda odločbo, s katero zahteva vračilo dodeljenih
sredstev skupaj z zakonitimi zamudnimi obrestmi od dneva prejema sredstev.
(5) MKGP ter ARSKTRP lahko kadarkoli
ugotavljata dejansko stanje upravičenca glede izpolnjevanja pogojev za ukrepe
LEADER po tej uredbi ali javnih razpisih iz te uredbe.
124. člen
(hramba dokumentacije)
Upravičenci, ki pridobijo sredstva na
podlagi te uredbe, morajo vso dokumentacijo, ki je bila podlaga za pridobitev
sredstev, hraniti še najmanj pet let od dneva pridobitve sredstev.
XXVIII. PRIDOBITEV PODATKOV IZ URADNIH EVIDENC
125. člen
(pridobitev podatkov iz uradnih evidenc)
(1) Potrdila, izpiske in druge podatke
o dejstvih iz uradnih evidenc, ki jih vodijo upravni in drugi državni organi,
organi lokalnih skupnosti ali nosilci javnih pooblastil, ki jih je treba
priložiti zahtevku kot dokazilo na podlagi te uredbe, pridobi organ, ki odloča
o zahtevku upravičenca.
(2) Razen za ukrepe pomoč mladim
prevzemnikom kmetij, zgodnje upokojevanje kmetov, posodabljanje kmetijskih
gospodarstev in dodajanje vrednosti kmetijskim in gozdarskim proizvodom, z
izjemo čebelarjev, kmetijskim gospodarstvom za pridobitev sredstev po tej
uredbi ni treba oddati zbirne vloge po predpisih, ki določajo izvedbo letnih
ukrepov kmetijske politike ter se za administrativni nadzor posameznega ukrepa
lahko uporabijo podatki iz Registra kmetijskih gospodarstev ali drugih evidenc.
Izjeme od te določbe se za ukrepe pomoč mladim prevzemnikom kmetij, zgodnje
upokojevanje kmetov, posodabljanje kmetijskih gospodarstev in dodajanje
vrednosti kmetijskim in gozdarskim proizvodom določijo z javnim razpisom.
XXIX. NADZOR NAD IZVAJANJEM UKREPOV
126. člen
(nadzor nad izvajanjem ukrepov)
(1) ARSKTRP izvaja administrativne
preglede (vključno z »in situ« obiski), preglede na kraju samem in naknadne
preglede (»ex post preglede«) skladno z Uredbo 1975/2006/ES in Uredbo
885/2006/ES, razen za ukrepe LEADER, ki jih je ARSKTRP s Sporazumom o prenosu
posameznih strokovno‑tehničnih opravil pri izvajanju ukrepov 4. osi Programa
razvoja podeželja Republike Slovenije za obdobje 2007–2013, skladno s Prilogo I
Uredbe Komisije št. 885/2006 (ES) (v nadaljnjem besedilu: Sporazum), delegirala
na MKGP. Izvajanje pregledov se natančneje opredeli z internimi akti ARSKTRP in
MKGP.
(2) Služba za kontrolo na ARSKTRP je
odgovorna za izvajanje pregledov na kraju samem. O svojih ugotovitvah obvešča
organizacijsko enoto ARSKTRP, odgovorno za posamezen ukrep. Če Služba za
kontrolo na kraju samem ugotovi nepravilnosti, ARSKTRP sproži postopek za
izterjavo zneskov dodeljene pomoči.
(3) Prejemniki sredstev niso dolžni
povrniti prejetih zneskov, če pogoji za dodelitev pomoči niso bili izpolnjeni
zaradi:
-      
okoliščin višje sile,
-      
posebnih določb v sprejetih uredbah,
-      
pravic do uporabe pogoja prekinitve zaradi nepredvidenih okoliščin, na
katere nosilec pravice do prejema sredstev ni mogel vplivati,
-      
drugih podobnih okoliščin.
(4) MKGP lahko v skladu s prvim
odstavkom 75. člena Uredbe 1698/2005/ES nadzira izvajanje ukrepov iz te uredbe.
XXX. VLAGANJE ZAHTEVKOV ZA IZPLAČILO SREDSTEV IN OMEJITEV
SREDSTEV ZA IZVEDBO TE UREDBE
127. člen
(vlaganje zahtevkov za izplačilo sredstev
in omejitev sredstev za izvedbo te uredbe)
(1) Za izplačilo sredstev upravičenci
vlagajo zahtevke. Pri ukrepu zgodnje upokojevanje kmetov in ukrepu pomoč mladim
prevzemnikom kmetij se vloga šteje kot zahtevek.
(2) Za izplačila sredstev v tekočem
letu morajo upravičenci zahtevke za izplačilo poslati na ARSKTRP, razen za
ukrepe LEADER, za katere morajo zahtevke skladno s 107. členom te uredbe
poslati na MKGP. Upravičenci vlagajo zahtevke za izplačilo sredstev v skladu z
roki, opredeljenimi v odločbi o pravici do sredstev. Zahtevki se vlagajo od
1. januarja do 5. oktobra in od 6. decembra do
31. decembra. Zahtevki, poslani med 6. oktobrom in 5. decembrom,
se zavržejo.
(3) Na podlagi vloženega popolnega
zahtevka se sredstva izplačajo na transakcijski račun upravičenca po opravljeni
administrativni kontroli in nadzoru iz prejšnjega člena.
(4) Če razlika med upravičenimi
stroški, ki se priznajo na podlagi vloženega zahtevka, in višino stroškov, ki
jih upravičenec uveljavlja v zahtevku, presega tri odstotke, se za razliko
uporabi znižanje zneska glede na 31. člen Uredbe 1975/2006/ES.
(5) Sredstva, ki so v programskem
obdobju 2007–2013 namenjena izvedbi posameznih ukrepov iz te uredbe, se znižajo
za obveznosti iz naslova izvajanja posameznih ukrepov in pritožb, katerim je
bilo ugodeno, iz predpisov, ki urejajo plačila iz Programa razvoja podeželja za
Republiko Slovenijo 2004–2006, za obveznosti iz naslova izvajanja posameznih
ukrepov in pritožb, katerim je bilo ugodeno, iz predpisov, ki urejajo plačila
iz Enotnega programskega dokumenta 2004–2006 ter Programa razvoja podeželja
Republike Slovenije 2007–2013 za 1., 3. in 4. os ter pritožb, katerim je bilo ugodeno, iz te uredbe.

Uredba o ukrepih 1., 3. in 4. osi Programa razvoja podeželja Republike Slovenije za obdobje 2007–2013 v letih 2010–2013
(Uradni list RS, št. 40/10) vsebuje naslednjo prehodno in
končno določbo:
»XXXI. PREHODNA DOLOČBA
128. člen
(dokončanje
postopkov)
(1) Postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) ter Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09),
se dokončajo v skladu s temi javnimi razpisi ter Uredbo o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) in Uredbo o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09).
(2) Ne glede na prejšnji odstavek za
vlaganje zahtevkov za izplačilo sredstev namesto roka iz 116. člena Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 (Uradni list RS, št. 94/07) in namesto roka iz 115. člena
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 73/08 in 17/09) se
uporablja rok iz drugega odstavka prejšnjega člena.
(3) Če mora upravičenec ali prevzemnik
pri ukrepu zgodnjega upokojevanja kmetov – ukrep 113 v skladu z določbami
javnih razpisov, predpisov ali odločb na podlagi nacionalnih shem državnih
pomoči, Programa razvoja podeželja 2004–2006, Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) ter Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09)
še določeno obdobje po prejemu odločbe o pravici do sredstev imeti ali
ohranjati določeno velikost kmetijskih površin v uporabi, pa je pri kontroli
ugotovljeno, da se je le ta glede na podatke registra kmetijskih gospodarstev
zmanjšala oziroma spremenila, se zaradi te spremembe ne uporabijo določbe o
sankcioniranju, v kolikor ta sprememba oziroma več takšnih sprememb, v celotnem
obdobju, ki je lahko predmet kontrole ne presega odstopanj, ki jih določi
minister z navodilom in ne vplivajo na merila in pogoje za izbor vlog ali
dodelitev sredstev. Navodila se objavijo na spletni strani MKGP.
XXXII. KONČNA DOLOČBA
129. člen
(začetek
veljavnosti)
Ta uredba začne veljati naslednji dan po
objavi v Uradnem listu Republike Slovenije.«.

Uredba o dopolnitvah Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 v letih 2010–2013
(Uradni list RS, št. 85/10) spreminja 128. člen uredbe tako,
da se glasi:
»128. člen
(dokončanje
postopkov)
(1) Postopki, začeti na podlagi javnih
razpisov, objavljenih na podlagi Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) ter Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09),
se dokončajo v skladu s temi javnimi razpisi ter Uredbo o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) in Uredbo o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09).
(2) Ne glede na prejšnji odstavek za
vlaganje zahtevkov za izplačilo sredstev namesto roka iz 116. člena Uredbe o
ukrepih 1., 3. in 4. osi Programa razvoja podeželja Republike Slovenije za
obdobje 2007–2013 (Uradni list RS, št. 94/07) in namesto roka iz 115. člena
Uredbe o ukrepih 1., 3. in 4. osi Programa razvoja podeželja Republike
Slovenije za obdobje 2007–2013 (Uradni list RS, št. 73/08 in 17/09) se uporablja
rok iz drugega odstavka prejšnjega člena.
(3) Če mora upravičenec ali prevzemnik
pri ukrepu zgodnjega upokojevanja kmetov – ukrep 113 v skladu z določbami
javnih razpisov, predpisov ali odločb na podlagi nacionalnih shem državnih
pomoči, Programa razvoja podeželja 2004–2006, Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) ter Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09)
še določeno obdobje po prejemu odločbe o pravici do sredstev imeti ali
ohranjati določeno velikost kmetijskih površin v uporabi, pa je pri kontroli
ugotovljeno, da se je le ta glede na podatke registra kmetijskih gospodarstev
zmanjšala oziroma spremenila, se zaradi te spremembe ne uporabijo določbe o
sankcioniranju, v kolikor ta sprememba oziroma več takšnih sprememb, v celotnem
obdobju, ki je lahko predmet kontrole ne presega odstopanj, ki jih določi
minister z navodilom in ne vplivajo na merila in pogoje za izbor vlog ali
dodelitev sredstev. Navodila se objavijo na spletni strani MKGP.
(4) Ne glede na
točko c) 114. člena te uredbe se letni izvedbeni načrt za leto 2011 vloži od 1.
januarja do 31. marca 2011.
(5) Ne glede na
določbe prvega odstavka tega člena se za ukrepe iz XXVI. poglavja postopki,
začeti na podlagi javnih razpisov, objavljenih na podlagi Uredbe o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07) in Uredbe o ukrepih 1., 3. in 4. osi Programa razvoja podeželja
Republike Slovenije za obdobje 2007–2013 (Uradni list RS, št. 73/08 in 17/09),
dokončajo v skladu z določbami te uredbe, razen določbe prvega odstavka 116.
člena.«;
ter vsebuje naslednjo končno določbo:
»2. člen
Ta uredba začne veljati naslednji dan po
objavi v Uradnem listu Republike Slovenije.«.