I. SPLOŠNI DOLOČBI
1. člen
(podlaga državnega prostorskega načrta)
(1) S to uredbo se v skladu z Odlokom o strategiji
prostorskega razvoja Slovenije (Uradni list RS, št. 76/04, 33/07 – ZPNačrt in
57/12 – ZPNačrt-B) in Uredbo o prostorskem redu Slovenije (Uradni list RS, št.
122/04, 33/07 – ZPNačrt in 57/12 – ZPNačrt-B) sprejme državni prostorski načrt
za prenosni plinovod R51B TE-TOL–Fužine/Vevče (v nadaljnjem besedilu: državni
prostorski načrt).
(2) Grafični del državnega prostorskega načrta, iz
katerega je razvidno območje tega načrta, je kot priloga sestavni del te
uredbe.
(3) Državni prostorski načrt je v juniju 2014 pod
številko projekta 12420 izdelalo podjetje PROJEKT D. D. NOVA GORICA.
2. člen
(vsebina)
(1) Ta uredba določa načrtovane prostorske ureditve,
območje državnega prostorskega načrta, pogoje glede namembnosti posegov v
prostor, njihove lege, velikosti in oblikovanja, pogoje glede križanj oziroma
prestavitev gospodarske javne infrastrukture in grajenega javnega dobra ter
priključevanja prostorskih ureditev nanje, merila in pogoje za parcelacijo,
pogoje celostnega ohranjanja kulturne dediščine, ohranjanja narave, varstva
okolja in naravnih dobrin, upravljanja voda, varovanja zdravja ljudi, obrambe
države ter varstva pred naravnimi in drugimi nesrečami, etapnost izvedbe
prostorske ureditve, druge pogoje in zahteve za izvajanje državnega
prostorskega načrta, dopustna odstopanja in nadzor.
(2) Sestavine iz prejšnjega odstavka so grafično
prikazane v državnem prostorskem načrtu, ki je skupaj z obveznimi prilogami v
tiskani obliki na vpogled na ministrstvu, pristojnem za prostor, in pri službi,
pristojni za urejanje prostora v Mestni občini Ljubljana.
(3) Za ta državni prostorski načrt je bil izveden
postopek celovite presoje vplivov na okolje v skladu s predpisi, ki urejajo
varstvo okolja. Izdelano je bilo okoljsko poročilo.
(4) Postopek presoje vplivov na okolje ni bil izveden,
ker se s tem državnim prostorskim načrtom niso načrtovali posegi v okolje, za
katere je v skladu s predpisi, ki urejajo varstvo okolja, treba izvesti presojo
vplivov na okolje. Investitor mora pred pridobitvijo gradbenega dovoljenja
pridobiti sklep ministrstva, pristojnega za presojo vplivov na okolje, o
ugotovitvi, ali je za nameravani poseg v okolje treba izvesti presojo vplivov
na okolje in pridobiti okoljevarstveno soglasje v skladu s predpisi, ki urejajo
varstvo okolja.
(5) Oznake, navedene v 3., 4., 5., 6., 7., 8., 9. in 36.
členu te uredbe, so oznake objektov in ureditev iz grafičnega dela državnega
prostorskega načrta.
II. NAČRTOVANE PROSTORSKE UREDITVE
3. člen
(načrtovane prostorske ureditve)
S tem državnim prostorskim načrtom se načrtujejo naslednje prostorske
ureditve:
-       
gradnja prenosnega plinovoda R51B (v nadaljnjem besedilu: plinovod R51B)
od oddajne čistilne postaje R51B (v nadaljnjem besedilu: OČP-R51B) na merilno
regulacijski postaji TE-TOL (v nadaljnjem besedilu: MRP TE-TOL) do merilno
regulacijske postaje Dobrunje (v nadaljnjem besedilu: MRP Dobrunje),
-       
gradnja OČP-R51B na MRP TE-TOL,
-       
gradnja merilno regulacijske postaje Dobrunje (v nadaljnjem besedilu:
MRP Dobrunje),
-       
izravnava obratovalnega tlaka zemeljskega plina na obstoječem plinovodu
L10000 med MRP Dobrunje in obstoječo merilno regulacijsko postajo Vevče (v
nadaljnjem besedilu: MRP Vevče),
-       
gradnja sistema katodne zaščite,
-       
gradnja kabelske kanalizacije za vgradnjo optičnega kabla,
-       
ureditev pripadajoče in prilagoditev obstoječe prometne, energetske,
komunalne ter telekomunikacijske infrastrukture in vseh drugih ureditev, ki so
nujno potrebne za gradnjo in nemoteno delovanje načrtovanih ureditev,
-       
odstranitev in prestavitev objektov ter odstranitev rastja in izvedba
krajinske ureditve.
III. OBMOČJE DRŽAVNEGA PROSTORSKEGA NAČRTA
4. člen
(območje državnega prostorskega načrta)
(1) Območje državnega prostorskega načrta v skladu z
geodetskim načrtom obsega:
1.     
območje plinovoda in prestavitev obstoječe energetske infrastrukture,
vključno z delovnim pasom ob plinovodu, gradbišči in začasnimi odlagališči
materiala na zemljiščih ali delih zemljišč s parcelnimi številkami v naslednjih
katastrskih občinah:
- 
k. o. Bizovik (1733): 1/1, 1/2, 1/4, 1/5, 1/6, 1/7, 1/8, 1/10, 1/11, 1/12,
1/16, 1/17, 1/18, 1/21, 1/22, 1/24, 1/25, 1/26, 1/27, 15/1, 15/3, 15/4, 15/5,
15/6, 15/13, 15/15, 15/17, 15/18, 15/19, 15/20, 18/1, 18/4, 18/5, 18/16, 18/19,
18/20, 18/21, 19/1, 20/1, 38/1, 38/5, 38/15, 38/16, 38/17, 1041/6, 1072/1;
- 
k. o. Dobrunje (1773): 688/1, 691, 695, 701, 705/5, 717, 718, 721/1,
726, 731, 732/1, 733/7, 735, 738, 741, 745/1, 745/3, 748, 751, 756/1, 763, 764,
770, 771/1, 776, 778, 785, 791, 792, 798, 802, 828, 829, 833, 834/1, 834/3,
849, 850, 853/5, 861, 868, 870, 876, 879, 880, 894, 906, 916, 929, 934/4,
934/9, 934/10, 934/11, 934/12, 934/36, 945, 946, 958, 977/1, 980/1, 993/1,
998/1, 1005/2, 1011/2, 1018/2, 1018/7, 1023/1, 1023/3, 1023/5, 1023/7, 1032/1,
1036/1, 1043/5, 1043/7, 1046/3, 1046/5, 1046/6, 1053/1, 1053/2, 1053/3, 1056/1,
1056/2, 1056/4, 1056/6, 1056/7, 1056/8, 1060/1, 1060/2, 1838/1, 1840/1, 1842/1,
1842/2, 1854/1, 1859/2, 1859/4, 1859/5, 1859/6, 1859/11, 1859/12, 1859/15,
1947/10, 1854/5, 1854/6, 745/2, 1212/4, 1838/2, 1840/2;
- 
k. o. Kašelj (1770): 2523/1, 2523/6, 2523/12;
- 
k. o. Moste (1730): 586/1, 587/1, 587/3, 587/4, 587/5, 588/7, 596/1,
596/5, 596/6, 598/17, 598/18, 598/19, 604/16, 604/17, 604/18, 604/20, 604/21,
605/1, 605/2, 605/3, 611/1, 612/1, 620/2, 621/1, 621/2 621/4, 621/7, 621/8,
621/9, 622, 623/1, 623/2, 624/1, 624/2, 626/12, 626/13, 627/1, 628/1, 628/6,
630/1, 635/1, 635/3, 635/4, 662/1, 662/4, 663/1, 664/1, 664/4, 665/1, 665/4,
670/4, 671/1, 671/7, 671/9, 679/1, 679/2, 679/3, 680/4, 680/6, 680/7, 690/7,
715/2, 1213/6, 1213/7, 1213/8, 1238, 1239/1;
- 
k. o. Slape (1772): 370/31, 370/32, 370/33, 370/34, 371/2, 371/7,
371/10, 371/27, 371/28, 373/2, 373/4, 374/8, 374/15, 377/5, 377/6, 380/5,
380/9, 380/10, 380/13, 384/7, 384/14, 385/7, 385/14, 386/8, 386/16, 387/1,
394/7, 394/11, 394/20, 394/21, 395/1, 395/7, 398/1, 398/9, 399/6, 399/12,
400/4, 400/11, 405/7, 405/14, 406/1, 406/9, 410/2, 410/6, 410/8, 410/9, 410/14,
410/15, 410/16, 410/17, 411/1, 411/3, 411/4, 412/4, 412/6, 412/11, 413/3,
413/6, 417/1, 417/2, 418, 419/1, 419/2, 420/1, 420/3, 420/4, 420/5, 420/6, 420/7,
420/9, 420/10, 420/11, 420/12, 420/13, 420/14, 420/15, 420/17, 420/18, 420/19,
420/20, 420/22, 420/26, 420/28, 420/29, 420/30, 420/31, 420/32, 420/33, 420/34,
420/35, 420/36, 420/37, 422/1, 422/2, 422/4, 422/5, 422/6, 422/7, 422/9,
422/10, 422/14, 422/15, 423, 424/1, 424/2, 997/9, 997/13, 1003/4, 1003/5,
1003/6, 1003/12, 1003/13, 1003/14, 1015/8, 1018/2, 1018/3, 1018/5, 1018/8,
1018/9, 1019/2, 1020/2, 1021/4, 1021/6, 1025/4, 1025/5, 1044/2, 1101/14,
1101/17, 1101/18, 1104/1, 1104/3, 1143/4, 1143/6, 1143/7, 1143/8, 1143/10,
1143/16, 1144, 1145, 1526/1, 1530/5, 1530/6, 1530/8, 1530/9, 1530/10, 1530/22,
1537, 1539/1, 1539/4, 1538/1;
2.     
območje izključne rabe za OČP-R51B na MRP TE-TOL in MRP Dobrunje z
navezavo na MRP Vevče, vključno s stalnimi dostopnimi potmi do teh objektov
znotraj območja državnega prostorskega načrta na zemljiščih ali delih zemljišč
s parcelnimi številkami v naslednjih katastrskih občinah:
- 
k. o. Dobrunje (1773): 726, 731, 735, 738, 741;
- 
k. o. Kašelj (1770): 2523/6, 2523/12;
- 
k. o. Moste (1730): 690/7;
3.     
območje sistemov katodne zaščite, elektroenergetskih, vodovodnih in
telekomunikacijskih priključkov in prestavitve obstoječe energetske in
komunalne infrastrukture znotraj območja državnega prostorskega načrta na
zemljiščih ali delih zemljišč s parcelnimi številkami v naslednjih katastrskih
občinah:
- 
k. o. Dobrunje (1773): 731, 733/7, 735, 1212/4, 1838/1, 1838/2, 1840/2;
- 
k. o. Moste (1730): 1213/8;
4.     
območje odstranitev in prestavitev objektov znotraj območja državnega
prostorskega načrta na zemljiščih ali delih zemljišč s parcelnimi številkami v
naslednjih katastrskih občinah:
- 
k. o. Dobrunje (1773): 916;
- 
k. o. Moste (1730): 679/2, 679/3, 1213/7, 1213/8;
- 
k. o. Slape (1772): 370/31, 370/33, 371/27, 374/15.
(2) Območje državnega prostorskega načrta je določeno s
tehničnimi elementi, ki omogočajo prikaz meje tega območja v naravi. Koordinate
tehničnih elementov so razvidne iz grafičnega dela državnega prostorskega
načrta (Prikaz območja načrta z načrtom parcel, listi 3.1–3.7).
5. člen
(raba zemljišč)
(1) Na območju državnega prostorskega načrta so glede na
zasedbo ali omejitev rabe zemljišč opredeljene naslednje rabe zemljišč:
1.     
zemljišča izključne rabe:
- 
zemljišča na območju OČP-R51B na MRP TE-TOL,
- 
zemljišča na območju MRP Dobrunje z navezavo na MRP Vevče za objekte
energetske infrastrukture in zemljišča za ureditev stalnih dostopnih poti;
2.     
zemljišča omejene rabe:
- 
zemljišča na območju 5 m na vsako stran od osi novega prenosnega
plinovoda,
- 
zemljišča na območju ureditev in prestavitev pripadajoče energetske,
komunalne in telekomunikacijske infrastrukture,
- 
zemljišča na območju sistema katodne zaščite;
3.     
zemljišča začasne rabe:
- 
zemljišča na območju gradbišč, začasnih dostopnih poti in začasnih
odlagališč materiala izven območij izključne in omejene rabe.
(2) Pogoji za ureditve na zemljiščih omejene in začasne
rabe so določeni v 13., 15. in 30. členu te uredbe.
IV. POGOJI GLEDE NAMEMBNOSTI POSEGOV V PROSTOR, NJIHOVE
LEGE, VELIKOSTI IN OBLIKOVANJA
6. člen
(trasa plinovoda)
Trasa plinovoda R51B v dolžini 4,2 km poteka od OČP-R51B na
MRP TE-TOL, kjer se naveže na načrtovani plinovod M5/R51. Začetni del trase
poteka v pasu med železniško progo št. 10 državna meja–Dobova–Ljubljana na
severni strani in Zaloško cesto na južni strani. V podaljšku Chengdujske ceste
se trasa obrne proti jugu, prečka Zaloško cesto in poteka vzhodno od naselja
Fužine vzporedno z obstoječim plinovodom L10000. Za prečkanjem ceste Studenec
prečka Ljubljanico, vzhodno ljubljansko avtocesto in se zaključi v MRP
Dobrunje.
7. člen
(tehnične značilnosti trase)
(1) Plinovod R51B ima premer cevi do vključno 300 mm in
tlačno stopnjo do vključno 30 barov. Zgradi se iz jeklenih cevi, izdelanih v
skladu z veljavnimi standardi in z ustrezno debelino sten, izračunano z
upoštevanjem različnih faktorjev glede na varnostni razred plinovoda. Povečana
varnost je zahtevana na vseh prečkanjih cest, železnic, pri poteku v bližini
obstoječih objektov in na morfološko zahtevnem terenu ter vodovarstvenim
območjem.
(2) Predvidena višina nadkritja med končno urejenim
terenom in temenom cevi znaša najmanj 1,1 m. Na območju pozidav, pri prečkanju
gospodarske javne infrastrukture in hidromelioracijskih območij ter pri
obdelovalnih površinah se glede na vrsto kulture globina nadkritja poveča.
(3) Objekti in naprave na trasi plinovoda se zaščitijo
pred delovanjem strele v skladu s predpisi, ki urejajo področje zaščite stavb
pred delovanjem strele.
(4) Plinovodna cev in vse instalacije, ki so vkopane v
zemljo, se pred korozijo zaščitijo s katodno zaščito.
8. člen
(OČP-R51B na MRP TE-TOL)
(1) Na platoju MRP TE-TOL se zgradi OČP-R51B. Zgradi se
povezovalna instalacija med OČP-R51B in MRP TE-TOL in merilno regulacijska
linija za redukcijo plina s 50 na 30 barov.
(2) Lokacija in velikost OČP-R51B je razvidna iz
grafičnega dela državnega prostorskega načrta (Ureditvena situacija načrtovanih
ureditev s križanji gospodarske javne infrastrukture in grajenega javnega dobra
– OČP-R51B na MRP TE-TOL, list 2.2.1).
9. člen
(MRP Dobrunje)
(1) Na platoju MRP Dobrunje, velikosti približno
26 x 26 m v km 4+160 plinovoda, se zgradijo naslednji objekti in
naprave:
-       
MRP Dobrunje,
-       
sprejemno čistilna postaja R51B (v nadaljnjem besedilu: SČP-R51B).
(2) Plato na koti 275,5 m n. v. se ogradi z ograjo
višine najmanj 2,2 m. Površine znotraj platoja se delno tlakujejo s pranimi
ploščami, delno asfaltirajo in delno posujejo s prodom. Padavinska voda s
strešnih površin se prek peskolova odvaja v ponikovalnico. Padavinska voda s
tlakovanih in površin posutih s prodom ponika v tla razpršeno znotraj ograje
platoja. Padavinska voda s povoznih asfaltnih površin znotraj ograje platoja se
prek peskolova in lovilca maščob odvaja v ponikovalnico. Asfaltne površine so
omejene z betonskimi robniki in nagnjene proti lovilcu olj. Ponikovalnice se
postavijo izven povoznih in delovnih površin.
(3) Merilno regulacijska postaja MRP Dobrunje s
kotlovnico je tlorisnih gabaritov približno 13 x 8 m, z višino slemena
približno 6,4 m. Konstrukcija objekta je armirano betonska, krita z lahko
kritino.
(4) Izvede se priključek na nizkonapetostno omrežje na
prostostoječi omarici ob objektu na Papirniški poti 9. Izvede se telekomunikacijski
priključek, ki se priključuje na križišču Litijske ceste in Papirniške poti.
(5) Izvede se izravnava obratovalnega tlaka zemeljskega
plina med obstoječim plinovodom L10000 in plinovodom R51B s cevnimi povezavami
med obstoječim in načrtovanim prenosnim plinovodom.
(6) Dostopna pot do platoja se uredi po dostopni poti
dolžine približno 325 m, s širino vozišča 3 m z možnostjo obračanja, ki se prek
obstoječe poti navezuje na Papirniško pot (JP št. 79325) parc. št. 1838/1, k.
o. 1773 Dobrunje. Dostopna pot od Papirniške poti do objekta s hišno
številko 11 se asfaltira, v nadaljevanju se izvede v makadamu.
(7) Lokacija in velikost MRP Dobrunje sta razvidni iz
grafičnega dela državnega prostorskega načrta (Ureditvena situacija načrtovanih
ureditev s križanji gospodarske javne infrastrukture in grajenega javnega dobra
– MRP Dobrunje, list 2.2.2).
10. člen
(kabelska kanalizacija za optični kabel)
Vzdolž plinovodne cevi je predvidena kabelska kanalizacija za
optični kabel, ki se položi v skupni jarek ob plinovodni cevi. Na mestih
odcepov kabelske kanalizacije ali kabelskih spojk se vgradijo kabelski jaški.
Kabelska kanalizacija omogoča vgradnjo optičnega kabla za prenos podatkov, ki
je namenjen izključno nadzoru nad varnim obratovanjem plinovoda.
11. člen
(delovni pas)
(1) Delovni pas ob plinovodu sega 6 m na eno stran od
osi plinovoda (za prehod gradbenih strojev, varjenje cevi in polaganje plinovoda
v jarek) in 8 m na drugo stran od osi plinovoda (za odlaganje izkopane
rodovitne prsti in odlaganje izkopanega materiala), skupaj 14 m.
(2) Na območjih, kjer se plinovod približa objektom,
prečka varovana območja in infrastrukturne objekte ali poteka vzporedno z
njimi, ter na območjih drugih ovir na trasi ali ob njej je širina delovnega
pasu zaradi prilagajanja dejanskim razmeram lahko tudi večja ali manjša.
(3) Delovni pas za elektroenergetske in
telekomunikacijske priključke sega 1,5 m levo in desno od osi posameznega
priključka.
(4) Delovni pas za začasne in stalne dostopne poti sega
1 m od roba cestišča.
(5) Delovni pas je razviden iz grafičnega dela državnega
prostorskega načrta (Ureditvena situacija načrtovanih ureditev s križanji
gospodarske javne infrastrukture in grajenega javnega dobra, listi
2.1.1–2.1.3).
12. člen
(začasne dostopne poti)
(1) Dostopnost do trase plinovoda se zagotavlja z
vzdolžnimi prevozi ob trasi znotraj delovnega pasu. Za dostop do delovnega pasu
za gradnjo in vzdrževanje plinovoda se uredijo začasne dostopne poti v širini 3
m, ki se jih po končani gradnji oziroma vzdrževalnih delih povrne v enako
stanje in kakovost, kakor sta bila pred gradbenim posegom. Dovozi in priključki
na javne ceste ne smejo ovirati prometa. Ceste in poti ter obstoječe mostove,
ki so namenjeni za začasne dostope do trase plinovoda, se pred uporabo
preverijo in po potrebi dodatno utrdijo in razširijo.
(2) Vse začasne dostopne poti so razvidne iz grafičnega
dela državnega prostorskega načrta (Ureditvena situacija načrtovanih ureditev s
križanji gospodarske javne infrastrukture in grajenega javnega dobra, listi
2.1.1–2.1.3).
13. člen
(krajinsko-arhitekturna ureditev)
(1) Pred gradnjo se vegetacija v delovnem pasu odstrani.
Obvodna vegetacija, vegetacija na območju naravnih vrednot in živice, mejice in
grmišča se odstranijo le tam, kjer je to nujno zaradi gradnje in delovanja
plinovoda. Sečnja se opravi selektivno tako, da se kar najbolj ohranijo srednje
velika in velika drevesa. Ohranjajo se posamezna večja drevesa ob robu
delovnega pasu in med gradnjo zaščitijo pred gradbenimi posegi.
(2) Med gradnjo se preprečita nepotrebno zasipavanje in
odstranjevanje podrasti.
(3) Varnostni pas širine 5 m na obe strani od osi
plinovoda se ne sme zasaditi z visokodebelnim rastjem. Zasaditve in zatravitve,
s katerimi se utrjujejo tla in zasaja območja živic, mejic in grmišč, se
izvedejo čim prej po končanih gradbenih delih. Pri posegih v živice, mejice,
obrežno vegetacijo in grmišča se po končani gradnji zagotovi njihova obnova. Po
končani gradnji se vse travniške površine, ki so bile poškodovane med gradnjo,
ponovno zatravijo. Na brežinah z erozijo se za zatravitev zagotovijo
biološkoinženirski ukrepi. Zatravitve se izvedejo z avtohtonimi vrstami.
14. člen
(odstranitev objektov)
(1) V območju državnega prostorskega načrta se
odstranijo naslednji objekti:
-       
lopa v km 0+089,
-       
lopa v km 0+810,
-       
ladijski zabojnik v km 0+872,
-       
2 ladijska zabojnika v km 0+943,
-       
ladijski zabojnik v km 0+982,
-       
lopa v km 3+263,
-       
lopa v km 3+277.
(2) Objekti, predvideni za odstranitev, so razvidni iz
grafičnega dela državnega prostorskega načrta (Ureditvena situacija načrtovanih
ureditev s križanji gospodarske javne infrastrukture in grajenega javnega
dobra, listi 2.1.1–2.1.3).
15. člen
(dopustni posegi v obstoječe objekte in dopustne dejavnosti)
(1) Poleg ureditev, načrtovanih s tem državnim
prostorskim načrtom, so v območju omejene in začasne rabe ob pogoju, da ne
onemogočajo ureditev po tem državnem prostorskem načrtu in ne onemogočajo
prevoznosti dostopnih poti, dopustni tudi naslednji posegi:
-       
rekonstrukcija obstoječih in gradnja novih linijskih infrastrukturnih objektov
in prometne infrastrukture,
-       
urejanje vodotokov in izvajanje ukrepov pred škodljivim delovanjem voda,
-       
izvajanje ukrepov za varstvo pred naravnimi in drugimi nesrečami,
-       
opravljanje kmetijske in gozdarske dejavnosti na obstoječih kmetijskih
in gozdnih zemljiščih, ob upoštevanju omejitev iz 30. člena te uredbe, v širini
5 m na obe strani plinovoda,
-       
vzdrževanje, rekonstrukcija in odstranitev obstoječih objektov, pri
čemer se namembnost objektov ne sme spremeniti,
-       
postavitve nezahtevnih in enostavnih objektov, če so njihovi podzemni
nosilni elementi (temelji ipd.) oddaljeni od osi plinovoda najmanj 5 m.
(2) Ne glede na določbe prvega odstavka tega člena
gradnja nadzemnih stavb in objektov, ki potrebujejo podzemne ali nadzemne
nosilne elemente, razen ureditev, načrtovanih s tem državnim prostorskim
načrtom, v območju omejene rabe ni dopustna.
(3) Na območjih izključne rabe so ob pogoju, da ne
onemogočajo ureditev po tem državnem prostorskem načrtu, dopustni tudi
naslednji posegi:
-       
rekonstrukcija obstoječih in gradnja novih linijskih infrastrukturnih objektov,
-       
izvajanje ukrepov za varstvo pred naravnimi in drugimi nesrečami.
(4) Na območju izključne rabe za ureditev stalne
dostopne poti do MRP Dobrunje je ob pogoju, da ne onemogočajo ureditev po tem
državnem prostorskem načrtu, dopusten tudi dostop do parc. št. 745/1, 745/4,
745/5, 745/6, 745/7, 745/8, 745/10, 745/12, 745/13, 745/14, 745/15 in 745/16,
vse k.o. Dobrunje (1773).
(5) Kmetijska zemljišča v območju omejene in začasne
rabe so namenjena kmetijski dejavnosti. Poleg dopustnih objektov, gradenj in
drugih del, določenih v tem in 42. členu te uredbe, so na kmetijskih zemljiščih
dopustne kmetijske prostorsko-ureditvene operacije po predpisih, ki urejajo
varstvo kmetijskih zemljišč.
(6) Za vse posege v prostor v varovalnem pasu, ki sega
65 m na obe strani plinovoda, je treba pridobiti soglasje sistemskega operaterja,
v skladu s predpisi, ki urejajo graditev, obratovanje in vzdrževanje plinovodov
z delovnim tlakom nad 16 barov ter pogoje za posege v območjih njihovih
varovalnih pasov.
(7) Za vse posege na območju kulturne dediščine na
območjih, pomembnih za ohranjanje narave, in na vodnih zemljiščih se pridobi
soglasje projektnih soglasodajalcev, v katerih pristojnosti posegajo ti posegi.
V. POGOJI GLEDE KRIŽANJ OZIROMA PRESTAVITEV GOSPODARSKE JAVNE
INFRASTRUKTURE IN GRAJENEGA JAVNEGA DOBRA TER PRIKLJUČEVANJA
PROSTORSKIH UREDITEV NANJE
16. člen
(skupne določbe)
(1) Skupni pogoji glede gradnje gospodarske javne
infrastrukture in grajenega javnega dobra so:
-       
projektiranje in gradnja posameznih križanj, morebitnih začasnih ali
trajnih prestavitev, zaščita gospodarske javne infrastrukture in priključitve
nanjo se izvedejo v skladu s projektnimi pogoji upravljavcev in strokovnimi
podlagami, ki so sestavni del obveznih prilog državnega prostorskega načrta,
ter v skladu z geološko-hidrološkimi razmerami območja;
-       
če se med gradnjo plinovoda ugotovi, da je treba posamezni infrastrukturni
vod ustrezno zaščititi ali začasno ali trajno prestaviti, se to naredi v skladu
s soglasjem lastnika oziroma upravljavca tega voda;
-       
trase vodov gospodarske javne infrastrukture se medsebojno uskladijo z
upoštevanjem zadostnih medsebojnih odmikov in odmikov od drugih naravnih ali
grajenih struktur;
-       
gospodarska javna infrastruktura se ne sme prestavljati na območja
kulturne dediščine, križanja pa morajo biti izvedena tako, da te dediščine ne
prizadenejo;
-       
odstranijo se priključki objektov na gospodarsko javno infrastrukturo,
ki ne opravljajo več svoje vloge.
(2) Vsa križanja in vzporedni poteki plinovoda z objekti
gospodarske javne infrastrukture in grajenega javnega dobra, prestavitve objektov
gospodarske javne infrastrukture in grajenega javnega dobra ter priključki
nanjo so razvidni iz grafičnega dela državnega prostorskega načrta: Ureditvena
situacija načrtovanih ureditev s križanji gospodarske javne infrastrukture in
grajenega javnega dobra, listi 2.1.1–2.1.3.
17. člen
(državne in lokalne ceste)
(1) Križanje plinovoda z vzhodno ljubljansko avtocesto
se izvede s podvrtavanjem z vgradnjo zaščitene plinovodne cevi, čim bolj
pravokotno na cesto in v čim krajši razdalji, na globini najmanj 1,5 m, merjeno
od temena cevi. Pri križanju se upošteva širitev državne ceste za en vozni pas,
kar je najmanj 7 m obojestransko od meje cestnega sveta.
(2) Križanje telekomunikacijskega priključka z
regionalno cesto se izvede s podvrtavanjem z vgradnjo zaščitne cevi, pravokotno
na cesto, na globini najmanj 1,5 m merjeno od temena cevi.
(3) Križanje občinskih cest, nekategoriziranih cest, peš
in kolesarskih poti se izvede s prekopom in podvrtavanjem z vgradnjo zaščitene
plinovodne cevi, v čim krajši razdalji, na globini najmanj 1,5 m, merjeno od
temena cevi. Po položitvi cevi v primeru križanja ceste s prekopom se cestno
telo uredi v enaki obliki in kakovosti, kot sta bili pred gradbenim posegom.
18. člen
(vodovodno omrežje)
Vodoravna križanja plinovoda in vodovodnega voda se izvedejo
praviloma pod pravim kotom. Kot križanja ne sme biti manjši od 45°. V višinskem
pogledu poteka križanje izvennivojsko. Plinovod se položi najmanj 0,5 m nad ali
pod vodovodom. Na križanjih, kjer ni višinskih podatkov o vodovodu, se med
gradnjo izvedeta sondiranje in medsebojna višinska uskladitev.
19. člen
(kanalizacijsko omrežje)
Vodoravna križanja plinovoda in kanalizacijskega voda se
izvedejo praviloma pod pravim kotom. Kot križanja ne sme biti manjši od 45°. V
višinskem pogledu poteka križanje izvennivojsko. Plinovod se položi najmanj 0,6
m nad ali pod kanalizacijo. Če plinovod poteka pod cevjo kanalizacije, mora
biti ta plinotesna, bližnja jaška kanalizacije pa morata imeti pokrov z
odprtinami, in ne zaprtega.
20. člen
(elektroenergetsko omrežje)
(1) Vodoravna križanja plinovoda z nadzemnimi in
podzemnimi visokonapetostnimi, srednjenapetostnimi in nizkonapetostnimi vodi se
izvedejo s prekopom pod elektroenergetskimi vodniki. Izkopi v bližini temeljev
obstoječih drogov daljnovodov se izvedejo najmanj 2 m od temelja. Pri nasutju
materiala pod razpetino nadzemnega voda se predpisana varnostna višina ne sme
zmanjšati.
(2) V fazi priprave projektne dokumentacije za
pridobitev gradbenega dovoljenja investitor zagotovi izdelavo poročila o
elektromagnetnih vplivih, križanjih in vzporednem poteku daljnovoda, načrtovanega
z Uredbo o državnem prostorskem načrtu za daljnovod 2 x 110 kV RTP Polje–RTP
Vič (Uradni list RS, št. 50/10), s plinovodom, načrtovanim s to uredbo.
21. člen
(telekomunikacijsko omrežje)
(1) Vodoravna križanja plinovoda in telekomunikacijskega
voda se izvedejo praviloma pod pravim kotom. Kadar tega pogoja ni mogoče
izpolniti, kot križanja ne sme biti manjši od 45°. Medsebojni navpični odmik
telekomunikacijskega voda in plinovoda je najmanj 0,5 m, pri čemer se plinovod
izvede pod podzemnim telekomunikacijskim vodom. Na mestu križanja se
telekomunikacijskega vod zaščiti s cevjo.
(2) Jašek telekomunikacijskega voda v km 0+036 se
prestavi 1,5 m severno od plinovoda. S tem se opusti in na novo zgradi 22 m
telekomunikacijskega voda.
22. člen
(plinovodno omrežje)
(1) Križanja plinovodov se izvedejo s prekopom pod
obstoječim plinovodom s svetlim navpičnim odmikom 0,5 m. Pri vzporednem poteku
je najmanjša svetla razdalja do plinovoda tlačne stopnje do 16 barov 1 m, do
plinovoda tlačne stopnje 16 barov in več pa 3,5 m.
(2) Prevoz mehanizacije nad obstoječim plinovodom med
gradnjo ni dopusten. Kadar je ta nujno potreben, se obstoječa plinovodna cev
zaščiti pred poškodbami (npr. z jeklenimi ali betonskimi ploščami in dodatnim
nasutjem). Nad plinovodno cevjo je dopustno le začasno odlaganje izkopanega zemeljskega
materiala, ki ne zahteva vožnje mehanizacije nad plinovodom.
23. člen
(vročevodno omrežje)
Vodoravna križanja plinovoda z vročevodom se izvedejo z
medsebojnim odmikom najmanj 0,5 m. Na območju obstoječega vročevodnega omrežja
se predvidi ustrezna zaščita v skladu s tehničnimi zahtevami za graditev
vročevodnega omrežja in toplotnih postaj ter za priključitev stavb na
vročevodni sistem.
24. člen
(omrežje javne razsvetljave)
Vodoravna križanja plinovoda z vodi javne razsvetljave se
praviloma izvedejo pod pravim kotom. Kjer tega pogoja ni mogoče izpolniti, kot
križanja ne sme biti manjši od 45°. Navpični svetli razmik med kablom javne
razsvetljave in cevjo plinovoda pri križanju je najmanj 0,5 m. Pred položitvijo
plinovoda se energetski vodi ustrezno zaščitijo. Če se križanje izvaja s
podvrtavanjem, se zaščitna cev ne vgradi.
VI. MERILA IN POGOJI ZA PARCELACIJO
25. člen
(parcelacija)
(1) Parcelacija se izvede v skladu s prikazom območja
državnega prostorskega načrta z načrtom parcel in tehničnimi elementi za prenos
mej parcel v naravo v grafičnem delu državnega prostorskega načrta (Prikaz
območja načrta z načrtom parcel, listi 3.1–3.7), v katerem so s tehničnimi
elementi, ki omogočajo prikaz meje v naravi, določene tudi lomne točke meje
območja državnega prostorskega načrta.
(2) Parcele, določene s tem državnim prostorskim
načrtom, se po izvedenih posegih lahko delijo v skladu z izvedenim stanjem na
podlagi lastništva oziroma upravljanja ter se po namembnosti sosednjih območij
pripojijo k sosednjim parcelam.
VII. POGOJI CELOSTNEGA OHRANJANJA KULTURNE DEDIŠČINE,
OHRANJANJA NARAVE, VARSTVA OKOLJA IN NARAVNIH DOBRIN, UPRAVLJANJA VODA,
VAROVANJA ZDRAVJA LJUDI, OBRAMBE DRŽAVE TER VARSTVA PRED NARAVNIMI IN
DRUGIMI NESREČAMI
26. člen
(ohranjanje kulturne dediščine)
(1) Kulturna dediščina se med gradnjo varuje pred
poškodovanjem in uničenjem. Podatki o kulturni dediščini so razvidni iz obvezne
priloge državnega prostorskega načrta (Prikaz stanja prostora). Investitor zagotovi
ukrepe za varstvo kulturne dediščine.
(2) Investitor na območju državnega prostorskega načrta,
kjer načrtovane ureditve segajo v območje registriranega arheološkega najdišča,
pred pridobitvijo kulturnovarstvenega soglasja zagotovi predhodne arheološke
raziskave za vrednotenje arheološkega potenciala.
(3) Pred začetkom del investitor zagotovi zaščitna
izkopavanja odkritih arheoloških najdišč s poizkopavalno obdelavo gradiva ali
arhiva najdišča in druge ukrepe varstva, določene s predhodnimi arheološkimi
raziskavami, med gradnjo pa stalni arheološki nadzor nad zemeljskimi deli. Po
potrebi se določita obseg in globina podvrtanja. Deli arheološke dediščine,
najdeni med posegom v prostor, ostanejo, če je le mogoče, na prvotnem kraju.
(4) Obseg predhodnih arheoloških raziskav opredeli
pristojna območna enota zavoda za varstvo kulturne dediščine. Za posege v
registrirana arheološka najdišča je treba pridobiti soglasje za raziskavo in
odstranitev arheološke ostaline.
(5) Pri gradnji na območju registriranega arheološkega
najdišča se poseg zmanjša na najmanjšo površino, ki še dopušča gradnjo. Če se
med arheološkimi raziskavami ali gradbenimi deli odkrijejo arheološke ostaline,
se rešitve v skladu z varstvenim režimom prilagodijo tako, da kulturna
dediščina ni ogrožena.
(6) Na območjih prečkanj enot kulturne dediščine je
delovni pas čim ožji. Za dostop do trase plinovoda se na območjih kulturne dediščine
uporabljajo obstoječe lokalne poti in ceste, ki se ne smejo širiti. Gradnja
novih dostopnih poti na območjih kulturne dediščine ni dovoljena. Območja
kulturne dediščine se ne smejo uporabljati za izravnanje presežka materiala ali
za deponije.
(7) Trasa plinovoda v km 2+409 prečka Pot spominov in
tovarištva, ki je območje kulturnega spomenika Ljubljana – Pot POT. Gradnja
plinovoda ne sme poškodovati ali spremeniti elementov območja kulturne
dediščine.
(8) Po zaključku del se zemljišča na območjih kulturne
dediščine in njihovih vplivnih območjih, ki so bila prizadeta zaradi gradnje,
vzpostavijo v enako stanje in kakovost, kot so bila pred gradbenim posegom,
obnovijo se tudi vsi uničeni elementi kulturne krajine.
(9) Investitor o začetku del najmanj deset dni prej
obvesti pristojno območno enoto zavoda za varstvo kulturne dediščine.
27. člen
(ohranjanje narave)
(1) Posegi in dejavnosti na vseh varovanih (Natura 2000)
in zavarovanih območjih, ekološko pomembnih območjih in naravnih vrednotah se
izvajajo v obsegu in na način, da se ne uničijo, poškodujejo ali bistveno
spremenijo lastnosti, zaradi katerih je ta del narave opredeljen za naravno
vrednoto, oziroma v obsegu in na način, da se kar najmanj spremenijo druge
fizične, fizikalne, kemijske, vidne in funkcionalne lastnosti naravne vrednote.
Posegi ne smejo spremeniti lastnosti ekosistema in naravnih procesov ali porušiti
naravnega ravnovesja. Na območjih z varstvenim statusom (Natura 2000, ekološko
pomembna območja in naravne vrednote) se delovni pas zmanjša na najmanjši možni
obseg.
(2) Med gradnjo in po njej se na območjih ohranjanja
narave upoštevajo naslednji pogoji:
-       
na površine s prednostnimi habitatnimi tipi in v habitate zavarovanih
vrst se posega čim manj je mogoče. Začasne deponije izkopanega in gradbenega
materiala se načrtujejo izven varstvenih območij narave in izven površin z
visoko ovrednotenimi habitatnimi tipi,
-       
pri poseganju v območja linearnih krajinskih struktur (grmišča, mejice,
posamezna večja drevesa) je delovni pas čim ožji, trasa se izogiba sestojem
starejšega drevja v mejicah in osamelim starejšim drevesom,
-       
morebitne dodatne začasne in stalne deponije izkopanega in gradbenega
materiala se, kjer je to mogoče, načrtujejo izven vseh varstvenih območij
narave, lokacija ne sme biti na površinah z visoko ovrednotenimi habitatnimi
tipi,
-       
trasa naj se odmakne od roba ježe Ljubljanice na območju Pod ježo. Z delovnim
pasom ni dopustno poseganje v obvodno lesno vegetacijo mrtvice oziroma zatoka
Ljubljanice in obrečno vegetacijo,
-       
ob izkopu se zgornja plast humusa deponira tako, da je mogoče po končani
gradnji s tem slojem pokriti površine, prizadete med gradnjo,
-       
dovažanje zgornje plasti rodovitne zemlje od drugod ni dopustno zaradi
vnosa tujerodnih rastlin in rastlin z drugačno gensko zasnovo od lokalnih
populacij,
-       
sečnja rastja za vzdrževanje plinovoda se izvaja v območju omejene rabe
plinovoda (5 m na vsako stran od osi plinovoda). Ohranjajo se mejice, posamezni
grmi in drevesa kot habitat za ptice,
-       
sečnja rastja se izvaja med 1. avgustom in 1. marcem oziroma izven
gnezditvenega obdobja ptic,
-       
gradbiščni provizoriji ter območja za skladiščenje in odpadke se umestijo
čim dlje od vodotokov,
-       
za dostop strojev in opreme se v čim večji meri uporabljajo obstoječe
poti.
(3) Prečkanje reke Ljubljanice s prekopom na območjih
varovanja narave se izvede v skladu z 28. členom te uredbe. Dodatno je treba
upoštevati tudi:
-       
gradnja se izvaja od 1. septembra do 30. oktobra,
-       
regulacije vodotoka zaradi izgradnje plinovoda niso dopustne,
-       
pri posegih v reko in njeno neposredno bližino se v čim večji meri
ohranja lesnata obrežna vegetacija. Po končani gradnji se delovni pas ponovno
zasadi z avtohtono lesnato in grmovno vegetacijo, značilno za območje, oziroma
z vrstami, katerih koreninski sistem ne povzroča negativnih vplivov za
plinovod. Pri tem se ohrani poseka plinovoda v najmanjši še dopustni širini za
varnost plinovoda – 2,5 m na vsako stran od osi plinovoda. Na poseki se omogoči
razrast avtohtonih vodnih in obvodnih makrofitov in visokih steblik,
-       
dela se načrtujejo in izvedejo tako, da se ohranja povezanost oziroma
celovitost vodnega prostora in s tem možnost prehajanja in razvrščanja ribjih
vrst,
-       
spremembe vodnega toka in režima niso dopustne,
-       
pri izvedbi talnih pragov ne sme priti do sprememb v hitrosti vode,
-       
dno vodotokov se ne sme tlakovati,
-       
utrditve brežin vodotoka se izvedejo s skalami brez betoniranja vmesnih
špranj,
-       
na mestih prekopa se pred začetkom gradnje izvede intervencijski odlov
rib, ki se jih prenese v primerne gorvodne dele vodotoka. Pri tem se reka
Ljubljanica gorvodno in dolvodno od delovišča zajezi z mrežo.
(4) Pri prečkanju zavarovanega območja Pot spominov in
tovarištva se površine, pod katerimi rastejo korenine, ne utrjujejo s težkimi
stroji, ne nasipajo, čim manj odkopavajo, na površino se ne odlaga gradbeni
material in ne parkirajo delovni stroji. Izkopni jarki morajo biti od debel
dreves odmaknjeni 1 m več kot znaša navpična projekcija drevesne krošnje na
tla. V primeru poseganja v območje koreninskega sistema se izvaja ročni ali
drug manj uničevalen izkop (npr. z razpihavanjem). Pri polaganju travne ruše
ali setvi trave na območju koreninskega sistema se ne posega v zemljino globlje
od 5 cm. Morebitne poškodbe korenin mora oskrbeti strokovnjak arborist.
Poškodovane korenine se zaščitijo pred izsušitvijo s prekrivanjem z juto,
filcem ali žakljevino in se jih ohranja vlažne.
(5) Za preprečitev naselitve in razvoja tujerodnih
invazivnih rastlin in rastlin z drugačno gensko zasnovo od lokalnih populacij
se izvedejo naslednji ukrepi:
-       
zasipava se izključno z materialom, izkopanim na trasi plinovoda, 
-       
košnja se izvaja vsaj dvakrat letno, površine, ki se zaraščajo s tujerodnimi
vrstami (žlezasta nedotika, japonski dresnik in kanadska zlata rozga), pa se
kosijo še pogosteje, enkrat na mesec v vegetacijski sezoni.
(6) Investitor o začetku del najmanj sedem dni prej
obvesti pristojnega izvajalca ribiškega upravljanja, izvajalca
naravovarstvenega nadzora in na območjih varstva narave tudi organizacijo,
pristojno za ohranjanje narave.
(7) Podatki o območjih ohranjanja narave so razvidni iz
obvezne priloge državnega prostorskega načrta (Prikaz stanja prostora).
28. člen
(vodotoki in poplavna območja)
(1) Vsa prečkanja vodotokov, melioracijskih jarkov in
drugih jarkov se izvedejo s prekopi v delovnem pasu. Plinovod se dodatno
zaščiti z obbetoniranjem cevi.
(2) Plinovod se izvede tako, da na priobalnem zemljišču
prenese obremenitve gradbene mehanizacije med rednimi vzdrževalnimi deli na
vodotoku.
(3) Pri posegih v vodotoke in njihovo bližino se
upoštevajo pogoji iz kart poplavne in erozijske nevarnosti, določila tretjega
odstavka 27. člena te uredbe in naslednji pogoji:
-       
teme cevi pri prečkanju vodotoka Ljubljanica s prekopom je najmanj 2 m
pod dnom vodotoka. Na tej globini poteka plinovodna cev še od 3 do 5 m od
zgornjega roba brežine na obeh bregovih;
-       
brežine in dno prečkanja vodotoka se za zaščito plinovoda proti vodni
eroziji zavarujejo s kamnito oblogo v obsegu najmanj 5 m dolvodno in gorvodno
od plinovodne cevi. Pri zavarovalnih ukrepih se uporabljajo naravni materiali
(kamen, les, vegetativna zaščita). Gorvodno in dolvodno od zaščite plinovoda se
izvede talni prag, katerega globina je najmanj 2 m pod temenom zaščitne
konstrukcije plinovoda;
-       
obvodna vegetacija se ohranja v čim večji meri, morebitne poškodbe se po
končanih delih sanirajo, ureditev struge mora biti sonaravna;
-       
postavljanje ovir in odlaganje izkopanega materiala na brežine, v struge
vodotokov in na poplavna območja ni dovoljeno;
-       
dela se ne izvajajo v obdobju obsežnih padavin ali obdobju z večjo
verjetnostjo poplav,
-       
morebitna začasna odlagališča presežkov zemeljskega materiala je treba
med gradnjo urediti tako, da ne prihaja do erozije in ni oviran odtok zalednih
voda. Po končani gradnji se vsi ostanki začasnih odlagališč odstranijo;
-       
o predvidenih delih na vodotokih se najmanj sedem dni pred začetkom
obvesti ribiška organizacija, ki upravlja ribiški okoliš.
(4) Na poplavnih območjih se izvedejo naslednji ukrepi:
-       
plinovod se obteži z betonskimi jahači za preprečitev vzgona plinovodne
cevi,
-       
nasipi izkopanega materiala, ki se med gradnjo na območju delovnega pasu
odlagajo na poplavnih območjih, se prekinejo na vsakih 25 m s 5 m široko
odprtino za odtok vode v primeru nenadnih poplav,
-       
dela se ne izvajajo v obdobju obsežnih padavin ali obdobju z večjo
verjetnostjo poplav,
-       
po izgradnji plinovoda se takoj uredijo in ponovno zatravijo poškodovane
površine, da se v čim krajšem času zagotovi dobro razraščanje travne ruše.
(5) Vsa prečkanja novega plinovoda z vodotoki in jarki ter
poteki v priobalnem pasu vodotokov so razvidni iz grafičnega dela državnega
prostorskega načrta (Ureditvena situacija načrtovanih ureditev s križanji gospodarske
javne infrastrukture in grajenega javnega dobra, listi 2.1.1–2.1.3).
29. člen
(vodovarstvena območja)
(1) Pri posegih na vodovarstvenih območjih je treba
izvajati gradnjo z upoštevanjem predpisov, ki urejajo vodovarstvena območja, in
zaščitnih ukrepov. Upoštevajo se vsi ukrepi iz elaborata: Analiza tveganja za
onesnaženje vodnega telesa podzemne vode, prenosni plinovod R51B
TE-TOL–Fužine/Vevče, ki ga je marca 2014 pod številko projekta 2916-012/2014-01
izdelalo podjetje Geologija d. o. o. Idrija.
(2) Plinovod prečka vodovarstvena območja, ki so
razvidna iz obvezne priloge državnega prostorskega načrta (Prikaz stanja
prostora).
30. člen
(kmetijska zemljišča)
(1) Na območjih najboljših kmetijskih zemljišč z velikim
pridelovalnim potencialom mora biti delovni pas čim ožji.
(2) Globina in način polaganja plinovoda na območju
kmetijskih zemljišč se prilagodita tako, da je po končani gradnji kmetijska
proizvodnja čim manj omejena. Gradbena in strojna dela pri plinovodu se
izvajajo zunaj obdobij najintenzivnejših kmetijskih opravil.
(3) Nad plinovodom se določi pas z omejitvijo kmetijske
dejavnosti v širini 2,5 m na vsako stran od osi plinovoda. V tem pasu se ne
sadijo rastline s koreninami globljimi od 1 m, ne obdeluje zemljišče globlje od
0,5 m in ne postavljajo opore, namenjene kmetijstvu in sadjarstvu.
(4) Po končani gradnji se območje delovnega pasu na
začasno uporabljenih kmetijskih zemljiščih vzpostavi v enako stanje in
kakovost, kot je bilo pred gradbenim posegom.
(5) Lastnikom se omogoči nemoten dostop do kmetijskih
zemljišč med gradnjo plinovoda in po njej.
(6) Z rodovitno zemljo se ravna v skladu z določili
31. člena te uredbe, ki obravnava varstvo tal.
(7) Po končani gradnji se začasno uporabljena kmetijska
zemljišča in začasne dovozne poti do kmetij in kmetijskih zemljišč vzpostavijo
v enako stanje in kakovost, kot so bila pred gradbenim posegom, sanirajo se
poškodbe začasnih gradbenih površinah, morebitna propadla drevnina se
nadomesti. Travniške površine, ki so bile med gradnjo poškodovane, se ponovno
zatravijo.
31. člen
(varstvo tal)
(1) Posegi v tla in odstranjevanje krovnih plasti mora
prizadeti čim manjšo površino tal.
(2) Plasti tal se pri zasipanju vračajo v nasprotnem
vrstnem redu, kot so bile odkopane.
(3) Za čas gradnje se v fazi projekta za pridobitev
gradbenega dovoljenja izdela načrt o ravnanju in uporabi rodovitnega dela
prsti. Opredelijo se deponije presežkov materialov in začasne deponije
rodovitne prsti in njene uporabe. Rodovitna prst se začasno odstrani na območju
delovnega pasu in se odlaga na njegov rob, ločeno od drugega izkopanega
materiala in po plasteh. Prepreči se onesnaženje humusa, ki se odstranjuje in
premešča v okviru odkrivanja krovnih plasti tal. Kupi skladiščene prsti ne
smejo biti višji od 1,5 m, po njih se ne sme voziti. Rodovitna prst se po
gradnji vrne nazaj v ustreznem vrstnem redu. Na njivskih površinah se depresije
zaradi posedanja zemljine izravnajo z zasutjem ustrezne rodovitne prsti.
(4) Na vseh napravah in objektih, na katerih obstaja
možnost razlivanja nevarnih snovi, se predvidijo tehnični ukrepi za preprečitev
razlivanja nevarnih snovi.
(5) Po končani gradnji se tla na celotnem območju
gradbišča uredijo in povrnejo v prvotno stanje.
32. člen
(varstvo zraka)
Uporabljajo se tehnično brezhibna vozila in stroji. Tovor se
na vozila naloži tako, da ne onesnažuje okolja, sipki tovor se prekriva. Z
nalaganjem in razlaganjem tovora ni dopustno onesnaževati ceste. V sušnem in
vetrovnem vremenu se prevozne in gradbene površine vlažijo. Sipki materiali se
skladiščijo proč od stanovanjskih območij ter se v sušnem in vetrovnem vremenu vlažijo
in prekrivajo. Prometne površine na gradbišču, javne prometne površine in
vozila pri vožnji z gradbišča na javne prometne površine se redno čistijo.
33. člen
(varstvo pred hrupom)
(1) Hrupna dela se opravljajo v dnevnem času med
delovnim tednom med 6. in 18. uro.
(2) V bližini stanovanjskih objektov se med gradnjo
postavijo začasne protihrupne ograje. Vrsto in način postavitve protihrupne ograje
določi strokovnjak za varstvo pred čezmernim hrupom na podlagi izmerjenih
prekoračitev hrupa po začetku izvajanja del. Transportne poti se izogibajo
stanovanjskim stavbam in drugim stavbam z varovanimi prostori, če je to mogoče.
VIII. ETAPNOST IZVEDBE PROSTORSKE UREDITVE
34. člen
(etapnost izvedbe)
(1) Ureditve, ki jih določa državni prostorski načrt, se
lahko izvedejo po naslednjih etapah:
-       
gradnja posameznih delov plinovoda z vsemi pripadajočimi ureditvami,
-       
gradnja OČP-R51B na MRP TE-TOL,
-       
gradnja MRP Dobrunje,
-       
izravnava obratovalnega tlaka zemeljskega plina na obstoječem plinovodu
L10000 med MRP Dobrunje in MRP Vevče,
-       
dopolnitev ustreznih okoljevarstvenih ukrepov v skladu z rezultati
spremljanja in nadzorovanja (monitoringa).
(2) Ureditve se lahko izvedejo posamezno ali sočasno in
morajo biti zaključene funkcionalne celote.
IX. DRUGI POGOJI IN ZAHTEVE ZA IZVAJANJE DRŽAVNEGA
PROSTORSKEGA NAČRTA
35. člen
(monitorning)
(1) Med gradnjo se zagotovijo naslednji monitoringi:
-       
del v vodotokih,
-       
ohranjanja narave,
-       
hrupa in
-       
ohranjanja kulturne dediščine.
(2) Med obratovanjem se zagotovijo naslednji
monitoringi:
-       
hrupa,
-       
Poti spominov in tovarištva glede ohranjanja narave in varstva kulturne
dediščine,
-       
sanacijskih zasaditev skupaj s spremljanjem stanja zaraščanja z
invazivnimi rastlinskimi vrstami in
-       
za ribe in kačjega potočnika.
(3) Pri odstopanju od dovoljenih vrednosti med gradnjo
ali obratovanjem plinovoda se zagotovijo naslednji dodatni zaščitni ukrepi:
-       
dodatne prostorske, gradbene in tehnične rešitve,
-       
dodatne krajinsko-arhitekturne ureditve,
-       
sanacije poškodb,
-       
spremembe rabe prostora ali objektov in
-       
drugi ukrepi v skladu s predpisi, ki urejajo posamezno področje varstva
okolja (omilitveni ukrepi).
(4) Vsebina in obseg monitoringa se izvede v skladu z
okoljskim poročilom.
36. člen
(organizacija gradbišča)
(1) Gradbišče in začasna odlagališča presežkov
materiala, ki se ne uporabijo za neposredno zasipanje plinovoda v jarku, se
uredijo v delovnem pasu na območju državnega prostorskega načrta na predhodno
arheološko pregledanih območjih izven območij kulturne dediščine. Gradbišče se
zavaruje pred poplavljanjem in erozijo tal tako, da se zagotovita varnost in
nemotena raba sosednjih objektov in zemljišč.
(2) Pri gradnji nastali presežek materiala, ki ga ni
mogoče uporabiti za zasipanje plinovoda, se razgrne na območju delovnega pasu
na območju odstranjene rodovitne zemlje, preostanek pa odloži v skladu s
predpisi na urejena odlagališča.
(3) Zagotovijo se pravočasni intervencijski posegi za
preprečitev onesnaženja tal in voda ob morebitnem izlitju onesnaževal (naftnih
derivatov, olja) na območju gradnje – takojšnje izčrpavanje onesnaževal z
onesnaženega območja, takojšen interventni izkop onesnaženega dela zemljine in
odvoz onesnažene zemljine na odlagališče posebnih odpadkov. Vsa začasna
skladišča in pretakališča goriv, olj in maziv ter drugih nevarnih snovi morajo
biti zaščitena pred možnostjo izliva v tla in vodotoke.
(4) Med gradnjo se omeji doseg gradbenih strojev in
njihovih delov do vseh daljnovodov s pripadajočimi stojnimi mesti. Izkop v
bližini stojnih mest nadzemnih vodov, s katerim bi bila zmanjšana njihova
statična stabilnost, ni dovoljen.
(5) Po končanih delih se vse površine uredijo in vrnejo
v prvotno stanje in kakovost.
37. člen
(dodatne obveznosti)
(1) Poleg vseh obveznosti, navedenih v 35. in prejšnjem
členu, so obveznosti investitorja tudi:
-       
pred začetkom del pravočasno obvestiti upravljavce gospodarske javne
infrastrukture in grajenega javnega dobra, da se z njimi evidentirajo obstoječi
objekti in naprave ter uskladijo vsi posegi v območje objektov in naprav ter v
njihove varovalne pasove,
-       
pravočasno seznanjanje in obveščanje prebivalstva o začetku in načinu
izvajanja gradbenih del in morebitnih omejitvah prometa ter oskrbe s komunalno
infrastrukturo,
-       
seznanjanje prebivalstva ob plinovodu s pravili in postopki, ki jih je
treba upoštevati med gradnjo in obratovanjem,
-       
ustrezna zaščita objektov in naprav med gradnjo, po zaključku gradnje pa
odprava morebitnih poškodb na njih,
-       
zagotavljati nemoteno komunalno, energetsko in telekomunikacijsko oskrbo
objektov,
-       
zagotoviti ali nadomestiti dostope in dovoze do obstoječih objektov in
zemljišč,
-       
območje državnega prostorskega načrta, razen območij parcel nadzemnih
objektov na plinovodu in dostopov do njih, po končani gradnji vrniti v enako
stanje in kakovost, kot je bilo pred gradbenim posegom,
-       
narediti posnetek ničelnega stanja cest, ki se jih med gradnjo uporablja
za prevozne poti na gradbišča, poškodbe pa po koncu gradnje odpraviti in ceste
vzpostaviti v prvotno stanje,
-       
pred začetkom del zagotoviti naročilo za prevzem gradbenih in drugih
odpadkov ali pa prevoz ter njihovo predelavo in odstranjevanje.
(2) Investitor pripravi ustrezne razmejitve, preda
potrebno dokumentacijo drugim upravljavcem in zagotovi primopredajo gospodarske
javne infrastrukture ter grajenega javnega dobra, ki jih v skladu s predpisi,
ki urejajo področje javne infrastrukture, investitor plinovoda ne prevzame v
upravljanje, upravljavci pa jih v upravljanje in vzdrževanje morajo prevzeti.
X. DOPUSTNA ODSTOPANJA
38. člen
(dopustna odstopanja)
(1) Pri pripravi projekta za pridobitev gradbenega
dovoljenja so dopustna odstopanja od funkcionalnih, oblikovalskih in tehničnih
rešitev, določenih s to uredbo, če se pri nadaljnjem podrobnejšem proučevanju
energetskih, geoloških, hidroloških, geomehanskih in drugih razmer pridobijo
tehnične rešitve, ki so primernejše z oblikovalskega, energetsko-tehničnega ali
okoljevarstvenega vidika, ki upoštevajo zadnje stanje tehnike in omogočajo
gospodarnejšo rabo prostora.
(2) Dopustna so odstopanja pri trasi plinovoda in širini
delovnega pasu znotraj območja državnega prostorskega načrta iz 4. člena te
uredbe. Začasne dostopne poti in začasne prestavitve objektov se lahko v
dogovoru z lastniki zemljišč prilagodijo stanju na terenu. Objekti, ki so
navedeni za odstranitev, se lahko tudi prestavijo, če je to tehnično in
prostorsko mogoče. Vsa navedena dopustna odstopanja morajo upoštevati pogoje iz
prejšnjega odstavka.
(3) Pri izvedbi državnega prostorskega načrta so
dopustna odstopanja glede tlorisnih dimenzij objektov in višine objektov ter
višinskih kot objektov. Odstopanje pri tlorisnih gabaritih je 15 %, pri višini
objektov pa 10 %. Lokacijsko se lahko nadzemni plinovodni objekti prestavijo
vzdolž trase plinovoda.
(4) Odstopanja od funkcionalnih, oblikovalskih in
tehničnih rešitev iz prvega do tretjega odstavka tega člena ne smejo
spreminjati načrtovanega videza območja, ne smejo poslabšati bivalnih in
delovnih razmer na območju državnega prostorskega načrta ali na sosednjih
območjih ter ne smejo biti v nasprotju z javnimi koristmi. Z dopustnimi
odstopanji morajo soglašati projektni soglasodajalci, v katerih pristojnosti
posegajo ta odstopanja.
XI. NADZOR NAD IZVAJANJEM DRŽAVNEGA PROSTORSKEGA NAČRTA
39. člen
(nadzor)
Nadzor nad izvajanjem te uredbe opravlja inšpektorat, pristojen
za prostor.
XII. PREHODNE IN KONČNE DOLOČBE
40. člen
(dopustni posegi in dejavnosti do začetka gradnje
prostorskih ureditev)
(1) Do začetka gradnje prostorskih ureditev iz 3. člena
te uredbe ali njihovih posameznih etap, določenih v 34. členu te uredbe, so na
območju državnega prostorskega načrta iz 4. člena te uredbe dopustni izvajanje
kmetijskih in gozdarskih dejavnosti na obstoječih kmetijskih in gozdnih
zemljiščih, gradnja, rekonstrukcija in vzdrževanje objektov gospodarske javne
infrastrukture in grajenega javnega dobra, izvajanje ukrepov pred škodljivim
delovanjem voda, izvajanje ukrepov za varstvo pred naravnimi in drugimi
nesrečami in vzdrževanje, rekonstrukcija in odstranitev obstoječih objektov,
pri čemer se namembnost objektov ne spreminja, zunanja ureditev dvorišč in
dostopnih poti ter vse druge dejavnosti, ki jih je mogoče izvajati v skladu z
merili in pogoji iz te uredbe.
(2) Posegi iz prejšnjega odstavka so dopustni, če se
zaradi njih ne poslabšajo pogoji za izvedbo ureditev, ki so predmet državnega prostorskega
načrta. Z njimi mora soglašati sistemski operater v skladu s predpisi, ki
urejajo graditev, obratovanje in vzdrževanje plinovodov z delovnim tlakom nad
16 barov ter pogoje za posege v območjih njihovih varovalnih pasov.
41. člen
(občinski prostorski akti)
Z dnem uveljavitve te uredbe se za celotno območje iz 4.
člena te uredbe in za vse ureditve na tem območju šteje, da so spremenjeni in
dopolnjeni naslednji občinski prostorski akti:
-       
Odlok o občinskem prostorskem načrtu Mestne občine Ljubljana – strateški
del (Uradni list RS, št. 78/10, 10/11, 72/13 in 92/14),
-       
Odlok o občinskem prostorskem načrtu Mestne občine Ljubljana – izvedbeni
del (Uradni list RS, št. 78/10, 10/11, 22/11–popr., 43/11 – ZKZ – C, 53/12 –
obv. razl., 9/13, 23/13 – popr., 72/13 in 92/14),
-       
Odlok o občinskem podrobnem prostorskem načrtu za zadrževalni kanal
Fužine–Zalog z zadrževalnim bazenom pred centralno čistilno napravo v Zalogu
(Uradni list RS, št. 101/09, 50/10 in 78/10),
-       
Odlok o lokacijskem načrtu za Litijsko cesto med Pesarsko cesto v
Štepanjskem naselju in Cesto II. grupe odredov v Dobrunjah – MT6/2 in MT9/1 ter
za podaljšek Chengdujske ceste med Litijsko cesto in Trpinčevo ulico – MT6/3
(Uradni list RS, št. 79/99 in 78/10).
42. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.
Št. 00719-53/2015
Ljubljana, dne 18. novembra 2015
EVA 2015-2550-0165
Vlada Republike Slovenije
Boris Koprivnikar l.r.
Podpredsednik

Priloga 1: Grafični
del državnega prostorskega načrta