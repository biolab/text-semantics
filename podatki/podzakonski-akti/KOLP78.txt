I. SPLOŠNE DOLOČBE
1. Stranki kolektivne pogodbe
To kolektivno pogodbo sklepata Ministrstvo za zdravstvo,
Ministrstvo za delo, družino in socialne zadeve, Zdravniška zbornica Slovenije
in reprezentativni sindikati organizirani v dejavnostih zdravstva in socialnega
varstva za območje Republike Slovenije, pri čemer se obe ministrstvi in
Zdravniška zbornica Slovenije štejejo za eno stranko, sindikati pa za drugo
stranko kolektivne pogodbe.
2. Veljavnost kolektivne pogodbe
Ta kolektivna pogodba velja in se uporablja za vse zavode in
delodajalce v dejavnostih zdravstva in socialnega varstva ter za vse delavce v
Republiki Sloveniji, ki so pri njih zaposleni (v nadaljevanju uporabniki
pogodbe).
Za direktorje ne velja poglavje o plačah, druge določbe te
pogodbe pa veljajo, če njihova uporaba ni izrecno izključena s pogodbo o
zaposlitvi.
Izraz "zaposleni delavci" v smislu te pogodbe
pomeni delavce, ki so sklenili delovno razmerje za določen ali nedoločen čas, s
polnim ali krajšim delovnim časom od polnega.
Ta pogodba velja tudi za učence in študente na praksi.
Določbe te kolektivne pogodbe se uporabljajo kot splošen akt
v smislu zakona o delovnih razmerjih kolikor ni s posamično kolektivno pogodbo,
statutom organizacije ali drugim njenim splošnim aktom določeno drugače.
Z akti iz 5. odstavka te točke se ne sme zmanjšati. pravic in
obveznosti, določenih s to pogodbo.
3. Časovna veljavnost
Ta pogodba začne veljati osmi dan po objavi v Uradnem listu
Republike Slovenije. Normativni del velja ter se uporablja do 31. 12.
1995, tarifni del pa velja in se uporablja do 31. 12. 1994.
Če dva meseca-pred iztekom časa, za katerega je sklenjena ta
pogodba stranki pogodbe ne odpovesta, se njena veljavnost podaljša do sklenitve
nove pogodbe.
Stranki lahko kadarkoli sporazumno spremenita pogodbo.
4. Pozitivna izvedbena dolžnost
Stranki te kolektivne pogodbe si morata z vsemi sredstvi, ki
so jima na voljo, prizadevati za izvrševanje te pogodbe in spoštovanje njenih
določb.
5. Negativna izvedbena dolžnost
Stranki sta dolžni opustiti vsako dejanje, ki bi nasprotovalo
izvrševanju te kolektivne pogodbe.
6. Posledice kršitve obligacijskega dela
kolektivne pogodbe
V primeru, da ena stranka krši obveznosti, ki jih je prevzela
s to kolektivno pogodbo, lahko pogodbi zvesta stranka od pogodbe odstopi.
Odstop je potrebno drugi stranki predhodno pisno napovedati v razumnem roku, ki
pa ne sme biti krajši od dveh mesecev.
Pred iztekom roka iz predhodnega odstavka pogodbe ni mogoče
odpovedati.
Po odpovedi pogodbe lahko vsaka stranka zahteva sklenitev
nove kolektivne pogodbe.
7. Pobuda za spremembo ali dopolnitev kolektivne
pogodbe
Vsaka pogodbena stranka lahko kadarkoli predlaga spremembo
ali dopolnitev kolektivne pogodbe.
Pogodbena stranka, ki želi spremembo ali dopolnitev
kolektivne pogodbe, predloži drugi stranki svojo obrazloženo zahtevo v pisni
obliki.
Druga stranka se je dolžna o predlogu opredeliti v 30 dneh.
V primeru, da druga stranka ne sprejme predloga za spremembo
ali dopolnitev kolektivne pogodbe oziroma se v roku ne opredeli do predloga,
začne stranka predlagateljica postopek pred komisijo za pomirjevanje.
Določbe te točke se smiselno uporabljajo tudi za postopek
sklenitve nove kolektivne pogodbe.
8. Reševanje kolektivnih sporov
Za reševanje sporov med strankami kolektivne pogodbe, ki jih
ni bilo mogoče rešiti z medsebojnimi pogajanji, stranki kolektivne pogodbe v 30
dneh po uveljavitvi pogodbe imenujeta komisijo za pomirjevanje in arbitražni
svet.
Šteje se, da gre za spor med strankami, če se stranke ne
sporazumejo o sklenitvi, spremembi oziroma dopolnitvi kolektivne pogodbe
oziroma o drugih ukrepih za reševanje spornih vprašanj.
9. Komisija za pomirjevanje
Vsaka stranka imenuje po tri člane v komisijo za
pomirjevanje.
Predsednika, kot sedmega člana komisije, imenujejo člani
komisije sporazumno izmed uglednih strokovnih in znanstvenih delavcev.
Postopek pomirjevanja se začne na zahtevo katerekoli stranke.
Pomirjevanje velja za neuspešno, če katera od strank
kolektivne pogodbe pisno izjavi, da šteje pomirjevanje za neuspešno, kakor
tudi, če katera od strank ne imenuje člana komisije za pomirjevanje oziroma če
člani ne imenujejo predsednika komisije.
Vsak sporazum, ki ga stranke dosežejo, mora biti pisen.
Sporazum je sestavni del kolektivne pogodbe in jo dopolnjuje oziroma
spreminja in se objavi na enak način, kot kolektivna pogodba.
Če je pomirjevanje neuspešno, odloči o spornih vprašanjih
arbitražni svet.
10. Postopek pred arbitražo
V primeru, da se stranki ne sporazumeta 6 sklenitvi,
spremembi ali dopolnitvi kolektivne pogodbe oziroma o drugih ukrepih za
reševanje spornih vprašanj, se reševanje spora poveri arbitraži.
Stranki kolektivne pogodbe imenujeta listo arbitrov, ki
sodelujejo v posameznih arbitražah. Vsakokrat, ko se sproži spor, imenujeta
stranki kolektivne pogodbe svoje arbitre s te liste.
S predlogom o začetku arbitražnega postopka mora tisti, ki je
sprožil postopek, imenovati tudi svoje arbitre. Če druga stran v 15 dneh ne
postavi svojih arbitrov, lahko predlagatelj zahteva, da arbitre postavi
sodišče, pristojno za delovne spore.
V primeru spora vsaka stranka imenuje tri arbitre. Vsak
arbiter mora imeti namestnika. Predsednika in namestnika predsednika
arbitražnega sveta imenujejo stranke sporazumno izmed priznanih strokovnjakov s
področja delovnega prava. V primeru, da sporazum o imenovanju predsednika in
namestnika predsednika ni dosežen, ju imenuje sodišče pristojno za delovne
spore.
Po opravljeni ustni obravnav in izvedbi dokazov arbitraža
odloča z večino glasov. Če se ne more doseči večina glasov, mora arbitraža o
tem pisno obvestiti stranke.
Predsednik arbitraže vodi obravnavo, posvetovanje in
glasovanje. Njegova dolžnost je, da poskrbi, da se vsa vprašanja vsestransko in
popolno proučijo. Predsednik arbitraže glasuje zadnji.
O obravnavi in posvetovanju se vodi zapisnik. Zapisnik o
glasovanju se zapečati in priloži zapisniku o ustni obravnavi.
Odločba arbitraže mora biti obrazložena. Izvirnik odločbe in
prepisa odločbe, ki se vročijo strankam, podpišejo vsi arbitri. Odločba velja
tudi tedaj, kadar je kakšen arbiter noče podpisati, če jo je podpisala večina
arbitrov in je na odločbi ugotovljeno, daje arbiter odrekel podpis.
Odločba arbitraže je dokončna. Stranki lahko izpodbijata
odločitev arbitraže pred sodiščem, pristojnim za delovne spore.
11. Odbor za razlago kolektivne pogodbe
Stranki kolektivne pogodbe imenujeta petčlanski odbor za
razlago kolektivne pogodbe. Vsaka stranka imenuje po dva člana, petega pa
imenujeta sporazumno. Razlaga posameznih določb pogodbe se sprejme z večino
glasov odbora in je obvezna za vse uporabnike pogodbe.
12. Kritje stroškov
V postopkih pod točkami 9., 10. in 11. je vsaka stranka
dolžna kriti polovico stroškov.
II. OBVEŠČANJE DELAVCEV
Direktor in organ upravljanja zagotavljata obveščanje
delavcev o vseh zadevah, ki vplivajo na socialno-ekonomski položaj in pravice
ter obveznosti delavcev iz dela in delovnega razmerja.
Delavce se obvešča zlasti o:
-    
položaju zavoda
-    
razvojnih ciljih zavoda
-    
spremembi dejavnosti
-    
organizacijskih spremembah
-    
letnem obračunu
-    
letnih programih dela in poslovanja
O zadevah iz prejšnjega odstavka se delavce obvesti pred
sprejemom odločitev na način, kot je določen v naslednjem poglavju.
III. SODELOVANJE DELAVCEV PRI UPRAVLJANJU ZAVODA
Delavci sodelujejo pri upravljanju zavoda kot posamezniki in
preko delavskih predstavništev.
III/A Delavci posamezniki
Zavod mora delavcu kot posamezniku omogočiti sodelovanje pri
upravljanju zavoda.
Delavec kot posameznik ima pravico:
-    
do pobude in odgovorov na to pobudo, če se
nanašajo na njegovo delovno mesto ali na njegovo delovno oziroma organizacijsko
enoto;
-    
biti pravočasno obveščen o spremembah na svojem
delovnem področju;
-    
povedati svoje mnenje o vseh vprašanjih, ki se
nanašajo na organizacijo delovnega mesta in delovni proces;
-    
zahtevati, da mu delodajalec oziroma od njega
pooblaščeni delavec pojasni vprašanja s področja plač in z drugih področij
delovnih razmerij.
Pobude, vprašanja in zahteve iz prve in četrte alineje
prejšnjega odstavka delavec pisno ali ustno naslavlja na neposredno nadrejenega
delavca. Neposredno nadrejeni delavec je dolžan pobude in vprašanja takoj
posredovati pooblaščenim delavcem zavoda.
Direktor oziroma pooblaščeni delavec mora na pisno pobudo,
zahtevo ali vprašanje pisno odgovoriti najkasneje v 30 dneh od postavljene
pobude, zahteve ali vprašanja.
III/B Delavsko predstavništvo
V zavodu, kjer je zaposlenih do 20 delavcev, se delavsko
predstavništvo ne oblikuje. Delavci takega zavoda sodelujejo pri upravljanju
zavoda preko delavskega zaupnika.
Delavsko predstavništvo sestavlja glede na število zaposlenih
v zavodu naslednje število članov:
-    
v zavodu z več kot 20 do 100 delavcev – pet
članov
-    
v zavodu z več kot 100 do 200 delavcev – sedem
članov
-    
v zavodu z več kot 200 do 400 delavcev – devet
članov
-    
v zavodu z več kot 400 do 600 delavcev – enajst
članov
-    
v zavodu z več kot 600 do 1.000 delavcev –
trinajst članov.
V zavodu z več kot 1.000 delavci se število članov delavskega
predstavništva za vsakih dodatnih 1.000 delavcev poveča za dva člana.
Mandat članov delavskega predstavništva traja 4 leta.
Kandidate za člane delavskega predstavništva predlagajo
reprezentativni sindikati v zavodu glede na število članov posameznega
reprezentativnega sindikata v zavodu.
Za volitve članov delavskega predstavništva se smiselno
uporabljajo določbe zakona o sodelovanju delavcev pri upravljanju.
Delovanje delavskega predstavništva se uredi s poslovnikom.
Za tehnično izvedbo volitev in plačilo stroškov volitev je
zadolžen zavod.
1. Predhodno mnenje
Organ upravljanja oziroma direktor mora pridobiti predhodno
mnenje delavskega predstavništva o naslednjih zadevah:
-    
uvajanje novih načinov ugotavljanja delovne
uspešnosti in določanja delitve plače in drugih osebnih prejemkov na tej
podlagi,
-    
ukrepih za preprečevanje poškodb pri delu in
poklicnih bolezni,
-    
določanju delovnega reda in discipline ter
uvajanja različnih oblik nadzora nad delom, obnašanjem in učinkovitostjo dela
zaposlenih,
-    
začetku in koncu delovnega časa, odmorov med
delom in razporeditve tedenskega delovnega časa,
-    
času, kraju in načinu izplačil plače in drugih
osebnih prejemkov.
Če organ upravljanja oziroma direktor pri odločanju o zadevah
iz prejšnjega odstavka ni upošteval mnenja delavskega predstavništva, mora
le-tega obvestiti o razlogih, zaradi katerih njegovega stališča ni mogel
upoštevati.
Organ upravljanja oziroma direktor lahko sam odloči o zadevah
iz prvega odstavka te točke, če delavsko predstavništvo ne posreduje svojega
mnenja v 8 dneh od dneva, ko je bilo zanj zaprošeno.
Na zahtevo sindikata oziroma delavskega predstavni-. štva
mora direktor v 8 dnevih organizirati razgovor glede upoštevanja nasprotnih
razlogov delavskega predstavništva.
2. Skupno posvetovanje
Organ upravljanja oziroma direktor je dolžan pred sprejemom
obveščati delavsko predstavništvo in zahtevati skupno posvetovanje glede:
-    
statusnih sprememb
-    
politiki zaposlovanja in odpuščanja delavcev,.
-    
sistemizacije delovnih mest
-    
zaposlovanja oziroma nadaljevanja dela
delavcev, ki izpolnjujejo pogoje za starostno upokojitev,
-    
razporejanje večjega števila delavcev izven
zavoda in iz kraja v kraj,
-    
sprejemanja aktov s področja dodatnega
pokojninskega, invalidskega in zdravstvenega zavarovanja.
Organ upravljanja oziroma direktor je dolžan zahtevati skupno
posvetovanje tudi glede kriterijev glede napredovanja delavcev v zavodu, če
veljavna zakonodaja predvideva, da zavod s splošnim aktom določi kriterije o
napredovanju.
Potrebne informacije je organ upravljanja oziroma direktor
dolžan posredovati delavskemu predstavništvu najmanj 30 dni pred sprejemom
odločitve, rok za predlagano skupno posvetovanje pa mora biti najmanj 15 dni
pred sprejemom odločitve.
O skupnem posvetovanju se piše zapisnik.
3. Pravica zadržanja odločitve zavoda
Delavsko predstavništvo ima pravico v osmih dneh od dneva, ko
je bilo obveščeno o sprejemu odločitve. organa upravljanja oziroma direktorja,
s sklepom zadržati posamezne odločitve organa upravljanja oziroma direktorja in
istočasno sprožiti postopek za reševanje medsebojnega spora, če organ
upravljanja oziroma direktor ni zahteval mnenja oziroma ni organiziral skupnega
posvetovanja iz 1. in 2. točke tega poglavja.
V primeru iz prejšnjega odstavka organ upravljanja oziroma
direktor ne sme izvršiti odločitve vse do dokončne odločitve pristojnega
organa.
IV. POGOJI ZA DELOVANJE SINDIKATA
1
S kolektivno pogodbo se ne posega v pravice, obveznosti in odgovornosti
sindikatov, da v skladu s svojo vlogo in nalogami delujejo v zavodu, dajejo
pobude, stališča in zahteve pristojnim organom. Delovanja sindikatov ni mogoče
omejiti z odločitvami organov zavoda.
Direktor, pooblaščeni delavci in strokovne službe zagotavljajo
sindikatu podatke o vseh vprašanjih, o katerih odločajo organi upravljanja in
pooblaščeni delavci, in ki se nanašajo na socialno ekonomski in delovni položaj
ter pravice, obveznosti in odgovornosti delavcev iz dela in delovnega razmerja.
Sindikalnemu zaupniku zagotavljajo v javnih zavodih, ki se pretežno,
financirajo iz javnih sredstev, tudi podatke o plačah vseh in vsakogar.
Sindikatom se vročajo vabila z gradivi za seje zgoraj
naštetih organov i ni zagotavlja sodelovanje njihovih predstavnikov na teh
sejah, kolikor obravnavajo zadeve iz drugega odstavka.
Pristojni organi zavoda so dolžni pred sprejemom odločitev o
gmotnih in socialnih pravicah delavcev, delovnih pogojih in delovnih razmerah
obravnavati mnenje in predloge sindikatov in se o njih opredeliti pred
sprejemom dokončne odločitve.
Če organ upravljanja oziroma direktor pri odločitvi ni
upošteval mnenja sindikata, ga mora obvestiti o razlogih, zaradi katerih ni
mogel upoštevati njegovih stališč.
Če direktor ni upošteval mnenja sindikata pri odločitvah iz
svoje pristojnosti, mora organizirati razgovor s sindikati zavoda.
Če svet zavoda pri odločitvah iz svojih pristojnosti ni
upošteval mnenja sindikata, je predsednik sveta zavoda dolžan organizirati
razgovor s. sindikati.
Direktor in sindikati sklenejo pogodbo o zagotavljanju
pogojev za delo sindikatov.
Zavod zagotavlja sindikatom za njihovo delo naslednje pogoje:
-    
vsakemu delavcu, članu sindikata 2 uri letno
med delovnim časom za udeležbo na članskem sestanku,
-    
sindikalnim zaupnikom najmanj 2 plačani uri
letno za vsakega člana sindikata vendar ne manj kot 50 ur letno, za opravljanje
njegovih funkcij in sodelovanje v delu organov sindikata izven zavoda. V tako
določeno število ur se ne všteva sodelovanje sindikalnih zaupnikov v organih
sindikata dejavnosti na ravni republike, sodelovanje sindikalnih zaupnikov
(predsednikov sindikata) v organih sindikata dejavnosti na ravni republike in
čas za sodelovanje v organih zavoda. Ne glede na število sindikalnih zaupnikov
v zavodu skupno število plačanih ur za njihovo sindikalno delo ne sme biti
manjše kot število članov sindikata v zavodu in ne manjše kot 50 ur,
-    
sindikalnim zaupnikom se zmanjša delovne
obveznosti oziroma normativ, ali pa se jim povečan obseg dela posebej plača kot
delo v rednem delovnem času,
-    
zavod je na zahtevo sindikata dolžan izplačati
določeno število ur članu sindikata, ki ga za opravljanje dela sindikalnega
zaupnika določi sindikat. Za tako plačano število ur se sorazmerno zmanjšajo
pravice koriščenja ur sindikalnih zaupnikov zavoda, vendar ne na manj kot 10 ur
letno;
-    
okvirni režim izrabe tako določenega števila ur
za delo sindikalnega zaupnika se dogovori med sindikati in direktorjem. Pri tem
se upoštevajo potrebe in interesi članov sindikatov ter zahteve delovnega
procesa,
-    
sindikalnemu zaupniku (predsedniku sindikata)
pripadajo trije dodatni dnevi za organizirano izobraževanje, s pravico do
nadomestila plače in plačila stroškov za izobraževanje;
-    
sindikalni zaupnik, ki svojo funkcijo opravlja
profesionalno, ima tudi vse druge pravice, ki jih določa kolektivna pogodba,
vštevši pravico, da se po prenehanju funkcije razporedi na delovno mesto, ki
ustreza stopnji njegove strokovne izobrazbe za določeno vrsto poklica, znanju
in zmožnostim;
-    
zavod zagotovi sindikatom strokovno pomoč in
druge pogoje (prostori, administrativno delo, tehnično pomoč – telefon, fax,
razmnoževanje, ipd.) za delo sindikatov, njihovih organov in sindikalnih
zaupnikov,
-    
zagotavlja za sindikate obračun in nakazovanje
sindikalne članarine, in druge finančne storitve, ki se določijo s pogodbo,
-    
prost vstop zunanjih sindikalnih predstavnikov
v zavod na podlagi vnaprejšnjega obvestila.
Zavod namenja sredstva za kulturno, športno in počitniško
dejavnost delavcev v zavodu.
2. Imuniteta sindikalnega zaupnika
Sindikalni zaupnik uživa zaradi sindikalne dejavnosti
delovnopravno imuniteto.
Odločitev pooblaščenega delavca ali organa zavoda, s katero
naj bi bil sindikalni zaupnik prerazporejen na drugo delovno mesto, v drug
zavod ali drugemu delodajalcu, uvrščen med presežne delavce ali kako drugače
postavljen v manj ugoden ali podrejen položaj, je brez pravnega učinka, če
sindikat zavoda k njej ne poda pisnega soglasja. Rok, v katerem je sindikat
dolžan dati soglasje, je 8 dni. če se v tem roku ne opredeli, velja, da je dal
soglasje. Sindikat lahko odkloni soglasje, če oceni, da je odločitev posledica
sindikalne dejavnosti sindikalnega zaupnika, pooblaščeni delavec ali organ
zavoda pa lahko sproži postopek pred arbitražo. Dokazno breme je na zavodu.
Zoper sindikalnega zaupnika, ki uživa delovno pravno
imuniteto po zakonu o delovnih razmerjih tudi ni mogoče brez soglasja sindikata
zavoda začeti disciplinskega postopka ali mu znižati njegove osnovne plače
oziroma plače iz naslova učinkovitosti pod povprečje zadnjih treh mesecev. V
primeru spora je dokazno breme na zavodu.
Spor pred arbitražo lahko sproži tudi sindikat, če meni, da
je sindikalni zaupnik šikaniran zaradi sindikalne dejavnosti.
Delovnopravna imuniteta traja-še dve leti po prenehanju
funkcije sindikalnega zaupnika.
Za sindikalnega zaupnika štejejo tudi funkcionarji
Republiškega odbora sindikatov, ki so zaposleni v zavodu, svojo funkcijo pa
opravljajo neprofesionalno.
V. STAVKA
Sindikati lahko organizirajo in vodijo stavko pod pogoji, ki
jih določa zakon in ta pogodba.
Za organiziranje in vodenje stavke uporablja sindikat svoja
stavkovna pravila.
Če delavci stavkajo zaradi kršitve določil kolektivne pogodbe
in je kršitev ugotovljena s strani arbitražnega sveta, so za čas stavke
upravičeni do nadomestila plače, kot če bi delali. Nadomestilo gre v breme
delodajalca.
VI. NORMATIVNI DEL
A. Delovna razmerja
1. Objava delovnega mesta
1. člen
V objavi delovnega mesta je potrebno navesti:
-    
čas, za katerega se sklene delovno razmerje,
-    
posebne pogoje za sklenitev delovnega razmerja;
-    
rok za prijavo kandidata, ki ne sme biti krajši
od 8 dni,
-    
rok v katerem mora biti kandidat obveščen o
izbiri, ki ne sme biti daljši od 30 dni,
-    
največjo dolžino poskusnega dela, če se za
objavljeno delovno mesto poskusno delo zahteva,
-    
znanje slovenskega jezika za vsa delovna mesta,
na katerih pridejo delavci v stik z varovanci oziroma uporabniki,
-    
vrsto strokovne izobrazbe,
-    
potrebne delovne
izkušnje.
Z aktom o sistemizaciji se za posamezna delovna mesta ali
področja dela določijo aktivnosti in posebni pogoji za sklenitev delovnega
razmerja, če že niso določeni s posebnimi predpisi.
2. člen
Kandidat, ki ni bil izbran, ima pravico do vpogleda v
podatke, ki so bili z objavo zahtevani kot pogoj in na podlagi katerih je bila
izbira opravljena in to v 15 dneh od prejema obvestila, da ni bil izbran.
2. Organ, ki odloča o potrebi po sklenitvi delovnega
razmerja in opravi izbiro med kandidati
3. člen
Sklep o potrebi po sklenitvi delovnega razmerja sprejme
direktor. Le-ta opravi tudi izbiro med kandidati, pri čemer si predhodno pridobi
mnenje ustreznega strokovnega organa v zavodu, kolikor gre za zaposlitev
strokovnega delavca.
3. Prenos pooblastil
4. člen
Direktor prenese posamično pooblastilo za odločanje o
posamičnih pravicah in obveznostih ter odgovornostih delavcev na delavce s
posebnimi pooblastili in odgovornostmi.
Vsa pooblastila za odločanje o vseh pravicah, obveznostih in
odgovornostih delavcev (splošno pooblastilo), o katerih lahko odloča direktor,
lahko prenese na delavca s posebnimi pooblastili in odgovornostmi.
4. Pogodba o zaposlitvi
5. člen
S pogodbo o zaposlitvi delavec in zavod uredita naslednja
vprašanja:
-    
sklenitev in trajanje delovnega razmerja,
-    
delovno mesto, za katero se sklepa delovno
razmerje,
-    
poskusno delo (če se zahteva),
-    
pripravništvo (če se delovno razmerje sklepa s
pripravnikom),
-    
kraj opravljanja dela,
-    
delovni čas, odmore, počitke in dopust,
-    
ukrepe za posebno varstvo delavcev,
-    
izobraževanje,
-    
plača in nadomestila plače,
-    
višino dodatkov za posebne pogoje dela in
drugih dodatkov, ki izhajajo iz delovnega mesta
-    
način spremembe pogodbe,
-    
druge pravice in obveznosti zavoda in delavca.
Delavca je potrebno pred podpisom pogodbe o zaposlitvi
seznaniti z vsebino kolektivnih pogodb, ki določajo njegove pravice in
obveznosti.
Delodajalec mora delavca, ki ima delovno dovoljenje za
obdobje, daljše od šestih mesecev, obvestiti o tem, ali bo vložil zahtevo za
podaljšanje delovnega dovoljenja, najkasneje dva meseca pred iztekom
dovoljenja.
Zavod mora te kolektivne pogodbe hraniti na mestu, dostopnem
vsem delavcem. Delavec lahko kadarkoli zahteva vpogled v vsebino kolektivnih
pogodb in se mu tega ne sme odreči.
5. Poskusno delo
6. člen
Poskusno delo za posamezna dela znaša največ:
-    
za dela od I. do IV. skupine zahtevnosti en
mesec,
-    
za dela V. skupine zahtevnosti dva meseca,
-    
za dela VI., VII.,
VIII. in IX. skupine zahtevnosti štiri mesece.
7. člen
Delavca na poskusnem delu spremlja komisija, ki odloča o tem
ali je delavec delo uspešno opravil ali ne. Komisija ima tri člane. Od teh
morata vsaj dva člana imeti najmanj enako strokovno izobrazbo kot delavec. Če v
zavodu ni delavcev, ki bi imeli enako strokovno izobrazbo kot delavec, je
potrebno komisijo sestaviti iz zunanjih članov. Eden izmed članov komisije med
poskusnim delom spremlja, nadzoruje in pomaga delavcu na poskusnem delu. Komisija
svojo odločitev sporoči s sklepom, ki mora biti obrazložen in mora imeti pravni
pouk. Komisijo imenuje direktor.
Komisija poda mnenje 7 dni pred iztekom poskusnega dela.
8. člen
Če delavec po svoji volji odpove delovno razmerje v času
trajanja poskusnega dela, se šteje za dan prenehanja delovnega razmerja dan, ko
delavec poda pismeno odpoved.
Poskusno delo se izjemoma lahko podaljša zaradi odsotnosti z
dela zaradi daljše bolezni, vpoklica na vojaške vaje in podobno.
6. Pripravništvo
9. člen
Kdor prvič začne opravljati delo, ustrezno vrsti in stopnji
njegove strokovne izobrazbe, pa v okviru programa izobraževanja ni imel program
praktičnega pouka, proizvodnega dela ali proizvodne prakse v takem obsegu, da
bi lahko samostojno opravljal delo v svoji stroki, sklene delovno razmerje za
dela svoje stroke kot pripravnik.
Ministrstvo za zdravstvo, Ministrstvo za delo, družino in
socialne zadeve in Sindikat zdravstva in socialnega varstva Slovenije sklenejo
dogovor o načinu opravljanja pripravništva v zdravstvenih in
socialno-varstvenih zavodih.
10. člen
Pripravnik sklene delovno razmerje za določen ali nedoločen
čas.
Pripravnik sklene delovno razmerje za določen čas v
naslednjih primerih:
-    
če ni pogojev, da se po končani pripravniški
dobi in opravljenem strokovnem izpitu zaposli na ustreznem delovnem mestu,
-    
če si pripravnik izrecno želi pridobiti samo
delovne izkušnje, potrebno za samostojno opravljanje svojega poklica.
Pripravnik lahko opravlja pripravništvo tudi kot vo-lonter
pod pogoji, določenimi z zakonom. Z volonterjem se sklene pogodba o opravljanju
dela.
Pripravniku, ki je sklenil delovno razmerje za določen čas,
preneha delovno razmerje s potekom časa za katerega je sklenil delovno
razmerje.
Pripravniku, ki je sklenil delovno razmerje za nedoločen čas,
preneha delovno razmerje, če tudi po ponovnem opravljanju strokovnega izpita ne
opravi.
11. člen
Pripravniška doba traja največ eno leto, razen če zakon ne
določa drugače.
V tem okviru se določa:
-    
za pripravnike s srednjo strokovno izobrazbo –
največ 6 mesecev,
-    
za pripravnike z višjo strokovno izobrazbo –
največ 9 mesecev,
-    
za pripravnike z visoko strokovno izobrazbo –
največ 12 mesecev, razen za zdravnike, za katere traja pripravništvo 6 mesecev.
12. člen
Pripravniku se določi mentorja, ki spremlja in vodi pripravnika
ves čas pripravniške dobe, predlaga morebitno skrajšanje pripravniške dobe ter
da na koncu poročilo o njegovem delu.
Za izpopolnjevanje v posameznih vejah stroke se pripravniku
določijo posamezni mentorji oziroma inštruktorji, ki o delu kandidata poročajo
mentorju.
Pripravnik vodi dnevnik o poteku pripravništva.
Pripravništvo je mogoče skrajšati največ za 1/4 pripravniške
dobe.
O skrajšanju pripravniške dobe odloča direktor na predlog
mentorja.
Pripravniku se trajanje pripravništva podaljša za čas
porodniškega dopusta, daljše bolniške odsotnosti ter opravičene odsotnosti, ki
skupno presega 20 delovnih dni. Pripravniška doba pa se mu ne podaljša za čas
letnega dopusta in za čas krajših opravičenih odsotnosti.
Ob koncu pripravniške dobe opravi pripravnik strokovni izpit
in sicer praviloma pred iztekom pripravniške dobe.
Pripravniku do VI. stopnje strokovne izobrazbe pripada 7 dni
odsotnosti z dela, pripravniku VII. stopnje strokovne izobrazbe pa 12 dni
odsotnosti z dela z nadomestilom plače, za pripravo na strokovni izpit. To
odsotnost lahko koristi le enkrat.
7. Postopek za ugotavljanje znanja in zmožnosti za
opravljanje del delovnega, mesta in postopek ugotavljanja pričakovanih
rezultatov dela
13. člen
Postopek ugotavljanja znanja in zmožnosti oziroma
pričakovanih rezultatov dela prične direktor. Postopek je javen.
14. člen
Delo delavca, za katerega se ugotavlja znanje in zmožnosti za
opravljanje del delovnega mesta h katerim je razporejen oziroma delavca, ki ne
dosega pričakovanih rezultatov, je potrebno spremljati najmanj 30 dni, če je
delavec razporejen na delovno mesto, ki je razporejeno v tarifni skupini od I
do V, in 60 dni, če delavec razporejen na delovno mesto v VI. do IX. tarifni
skupini. Za čas spremljanja se šteje samo prisotnost delavca na delu.
Za čas spremljanja delavčevega dela je potrebno zbrati
delovno dokumentacijo, na podlagi katere lahko direktor začne postopek.
Delavcu je potrebno poslati vabilo na razgovor z navedbo, da
gre za postopek ugotavljanja znanja in zmožnosti oziroma postopek ugotavljanja
pričakovanih rezultatov dela. O začetku postopka direktor obvesti tudi
sindikat.
Delavcu je treba omogočiti, da se izjavi o dejstvih, ki so
pomembna za oceno in odločitev. Delavec poda svojo izjavo v razgovoru z
direktorjem. O razgovoru je potrebno sestaviti zapisnik.
Na zahtevo delavca v postopku sodeluje tudi sindikalni
zaupnik.
15. člen
Sklep o razporeditvi delavca, za katerega direktor ugotovi,
da nima potrebnega znanja in zmožnosti za opravljanje del delovnega mesta, h
katerim je razporejen, oziroma ki ne dosega pričakovanih rezultatov dela, na
drugo delovno mesto, ustrezno njegovemu znanju in zmožnostim, sprejme direktor.
V primeru, da v zavodu ni ustreznega delovnega mesta
na katerega naj bi se razporedil delavec iz prejšnjega odstavka tega člena,
sprejme direktor sklep o prenehanju delovnega razmerja.
16. člen
Zoper sklep, s katerim se ugotovi, da delavec nima potrebnega
znanja in zmožnosti za opravljanje del delovnega mesta oziroma ne dosega
pričakovanih rezultatov dela in je zato razporejen na drugo delovno mesto
oziroma mu preneha delovno razmerje, lahko delavec poda ugovor na organ,
pristojen za odločanje o pravicah delavcev iz delovnega razmerja. Ta organ
odloči o ugovoru na podlagi ugotovitve tričlanske komisije, ki jo morajo sestavljati
člani, ki morajo imeti najmanj enako stopnjo strokovne izobrazbe za določeno
vrsto poklica kot delavec, ki ugovarja. Če takih delavcev v zavodu ni, se
sestavi komisija tako, da sta dva člana komisije osebi izven zavoda, ki pa
imata ustrezno stopnjo strokovne izobrazbe.
Odločitev pristojnega organa je dokončna.
17. člen
Za čas poskusnega dela, pripravništva in sekundariata, ni
mogoče voditi postopka za ugotavljanje znanja in zmožnosti oziroma postopka za
ugotavljanje nedoseganja pričakovanih rezultatov dela.
8. Razporejanje delavcev
18. člen
Delavec je dolžan začasno opravljati manj zahtevno delo, ki
ne ustreza vrsti in stopnji njegove strokovne izobrazbe, znanju in zmožnostim v
primeru višje sile, naravne in druge nesreče, če gre za reševanje človeških
življenj, zdravja ljudi rn premoženja, če gre za večje epidemije, zastrupitve
in ob nenadni odsotnosti delavca ter v primeru okvar delovnih priprav in
postrojenj.
Delavec prejme v vseh primerih prerazporeditve, ko je zaradi
posebnih okoliščin iz prvega odstavka razporejen na dela, ki ne ustrezajo
njegovemu znanju in zmožnostim enako plačo, kot jo prejema na svojem delovnem
mestu oziroma plačo, ki je zanj ugodnejša.
19. člen
Delavca, ki ne izpolnjuje pogojev glede stopnje in smeri
izobrazbe, kakor je zahtevana z aktom o sistemizaciji za delovno mesto, na
katerega je že razporejen, zavod ne more razporediti na drugo delovno mesto, če
se izobražuje za pridobitev ustrezne izobrazbe ter izpolnjuje študijske
obveznosti skladno s sklenjeno pogodbo o izobraževanju ali mu je bila ponujena
možnost pridobitve ustrezne stopnje izobrazbe.
Določilo prejšnjega odstavka ne velja, če je delavec odklonil
izobraževanje. (črtan)
20. člen
Delavec je lahko prevzet na delo v drug
zavod, drugo organizacijo (podjetje) oziroma k delodajalcu pod naslednjimi
pogoji,
-       da se v zavodu ukine določena dejavnost v celoti in iz tega razloga
preneha potreba po delu vseh delavcev določene organizacijske enote oziroma
določenega poklicnega profila;
-       da drug zavod oziroma delodajalec vse delavce zaposli na delovih
mestih, ki ustrezajo strokovni izobrazbi, znanju in zmožnostim prevzetih
delavcev;
-       da se delovna doba delavca, ki je prevzet na delo v drug zavod,
organizacijo oziroma delodajalcu, upošteva kot podlaga za uveljavljanje pravic
iz delovnega razmerja, kot da delavec ni spremenil zaposlitve;
-       da je delavec v drug zavod, organizacijo oziroma k delodajalcu
prevzet za nedoločen čas.
Pogodbo o prevzemu delavcev na delo
skleneta organa upravljanja v obeh zavodih (sveta zavoda) oziroma organizacijah
(upravni organ) oziroma delodajalcih.
Zavod je dolžan vabiti na sejo organa
sindikat, katerega član je delavec, ko odloča o prevzemu na delo v drug zavod,
organizacijo oziroma zasebnemu delodajalcu.
Pogodba iz prejšnjega odstavka se posreduje
v mnenje sindikatu. Zavod se je dolžan opredeliti do mnenja sindikata.
20.a člen
Delavec je lahko začasno razporejen v drug
zavod, organizacijo ali k delodajalcu v skladu z zakonom.
Sklep o takšni razporeditvi se izvede na
podlagi sporazuma oziroma pogodbe med direktorjem in ustreznim organom zavoda
oziroma organizacije, kamor je delavec razporejen.
Delavec je lahko razporejen na delovno
mesto, ki ustreza stopnji njegove strokovne izobrazbe za določeno vrsto
poklica.
Razporeditev po tem členu lahko traja
največ 6 mesecev oziroma dokler delo, zaradi katerega je bil začasno
razporejen, ni končano.
20. b člen
V sporazumu med obema zavodoma oziroma
organizacijama ali delodajalcem mora biti določeno
-       čas trajanja začasne razporeditve,
-       pravice, obveznosti in odgovornosti delavca in delovne organizacije
oziroma delodajalca v zvezi z delovnim mestom,
-       način ugotavljanja in izplačevanja plače.
21. člen
Delavca je mogoče razporediti na delo iz kraja v kraj v
naslednjih primerih:
-    
če gre za povečanje ali zmanjšanje obsega dela,
-    
če gre za začasno ali trajno nadomestitev
delavca. 
Delavca ni mogoče razporediti iz kraja v
kraj brez njegove privolitve v naslednjih primerih:
-    
če pot na delo in z dela traja v normalnih
okoliščinah z javnimi prevoznimi sredstvi več kot 2 uri, matere z otrokom do
treh let starosti pa, če pot traja več kot 1 uro,
-    
če je delavec invalid II. ali III. kategorije
oziroma ima najmanj 60% telesno okvaro.
Če razporeditev delavca iz kraja v kraj brez njegovega
pristanka zaradi, oddaljenosti kraja dela zahteva spremembo delavčevega
bivališča, mu je potrebno zagotoviti enakovredne bivalne pogoje in možnosti
obveznega šolanja otrok.
9. Delo na domu
22. člen
Medsebojna razmerja, pravice, obveznosti in pogoje
opravljanja dela na domu se uredijo med zavodom in delavcem s pogodbo o
zaposlitvi. Delo na domu se lahko uvede, če delavec s tem soglaša.
Zavod in delavec s pogodbo opredelita predvsem pogoje in
način opravljanja dela na domu ter nadomestilo za uporabo delavčevih delovnih
sredstev za delo na domu in sicer najmanj v višini predpisane amortizacije ter
povračilo ostalih materialnih stroškov.
Delavec, ki dela na domu, ima enake upravljalske pravice kot
delavci, ki delajo v zavodu.
Zavod je dolžan zagotavljati varne pogoje dela in nadzorovati
varnost pri delu.
10. Pravice delavcev, katerih delo postane
nepotrebno zaradi nujnih operativnih razlogov v zavodu
23. člen
V primeru začasnega prenehanja potreb po delu delavca zaradi
nujnih operativnih razlogov v zavodu, ki traja 6 mesecev ali manj, se lahko
delavca razporedi v okviru zavoda najdalj za 6 mesecev na drugo delovno mesto,
za katero se zahteva eno stopnjo nižja strokovna izobrazba, vendar samo pod
pogojem, če je za tako delo ustrezno strokovno usposobljen.
24. člen
Direktor oziroma delodajalec, če gre za večje število delavcev
pa organ upravljanja, odloči, katerim delavcem začasno ni mogoče zagotoviti
dela in kateri ukrepi, ki jih določa zakon, bodo uporabljeni.
Preden direktor oziroma organ upravljanja sprejme svojo
odločitev, mora zahtevati mnenje sindikatov in ga pred sprejemom odločitve
obravnavati skupaj s predstavniki sindikatov. V ta namen direktor skliče skupni
posvet, na katerega povabi sindikate. O posvetu se piše zapisnik.
25. člen
Presežek delavcev, ki postane trajen, ugotavlja direktor. To
ugotovitev sprejme na podlagi predloga strokovnih služb o obstoju presežka
delavcev in določi število in kategorije presežnih delavcev. V isto kategorijo
se uvrstijo tisti delavci, ki delajo na takih delovnih mestih, za katera se
zahteva enaka stopnja strokovne izobrazbe za določeno vrsto poklica, znanja in
zmožnosti. Direktor določi konrektne presežne delavce na podlagi meril
določenih s to kolektivno pogodbo.
Organ upravljanja sprejme program razreševanja presežnih
delavcev v katerem določi seznam nepotrebnih delavcev ter ukrepe in kriterije
za preprečitev oziroma omilitev škodljivih posledic prenehanja delovnega
razmerja.
26. člen
Delovno razmerje zaradi nujnih operativnih razlogov v zavodu
ne preneha:
-    
delavcu v času služenja vojaškega roka,
-    
delavcu v času, ko je odsoten z dela zaradi
začasne nezmožnosti za delo zaradi bolezni,
-    
nosečnici in delavki oziroma delavcu v času
odsotnosti z dela zaradi porodniškega dopusta oziroma dopusta za nego in
varstvo otroka,
-    
delavcu članu organa upravljanja, sveta zavoda
ali drugega organa, ki predstavlja delavce in voljenemu ali imenovanemu
sindikalnemu zaupniku, v času opravljanja njegove funkcije in dve leti po
prenehanju opravljanja funkcije,
-    
delavcu izvoljenemu za delegata
družbenopolitične skupnosti.
Samo s soglasjem delavca lahko preneha delovno razmerje:
-    
delavcu z manj kot enim letom delovne dobe,
-    
obema zakoncema, ki sta zaposlena v istem
zavodu,
-    
delavcu, katerega zakonec je kot nezaposlen
prijavljen na zavodu za zaposlovanje,
-    
delavcu oziroma delavki, ki je edini hranilec v
družini ali z otrokom zmerno ali težje motenim v duševnem ali telesnem razvoju,
-    
delavcu, invalidu, ki ne izpolnjuje pogojev za
invalidsko pokojnino,
-    
delavcu na strokovnem izpopolnjevanu oziroma
izobraževanju, na katerega ga je napotil zavod.
Starejšemu delavcu, ki mu do izpolnitve pogojev za upokojitev
manjka do pet let zavarovalne dobe, lahko preneha delovno razmerje le, če se mu
zagotovi dokup zavarovalne dobe, če mu je zagotovljeno denarno nadomestilo iz
naslova zavarovanja za primer brezposelnosti do izpolnitve pogojev za
upokojitev ali z njegovim soglasjem pravica do ustrezne odpravnine.
27. člen
Pri določitvi delavcev, katerih delo postane trajno
nepotrebno, se upoštevajo kriteriji po naslednjem vrstnem redu.
Temeljni kriterij za ohranitev zaposlitve je delovna. uspešnost.
Prednost pri ohranitvi zaposlitve imajo delavci, ki dosežejo večjo delovno
uspešnost.
Delovna uspešnost se ugotavlja na podlagi enoletnega
povprečja ocen delovne uspešnosti.
V kolikor zavod ni izvajal ocenjevanja delovne uspešnosti, pa
je v postopku ugotavljanja presežnih delavcev delovno uspešnost potrebno
ugotavljati vsaj tri mesece. Merila za ugotavljanje delovne uspešnosti morajo
biti vnaprej določena.
V primeru enake delovne uspešnosti delavcev se zapovrstjo
upoštevajo naslednji korekcijski kriteriji za ohranitev zaposlitve:
1.    
Prvi kriterij je strokovna izobrazba oziroma
usposobljenost za delo.
V primeru enake delovne uspešnosti delovno mesto obdrži tisti
delavec, ki ima višjo strokovno izobrazbo oziroma usposobljenost.
2.    
Drugi kriterij so delovne izkušnje. V primeru
enake delovne uspešnosti ter enake stopnje strokovne izobrazbe in
usposobljenosti obdrži delovno mesto tisti delavec, ki ima daljše delovne
izkušnje pri opravljanju enakih ali podobnih del.
3.    
Tretji kriterij je delovna doba. V primeru enake
delovne uspešnosti, izobrazbe, usposobljenosti ter delovnih izkušenj imajo
prednost pri ohranitvi zaposlitve delavci z daljšo delovno dobo v zavodu
oziroma pri delodajalcu.
4.    
Četrti kriterij je zdravstveno stanje delavca.
V primeru enakega izpolnjevanja temeljnega in prvih treh korekcijskih
kriterijev, imajo prednost pri ohranitvi delovnega mesta delavci, ki so zboleli
za poklicno boleznijo, ali pa so utrpeli poškodbe na delu ali v zvezi z delom,
oziroma delavci s slabšim zdravstvenim stanjem.
5.    
Peti kriterij je socialno stanje. Upošteva se,
če imajo delavci iste kategorije enako delovno uspešnost, strokovno izobrazbo,
delovne izkušnje, delovno dobo in zdravstveno stanje. Prednost pri ohranitvi
zaposlitve imajo delavci s slabšim socialnim stanjem. Pri ugotavljanju
socialnega stanja se upošteva predvsem dohodek na družinskega člana, število
nepreskrbljenih otrok, zaposlenost družinskih članov, opravljanje obrtne
dejavnosti kot postranskega poklica, opravljanje kmetijske dejavnosti,
lastništvo oziroma solastništvo zasebnih in mešanih podjetij.
Kriteriji iz predhodnega odstavka se s sklepom organa
upravljanja in ob soglasju sindikata v zavodu konkretizirajo pred pričetkom
postopka ugotavljanja presežnih delavcev:
28. člen
Pri določanju delavcev, katerih delo je začasno postalo
nepotrebno, se uporabljajo kriteriji iz prejšnjega člena. Pri tem se lahko
upošteva le nekatere od navedenih kriterijev.
11. Delovni čas
29. člen
Delovni čas v zavodih in pri delodajalcih s področja
zdravstva in socialnega varstva traja 40 ur tedensko.
Delovni čas delavcev, ki so razporejeni na delovna mesta,
kjer delo stalno poteka v kontroliranemu območju ionizirajočega sevanja;
delavcev v prosekturi; delavcev v specialnih laboratorijih, za katere so
predpisani posebni zaščitni ukrepi pred mutagenimi, teratogenimi, karcinogenimi
agensi in materiali, organskimi topili, formalinskimi spojinami, znaša 36 ur
tedensko. Delavcem, ki imajo po zakonu pravico do skrajšanega delovnega časa
zaradi posebnih pogojev dela, se ta delovni čas šteje kot polni delovni čas.
Delavci, ki nosijo odgovornost za diagnostiko ali terapijo in
imajo ordinacijski čas oziroma delajo s strankami, (delovna mesta so priloga)
imajo pravico do najmanj ene ure dnevno za strokovno pripravo v zavodu in druga
strokovna opravila v zavodu.
Zaposleni na določenih delovnih mestih (seznam delovnih mest
je v prilogi), imajo pravico do 30-minutne strokovne priprave za delo, ki se
izvaja na delovnem mestu in je del delovnega procesa v rednem delovnem času.
30. člen
Direktor spremlja izkoriščenost delovnega časa in ocenjuje
podatke o njegovi izkoriščenosti ter občasno, najmanj pa enkrat letno o svojih
ugotovitvah obvesti organ upravljanja in sindikat. Na osnovi ocene nalog, ki
jih je potrebno opraviti in glede na izkoriščenost delovnega časa odredi tudi
uvedbo dela v izmenah, dežurstvu, stalni pripravljenosti in dela prek polnega
delovnega časa v skladu z zakonom.
31. člen
Iz razlogov solidarnosti se lahko direktor zavoda v soglasju
s sindikati odloči za delo prek polnega delovnega časa izven primerov, ki jih
določa zakon o delovnih razmerjih pod pogojem, da so delavci predhodno
seznanjeni s cilji dela.
32. člen
V zavodih, kjer je potrebno zaradi narave dela na posameznih
delovnih mestih zagotavljati nepretrgano zdravstveno ali drugo varstvo oziroma
opravljanje storitev, se to zagotovi z:
-    
razporeditvijo letnega delovnega časa,
-    
delom v izmenah,
-    
delom v dežurstvu in stalni pripravljenosti.
32.a člen
V primerih iz predhodnega člena mora biti
delovni čas delavca razporejen tako, da je delavec najmanj enkrat mesečno prost
v soboto in nedeljo skupaj.
Če zaradi nepredvidenih (neplaniranih)
odsotnosti z dela, ki nastopijo po objavljenem razporedu dela, delavcu ni
mogoče zagotoviti pravice iz prvega odstavka tega člena, se ta pravica prenese
v enega od naslednjih dveh mesecev.
Razpored dela mora biti objavljen
najkasneje do 20. v mesecu za naslednji mesec.
32.b člen
(1) Pri razporejanju delovnega časa
zaposlenih v dejavnosti zdravstva in socialnega varstva se delavca razporeja na
delo tako, da ima pravico do odsotnosti z dela na dan praznika, ki je z zakonom
določen kot dela prost dan, in drug z zakonom določen dela prost dan (v
nadaljevanju: praznik) s pravico do nadomestila plače, razen:
-    
v primeru, ko iz opredelitve tedenskega
delovnega časa v pogodbi o zaposlitvi izrecno izhaja, da delavec na posamezen
dan v tednu po pogodbi o zaposlitvi nima delovne obveznosti in je na ta dan
praznik,
-     če iz razporeditve delovnega časa, ki po svoji naravi temelji na
vnaprej predvidljivem in sistemsko jasnem vzorcu razporejanja delavca na delo,
tako da se da vnaprej določiti dneve, na katere ima delavec delovno obveznost,
izhaja, da delavec na dan praznika, ne bi imel delovne obveznosti.
(2) Pri razporejanju delovnega časa iz
prejšnjega odstavka se delavcu zagotovi plačilo nadomestila plače za najmanj
toliko ur praznikov, kot izhaja iz letnega koledarja delovne obveznosti za
posamezno koledarsko leto pri enakomerni razporeditvi delovnega časa za 40-urni
delovni teden od ponedeljka do petka.
(3) Delodajalec lahko delavcu pravico do
odsotnosti z dela na dan praznika iz prvega odstavka tega člena omeji in ga
izjemoma razporedi na delo, če narava dela zahteva opravljanje dela tudi na dan
praznika, vendar največ na 8 takšnih dni letno. Na podlagi pisnega soglasja je
delavec lahko razporejen na delo za toliko več dni na dan praznika, za kolikor
dni je podal soglasje. Delavec je za delo na dan praznika upravičen do plačila
za delo ter plačila ustreznega dodatka.
(4) Delavec je lahko razporejen na delo na
največ 28 nedelj letno. V to število so vštete tudi nedelje prostega vikenda. V
primeru pisnega soglasja delavca se število delovnih nedelj poveča za v
soglasju navedeno število.
(5) Delodajalec izvede razpored delavcev iz
tretjega in četrtega odstavka tega člena do 1. januarja 2020. Če delodajalec
razporeda do 1. januarja 2020 ne izvede, mora pripraviti kadrovski načrt
zaposlovanja za njegovo realizacijo.
33. člen
Za delo v izmenah se šteje tisto delo, pri katerem se z dvo-
ali triizmenskim delom zadovoljujejo potrebe, da se določena dejavnost izvaja
neprekinjeno.
34. člen
Dežurstvo je posebni delovni pogoj delovnega mesta, ko mora
biti delavec prisoten v zavodu, da lahko opravlja nujne storitve.
Stalna pripravljenost je posebni delovni pogoj delovnega
mesta, ko mora biti delavec vsak čas dosegljiv zaradi opravljanja nujnih
storitev.
Direktor določi s splošnim aktom obveznost opravljanja
dežurne službe oziroma stalne pripravljenosti in primere  kdaj se šteje to delo
kot delo opravljeno prek polnega delovnega časa.
Če obseg dejansko opravljenega dela med dežurstvom preseže
polovico časa delavčeve obvezne prisotnosti, ta ne sme nadaljevati z rednim
delom in mu mora biti zagotovljen dnevni počitek.
V strokah oziroma ožjih dejavnostih, kjer obseg dejansko
opravljenega dela praviloma presega polovico časa trajanja dežurstva, še mora
iz strokovnih in drugih humanih razlogov neprekinjeno zdravstveno varstvo
zagotoviti na drug način.
12. Letni dopust
35. člen
Delavec ima pravico do letnega dopusta v minimalnem trajanju
18 delovnih dni, ne glede na to ali dela poln ali krajši delovni čas od
polnega. Skupno število dni letnega dopusta posameznega delavca po določilih
36. člena ne more preseči 45 delovnih dni oziroma 55 delovnih dni, če gre za
delavce, ki delajo z viri ionizirajočih sevanj, delavce, ki delajo pod
psihičnimi obremenitvami iz 5. točke 36. člena ter delavce v prosekturi.
Če delavec ne izpolni pogoja nepretrganega dela. šestih
mesecev, ima pravico le do dopusta, ki je sorazmeren času prebitem na delu.
Letni dopust se takemu delavcu izračuna tako, da se najprej ugotovi dopust, ki
bi ga delavec imel, če bi izpolnil navedeni pogoj nepretrganega dela, nato pa
se to število deli z dvanajstimi meseci in pomnoži s številom mesecev, ki jih
je delavec že izpolnil v zavodu.
36. člen
Dolžina letnega dopusta je odvisna od delovne dobe v
efektivnem trajanju, zahtevnosti delovnega mesta, delovnih pogojev, psihičnih
obremenitev, socialnih in zdravstvenih razmer in starosti.
Kriterij delovne dobe oziroma
določene starosti se upošteva delavcu pri določanju dolžine letnega dopusta, če
je izpolnjen v koledarskem letu za katerega se določa dolžina letnega dopusta.
1.    
Delavcem pripada glede na zavarovalno dobo
naslednje število dni letnega dopusta:

- do 3 let

18 dni


- nad 3 do 7 let

19 dni


- nad 7 do 10 let

20 dni


- nad 10 do 15 let

21 dni


- nad 15 do 20 let

22 dni


- nad 20 do 25 let

23 dni


- nad 25 le

24 dni
 

2.    
Za zahtevnost del pripada delavcem, ki so
razporejeni v:

- IX. tarifno skupino

7 dni letnega
  dopusta,


- VIII. tarifno skupino

6 dni letnega
  dopusta,


- VII. tarifno skupino

5 dni letnega
  dopusta,


- VI. tarifno skupino

4 dni letnega
  dopusta,


- V. tarifno skupino

3 dni letnega
  dopusta,


- ostale tarifne skupine

2 dni letnega
  dopusta.

3.    
Delavcu se letni dopust poveča v primeru dela
pod naslednjimi pogoji za:

-  hrup in vibracije

1 dan


-  prah

1 dan


-  večje obremenitve vida
  (mikroskop, monitor, ultrazvok, računalnik)

1 dan


-  neugodne klimatske razmere
  (mikro in makro klima, temperatura, gibanje zraka, vlaga)

1 dan


-  nevarnost infekcije

1 dan


-  delo s kemikalijami (razen
  citostatikov)

1 dan


-  večje fizične obremenitve
  (dvigovanje, prenašanje težjih bremen, prisilna drža)

1 dan

Število dni dopusta po tej točki še sešteva, vendar skupno
število dni dopusta iz te točke lahko znaša največ 3 dni.
Delovna mesta, na katerih se
pojavljajo ti pogoji dela, določi direktor.
4.    
Delavcu se letni dopust poveča za:

- delo v prosekturi

za 10 dni


- delo v intenzivni terapiji III.

za 4 dni


- delavcem, ki nosijo odgovornost
  za diagnostiko in terapijo (delovna mesta so v prilogi te pogodbe)

za 3 dni


- delo v intenzivni negi in
  terapiji I. in II. st., operacijski sobi in teamu,
ki
  dela v urgentni službi

za 2 dni


- delo v posebnih pogojih dela
  (dežurstvo, izmensko delo, popoldansko, nočno delo, terensko delo /posebni
  pogoji se ne seštevajo/

za 2 dni

5.    
Delavcu se glede na psihične obremenitve letni;
dopust poveča za intenzivno delo v polnem delovnem času z duševno motenimi
oziroma duševno prizadetimi osebami v bolnišnicah, posebnih socialnovarstvenih
zavodih, socialnovarstvenih zavodih za usposabljanje ter varstveno delovnih
centrih:

- za delo s težko duševno motenimi
  ali prizadetimi osebami

do 15 dni


- za delo s težje motenimi ali
  prizadetimi osebami

10 dni


- za delo z zmerno motenimi ali prizadetimi
  osebami

5 dni


- za delo z lažje motenimi ali
  prizadetimi osebami

2 dni

6.    
Delavcu se glede na socialne in zdravstvene
razmere letni dopust poveča:

- za vsakega
  otroka do 15. leta starosti

za 1 dan


- pri kroničnih boleznih, ki
  zahtevajo vsakoletno neprekinjeno daljše zdravljenje v zdravstveni ustanovi
  (bolnišnica, zdravilišče ali druga ustanova, kjer poteka rehabilitacija)
  oziroma bolezni, ki zahteva neprekinjeno daljše zdravljenje

za 1 dan


- delovnemu invalidu III.
  kategorije

za 2 dni


- delovnemu invalidu II.
  Kategorije

za 3 dni


- delavcu z najmanj 60% telesno
  okvaro

za 5 dni


- delavcu, ki neguje in varuje
  težje telesno ali zmerno, težje ali težko duševno prizadeto osebo

za 5 dni

Povečan letni dopust iz druge,
tretje, četrte in pete alineje iz te točke se ne sešteva.
7.    
Delavcu, ki dopolni 50 let starosti, se letni
dopust poveča za 5 dni.
8.     Delavcu se glede na delo s citostatiki letni dopust poveča za:


 

Opravila:

Izpostavljenost:


 

 

Min.

Srednja

Max.


A.

Čiščenje kontaminirane bolnikove okolice

1 dan

2dni 

3 dni


B.

Zdravstvena nega bolnikov, ki prejemajo citostatike

1

3

5


C.

Priprava in/ali raztapljanje citostatikov

1

3

7


D.

Aplikacije citostatikov

1

2

3


__________________________________________________________________________
Vrednost posameznih alinej lahko seštevamo.
Pod pojmom minimalno, se razume 1/3 delovnega časa.
Pod pojmom srednje se razume 1/3 do 2/3 delovnega časa.
Pod pojmom maksimalno se razume
stalno delo.
9.    
Delavcu se glede na delo v območju virov
ionizirajočega sevanja letni dopust poveča za:
Opravila
in izpostavljenost:

A.      Dnevno
  delo z bolniki, ki imajo aplicirane diagnostične doze izotopov

1 dan


B.      občasno
  delo z bolniki, ki imajo aplicirane terapevtske doze izotopov,

 


– občasno, delo v prostorih TRT aparatur

 


– občasno delo s substancami, markiranimi z radionuklidi

 


– občasno aktivno sodelovanje pri diagnostičnih RTG postopkih

2 dni


C.      
  Občasno delo pri odprtih in/ali zaprtih virih sevanja

3-9 dni


D.      
  Stalno delo v območju virov ionizirajočega sevanja

18 dni

Alinej pod to točko med seboj ne seštevamo. Število dni letnega
dopusta po točki 8. in 9. se med seboj izključuje.
37. člen
Dnevi letnega dopusta so delovni dnevi. V dneve letnega
dopusta se ne vštevajo tiste sobote, ki za delavca v zavodu niso delovne.
Če ima zavod delovni čas razporejen na 6 delovnih dni v tednu
(vse sobote so delovne), se delavcu za vsakih 5 dni dopusta po kriterijih iz
predhodnega člena, dopust poveča za 1 dan. V primeru, da sta delovni le dve
soboti v mesecu, se delavcu za vsakih 10 dni dopusta po kriterijih iz
predhodnega člena, dopust poveča za 1 dan. Pri drugačnih razporeditvah števila
delovnih sobot se dopust poveča v smislu te določbe.
Delavec ima pravico koristiti en dan letnega dopusta po
lastni želji. O tem obvesti odgovornega delavca v zavodu vsaj 1 dan pred
nastopom.
13. Odsotnost z dela z nadomestilom oziroma-brez
nadomestila plače
38. člen
Delavec je lahko odsoten z dela s pravico do nadomestila
plače v posameznem koledarskem letu in sicer:
-    
do sedem dni zaradi nege ožjega družinskega
člana (starši, zakonec, otroci, posvojenci, pastorki), v primerih, ko nima
pravice do nadomestila plače za odsotnost zaradi nege družinskega člana po
predpisih o zdravstvenem zavarovanju in sicer na podlagi zdravniškega potrdila,
zaradi aktivnega sodelovanja pri kulturnih, športnih in podobnih prireditvah in
v primeru elementarnih nesreč,
-    
tri dni zaradi sklenitve zakonske zveze,
rojstva otroka, smrti ožjega družinskega člana ali staršev in zaradi selitve,
-    
dva dni za poroko otroka,
-    
en dan zaradi smrti bližjih sorodnikov, (stari
starši, brat, sestra, vnuk, vnukinja, tašča, tast) zaradi vpoklica k vojaškim
vajam, ki trajajo nad šest dni in drugih neodložljivih opravkov.
Odsotnosti iz prejšnjega odstavka skupaj ne smejo preseči
sedem delovnih dni v posameznem koledarskem letu:
V primerih iz predhodnega odstavka delavcu odsotnosti
praviloma ni mogoče zavrniti, ne glede na potrebe delovnega procesa.
Delavec ima lahko na osnovi predloga medicine dela pravico do
odsotnosti 10 delovnih dni z nadomestilom plače za medicinsko programiran
oddih.
Delavcu je treba zagotoviti odsotnost z dela zaradi
opravljanja državljanskih dolžnosti.
39. člen
Delavec ima pravico do odsotnosti z dela brez nadomestila
plače (neplačan dopust) do 30 dni v posameznem koledarskem letu pod pogojem, da
odsotnost ne bo bistveno motila delovnega procesa v naslednjih primerih:
-    
neodložljivega osebnega opravka,
-    
zasebnega potovanja,
-    
nege družinskega člana, ki ni medicinsko
indicirana,
-    
zdravljenja na lastne stroške,
-    
strokovnega izpopolnjevanja, kadar delavec nima
pravice do odsotnosti z nadomestilom plače,
-    
sodelovanja na kulturnih in športnih
prireditvah kot izvajalec,
-    
sodelovanja na kongresih, konferencah itd,
političnih strank in drugih organizacij kot delegat ali član vodstva.
V primeru odsotnosti delavca z dela brez pravice do
nadomestila plače, delavcu pravice in obveznosti iz delovnega razmerja
mirujejo. Prispevke iz delovnega razmerja delavca za ta čas lahko plača zavod,
razen v primerih iz prve in druge alineje prvega odstavka.
Delavec je lahko odsoten z dela brez nadomestila plače tudi
nad 30 dni v posameznem koledarskem letu, če to dopušča delovni proces.
V primeru odsotnosti z dela nad 30 dni brez pravice do
nadomestila plače, se delavcu ta odsotnost všteva v zavarovalno dobo, če sam
poravna ustrezne prispevke.
40. člen
O odsotnosti z dela v primerih iz 38. in 39. člena odloča
direktor na podlagi delavčeve zahteve in ustrezne dokumentacije.
14. Izobraževanje delavcev
41. člen
Delavec, ki se izobražuje, ima pravico do zagotovitve pogojev
za uspešno opravljanje učnih obveznosti.
Delavec, ki neupravičeno odkloni izobraževanje,
izpopolnjevanje ali usposabljanje, ki ga od njega zahteva delovni proces, ali
ne izpolnjuje pogodbenih obveznosti v zvezi z izobraževanjem, je disciplinsko
in odškodninsko odgovoren.
42. člen 
Delavci se strokovno izpopolnjujejo:
-    
s praktičnim delom na drugih delovnih mestih v
zavodu v katerem delajo, na katerih lahko pridobijo nova znanja oziroma lahko
razširijo svoje strokovno znanje,
-    
s praktičnim delom v ustreznih strokovno
organiziranih organizacijah ali zavodih, kjer lahko pridobijo novo znanje
oziroma razširijo svoje strokovno znanje,
-    
na tečajih,
-    
na seminarjih,
-    
na kongresih in simpozijih.
43. člen
Za strokovno izpopolnjevanje se šteje tudi udeležba delavcev
na mednarodnih strokovnih srečanjih. Zavod pošlje svoje delavce z višjo oziroma
visoko izobrazbo na strokovno izpopolnjevanje v tujino predvsem takrat, ko v
domačih zavodih tako izpopolnjevanje ni mogoče. Zavod lahko pošlje na strokovno
izpopolnjevanje v tujino tudi delavce s srednjo strokovno izobrazbo, če to.
terjajo specifične potrebe zavoda.
44. člen
Delavci se morajo strokovno izpopolnjevati in sicer:
-    
delavci z visoko strokovno izobrazbo najmanj 10
dni na leto oziroma najmanj 30 dni na vsaka tri leta,
-    
delavci z višjo strokovno izobrazbo najmanj 20
dni na vsaka tri leta,
-    
delavci s srednjo strokovno izobrazbo, ki
delajo na delovnih mestih na katerih opravljajo storitve za uporabnike oziroma
varovance najmanj 14 dni na vsaka tri leta,
-    
delavci, ki so razporejeni na delovna mesta od
I. do IV. tarifne skupine najmanj en dan na vsake tri leta za delovna mesta I.
tarifne skupine, najmanj dva dni na vsake tri leta za delovna mesta II. tarifne
skupine, najmanj tri dni na vsake tri leta za delovna mesta III. tarifne
skupine in najmanj štiri dni na vsake tri leta za delovna mesta IV. tarifne
skupine v primerih, ko obstojajo za ta delovna mesta ustrezni izobraževalni
programi ter da gre za potrebe delovnega procesa.
Delavec, ki se je strokovno izpopolnjeval na tečaju ali
seminarju, je dolžan predložiti po opravljenem izpopolnjevanju potrdilo o
obliki in trajanju strokovnega izpopolnjevanja, v primerih strokovnega
izpopolnjevanja s praktičnim delom pa izvajalec tega izobraževanja pošlje
zavodu, ki je delavca na izpopolnjevanje poslal pismeno oceno o delavčevem
izpopolnjevanju.
Obveznost strokovnega izpopolnjevanja ne velja za delavca v
času strokovnega izobraževanja na katerega ga je poslal zavod.
45. člen
Zavod je dolžan poslati svojega delavca na strokovno
izpopolnjevanje pred rokom, določenim v prvem odstavku 44. člena, če se pri
strokovnem nadzoru ugotovi pomanjkljivo teoretično oziroma praktično znanje
njegovega delavca.
46. člen
Letni program strokovnega izpopolnjevanja in izobraževanja za
potrebe zavoda določi direktor na predlog strokovnega kolegija in sprejema tudi
sklepe o posamičnem izpopolnjevanju in izobraževanju.
V letnem programu strokovnega izobraževanja in
izpopolnjevanja ob izpolnjenih pogojih iz 44. člena direktor določi ovrednoten
program strokovnega izobraževanja in izpopolnjevanja po tarifnih skupinah.
Strokovni svet je dolžan najmanj enkrat na leto obravnavati
poročilo o strokovnem izpopolnjevanju delavcev in ga s svojim mnenjem
posredovati organu upravljanja. Poročilo pripravi direktor oziroma strokovni
vodja.
47. člen
Delavci imajo pravico in dolžnost, da se izobražujejo pri
ustreznih izobraževalnih zavodih. Izobraževanje za potrebe zavoda je delovna
obveznost, zaradi česar se tako izobraževanje, če poteka med delovnim časom
šteje v delovni čas delavca.
Obseg delovnega časa, namenjenega izobraževanju, se določi
glede na čas in vrsto izobraževanja.
48. člen
Če delavca pošlje na izobraževanje zavod ima pravico do:
-    
treh delovnih dni za vsak izpit na ravni
izobraževanja do V. stopnje zahtevnosti,
-    
pet delovnih dni za vsak izpit na višji in
visoki stopnji,
-    
deset delovnih dni za zaključni izpit na ravni
do V. stopnje zahtevnosti,
-    
petnajst delovnih dni za diplomo na višji in
visoki šoli,
-    
deset delovnih dni za vsak izpit na
podiplomskem študiju,
-    
petindvajset delovnih dni za magistrski izpit
in specialistični izpit,
-    
petintrideset delovnih dni za doktorat
znanosti. 
V primeru, da sekundarij opravlja preizkus usposobljenosti
pred komisijo, mu pripada za pripravo na preizkus usposobljenosti petnajst
delovnih dni odsotnosti z nadomestilom plače. To odsotnost lahko koristi le
enkrat.
49. člen
Delavcu, ki se izobražuje in izpopolnjuje za potrebe zavoda,
pripadajo povračila stroškov, povezanih z izobraževanjem:
-    
prevoz,
-    
kotizacija, šolnina,
-    
stroški prehrane,
-    
stroški bivanja,
-    
nadomestilo za ločeno življenje, če
izobraževanje oziroma izpopolnjevanje poteka izven kraja stalnega bivališča
delavca in če mora biti delavec na takšnem izobraževanju oziroma
izpopolnjevanju več kot 30 dni.
Nadomestilo iz 5. alineje izključuje nadomestili iz 3. in 4.
alineje.
Za potrebe zavoda se izobražujejo delavci tudi v naslednjih
primerih,
-    
če se je v času delavčevega dela spremenil
sistem izobraževanja tako, da se je v aktu o sistemizaciji povišala zahtevana
izobrazba za opravljanje določenega dela, 
-    
kadar gre za s kadrovskim načrtom izkazane
potrebe po razporeditvi delavcev na delovna mesta, za katera se zahteva višja
izobrazba.
Delavcu, ki se izobražuje v lastnem interesu, zavod omogoča
izobraževanje v skladu s svojimi možnostmi. Medsebojni odnosi se uredijo s
pogodbo.
50. člen
Delavec, ki ga je zavod poslal na daljše izobraževanje
oziroma na specializacijo, je dolžan na poziv zavoda prekiniti izobraževanje
oziroma izpopolnjevanje, če je neobhodno potrebno, da se vrne na delo v zavod.
Način take prekinitve izobraževanja se določi v pogodbi o izobraževanju.
50.a člen
Delavci, ki so razporejeni na delovna mesta, za katere je
bila spremenjena zahtevana stopnja strokovne izobrazbe in ki imajo manj kot 10
let do izpolnitve zakonskih pogojev za starostno upokojitev, se niso dolžni
izobraževati za pridobitev višje strokovne izobrazbe in lahko še naprej
opravljajo enaka dela.
51. člen
Ostale pravice in obveznosti delavca in zavoda v zvezi z
izobraževanjem oziroma izpopolnjevanjem se določijo v pogodbi, ki jo skleneta
zavod in delavec.
Če delavca napoti zavod na izobraževanje, mu predhodno izda
tudi ustrezen sklep.
15. Delovna praksa dijakov in študentov
52. člen
Dijake in študente sprejme na delovno prakso direktor.
Delovna praksa se opravlja po programu šole, ki pošilja
učence in študente na prakso. Dijaki in študenti lahko opravljajo v zavodu tudi
počitniško delo.
Dijaku oziroma študentu se določi mentorja, ki mora
poskrbeti, da je seznanjen z delovnimi pogoji ter drugimi okoliščinami dela, ki
ga bo opravljal v času delovne prakse.
Dijak, študent na delovni praksi in volonter ima pravico do:
-    
seznanitve z nevarnostmi povezanimi z delom, ki
ga bo opravljal ter do ustreznih zaščitnih sredstev,
-    
zavarovanja za primer nesreče na delu oziroma
poklicne bolezni,
-    
prehrane med delom,
-    
povračila za prevoz na delo.
Medsebojna razmerja med šolskim in zdravstvenim zavodom se
uredijo v pogodbi, v kateri se določi obseg pravic dijakov in študentov ter
način zagotavljanja sredstev.
16. Varstvo pravic delavcev
53. člen
Pri uveljavljanju posamičnih pravic iz delovnega razmerja ima
delavec pravico zahtevati varstvo pri pristojnih organih zavoda, pri pristojnem
sodišču, sindikatu, inšpekcijskih organih in drugih organih v skladu z zakonom.
54. člen
Delavec ima pravico pred pristojnim organom v zavodu vložiti
zahteve za uveljavljanje svojih pravic iz delovnega razmerja ter pravico do
ugovora zoper sklepe, ki jih ti organi sprejemajo o njegovih pravicah,
obveznostih in odgovornostih.
Ugovor iz prvega odstavka tega člena vloži delavec pri svetu
zavoda ali drugemu pooblaščenemu organu zavoda in to v 15 dneh od dneva, ko mu
je bila vročena odločba, s katero je bila kršena njegova pravica, oziroma od
dneva, ko je izvedel za kršitev pravice.
Vloženi ugovor zadrži izvršitev odločbe do izdaje dokončne
odločbe v zavodu, razen v naslednjih primerih, ko se s sklepom:
-    
določa njegova plača,
-    
delavca začasno odstrani z delovnega mesta in
je prerazporejen na drugo delovno mesto v zavodu ali z dela iz zavoda;
-    
delavca začasno razporedi na drugo delovno
mesto, če gre za nujne primere;
-    
delavcu nalaga delo preko polnega delovnega
časa, razen v primeru iz 53. člena zakona o delovnih razmerjih;
-    
nujno začasno prerazporeja delovni čas;
-    
delavcu odredi čakanje na delo.
55. člen
Zoper dokončno odločbo sveta zavoda, lahko delavec v 15 dneh
od vročitve odločbe sveta zavoda začne postopek pred pristojnim sodiščem.
Delavec ima pravico biti navzoč na seji, na kateri se
obravnava njegova zahteva oziroma ugovor, in se izjaviti o dejstvih, ki so
pomembna za odločanje.
Preden svet zavoda odloči o delavčevi zahtevi oziroma
ugovoru, mora zahtevati mnenje sindikata ter ga obvezno obravnavati in se o
njem izjaviti, če ga je sindikat poslal.
V postopku odločanja o zahtevi oziroma ugovoru lahko sodeluje
tudi sindikat, ter delavca na njegovo zahtevo ali z njegovo privolitvijo
zastopa pri uveljavljanju njegove pravice.
56. člen
Svet zavoda je dolžan v 30 dneh od vložitve zahteve oziroma
ugovora odločiti o zahtevi ali ugovoru.
Če delavec ni zadovoljen z dokončno odločitvijo sveta zavoda
ali če ta v 30 dneh od vložitve zahteve oziroma ugovora ne odloči, ima delavec
v nadaljnjih 15 dneh pravico zahtevati varstvo svojih pravic pred pristojnim
sodiščem.
Delavec, ne more zahtevati varstva svojih pravic pred
pristojnim sodiščem, če se za to varstvo ni prej obrnil na pristojni organ v
zavodu, razen ko gre za pravico do denarne terjatve.
Direktor oziroma pooblaščeni delavec mora v pravnomočno sodno
odločbo, izdano v postopku za varstvo pravic delavca, izvršiti v 15 dneh od
dneva, ko mu je bila vročena, če ni v njej drugačen rok. V primeru neizvršitve
pravnomočne sodne odločbe stori direktor oziroma pooblaščeni delavec hujšo
kršitev delovnih obveznosti, zaradi katere se mu izreče ukrep prenehanja
delovnega razmerja.
57. člen
Oseba, ki meni, da je bil po objavi oziroma razpisu izbran
kandidat, ki ne izpolnjuje objavljenih pogojev, ali da je bil kako drugače
kršen postopek za izbiro prijavljenih kandidatov, ima pravico do ugovora v 15
dneh od prejema sklepa o izbiri kandidata. O ugovoru odloča svet zavoda.
17. Prenehanje delovnega razmerja
58. člen
Odpovedni rok znaša za delavce, ki so razporejeni v:

-     I., II,
  in III. tarifno skupino

največ 1 mesec


-     IV. in
  V. tarifno skupino

največ 2 meseca


-     VI. in
  VII. tarifno skupino

največ 3 mesece


-     VIII.
  tarifno skupino 

največ 4 mesece


-     IX.
  tarifno skupino

največ 5 mesecev

Odpovedni rok se lahko skrajša v sporazumu
med delavcem in direktorjem.
59. člen
Delavec, ki dopolni polno zavarovalno dobo lahko nadaljuje z
delom, če je opravljanje del delovnega mesta, ki ga zaseda, nujno za nemoten
delovni proces, pa se na javno objavo ni prijavil kandidat, ki izpolnjuje
objavljene pogoje.
Objava prostega delovnega mesta mora biti objavljena oziroma
poslana zavodu za zaposlovanje najmanj 3 mesece prej, preden delavec dopolni
polno zavarovalno dobo. Objava se ponovi vsako leto, dokler se ne prijavi
kandidat, ki izpolnjuje objavljene pogoje.
60. člen
Med trajanjem odpovednega roka ima delavec pravico do 12 ur
odsotnosti z dela na mesec zaradi iskanja nove zaposlitve. To odsotnost lahko
delavec izrabi po urah v dogovoru z direktorjem.
18. Varnost pri delu
61. člen
Zavod je odgovoren za varno delo in zato mora:
-    
prilagoditi delo posameznemu delavcu, posebno z
ustreznim oblikovanjem delovnega mesta, z izbiro sredstev za delo, z izbiro
delovnih in tehnoloških postopkov ter z odpravljanjem in zmanjševanjem
škodljivih vplivov na zdravje delavca,
-    
prilagajati delo tehničnemu napredku in
spoznanjem stroke doma in v svetu,
-    
razvijati usklajeno politiko varstva pri delu,
vključno s tehnologijo, organizacijo dela, socialnimi odnosi in vplivi
delovnega okolja,
-    
organizirati preventivne preglede najmanj
enkrat letno za delavce, ki delajo neposredno z bolniki oziroma varovanci,
infektivnim materialom ali so drugače bolj zdravstveno ogroženi in najmanj
enkrat na 3 leta za ostale delavce,
-    
zagotoviti zaščitna sredstva in delovno obleko.
Vsi ukrepi v zvezi z varstvom pri delu se pokrivajo iz
sredstev zavoda.
Svet zavoda sprejme pravilnik, po katerem se delavce, ki
delajo na takih delovnih mestih, ki škodljivo vplivajo na zdravje delavcev,
napoti na 5 do 10 dnevni aktivni medicinski oddih na stroške zavoda. S
pravilnikom se določijo kriteriji za določitev delavcev, pogostnost in trajanje
takega oddiha.
Vsak delavec je dolžan skrbeti za lastno varnost in zdravje
ter za varnost sodelavcev pri delu in se je dolžan držati pravil varnega dela
in navodil odgovornih delavcev. Vsak delavec se je dolžan izobraževati za varno
delo.
61. a člen
Delodajalec sklene nezgodno zavarovanje za delavce, ki so pri
opravljanju svojih nalog posebej izpostavljeni in ogroženi.
Delodajalec sklene nezgodno zavarovanje po tem členu za
zaposlene, ki opravljajo delo v patronažni službi, v reševalni službi, v službi
helikopterskih prevozov, pod pogojem, da opravljajo terensko delo; pri
vzdrževanju strojev ali električnih naprav, s plini, vnetljivimi snovmi,
kislinami ali lugi.
Višina zavarovanja znaša najmanj 590 tolarjev mesečno na
delavca.
19. Pogodbena kazen
62. člen
Delavcu pripada pogodbena kazen, kadar je s pravnomočno
odločbo sodišča ugotovljeno:
-    
da je bil delavec nezakonito uvrščen med
presežke ali da so bile pri določanju presežnih delavcev storjene bistvene
kršitve določb postopka in bistveno kršene pravice delavca;
-    
da je delavcu delovno razmerje prenehalo na
nezakonit način.
Pogodbena kazen znaša 5 povprečnih mesečnih
neto plač v zavodu za zadnje tri mesece pred pravnomočnostjo sodbe.
B. TARIFNI DEL
1. Splošna določba
63. člen
Določbe in zneski iz te kolektivne pogodbe so obvezni
minimalni standardi v dejavnosti zdravstva in socialnega varstva in osnove za
določanje plač in drugih prejemkov v zavodih in pri delodajalcih. Plače se
izplačujejo najmanj enkrat mesečno, in sicer do 10. v mesecu za pretekli mesec.
Osnovne plače delavcev so javne. (delno se
preneha uporabljati)
Delavcem, ki delajo z najmanj polovičnim delovnim časom,
pripadajo povračila stroškov v zvezi z delom in. drugi prejemki po tej pogodbi
v enakih zneskih kot delavcem, ki delajo s polnim delovnim časom. Če delavec
dela pri več delodajalcih, uveljavlja navedene pravice pri posameznem
delodajalcu v skladu z dogovorom.
2. Osnovna plača
64. člen
(se
preneha uporabljati)
V pogodbi o zaposlitvi zavod oziroma delodajalec in delavec
določita osnovno plačo delavca. Osnovna plača delavca za polni delovni čas in
normalne delovne pogoje ne more biti nižja od izhodiščne plače za tarifno
skupino, v katero je delavec razporejen.
65. člen
(se preneha
uporabljati)
Vsa delovna mesta v zavodu so glede na zahtevnost in
odgovornost dela, ki se opravlja na delovnem mestu in glede na napore pri delu
razvrščena v:
-    
tarifne skupine in
-    
plačilne razrede.
66. člen
(se
preneha uporabljati)
Tarifne skupine in njim
pripadajoče stopnje izobrazbe (profili poklica) so naslednje:


Tarifna skupina

Profil

Stopnja izobrazbe


I.

Enostavno delo

Osemletno osnovno šolanje (NK)


II.

Manj zahtevno delo

Osemletno osnovno šolanje s priučitvijo(PK)


III.

Srednje zahtevna dela

2 letna srednja šola


IV.

Zahtevna dela

3 letna srednja šola (KV)


V.

Bolj zahtevna dela

4-5-letna srednja šola


VI.

Zelo zahtevna dela

Višja strokovna izobrazba


VII. 

Visoko zahtevna dela

Visoka strokovna izobrazba


VIII.

Najbolj zahtevna dela

Specializacija, magisterij


IX.

Izjemno pomembna, 
  najbolj zahtevna dela

Doktorat znanosti


__________________________________________________________________________
Razvrstitev delovnih mest v tarifne skupine izhaja iz
sistemizacije delovnih mest na osnovi zahtevane stopnje strokovne izobrazbe.
Razvrstitev delavca v tarifno skupino glede na delovno mesto, na katerega je
razporejen, opravi direktor in se določi v pogodbi o zaposlitvi.
67. člen
(se
preneha uporabljati)
Izhodiščna plača tarifne skupine
je najnižja možna osnovna plača delavcev, ki so razvrščeni v tarifno skupino.
Izhodiščne bruto plače za posamezne tarifne skupine so določene v naslednjih
razmerjih do najnižje izhodiščne plače iz drugega odstavka tega člena:


Tarifna skupina

Količnik


I.

1,00


II.

1,25


III.

1,40


IV.

1,70


V.

2,10


VI.

2,65


VII.

3,10


VIII.

3,80


IX.

4,70


_______________________________
Znesek izhodiščne bruto plače za I. tarif no skupino
(količnik 1,00) se določa in usklajuje po določilih kolektivne pogodbe za
negospodarstvo.
Izhodiščna plača za I. tarifno skupino (količnik 1,00) ne
more biti nižja od zneska zajamčenega osebnega dohodka.
68. člen
(se
preneha uporabljati)
Osnovna plača delavca se določi s plačilnim razredom. Vsakemu
plačilnemu razredu odgovarja določeno relativno razmerje do najnižje izhodiščne
plače za I. tarifno skupino (količnik 1,00) po tabeli plačilnih razredov, ki je
v prilogi te kolektivne pogodbe.
69. člen
(se
preneha uporabljati)
Pri razvrščanju delovnih mest v
plačilne razrede (vrednotenju delovnih mest) se upoštevajo naslednji razponi
osnovnih plač po tarifnih skupinah:


Tarifna

Relat. razmerje


Skupina

od

do


I.

1.00

1.20


II.

1.25

1.35


III.

1.40

1.65


IV.

1.70

2.00


V.

2.10

2.50


VI.

2.65

3.00


VII.

3.10

4.00


VIII.

3.80

6.00


IX.

4.70

6.00


__________________________________________
Razponi iz prvega odstavka tega člena ne predstavljajo
omejitev pri določanju višjih plačilnih razredov iz naslova napredovanja
delavcev in iz naslova vodenja organizacijskih enot.
70. člen
(se
preneha uporabljati)
Za razvrščanje delovnih mest v plačilne razrede (vrednotenje
delovnih mest) se praviloma upoštevajo naslednji kriteriji:
-    
potrebna stopnja strokovne izobrazbe (tarifna
skupina),
-    
zahtevana dodatna ali funkcionalna znanja,
-    
potrebne delovne izkušnje,
-    
stopnja odgovornosti dela (odgovornost za
rezultate lastnega dela in za usklajevanje dela v skupini ter vodenja
organizacijskih enot),
-    
programiranost dela, napor pri delu z ljudmi in
umski napor,
-    
upoštevajo se škodljivi vplivi delovnega okolja
in težji delovni pogoji iz 76., 77. in 78. člena, če so na delovnem mestu
stalno prisotni.
71. člen
(se
preneha uporabljati)
Seznam tipičnih delovnih mest dejavnosti, ki so razvrščena v
plačilne razrede (osnovni plačilni razredi delovnih mest), je v prilogi te
kolektivne pogodbe.
Za konkretna delovna mesta, ki niso zajeta v seznamu tipičnih
delovnih mest, se določi plačilne razrede v splošnem aktu – sistemizaciji
zavoda, pri čemer se upošteva določbe te pogodbe in plačilne razrede za podobna
primerjalna delovna mesta v seznamu tipičnih delovnih mest.
72. člen
(se
preneha uporabljati)
Delavec lahko v okviru istega delovnega mesta napreduje v
višji plačilni razred. Na istem delovnem mestu je možno napredovati največ za
pet plačilnih razredov iznad osnovnega plačilnega razreda za delovno mesto.
Ne glede na določbo iz prejšnjega odstavka lahko zdravniki
napredujejo največ za sedem plačilnih razredov iznad osnovnega plačilnega
razreda za delovno mesto.
Napredovanje se izvaja v skladu s pravilnikom o napredovanju.
73. člen
(se
preneha uporabljati)
Za vodilna in vodstvena delovna mesta, kjer
predstavlja pretežni del nalog vodenje in organiziranje dela, ter vodilna
delovna mesta po statutu zavoda, se pri določitvi plačilnega razreda delovnega
mesta v sistemizaciji zavoda upošteva kriterij vodenja organizacijskih enot.
Pri tem se upošteva primerljiva delovna
mesta v zavodu, nivo organizacijske enote v zavodu ter zahtevnost, odgovornost
in kompleksnost vodenja glede na:
-       število delavcev, za katere je delavec na tem delovnem mestu
odgovoren,
-       vsebino in obseg dela enote,
-       izobrazbeno strukturo delavcev v enoti,
-       velikost prihodka zavoda.
Za druga delovna mesta se lahko določi
dodatek za vodenje v skladu z 88.a členom.
74. člen
(se
preneha uporabljati)
Razvrščanje delavcev po tej kolektivni pogodbi v posamezne
plačilne razrede opravi direktor, po predhodnem mnenju sindikatov. Če direktor
pri tem ne upošteva mnenj sindikatov, lahko sindikat sproži postopek arbitraže v
zavodu. Arbitraža je dolžna predhodno pridobiti strokovno mnenje.
3. Vrednotenje oteženih delovnih pogojev in vplivov
delovnega okolja
75. člen
(se
preneha uporabljati)
Če se delo na delovnem mestu opravlja pod takimi pogoji dela
in vplivi delovnega Okolja, ki niso. normalni in katerih ni mogoče odpraviti,
so delavci upravičeni do povišanja plače iz tega naslova.
Če se ti pogoji dela pojavljajo na delovnem mestu stalno, se
ti pogoji dela upoštevajo pri določitvi količnika oziroma plačilnega razreda za
delovno mesto in so zajeti v osnovni plači delavca. Ti pogoji se štejejo kot
stalno prisotni takrat, če so prisotni pri delu delavca na delovnem mestu več
kot 2/3 delovnega časa.
Če se ti pogoji dela pojavljajo občasno, se določijo in
obračunajo kot dodatek. Višina dodatka je odvisna od časa trajanja dela pod
oteženimi vplivi dela in delovnega okolja.
a) Vplivi delovnega okolja in obremenitev pri delu
76. člen
(se
preneha uporabljati)
Povečani vplivi delovnega okolja se upoštevajo le v primeru,
če se pojavljajo kljub upoštevanju preventivnih oziroma zaščitnih ukrepov. Za
ocenjevanje oteženih vplivov okolja se upoštevajo, naslednji kriteriji:
-    
mikroklima,
-    
osvetlitev in bleščanje,
-    
ropot in vibracije,
-    
aerosoli, plini, pare in škodljive kemijske
snovi,
-    
voda,
-    
okužbe – infekcije,
-    
delo na terenu,
-    
nevarnost nesreč pri delu,
-    
fizične obremenitve.
Pri ocenjevanju se upošteva intenziteto (stopnja oteženosti)
in število vplivov, ki se pri delu pojavljajo. Opisi oteženih vplivov po
kriterijih iz prvega odstavka tega člena so v posebni prilogi, ki je sestavni
del te pogodbe. Podpisniki sklenejo in podpišejo dogovor o tem, kateri
škodljivi vplivi iz prvega odstavka tega člena praviloma nastopajo in o višini
dodatka iz tega naslova za tipična delovna mesta v dejavnosti.
Vplivi okolja se obračunavajo kot dodatek, če so prisotni pri
delu na delovnem mestu manj kot 2/3 delovnega časa. Višina mesečnega dodatka,
izražena v količniku (razmerju) glede na najnižjo izhodiščno plačo (količnik
1,00), lahko znaša z upoštevanjem vseh vplivov iz prvega odstavka tega člena od
0,05 do 0,15, in sicer:
-    
za občasno, delo v takih pogojih, ki obsega več
kot 1/3 delovnega časa:
-    povečan vpliv 0,10
-    močan vpliv 0,15
-    
za občasno delo v takih pogojih, ki obsega manj
kot 1/3 delovnega časa in več kot 10 ur tedensko:
-    povečan vpliv 0,05 
-    močan vpliv 0,07.
Dodatek za močan vpliv se upošteva takrat, ko nastopa več
škodljivih vplivov iz prvega odstavka ali posamezen vpliv z visoko stopnjo
intenzitete.
b) Delo s citostatiki
77. člen
(se
preneha uporabljati)
Delovna mesta z neprimernimi vplivi so tudi tista, kjer
poteka delo s citostatiki in kontaminiranimi odpadki.
Ta vpliv se obračuna kot dodatek, če je prisoten pri delu na
delovnem mestu manj kot 2/3 delovnega časa. Višina mesečnega dodatka, izražena
v količniku (razmerju) glede na najnižjo izhodiščno plačo (količnik 1,00)
znaša:
a)  Za občasno delo v teh pogojih, ki obsega več kot 1/3 delovnega časa
in se opravlja na:

-    delo s
  kontaminiranimi odpadki (izločki)

0,15


-    nega bolnika
  ali priprava citostatikov

0,30


-    aplikacije
  citostatikov in nega

0,40


-    priprava,
  aplikacije citostatikov in nega

0,50


-    priprava,
  aplikacije in nega v ambulantni KT

0,90

b)  Za občasno delo v teh pogojih, ki obsega manj kot 1/3 delovnega
časa in več kot 10 ur tedensko:

-    delo s
  kontaminiranimi odpadki (izločki), samo aplikacije, samo priprava citostatikov

0,10


-    nega bolnika

0,20


-    priprava,
  aplikacije citostatikov in nega

0,30


-    priprava,
  aplikacije in nega v ambulantni KT

0,30

Alinee se med seboj
izključujejo.
c) Delo s psihično motenimi osebami
78. člen
(se
preneha uporabljati)
Delovna mesta z oteženimi delovnimi pogoji so tudi tista,
kjer poteka neposredno delo s psihično motenimi, kombinirano motenimi ali s
psihično motenimi š telesno prizadetostjo.
Ta vpliv se obračuna kot dodatek, če je prisoten pri delu na
delovnem mestu manj kot 2/3 delovnega časa. Višina mesečnega dodatka, izražena
v odstotku glede na osnovno plačo delavca znaša:
-    
za občasno delo v takih pogojih, ki obsega več
kot 1/3 delovnega časa:
-    delo z zmerno motenimi 5%
-    delo s težje motenimi 8%;
-    
za občasno delo v takih pogojih, ki Obsega manj
kot 1/3 delovnega časa in več kot 10 ur tedensko:
-    delo z zmerno motenimi 3%
-    delo s težje motenimi 5%.
d) Ionizirajoče sevanje
79. člen
(se
preneha uporabljati)
Na delovnih mestih, kjer poteka delo v kontroliranem področju
ionizirajočega sevanja, se ta vpliv upošteva kot dodatek pri obračunu mesečne
plače delavca. Glede na stopnjo intenzivnosti sevanja se ta vpliv lahko
ovrednoti s količnikom od 0,30 do 0,90 (relativnega razmerja) glede na najnižjo
izhodiščno plačo (količnik 1,00), in sicer:
-    
za delovne razmere, kjer obstaja verjetnost, da
posameznik prejme letno efektivno ekvivalentno dozo, večjo od 3/10 letne mejne
doze, znaša dodatek 0,90;
-    
za delovne razmere, kjer obstaja verjetnost, da
delavec prejme letno efektivno ekvivalentno dozo, večjo od 1/10 letne mejne
doze, znaša dodatek 0,60;
-    
za delovne razmere, kje obstaja verjetnost, da
posameznik letno prejme efektivno ekvivalentno dozo,. večjo od 1 mSv oziroma
manjšo od 1/10 letne mejne doze, znaša dodatek 0,30.
4. Plača na podlagi delovne uspešnosti
80. člen
(se
preneha uporabljati)
Če je delavec pri svojem delu nadpovprečno uspešen – dosega
nadpovprečne rezultate dela, je upravičen do plače iz osnove povečane delovne
uspešnosti.
Ta del plače se določa in obračunava v odstotku na osnovno
plačo delavca (od vrednosti plačilnega razreda delavca).
81. člen
(se
preneha uporabljati)
Za ugotavljanje uspešnosti dela se praviloma upoštevajo
naslednji kriteriji:
-    
kvaliteta dela,
-    
znanje in strokovnost,
-    
kvantiteta dela,
-    
iniciativnost in sposobnost prilagajanja,
-    
odnos do dela in delovnih sredstev,
-    
uspešnost vodenja in organiziranja dela.
Kriteriji so lahko za posamezne skupine delavcev različni.
Pri delih, kjer uspešnosti ni mogoče ali ni racionalno meriti, se leta
ocenjuje. Ocenjuje jo delavec, ki organizira in vodi delovni proces.
Merila za določanje in ocenjevanje delovne uspešnosti v
zavodu pripravijo strokovne službe zavoda, sprejme pa jih organ upravljanja ali
direktor zavoda. Pred sprejemom meril je direktor zavoda dolžan pridobiti
mnenje sindikata.
5. Drugi dodatki
a) Dodatek za delovno dobo
82. člen
Delavcu pripada dodatek za delovno dobo v
višini 0,5% od osnovne plače delavca za vsako izpolnjeno leto delovne dobe. Ta
dodatek se delavkam, ki imajo več kot 25 let delovne dobe, poveča še za 0,25%
za vsako izpolnjeno, leto delovne dobe nad 25 let. (se
preneha uporabljati)
V delovno dobo po tej kolektivni pogodbi sodijo vsa obdobja v
državi in tujini, ki se po predpisih pokojninskega in invalidskega zavarovanja
štejejo v zavarovalno dobo, razen dokupljene, beneficirane in posebne dobe. (delno se preneha uporabljati)
b) Dodatki za delo v manj ugodnem delovnem času
83. člen
Delavcem pripadajo dodatki za delo v delovnem času, ki je za
delavce manj ugoden.
Ti dodatki se delavcem obračunavajo le za čas, ko je delavec
delal v pogojih, zaradi katerih mu dodatek pripada.
Osnova za izračun dodatkov je osnovna plača delavca
(preračunana na urno postavko).
84. člen
Dodatki za delo v manj ugodnem delovnem času pripadajo
delavcem najmanj v naslednji višini:
Za izmensko delo v popoldanskem in nočnem času oziroma za
redno delo v popoldanskem in nočnem času, pripada delavcu dodatek v višini 10%
od osnove.
Za delo v deljenem delovnem času pripada delavcu dodatek v
višini:
-    
15% od osnove, če prekinitev delovnega časa
traja 1 uro ali več;
-    
20% od osnove, če prekinitev delovnega časa
traja 2 uri ali več.
Za nočno delo pripada delavcu dodatek v višini 50% od osnove,
razen za primere iz drugega in tretjega odstavka 87. člena in za opravljene
storitve v času dežurstva oziroma stalne pripravljenosti, ki so izražene v
pavšalu (niso dejansko evidentirane), ko delavcu pripada dodatek v višini 30%
od osnove, kot jo določa 87. člen.
Zdravnikom se ure obvezne prisotnosti, ure
stalne pripravljenosti in ure opravljenih storitev plačujejo na način, kot ga
določata 84. in 87. člen le do uveljavitve predpisov, ki bodo drugače
vrednotili delo zdravnikov.
Za delo v nedeljo pripada delavcu dodatek v višini 100% od
osnove.
Za delo na dan državnega praznika in dela prostega dne po
zakonu pripada delavcu dodatek v višini 130% od osnove. (delno se preneha uporabljati)
Za delo preko polnega delovnega časa (nadure) pripada delavcu
dodatek v višini 50% od osnove. Delo preko polnega delovnega časa se obračuna
in izplača mesečno.
85. člen
Dodatki iz predhodnega člena se med seboj ne izključujejo,
razen:
-    
dodatka za delo na dan državnega praznika
(oziroma prostega dne po zakonu) in dodatka za delo na nedeljo;
Do dodatkov iz predhodnega člena so upravičeni tudi učenci in
študenti na obvezni praksi.
c) Dodatek za mentorsko delo
86. člen
Delavcu, ki je ob svojem rednem delovnem času določen za
uvajanje pripravnikov, specializantov in delavcev na usposabljanju (pripravnik,
inštruktor), pripada za vsako, s programom določeno mentorsko uro, dodatek v
višini 30% od urne vrednosti njegove osnovne plače in se mu za opravljanje
mentorskega dela zmanjša redna delovna obveznost za 2 uri tedensko.
d) Dežurstvo in stalna pripravljenost
87. člen
Čas, v katerem delavec med dežurstvom ali v stalni
pripravljenosti opravlja storitve, se v mejah kadrovskih in organizacijskih
možnosti prerazporeja v redni delovni čas; če pa to ni mogoče, pa predstavlja
delo preko polnega delovnega časa in se mora gibati v zakonsko določenih mejah.
Opravljeno delo med dežurstvom in v stalni pripravljenosti se ugotavlja na
podlagi evidence, način evidentiranja pa. določi ustrezni akt zavoda.
Za vsako uro obvezne prisotnosti pripada delavcu ob delavniku
plačilo v višini 90% urne vrednosti osnovne plače delovnega mesta, za katero se
dežurstvo opravlja. Če ure obvezne prisotnosti sovpadajo z nedeljo, praznikom
ali nočnim časom, pripadajo delavcu tudi dodatki v višini, kot so določeni v
84. členu te pogodbe.
Za vsako uro stalne pripravljenosti pripada delavcu plačilo v
višini 30% urne vrednosti osnovne plače delovnega mesta, za katero se stanje
pripravljenosti opravlja. Ob nedeljah, praznikih ali v nočnem času- se dodatek
poveča za ustrezne dodatke iz 84. člena te pogodbe.
Ure obvezne prisotnosti, stalne pripravljenosti in ure
opravljanja storitev se medsebojno izključujejo.
e) Vrednotenje podeljenega naziva
88. člen
Zaposlenemu, ki mu je pristojno ministrstvo podelilo poseben
naziv, se vrednotenje tega naziva uredi s posebnim predpisom.
Dodatek za vodenje (funkcijski
dodatek)
88.a člen
Zaposleni, ki kot del svojih nalog
opravljajo tudi naloge vodenja, vendar niso razporejeni na delovno mesto,
katerega plačilni razred je določen v skladu s 73. členom, so upravičeni do
dodatka za vodenje. Dodatek lahko znaša od 0,20 do 1,00 količnika. Konkretno
višino mesečnega dodatka iz tega naslova se določi glede na:
-       število delavcev, za katere je odgovoren,
-       vsebino in obseg dela,
-       izobrazbeno strukturo zaposlenih.
f) Dodatek na znanstveno stopnjo
89. člen
Delavec, ki doseže stopnjo izobrazbe magisterij ali doktorat,
ki ni pogoj za opravljanje dela na delovnem mestu, ki ga zaseda, vendar je v
okviru potrebne usmeritve izobrazbe za delovno mesto, je upravičen do dodatka.
Višina dodatka, izražena v količniku oziroma razmerju glede na najnižjo
izhodiščno plačo (količnik 1,00), znaša za:

-  magistra

0,20


-  doktorja znanosti

0,50.

Dodatka po tem členu se ne seštevata.
89.a člen
(se
preneha uporabljati)
Za stalno in neposredno delo z varovanci v
socialno varstvenih zavodih, ki zagotavljajo varstvo v posebnih
socialnovarstvenih zavodih, socialno-varstvenih zavodih za usposabljanje in
varstvenodelovnih centrih, pripada delavcu dodatek k osnovni plači: 
-    
za delo z osebami z lažjo motnjo v duševnem
razvoju, z motnjami vida, sluha, govora ter z motnjami v telesnem in gibalnem
razvoju v višini 10%, 
-    
za delo z osebami z zmerno motnjo v duševnem in
telesnem razvoju v višini 16%, 
-    
za delo z osebami s težjo motnjo v duševnem in
telesnem razvoju v višini 20%, 
-    
za delo z osebami s težko motnjo v duševnem in
telesnem razvoju v višini 25%. 
Dodatek iz prejšnjega odstavka delavcu
pripada, če nima zaradi tega povišanega količnika osnovne plače. 
Javne socialnovarstvene zavode in delovna
mesta, na katerih se obračunava dodatek iz prvega odstavka tega člena, določi
minister, pristojen za socialno varstvo.
Pod enakimi pogoji pripada enak dodatek tudi zaposlenim v
zdravstvu. Zdravstvene zavode oziroma enote zdravstvenega zavoda in delovna
mesta, na katerih se dodatek obračunava, določi minister pristojen za
zdravstvo.
g) Dodatek za zahtevnost in
izpostavljenost dela
89.b člen
(se
preneha uporabljati)
Zaposlenim v zdravstvu in socialnem varstvu
pripada dodatek za zahtevnost in izpostavljenost dela. Višina dodatka,
izraženega v količniku, je odvisna od plačilnega razreda delavca in se z
veljavnostjo od 1. 12. 2000 dalje določi v okviru naslednjih količnikov: 
1.    
zaposlenim na delovnih mestih iz področja
fizioterapevtske dejavnosti pripada dodatek v višini od 0,76 do 1,10 količnika,
2.    
zaposlenim na delovnih mestih iz področja
diagnostičnih in drugih laboratorijev, zobotehniške dejavnosti, radiološke
dejavnosti ter dentistov pripada dodatek v višini od 0,44 do 1,52 količnika,
3.    
zaposlenim na delovnih mestih iz področja
farmacevtske dejavnosti pripada dodatek v višini od 0,47 do 1,82 količnika,
4.    
zaposlenim na delovnih mestih iz področja
administrativne dejavnosti pripada dodatek v višini od 0,34 do 0,55 količnika,
5.    
zaposlenim na delovnih mestih iz področja
vzdrževanja in čiščenja objektov pripada dodatek v višini od 0,30 do 0,53
količnika,
6.    
zaposlenim na delovnih mestih iz področja dela
strokovnih služb zavodov pripada dodatek v višini od 0,45 do 2,03 količnika,
7.    
zaposlenim na delovnih mestih iz področja
sanitarne dejavnosti in tehničnih strok pripada dodatek v višini od 0,49 do
1,36 količnika,
8.    
zaposlenim na delovnih mestih iz področja
izvajanja strokovne pomoči v socialni stiski in psihološke dejavnosti pripada
dodatek v višini od 0,64 do 1,76 količnika,
9.    
zaposlenim na delovnih mestih iz področja
delovne in skupinske terapije ter usposabljanja pripada dodatek v višini od
0,47 do 1,34 količnika,
10. 
zaposlenim na delovnih mestih iz področja
zagotavljanja prehrane, upravljanja z materialom in vzdrževanja perila pripada
dodatek v višini od 0,34 do 0,63 količnika.
11. 
zaposlenim na delovnih mestih iz področja
voznikov reševalnih in drugih vozil pripada dodatek v višini od 0,43 do 0,73
količnika,
12. 
zaposlenim na delovnih mestih iz področja
varstva varovancev in bolniške strežbe pripada dodatek v višini od 0,42 do 0,80
količnika,
13. 
zaposlenim na delovnih mestih iz področja
zdravstvene nege pripada dodatek v višini od 0,44 do 1,20 količnika (dodatek za
zdravstveno nego),
Višina dodatka glede na plačilni razred
(osnovno plačo) zaposlenega v okviru določb tega člena za posamezna področja dela
je določena v prilogi tega aneksa.
i) Dodatek za posebne obremenitve in
odgovornosti
89.c člen
Zaposlenim v zdravstvenih zavodih in
zavodih s področja socialnega varstva, ki so razporejeni na delovna mesta v
tarifnih skupinah IV.-IX., pripada dodatek za posebne obremenitve in
odgovornosti v višini 0,05 do 0,35 količnika.
Višina dodatka iz prvega odstavka tega
člena za zaposlene v zdravstvenih zavodih, izražena v količniku na najnižjo
izhodiščno plačo (količnik 1,00), znaša:

-     za
  odgovornost za postavitev diagnoze ali terapije pri bolnikih ter odgovornost
  za zdravje bolnika

0,35


-     za
  najzahtevnejša dela v zdravstvenem teamu in odgovornost za sredstva

0,25


-     za širšo
  odgovornost za bolnike, ker so se za zdravnika opredelili kot za izbranega
  zdravnika

0,25


-     za sodelovanje
  v zdravstvenem ali strokovnem teamu

0,20


-     za
  izvajanje zdravstvene nege bolnikov, ko so ogrožene življenjske funkcije in
  lahko nastopi odpoved le-teh

0,18


-     za
  izvajanje zdravstvene nege bolnikov, ko so življenjske funkcije nestabilne in
  je potrebno zagotavljati neprekinjen nadzor in za druge obremenitve v
  interdisciplinarnem zdarvstvenem teamu

0,15


-     za
  zahtevnost dela v strokovnem teamu in odgovornost za sredstva

0,10


-     za
  celovito zdravstveno nego na negovalnih oddelkih in ambulantah

0,10


-     za odgovornost
  pri ravnanju z zdravstvenimi materiali in za posebne obremenitve pri
  izvajanju nalog v zdravstvenem teamu

0,05

Višina dodatka iz prvega odstavka tega
člena za zaposlene v zavodih s področja socialnega varstva. izražena v količniku
na najnižjo izhodiščno plačo (količnik 1,00), znaša:

-     za delo
  specialistov v multidisciplinarnih kriznih teamih

0,30


-     za
  nosilce prve socialne pomoči 

0,20 


-     za
  izvajalce osebne pomoči, pomoči družini za dom, socialne preventive, javnih
  pooblastil, vodenja pomoči na domu, skupinske habilitatorje

 0,15


-     za
  izvajanje pomoči na domu, inštruktorji v VDC in za naloge v zvezi z
  družinskimi prejemki in v zvezi z brezdomci

 0,10

Dodatki za zaposlene v zavodih s področja
socialnega varstva, ki opravljajo zdravstvene storitve ali druga dela, ki so
istovrstna z deli v zdravstvenih zavodih, se določijo v skladu z drugim
odstavkom tega člena.
Dodatki iz tega člena se med seboj
izključujejo.
Dodatki za posamezna delovna mesta se
določijo selektivno po tarifnih skupinah na podlagi enotnega seznama delovnih
mest za zdravstvene zavode in zavode s področja socialnega varstva. Pri
določitvi dodatka se upošteva delo, ki ga zaposleni v skladu s sistemizacijo
delovnih mest opravlja več kot 2/3 delovnega časa.
Minister, pristojen za zdravstvo, in
minister, pristojen za socialno varstvo, skleneta s sindikati, podpisniki te
pogodbe dogovor o načinu realizacije tega člena.
j) Dodatek za dvojezično
poslovanje
89.d člen
Delavcem, ki delajo na območju občin, kjer
živita italijanska ali madžarska narodna skupnost in so razporejeni na delovna
mesta, za katera je z aktom o sistemizaciji zahtevano znanje jezika narodne
skupnosti, pripada dodatek za dvojezično poslovanje. Dodatek znaša za:

-     aktivno
  znanje jezika narodne skupnosti 

6%,


-     pasivno
  znanje jezika narodne skupnosti osnovne plače delavca

3%.

6. Nadomestila plače
90. člen
Delavcu pripada nadomestilo plače za čas odsotnosti z dela v
naslednjih primerih:
-    
zaradi bolezni in poškodbe, ki ni povezana z delom;
-    
poklicne bolezni, nesreče pri delu in bolezni v
zvezi z delom,
-    
letnega dopusta in druge odsotnosti z dela z
nadomestilom plače po 38. členu te pogodbe,
-    
na dela prost dan po zakonu,
-    
odsotnosti z dela zaradi napotitve na
izobraževanje oziroma izobraževanja v interesu zavoda oziroma delodajalca
oziroma v primerih strokovnega izpopolnjevanja iz 42. in 43. člena, če so v
interesu zavoda,
-    
v primeru odklonitve dela na delovnem mestu, če
niso zagotovljeni varni delovni pogoji in to pomeni nevarnost za življenje in
zdravje,
-    
v času sodelovanja sindikalnega zaupnika v
organih sindikata dejavnosti na državni ravni,
-    
v drugih primerih, določenih z zakonom,
kolektivno pogodbo ali splošnim aktom zavoda oziroma delodajalca.
V vseh navedenih primerih, fazen v primeru iz prve alinee,
pripada delavcu nadomestilo plače v višini 100% od osnove. V primeru iz prve
alineje pripada delavcu nadomestilo plače, ki bremeni delodajalca, v višini 80 % osnove.
Osnova za obračun nadomestila plače je plača delavca, kakršno
je prejel v preteklem mesecu. Pri tem se osnovo določi v urni postavki tako, da
se plačo iz preteklega meseca deli s številom plačanih ur delavca za redni
delovni čas in za delo preko polnega delovnega časa iz preteklega meseca. V
primeru, da se v tekočem mesecu osnova oziroma izhodiščna plača za obračun plač
v zavodu poviša, se adekvatno poviša tudi osnova za obračun nadomestila plače
delavca.
Ne glede na določbo iz predhodnega odstavka je osnova za
obračun nadomestila plače v primeru iz četrte alineje prvega odstavka tega
člena plača delavca, kakršno bi prejel v tekočem mesecu za polni delovni čas,
če bi delal.
91. člen
Nadomestila plače v primeru dalj časa trajajoče odsotnosti
delavca zaradi bolezni in poškodb, zaradi nege. ali spremstva družinskega
člana, porodniškega dopusta, nadomestila iz naslova invalidskega zavarovanja in
zaradi drugih odsotnosti, ki ne gredo v breme zavoda oziroma delodajalca, se
obračunavajo v skladu z zakoni in drugimi predpisi.
92. člen
V primeru, da zavod začasno ne more zagotoviti delavcem dela
v zavodu in sprejme sklep o skrajšanju delovnega časa in v primeru, da je
presežnemu delavcu zagotovljena pravica do sklenitve delovnega razmerja s
krajšim delovnim časom od polnega, ima delavec pravico do nadomestila plače za
čas do polnega delovnega časa v višini 80% osnovne plače, povečane za dodatek za
delovno dobo.
93. člen
Delavec, ki se je kot presežni delavec dolžan
prekvalificirati ali dokvalificirati, ima za ta čas pravico do nadomestila
plače v višini osnovne plače, povečane za dodatek za delovno dobo.
94. člen
Delavcu, kateremu zavod začasno ne more zagotoviti dela in
čaka na delo doma, za čas čakanja na delo pripada nadomestilo plače v višini
80% osnovne plače, povečane za dodatek za delovno dobo.
Nadomestilo plače v taki višini pripada tudi delavcu,
kateremu je bil vročen sklep o prenehanju delovnega razmerja kot trajno
presežnemu delavcu in v času odpovednega roka ne dela. Če delavec v času
odpovednega roka dela, ima pravico do plače po dejanskem delu.
95. člen
Delavec, ki je začasno in sporazumno razporejen na drugo
delovno mesto v drug zavod ali k drugemu delodajalcu, za čas do 6 mesecev ne
more prejemati nižje osnovne plače, kot jo je prejemal pred prerazporeditvijo.
96. člen
Delavec, ki je bil na podlagi sklepa Zavoda za pokojninsko in
invalidsko zavarovanje Slovenije razporejen na drugo ustrezno delo, ker zaradi
neposredne nevarnosti za nastanek invalidnosti ni mogel več opravljati svojega
dosedanjega dela, ima pravico do nadomestila razlike zaradi zmanjšane plače na
drugem ustreznem delu. Pri izračunu razlike v plači se upošteva plača, ki bi jo
delavec prejemal, če bi še delal poln delovni čas na starem delovnem mestu.
Pravico nadomestila razlike zaradi zmanjšane plače na drugem
ustreznem delu delu ima tudi invalid II. ali III. kategorije, ki kljub
nadomestilu razlike, katerega prejema od ZPIZ, prejema nižje prejemke, kakor bi
jih prejemal, če bi še delal poln delovni čas na starem delovnem mestu.
97. člen
Delavčeva plača in nadomestilo plače iz 90. člena za polni
delovni čas ne more biti nižje od zneska zajamčenega osebnega dohodka.
Delavčevo nadomestilo plače za polni delovni čas iz 93. in
94. člena ne more biti nižje od zajamčenega nadomestila osebnega dohodka.
Nadomestilo plače ne more biti višje od plače, ki bi jo
delavec prejel, če bi delal.
7. Drugi prejemki
a) Regres za letni dopust
98. člen
Delavcu pripada enkrat letno regres za letni dopust v višini
zneska, kot je za vsako leto določen v kolektivni pogodbi za negospodarske
dejavnosti in se izplača do konca meseca junija tekočega leta.
Pravica delavca do izplačila regresa za letni dopust je
vezana na pravico do izrabe letnega dopusta:
b) Jubilejne nagrade
99. člen
Delavcu pripada jubilejna nagrada v višini:

-     za 10
  let delovne dobe

50%


-     za 20
  let delovne dobe

75%


-     za 30
  let delovne dobe

100%

povprečne mesečne neto
plače v gospodarstvu RS za pretekle tri mesece pred izplačilom.
Jubilejna nagrada se izplača v roku enega meseca po
dopolnitvi delovne dobe iz prejšnjega odstavka. Pri upoštevanju delovne dobe se
uporablja 82. člen te pogodbe. (delno se preneha uporabljati)
c) Odpravnina ob upokojitvi
100. člen
Zaposlenemu pripada ob upokojitvi odpravnina v višini treh
povprečnih plač na zaposlenega v Republiki Sloveniji oziroma v višini treh
zadnjih plač, če je to zanj ugodneje.
Delavec ni upravičen do odpravnine, če je zavod oziroma
delodajalec zanj financiral dokup zavarovalne dobe. V tem primeru je delavec
upravičen le do razlike odpravnine, če so bila sredstva, ki jih je zavod
oziroma delodajalec prispeval za dokup zavarovalne dobe manjša od zneska
odpravnine.
d) Solidarnostne pomoči
101. člen
Delavcu oziroma njegovi družini pripada solidarnostna pomoč v
višini ene povprečne neto plače v gospodarstvu RS za pretekle tri mesece, in
sicer v naslednjih primerih:
-    
smrt delavca
-    
smrt ožjega družinskega člana ali staršev, če
živijo v skup. gospodinjstvu
-    
ob nastanku težje invalidnosti
-    
daljša bolezen
-    
požari in elementarne nesreče, ki prizadenejo
delavca
Predlog za dodelitev solidarnostne pomoči pripravi sindikat.
8. Povračila stroškov v zvezi z delom
a) Prehrana med delom
102. člen
Delavcem se zagotovi povračilo stroškov za prehrano med delom
za dneve prisotnosti na delu. Do povračila stroškov prehrane med delom so
upravičeni tudi delavci, ki delajo najmanj s polovičnim delovnim Časom,
pripravniki, učenci in študentje na praksi.
Znesek povračila stroškov za prehrano med delom za mesec
oktober 1998 znaša 548 tolarjev za en dan prisotnosti na delu. Ta znesek se
usklajuje vsakih šest mesecev z rastjo cen prehrambenih proizvodov. Prva
uskladitev bo 1. 1. 1999 na osnovi rasti cen prehrambenih proizvodov za obdobje
VI. do XII. 1998. Kot dan prisotnosti na delu po tem členu se šteje redni
delovni čas v nepretrganem trajanju do vključno 8 ur. Pri razporeditvi rednega
delovnega časa, po kateri je delavec dolžan delati dnevno delovno obveznost nad
8 ur, se mesečni znesek povračila stroškov za prehrano med delom ugotovi
najmanj v višini zneska iz predhodnega odstavka za vsakih 8 ur rednega
delovnega časa.
Če delavec v določenem mesecu dela preko polnega delovnega
časa, mu za vsakih izpolnjenih 8 ur dela preko polnega delovnega časa pripada
dnevni, znesek povračila stroškov za prehrano na delu. V primeru celodnevnega
dežurstva pripada delavcu povračilo stroškov najmanj za tri obroke dnevno.
b) Prevoz na delo in z dela
103. člen
Delavcu se povrnejo stroški prevoza na delo in z dela v
višini stroškov javnega prevoznega sredstva. Do povračila so upravičeni vsi
delavci, katerih bivališče je oddaljeno od delovnega mesta najmanj 1 km po
najkrajši poti. Delavci so upravičeni do tega povračila tudi v primeru, če na
poti ni organiziranega javnega prevoza, pri čemer se povračilo določi na osnovi
15% cene motornega bencina – 98 oktanov za 1 km oddaljenosti bivališča delavca.
c) Službena potovanja v državi
104. člen
Delavec, ki je na službenem potovanju, ima pravico do
povračila stroškov za prehrano, prenočevanje in za prevoz.
Osnova za obračun povračila je potni nalog delavca. Delavec
ima pred pričetkom službenega potovanja pravico do akontacije potnih stroškov.
105. člen
Dnevnica predstavlja povračilo stroškov za prehrano na
službenem potovanju v pavšalnem znesku. Delavec je upravičen do:
-    
cele dnevnice – za vsakih 24 ur službenega
potovanja, ali če je potovanje trajalo manj kot 24 ur, a več kot 12 ur;
-    
polovične dnevnice – če je potovanje trajalo
več kot 8 ur, a ne več kot 12 ur oziroma če je potovanje trajalo več kot 24 ur
za ostanek časa od 8 do 12 ur;
-    
znižana dnevnica – za potovanje (oziroma
ostanek časa) od 4 do 8 ur, če je potovanje nastopilo oziroma se končalo vsaj 2
uri pred začetkom oziroma po preteku rednega delovnega časa.
106. člen
Dnevnica za mesec oktober 1998 znaša:
-    
cela dnevnica                                                 3.500
tolarjev
-    
polovična dnevnica                                        1.750
tolarjev
-    
znižana dnevnica                                           1.218
tolarjev
Zneski iz prvega odstavka tega člena se
usklajujejo na enak način kot znesek izhodiščne plače za I. tarifno skupino
(količnik 1,00).
107. člen
Stroški prenočevanja na službenem potovanju se zaposlenemu
povrnejo v višini zneska računa za prenočevanje v hotelu, ki ga odobri
delodajalec.
108. člen
Delavcu pripada povračilo za prevozne stroške na službenem
potovanju v višini cene prevoza z najbolj racionalnim prevoznim sredstvom na
osnovi predloženih potrdil: Vrsta prevoznega sredstva se določi s potnim
nalogom.
Če je delavcu za službeno potovanje odobrena uporaba lastnega
avtomobila, se mu povrnejo stroški za uporabo avtomobila v obliki kilometrine.
Kilometrina predstavlja pavšalni znesek za prevoženi kilometer in znaša 30% cene
motornega bencina – 98 oktanov.
d) Povračilo stroškov za delo na terenu (terenski
dodatek)
109. člen
Terenski dodatek predstavlja povračilo stroškov delavcem za
prehrano in prenočevanje v času bivanja in dela na terenu, če je terensko delo
organizirano izven sedeža podjetja in bivališča delavca. Terenski dodatek
pripada delavcem, če sta na terenu prehrana in prenočišče organizirana (sicer
ima pravico do povračila stroškov po potnem nalogu). Znesek terenskega dodatka
znaša dnevno 21% cele dnevnice, delavec pa je upravičen tudi do povračila stroškov
prenočevanja.
Terenski dodatek in dnevnica se izključujeta.
Če sta prehrana in prenočišče na terenu organizirana
brezplačno, se stroški zavoda izkazujejo kot stroški terenskega dodatka,
delavci pa do terenskega dodatka niso upravičeni.
e) Službena potovanja v tujino
110. člen
Povračila stroškov za prehrano in prenočevanje na službenih
potovanjih v tujino se določa v skladu z veljavnimi republiškimi predpisi.
f) Nadomestilo za ločeno življenje
111. člen
Nadomestilo za ločeno življenje za mesec oktober 1998 znaša
znesek nadomestila stroškov stanovanja v višini 22.994 tolarjev in znesek
nadomestila stroškov prehrane v višini 28.104 tolarjev; zneska se usklajujeta
na enak način kot izhodiščna plača za I. tarifno skupino (količnik 1,00).
Nadomestilo za ločeno življenje se izplačuje delavcu, ki je začasno razporejen
na delo ali strokovno izpopolnjevanje izven kraja stalnega bivališča njegove
ožje družine.
g) Drugi stroški
112. člen
Delavci so upravičeni do povrnitve tudi drugih stroškov v
zvezi z opravljanjem dela (teleks, telefaks, PTT stroški, taksi) skladno z
navodili za potovanje.
9. Inovacije
113. člen
Delavcu pripada za inovacijo najmanj 10% odškodnine (nagrade)
od ugotovljene letne čiste gospodarske koristi.
Če je narava inovacije taka, da gospodarska korist ni
izračunljiva, se lahko višino odškodnine oceni.
Konkretni izračun odškodnine je stvar pogodbe med avtorjem in
zavodom oziroma delodajalcem.
10. Plače pripravnikov
114. člen
(se
preneha uporabljati)
Delavcu-pripravniku pripada osnovna plača najmanj v višini
70% vrednosti količnika plačilnega razreda, ki velja za delovno mesto, za
katerega se usposablja. Ostale določbe tarifnega dela te kolektivne pogodbe
veljajo za pripravnike v taki višini, kot za ostale delavce.
11. Plače sindikalnih zaupnikov
115. člen
(1) Za čas opravljanja profesionalne
funkcije sindikalni zaupnik sklene aneks k pogodbi o zaposlitvi. 
(2) Za čas opravljanja profesionalne
funkcije sindikalnega zaupnika javnemu uslužbencu pripada osnovna plača v
višini plačnega razreda delovnega mesta, za katerega ima sklenjeno pogodbo o
zaposlitvi, vendar najmanj v višini 25. plačnega razreda. 
(3) Javni uslužbenec, ki opravlja
profesionalno funkcijo sindikalnega zaupnika: 
-    
obdrži že doseženo število plačnih razredov iz
naslova napredovanj na njegovem delovnem mestu in je upravičen do napredovanj v
času opravljanja funkcije, 
-    
je upravičen do dodatkov in nadomestil plač ter
prejemkov in povračil stroškov pod enakimi pogoji kot drugi javni uslužbenci. 
(4) Sindikalni zaupnik, ne glede na to ali
opravlja funkcijo profesionalno ali neprofesionalno, ne more prejemati plače iz
naslova delovne uspešnosti nižje od povprečne ocene delovne uspešnosti v
zavodu. 
(5) Šteje se, da je sindikalni zaupnik
postavljen v manj ugoden položaj, če je iz naslova napredovanja na delovnem
mestu ocenjen nižje od ocene, da izpolnjuje pogoje za napredovanje najmanj na
vsaka tri leta.

Priloga
1: Seznam delovnih mest – 29. in 36.
člen; Tabela plačnih razredov (68. člen); Seznam tipičnih delovnih mest po
tarifnih skupinah (71. člen);
Opis kriterijev oteženih vplivov delovnega okolja in dela; Seznam delovnih mest
– četrti odstavek 29. člena (se
preneha uporabljati)
Priloga
2: Priloga Aneksu h kolektivni
pogodbi za dejavnost zdravstva in socialnega varstva Slovenije (Uradni list RS,
št. 102/00) (se
preneha uporabljati)
Priloga 3: Aneks
h kolektivni pogodbi za dejavnost zdravstva in socialnega varstva Slovenije
(Uradni list RS, št. 62/01) (se
preneha uporabljati)
Priloga 4: Aneks
h Kolektivni pogodbi za dejavnost zdravstva in socialnega varstva Slovenije
(Uradni list RS, št. 15/94, 57/95, 19/96, 56/98, 76/98, 102/00 in 62/01) (Uradni
list RS, št. 60/08)
Priloga
5: Aneks h Kolektivni pogodbi za dejavnost zdravstva in socialnega varstva
Slovenije (Uradni list RS, št. 107/11)
Priloga
6: Aneks h Kolektivni pogodbi za dejavnost zdravstva in socialnega varstva
Slovenije (Uradni list RS, št. 40/12)
Priloga
7: Aneks h Kolektivni pogodbi za dejavnost zdravstva in socialnega varstva
Slovenije (Uradni list RS, št. 46/13)
Priloga 8:
Aneks h Kolektivni pogodbi za dejavnost zdravstva in socialnega varstva
Slovenije (Uradni list RS, št. 160/20) -
(prenehal veljati)
Priloga
9: Aneks h Kolektivni pogodbi za dejavnost zdravstva in
socialnega varstva Slovenije (Uradni list RS, št. 88/21)

Kolektivna pogodba za dejavnost zdravstva in
socialnega varstva Slovenije (Uradni list RS, št. 15/94) vsebuje naslednje prehodne in
končne določbe:
»C. PREHODNE IN KONČNE DOLOČBE
116. člen
Z dnem uveljavitve te kolektivne pogodbe preneha veljati
kolektivna pogodba za dejavnost zdravstva in socialnega skrbstva Slovenije
(Uradni list RS, št. 26/9.1, 6/93).
117. člen
Pogajanja glede dopustov, ki so opredeljeni v 9. točki 36.
člena te kolektivne pogodbe se ponovno začnejo, ko bo Ministrstvo za zdravstvo
razpolagalo z meritvami vplivov zaradi dela z viri ionizirajočega sevanja.
118. člen
Delavci, ki opravljajo posebno težka, naporna in zdravju
škodljiva dela in jim je z odločbo pristojnega organa na podlagi prejšnjih
predpisov priznana pravica do delovnega časa, krajšega od 40 ur, obdržijo do
izdaje izvršilnega predpisa iz 38. člena zakona o delovnih razmerjih (Uradni
list RS, št. 14/90, 5/91, 71/93) to pravico v obsegu in na način, določen z
odločbo.
119. člen
Kolektivna pogodba, razen določb, ki se nanašajo na
razporeditev delavcev v plačilne razrede, se uporablja od 1. februarja
1994.
120. člen
Določbe kolektivne pogodbe, ki se nanašajo na razporeditev
delavcev v plačilne razrede (od 62. do vključno 74. člena) se uporabljajo od
uveljavitve zakona o razmerjih plač v javnih zavodih, državnih organih in
organih lokalnih skupnosti.
Če navedeni zakon ne bo sprejet do 31. marca 1994, bosta
pogodbeni stranki dodatno uskladili določbe o napredovanju in se do
15. aprila 1994 dogovorili o pričetku uporabe določb b razporejanju
delavcev v plačilne razrede.
Če navedeni zakon ne bo sprejet, se določbe iz prvega
odstavka tega člena začnejo uporabljati za izplačilo plač za mesec april 1994.
121. člen
Ta kolektivna pogodba začne veljati osmi dan po objavi v
Uradnem listu Republike Slovenije.«.

Zakon o razmerjih plač v javnih zavodih,
državnih organih in v organih lokalnih skupnosti – ZRPJZ (Uradni list RS, št. 18/94) v zvezi s prenehanjem uporabe
določb kolektivne pogodbe določa:
»29. člen
[…]
Z dnem, ko začne veljati ta zakon, se prenehajo uporabljati
določbe kolektivnih pogodb, ki so v nasprotju s tem zakonom.«;
ter vsebuje naslednjo končno določbo:
»30. člen
Ta zakon začne veljati petnajsti dan po objavi v Uradnem
listu Republike Slovenije.«.

Aneks h kolektivni pogodbi za dejavnost
zdravstva in socialnega varstva Slovenije (Uradni list RS, št. 57/95) vsebuje naslednjo končno določbo:
»2. člen
Aneks začne veljati osmi dan po objavi v
Uradnem listu Republike Slovenije.«.

Spremembe in dopolnitve kolektivne pogodbe za
dejavnost zdravstva in socialnega varstva Slovenije (Uradni list RS, št. 19/96) vsebuje naslednjo končno določbo:
»33. člen
Spremembe in dopolnitve kolektivne pogodbe
za dejavnost zdravstva in socialnega varstva Slovenije začnejo veljati osmi dan
po objavi v Uradnem listu Republike Slovenije, uporabljajo pa se od 1. aprila
1996 dalje.«.

Aneks h kolektivni pogodbi za dejavnost
zdravstva in socialnega varstva Slovenije (Uradni list RS, št. 56/98) dodaja 120.a člen kolektivni
pogodbi:
»120.a člen
V primeru obračunavanja dodatkov za delo na dan praznika po
84. členu te kolektivne pogodbe je za izračun osnove nadomestila za čas
praznika obvezna uporaba tudi določbe četrtega odstavka 90. člena te pogodbe.«;
dodaja 120.b člen kolektivni pogodbi:
»120.b člen
Za izvajanje 79. člena se uporablja dogovor o realizaciji 79.
člena kolektivne pogodbe za dejavnost zdravstva in socialnega
varstva Slovenije, sklenjen med ministrom za zdravstvo in sindikati dne
11.5.1998.«;
ter vsebuje naslednjo končno določbo:
»11. člen
Ta aneks začne veljati osmi dan po objavi v
Uradnem listu Republike Slovenije.«.

Aneks h kolektivni pogodbi za dejavnost
zdravstva in socialnega varstva Slovenije (Uradni list RS, št. 76/98) črta 188. člen kolektivne pogodbe:
»118. člen
(črtan)«;
ter vsebuje naslednjo prehodno in končne
določbe:
»21. člen
Delovna mesta k 2. in 6. členu tega aneksa
se določijo v dogovoru med reprezentativnimi sindikati in pristojnimi
ministrstvi.
22. člen
Ta aneks prične veljati osmi dan po objavi
v Uradnem listu Republike Slovenije. 
Določba 89.b člena se prične uporabljati 1.
11. 1998. 
Količniki za delovna mesta z nazivi v
socialnem varstvu iz 20. člena tega aneksa se pričnejo uporabljati s 1. 7.
2000.«.

Zakon o minimalni plači, o načinu usklajevanja
plač in o regresu za letni dopust v obdobju 1999-2001 – ZMPUPR (Uradni list RS,
št. 39/99) v zvezi z uporabo določb
kolektivne pogodbe določa:
»26. člen
[…]
V času veljavnosti tega zakona se ne
uporabljajo tiste določbe kolektivnih pogodb in drugih predpisov, ki so v
nasprotju s tem zakonom.«;
ter vsebuje naslednjo končno določbo:
»27. člen
Ta zakon začne veljati naslednji dan po objavi v
Uradnem listu Republike Slovenije.«.

Aneks h kolektivni pogodbi za dejavnost
zdravstva in socialnega varstva Slovenije (Uradni list RS, št. 102/00) vsebuje naslednjo končno določbo:
»2. člen
Ta aneks začne veljati osmi dan po objavi v
Uradnem listu Republike Slovenije, uporablja pa se od 1. 12. 2000 dalje.«.

Zakon o kolektivnih pogodbah – ZkolP (Uradni
list RS, št. 43/06) v zvezi s prenehanjem veljavnosti
kolektivnih pogodb določa:
»34. člen
(prenehanje
veljavnosti kolektivnih pogodb)
(1) Določbe kolektivnih pogodb, ki veljajo na dan uveljavitve tega
zakona, se uporabljajo do preteka določenega roka veljavnosti oziroma do
sklenitve novih kolektivnih pogodb, če niso v nasprotju s tem zakonom ali
zakonom, ki ureja individualna delovna razmerja. 
(2) Določbe kolektivnih pogodb, katerih sklenitelji na strani
delodajalcev so samo delodajalske asociacije z obveznim članstvom, prenehajo
veljati z iztekom prehodnega obdobja iz 32. člena tega zakona.«;
ter vsebuje naslednjo končno določbo:
»36. člen
(uveljavitev
zakona)
Ta zakon začne veljati petnajsti dan po objavi v Uradnem listu
Republike Slovenije.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 15/94, 57/95,
19/96, 56/98, 76/98, 102/00 in 62/01) (Uradni list RS, št. 60/08) v zvezi s prenehanjem uporabe 8.
člena Aneksa h kolektivni pogodbi za dejavnost zdravstva in socialnega varstva
Slovenije (Uradni list RS, št. 56/98)
določa:
»120.a člen
(se
preneha uporabljati)
V primeru obračunavanja dodatkov za delo na dan praznika po
84. členu te kolektivne pogodbe je za izračun osnove nadomestila za čas
praznika obvezna uporaba tudi določbe četrtega odstavka 90. člena te pogodbe.«;
v zvezi s prenehanjem uporabe 9. člena Aneksa
h kolektivni pogodbi za dejavnost zdravstva in socialnega varstva Slovenije
(Uradni list RS, št. 56/98)
določa:
»120.b člen
(se
preneha uporabljati)
Za izvajanje 79. člena se uporablja dogovor o realizaciji 79.
člena kolektivne pogodbe za dejavnost zdravstva in socialnega
varstva Slovenije, sklenjen med ministrom za zdravstvo in sindikati dne
11.5.1998.«;
v zvezi z delnim prenehanjem uporabe 22. člena
Aneksa h kolektivni pogodbi za dejavnost zdravstva in socialnega varstva
Slovenije (Uradni list RS, št. 76/98)
določa:
»22. člen
Ta aneks prične veljati osmi dan po objavi
v Uradnem listu Republike Slovenije. 
Določba 89.b člena se prične uporabljati 1.
11. 1998. (se
preneha uporabljati)
Količniki za delovna mesta z nazivi v
socialnem varstvu iz 20. člena tega aneksa se pričnejo uporabljati s 1. 7.
2000.«. (se
preneha uporabljati)
ter vsebuje naslednje prehodne in končne
določbe:
»III. PREHODNE IN KONČNE DOLOČBE
9. člen
Z dnem uveljavitve tega aneksa se za
delodajalce in delavce iz 3. in 4. odstavka 1. člena tega aneksa prenehajo
uporabljati oziroma se spremenijo naslednje določbe Kolektivne pogodbe za
dejavnost zdravstva in socialnega varstva Slovenije (Uradni list RS, št. 15/94,
57/95, 19/96, 56/98, 76/98, 102/00 in 62/01):
-       v poglavju A. Delovna razmerja:
• tretji in četrti
odstavek 27. člena se nadomestita z besedilom:
»Delovna uspešnost se ugotavlja na podlagi enoletnega
povprečja ocen delovne uspešnosti. 
V kolikor zavod ni izvajal ocenjevanja delovne uspešnosti, pa je v
postopku ugotavljanja presežnih delavcev delovno uspešnost potrebno ugotavljati
vsaj tri mesece. Merila za ugotavljanje delovne uspešnosti morajo biti vnaprej
določena.«
-       v poglavju B. TARIFNI DEL se preneha uporabljati:
• prvi stavek prvega
odstavka 63. člena,
• od 64. člena do
vključno 81. člena,
• prvi odstavek 82.
člena,
• besedilo iz drugega
odstavka 82. člena »po tej kolektivni pogodbi«,
• zadnji stavek
drugega odstavka 99. člena,
• 114. člen.
-       priloge:
• tabela plačilnih
razredov (68. člen),
• seznam tipičnih
delovnih mest po tarifnih skupinah (71. člen) in
• opis kriterijev
oteženih vplivov delovnega okolja na delo.
-       Aneks h kolektivni pogodbi za dejavnost zdravstva in socialnega
varstva Slovenije (Uradni list RS, št. 57/95),
-       Aneks h kolektivni pogodbi za dejavnost zdravstva in socialnega
varstva Slovenije (Uradni list RS, št. 56/98):
• 6. člen, 8. člen in
9. člen,
-       Dogovor o realizaciji 79. člena kolektivne pogodbe za dejavnost
zdravstva in socialnega varstva Slovenije (Uradni list RS, št. 56/98),
-       Aneks h kolektivni pogodbi za dejavnost zdravstva in socialnega
varstva Slovenije (Uradni list RS, št. 76/98):
• 8. člen, 9. člen,
19. člen, 20. člen ter drugi in tretji odstavek 22. člena,
-       Aneks h kolektivni pogodbi za dejavnost zdravstva in socialnega
varstva Slovenije (Uradni list RS, št. 102/00), vključno s prilogo: Priloga
aneksa h kolektivni pogodbi za dejavnost zdravstva in socialnega varstva
Slovenije Količniki dodatka po 89.b členu z veljavnostjo od 1. 12. 2000
dalje,
-       Aneks h kolektivni pogodbi za dejavnost zdravstva in socialnega
varstva Slovenije (Uradni list RS, št. 62/01), vključno s prilogo: Priloga k
aneksu h kolektivni pogodbi za dejavnost zdravstva in socialnega varstva
(20. 7. 2001).
10. člen
Dinamika odprave nesorazmerij v osnovnih
plačah je določena v Kolektivni pogodbi za javni sektor (Uradni list RS, št.
57/08).
11. člen
Uporabniki proračuna opravijo prvi obračun
plač v skladu z ZSPJS meseca septembra 2008 za mesec avgust 2008, pri čemer v
skladu s 50. členom (2. in 3. odstavek) Kolektivne pogodbe za javni sektor,
izplačajo prvi del zneska odprave nesorazmerja v osnovnih plačah od
1. maja 2008 dalje.
12. člen
Aneks začne veljati naslednji dan po objavi
v Uradnem listu Republike Slovenije, uporabljati pa se začne z dnem prvega
obračuna plač na podlagi ZSPJS.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 15/94, 57/95,
19/96, 56/98, 76/98, 102/00 in 62/01) (Uradni list RS, št. 75/08)
vsebuje naslednjo končno določbo:
»2. člen
Ta aneks začne veljati naslednji dan po
objavi v Uradnem listu Republike Slovenije, uporabljati pa se začne z dnem
prvega obračuna plač na podlagi Zakona o sistemu plač v javnem sektorju (Uradni
list RS, št. 95/07 – uradno prečiščeno besedilo).«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 107/11)
vsebuje naslednjo končno določbo:
»3. člen
Ta aneks začne veljati naslednji dan po
objavi v Uradnem listu Republike Slovenije in se uporablja do uveljavitve
ustreznih zakonskih določil, ki bodo uredila to področje.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 40/12)
vsebuje naslednjo končno določbo:
»17. člen
(veljavnost)
Ta aneks začne veljati naslednji dan po
objavi v Uradnem listu Republike Slovenije, uporablja pa se od prvega dne
naslednjega meseca, ki sledi mesecu, v katerem je bil uveljavljen zakon, ki
ureja uravnoteženje javnih financ.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 46/13)
vsebuje naslednjo končno določbo:
7. člen
(veljavnost)
Ta aneks začne veljati z dnem uveljavitve
Zakona o spremembah in dopolnitvah Zakona o sistemu plač v javnem sektorju,
sprejetega na podlagi Dogovora o dodatnih ukrepih na področju plač in drugih
stroškov dela v javnem sektorju za uravnoteženje javnih financ v obdobju od 1.
junija 2013 do 31. decembra 2014 z dne 20. 5. 2013.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 106/15)
vsebuje naslednjo končno določbo:
»3. člen
(veljavnost)
Ta aneks začne veljati 1. januarja
2016.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 46/17)
določa:
»1. člen
(namen sklepanja)
Ta aneks se sklepa zaradi realizacije IV.
točke Dogovora o ukrepih na področju stroškov dela in drugih ukrepih v javnem
sektorju (Uradni list RS, št. 88/16).«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
5. člen
(rok za uskladitev aktov)
Akt o notranji organizaciji in
sistemizaciji delovnih mest se uskladi s tem aneksom najkasneje v roku 30 dni
od uveljavitve tega aneksa.
6. člen
(pridobitev pravice do izplačila plače)
Javni uslužbenci na delovnih mestih, ki so
uvrščena do vključno 26. plačnega razreda pred spremembo uvrstitve v skladu s
tem aneksom, pridobijo pravico do izplačila višje plače s 1. julijem 2017.
V roku iz prejšnjega odstavka pridobijo
pravico do izplačila višje plače tudi tisti javni uslužbenci, ki se premestijo
oziroma sklenejo pogodbo o zaposlitvi za novo delovno mesto, določeno s tem
aneksom, če je novo delovno mesto v istem tarifnem razredu in isti plačni
podskupini oziroma se na njem opravljajo istovrstne oziroma sorodne naloge, pod
pogojem, da se premestijo oziroma sklenejo pogodbo o zaposlitvi za novo delovno
mesto najkasneje v 30 dneh od uveljavitve akta o notranji organizaciji in sistemizaciji
delovnih mest.
Pravica do izplačila višje plače iz
prejšnjega odstavka ne velja za javne uslužbence, ki se prvič zaposlijo v
javnem sektorju na novem delovnem mestu iz tega aneksa.
7. člen
(veljavnost)
Ta aneks začne veljati naslednji dan po objavi
v Uradnem listu Republike Slovenije.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 80/18)
določa:
»1. člen
(namen sklepanja)
Ta aneks se sklepa zaradi realizacije IV.
in VIII. točke Dogovora o ukrepih na področju stroškov dela in drugih ukrepih v
javnem sektorju (Uradni list RS, št. 88/16) in Dogovora o plačah in drugih
stroških dela (Uradni list RS, št. 80/18).«:
določa tudi:
»6. člen
(standardi in normativi)
(1) Na nacionalni ravni lahko standarde in
normative dela delavcev zaposlenih v dejavnosti zdravstva in socialnega varstva
ter njihove posodobitve predlaga, poleg ostalih predlagateljev, pristojna
zbornica, pristojno strokovno združenje, sindikat, ki je reprezentativen za
dejavnost ali poklic, na področju katerega spadajo delovna mesta oziroma
opravila, za katera se predlaga standard oziroma normativ (v nadaljevanju:
reprezentativni sindikat) ali katerakoli terciarna ustanova.
(2) Predlog standardov in normativov na
področju dejavnosti zdravstva se posreduje na ministrstvo, pristojno za
zdravje, predlog standardov in normativov na področju dejavnosti socialnega
varstva se posreduje na ministrstvo, pristojno za socialno varstvo.
(3) Za sprejem novih ali posodobitev
veljavnih standardov in normativov na področju dejavnosti socialnega varstva
pristojno ministrstvo v roku 60 dni od prejema predloga imenuje delovno
skupino, ki jo sestavljajo predstavniki ministrstva, predstavniki pristojnih
zbornic in združenj, predstavniki uporabnikov ter predstavniki reprezentativnih
sindikatov. Ministrstvo lahko oblikuje delovno skupino za pripravo predloga
standardov in normativov za posamezno področje ne glede na to ali je prejelo predlog
iz prvega odstavka tega člena. Delovna skupina oceni predlog z vidika stroke
ter ga dokončno oblikuje in posreduje v obravnavo na strokovni svet. V kolikor
delovna skupina svojega dela ne zaključi in predloga ne posreduje na strokovni
svet v roku šestih mesecev od prejema predloga, lahko predlagatelj predlog sam
posreduje na strokovni svet. Strokovni svet se do predloga opredeli v roku 30
dneh in posreduje svoje stališče delovni skupini ministrstva. Delovna skupina
po proučitvi stališča strokovnega sveta posreduje predlog posodobitve
veljavnega standarda oziroma normativa ali predlog novega pristojnemu ministru
v sprejem.
(4) Za sprejem novih ali posodobitev
veljavnih standardov in normativov na področju dejavnosti zdravstva pristojno
ministrstvo v roku 60 dni od prejema predloga imenuje delovno skupino, ki jo
sestavljajo predstavniki ministrstva, predstavniki pristojnih zbornic in
združenj ter predstavniki reprezentativnih sindikatov. Ministrstvo lahko
oblikuje delovno skupino za pripravo predloga standardov in normativov za
posamezno področje ne glede na to ali je prejelo predlog iz prvega odstavka
tega člena. Delovna skupina oceni predlog z vidika stroke ter ga dokončno
oblikuje in posreduje v obravnavo na pristojni razširjeni strokovni kolegij (v
nadaljnjem besedilu: RSK). V kolikor delovna skupina svojega dela ne zaključi
in predloga ne posreduje na pristojni RSK v roku šestih mesecev od prejema
predloga, lahko predlagatelj predlog sam posreduje na pristojni RSK. Pristojni
RSK se do predloga opredeli v roku 30 dneh. V kolikor pristojni RSK oceni, da
je predlog pomanjkljiv ali neustrezen ga pošlje v ponovno obravnavo delovni
skupini, ki pomanjkljivosti odpravi v roku 30 dni. V kolikor pristojni RSK
oceni, da je predlog sprejemljiv, ga posreduje v mnenje zdravstvenemu svetu, ki
ga potrdi in posreduje pristojnemu ministru v sprejem.
(5) Standardi in normativi oziroma njihove
posodobitve se objavijo v Uradnem listu Republike Slovenije in postanejo
veljavni naslednji dan po objavi.
7. člen
(1) Delodajalec z namenom določitve
obremenitev zaposlenih, kadrovskega načrtovanja in nagrajevanja sprejme normative dela na
posameznih delovnih mestih oziroma opravilih, pri čemer upošteva standarde in
normative dela, sprejete po postopku iz prejšnjega člena, in temu prilagodi
lastno organizacijo dela. Delodajalec sprejme normative dela na posameznih delovnih mestih oziroma opravilih najkasneje v roku
6 mesecev od sprejema normativov dela.
(2) Če delodajalec pri pripravi normativov
dela sprejetih normativov dela ne more implementirati, mora v 60-ih dneh od
sprejetja pripraviti terminski načrt za njihovo uveljavitev in načrt ukrepov za
vmesno obdobje, pri čemer uporabi možnost fleksibilnega nagrajevanja. V
primeru, da delodajalec ne sprejme načrta ukrepov oziroma jih ne izvede, ne sme
dodatno obremenjevati že zaposlenih.
8. člen
(uporaba določil)
Ne glede na določbe o povračilih stroškov v
zvezi z delom in nekaterih drugih prejemkov javnih uslužbencev iz Kolektivne
pogodbe za dejavnost zdravstva in socialnega varstva Slovenije (Uradni list RS,
št. 15/94, 18/94 – ZRPJZ, 57/95, 19/96, 56/98, 76/98, 39/99 – ZMPUPR, 102/00,
62/01, 43/06 – ZKolP, 60/08, 75/08, 107/11, 40/12, 46/13, 106/15 in 46/17), se
od začetka veljavnosti tega aneksa glede jubilejnih nagrad in odpravnine ob upokojitvi
uporabljajo določbe tega aneksa.
9. člen
(jubilejna nagrada)
(1) Javnemu uslužbencu pripada jubilejna
nagrada v višini:
-    
za 10 let delovne dobe 288,76 eura,
-    
za 20 let delovne dobe 433,13 eura,
-    
za 30 let delovne dobe 577,51 eura,
-    
za 40 let delovne dobe 577,51 eura.
(2) Jubilejna nagrada se izplača javnemu
uslužbencu ob izplačilu plače v naslednjem mesecu po izpolnitvi pogojev.
(3) Delovna doba po tem členu je delovna
doba, ki jo je javni uslužbenec izpolnil pri delodajalcih v javnem sektorju.
10. člen
(odpravnina ob upokojitvi)
(1) Odpravnina ob odhodu v pokoj znaša tri
povprečne mesečne plače zaposlenega v Republiki Sloveniji za pretekle tri
mesece oziroma tri zadnje mesečne plače javnega uslužbenca, če je to zanj
ugodneje.
(2) Javni uslužbenec je v primeru, ko je
delodajalec zanj financiral dokup delovne dobe, upravičen do razlike do višine
odpravnine, če so bila sredstva za dokup nižja od odpravnine.
(3) V primeru, da javni uslužbenec po
upokojitvi ponovno sklene delovno razmerje pri delodajalcu v javnem sektorju,
mu ob ponovni upokojitvi odpravnina ne pripada.«;
ter vsebuje naslednji prehodni in končne
določbe:
»PREHODNI IN KONČNE DOLOČBE
11. člen
(rok za uskladitev aktov)
Akti o notranji organizaciji in
sistemizaciji delovnih mest se uskladijo s tem aneksom najkasneje v roku 45 dni
od uveljavitve tega aneksa.
12. člen
(sprejem in veljavnost kadrovskih standardov in
normativov)
Ne glede na roke iz 6. člena tega aneksa
ministrstvo, pristojno za zdravje, sprejme kadrovske standarde in normative na
področju zdravstvene in babiške nege ter oskrbe do 30. septembra 2019 z
veljavnostjo od 1. januarja 2020. Podlaga za pripravo in sprejem standardov in
normativov je Modra knjiga standardov in normativov v zdravstveni in babiški
negi ter oskrbi z dne 13. maja 2013.
13. člen
(pridobitev pravice do izplačila višje plače)
(1) Javni uslužbenci pridobijo pravico do
izplačila višje plače v skladu s tem aneksom glede na uvrstitev delovnega mesta
na dan pred uveljavitvijo tega aneksa postopno, in sicer na naslednji način:
a)  s
1. januarjem 2019 prvi plačni razred povišanja,
b)  s 1. novembrom 2019 drugi plačni razred povišanja in
c)  s 1. septembrom 2020 tretji plačni razred povišanja in ostali
plačni razredi povišanj.
(2) Javnemu uslužbencu, ki se po
uveljavitvi tega aneksa zaposli v javnem sektorju, se določi plačni razred za
določitev plače glede na uvrstitev delovnega mesta v plačni razred skladno z
rokom iz prejšnjega odstavka, ki je določen za izplačilo plačnega razreda
povišanja.
(3) Ne glede na točko c) prvega odstavka
pridobijo javni uslužbenci na delovnih mestih diplomirane medicinske sestre v
intenzivni terapiji III, šifra E037020, diplomirane babice v porodnem bloku ali
IT III, šifra E037006, in diplomirane babice v neonatalnem oddelku, šifra
E037004, pravico do izplačila tretjega plačnega razreda povišanja 1. novembra
2019.
(4) Javni uslužbenci, ki se premestijo na
novi delovni mesti Farmacevtski tehnik I s specialnimi znanji, šifra E025006 in
Farmacevtski tehnik II s specialnimi znanji, šifra E025007, pridobijo do
izplačila višje plače v skladu s tem aneksom 1. januarja 2019.
(5) Javni uslužbenci, ki se premestijo na
nova delovna mesta Farmacevt začetnik, šifra E027008, Farmacevt I s specialnimi
znanji, šifra E027009, Farmacevt II s specialnimi znanji, šifra E027010, Farmacevt
specialist II s specialnimi znanji, šifra E028006 pridobijo plačni razred iz
tabele iz 2. člena tega aneksa v istih rokih, kot so določeni za delovno mesto
Farmacevt III, šifra E027005.
(6) Javni uslužbenci, ki se premestijo na
novi delovni mesti Koordinator obravnave v skupnosti, šifra F017017 in
Koordinator invalidskega varstva, šifra F017018 pridobijo plačni razred iz
tabele 3. člena tega aneksa v istih rokih, kot so določeni za delovno mesto
Koordinator za preprečevanje nasilja, šifra F017006.
14. člen
(prenehanje veljavnosti)
Z dnem uveljavitve tega aneksa prenehata
veljati 12. člen in 14. člen Aneksa h Kolektivni pogodbi za dejavnost zdravstva
in socialnega varstva Slovenije (Uradni list RS, št. 40/12).
15. člen
(veljavnost)
Ta aneks začne veljati naslednji dan po
objavi v Uradnem listu Republike Slovenije.«.

Popravek Aneksa h Kolektivni pogodbi za
dejavnost zdravstva in socialnega varstva Slovenije (Uradni list RS, št. 5/19)
popravlja 13. člen Aneks h Kolektivni pogodbi za dejavnost zdravstva in
socialnega varstva Slovenije (Uradni list RS, št. 80/18) tako, da se glasi:
»13. člen
(pridobitev pravice do izplačila višje plače)
(1) Javni uslužbenci pridobijo pravico do
izplačila višje plače v skladu s tem aneksom glede na uvrstitev delovnega mesta
na dan pred uveljavitvijo tega aneksa postopno, in sicer na naslednji način:
a)  s 1. januarjem 2019 prvi plačni razred povišanja,
b)  s 1. novembrom 2019 drugi plačni razred povišanja in
c)  s 1. septembrom 2020 tretji plačni razred povišanja in ostali
plačni razredi povišanj.
(2) Javnemu uslužbencu, ki se po
uveljavitvi tega aneksa zaposli v javnem sektorju, se določi plačni razred za
določitev plače glede na uvrstitev delovnega mesta v plačni razred skladno z
rokom iz prejšnjega odstavka, ki je določen za izplačilo plačnega razreda
povišanja.
(3) Ne glede na točko c) prvega odstavka
pridobijo javni uslužbenci na delovnih mestih diplomirane medicinske sestre v
intenzivni terapiji III, šifra E037020, diplomirane babice v porodnem bloku ali
IT III, šifra E037006, in diplomirane babice v neonatalnem oddelku, šifra
E037004, pravico do izplačila tretjega plačnega razreda povišanja 1. novembra
2019.
(4) Javni uslužbenci, ki se premestijo na
novi delovni mesti Farmacevtski tehnik I s specialnimi znanji, šifra E025006 in
Farmacevtski tehnik II s specialnimi znanji, šifra E025007, pridobijo do
izplačila višje plače v skladu s tem aneksom 1. januarja 2019.
(5) Javni
uslužbenci, ki se premestijo na nova delovna mesta Farmacevt začetnik, šifra
E027008, Farmacevt I s specialnimi znanji, šifra E027009, Farmacevt II s
specialnimi znanji, šifra E027010 pridobijo plačni razred iz tabele iz 2. člena
tega aneksa v istih rokih, kot so določeni za delovno mesto Farmacevt III,
šifra E027005. Javni uslužbenci, ki se premestijo na novo delovno mesto
Farmacevt specialist II s specialnimi znanji, šifra E028006 pridobijo plačni
razred iz tabele iz 2. člena tega aneksa v istih rokih, kot so določeni za
delovno mesto Farmacevt specialist I, šifra E028004.
(6) Javni uslužbenci, ki se premestijo na
novi delovni mesti Koordinator obravnave v skupnosti, šifra F017017 in
Koordinator invalidskega varstva, šifra F017018 pridobijo plačni razred iz
tabele 3. člena tega aneksa v istih rokih, kot so določeni za delovno mesto
Koordinator za preprečevanje nasilja, šifra F017006.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 160/20)
vsebuje naslednjo končno določbo:
»KONČNA DOLOČBA
4. člen
Ta aneks začne veljati naslednji dan po
objavi v Uradnem listu Republike Slovenije.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 88/21)
spreminja 9. člen Aneksa h Kolektivni pogodbi za dejavnost zdravstva in
socialnega varstva Slovenije (Uradni list RS, št. 80/18)
tako, da se glasi:
»9. člen
(prenehal
veljati)«;
ter vsebuje naslednji končni določbi:
»10. Končni določbi
14. člen
(razveljavitev)
Z dnem uveljavitve tega aneksa prenehajo
veljati:
-    
3., 5., 6., 7., 9., 10., in 15. člen Aneksa h
Kolektivni pogodbi za dejavnost zdravstva in socialnega varstva Slovenije (Uradni
list RS, št. 40/12),
-    
9. člen Aneksa h Kolektivni pogodbi za
dejavnost zdravstva in socialnega varstva Slovenije (Uradni list RS, št. 80/18)
in Aneks h Kolektivni pogodbi za dejavnost zdravstva in socialnega varstva
Slovenije (Uradni list RS, št. 160/20).
15. člen
(veljavnost aneksa)
Ta aneks začne veljati naslednji dan po
objavi v Uradnem listu Republike Slovenije, uporablja pa se za obračun stroškov
v zvezi z delom in drugih prejemkov iz tega aneksa za mesec junij 2021.«.

Aneks h Kolektivni pogodbi za dejavnost
zdravstva in socialnega varstva Slovenije (Uradni list RS, št. 181/21)
določa:
»1. člen
(namen sklepanja)
Ta aneks h Kolektivni pogodbi za dejavnost
zdravstva in socialnega varstva (Uradni list RS, št. 15/94, 18/94 – ZRPJZ,
57/95, 19/96, 56/98, 76/98, 39/99 – ZMPUPR, 102/00, 62/01, 43/06 – ZKolP,
60/08, 75/08, 107/11, 40/12, 46/13, 106/15, 46/17, 80/18, 5/19 – popr., 160/20
in 88/21; v nadaljnjem besedilu: Kolektivna pogodba za dejavnost zdravstva in
socialnega varstva) se sklepa zaradi realizacije 2. člena Dogovora o nujnih
ukrepih na področju plač v dejavnosti zdravstva in socialnega varstva in
nadaljevanju pogajanj.«;
določa tudi:
»6. člen
(uvrščanje farmacevtov)
Na delovna mesta višjih farmacevtov se
razporedijo farmacevti, ki izpolnjujejo naslednja pogoja:
-     najmanj 12 let delovne dobe v lekarniški dejavnosti po opravljenem
strokovnem izpitu,
-     doseganje standardov in normativov dela farmacevta.
Za zasedbo delovnega mesta višjih
farmacevtov morajo poleg pogojev iz prejšnjega odstavka biti izkazani še
naslednji dodatni pogoji:
-    
prenos znanja na druge farmacevte in
farmacevtske tehnike,
-    
aktivno sodelovanje s farmacevti in drugimi
zdravstvenimi delavci različnih strok in različnih ravni zdravstvene
dejavnosti.
Za farmacevte, ki v določenem časovnem
obdobju skladno s predpisi niso bili dolžni opravljati strokovnega izpita, se
pogoj iz 1. alineje pred prejšnjega odstavka šteje za izpolnjenega, če ima
farmacevt najmanj 12 let delovne dobe v lekarniški dejavnosti od zaključka
pripravništva.
7. člen
(uvrstitev
perfuzionistov)
Na delovno mesto E037043 DMS perfuzionist I
se uvrstijo zaposleni, ki izpolnjujejo naslednje pogoje:
-    
5 let dela na delovnem mestu perfuzionist,
-    
pridobljen certifikat za opravljanje dela
perfuzionista, ki ga izda UKC Ljubljana,
-    
pridobljen evropski certifikat za perfuzioniste
(ECCP), ki ga podeljuje The European Board of Cardiovascular Perfusion (EBCP).
8. člen
(ponudba novih pogodb o
zaposlitvi)
(1) Delodajalec z dnem
uveljavitve tega aneksa zaposlenim javnim uslužbencem ponudi novo pogodbo o
zaposlitvi, in sicer:
1.    
na delovnih mestih s šifro E034002, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E034005 BOLNIČAR NEGOVALEC, SPREMLJEVALEC V BOLNIŠNIČNI DEJAVNOSTI.
2.    
na delovnih mestih s šifro E035001, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035032 SREDNJA MEDICINSKA SESTRA – BABICA V BOLNIŠNIČNI DEJAVNOSTI.
3.    
na delovnih mestih s šifro E035002, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035033 MEDICINSKA SESTRA – NACIONALNA POKLICNA KVALIFIKACIJA (VI. R.Z.D.) V
BOLNIŠNIČNI DEJAVNOSTI.
4.    
na delovnih mestih s šifro E035007, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035034 SREDNJA MEDICINSKA SESTRA NA TRIAŽI V BOLNIŠNIČNI DEJAVNOSTI.
5.    
na delovnih mestih s šifro E035008, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035035 SREDNJA MEDICINSKA SESTRA S SPECIALNIMI ZNANJI V BOLNIŠNIČNI
DEJAVNOSTI.
6.    
na delovnih mestih s šifro E035009 ponudi novo
pogodbo o zaposlitvi za novo delovno mesto E035036 SREDNJA MEDICINSKA SESTRA V
PRIMARNI DEJAVNOSTI.
7.    
na delovnih mestih s šifro E035017, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035037 SREDNJA MEDICINSKA SESTRA V NEGOVALNI ENOTI V BOLNIŠNIČNI DEJAVNOSTI.
8.    
na delovnih mestih s šifro E035019, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035038 SREDNJA MEDICINSKA SESTRA V PSIHIATRIJI V BOLNIŠNIČNI DEJAVNOSTI.
9.    
na delovnih mestih s šifro E035023, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035039 SREDNJA MEDICINSKA SESTRA V STERILIZACIJI V BOLNIŠNIČNI DEJAVNOSTI.
10. 
na delovnih mestih s šifro E035026, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E035040 SREDNJA MEDICINSKA SESTRA V URGENTNI DEJAVNOSTI V BOLNIŠNIČNI
DEJAVNOSTI.
11. 
na delovnih mestih s šifro E037001 ponudi novo
pogodbo o zaposlitvi za novo delovno mesto E037041 DIPL. BABICA V AMBULANTI.
12. 
na delovnih mestih s šifro E037011 ponudi novo
pogodbo o zaposlitvi za novo delovno mesto E037042 DIPL. MEDICINSKA SESTRA V
AMBULANTI.
13. 
na delovnih mestih s šifro E037012, ki
izpolnjujejo pogoje iz 7. člena tega aneksa, ponudi novo pogodbo o zaposlitvi
za novo delovno mesto E037043 DMS PERFUZIONIST I.
14. 
na delovnih mestih s šifro E037013, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E037044 DIPL. MEDICINSKA SESTRA S SPECIALNIMI ZNANJI V BOLNIŠNIČNI DEJAVNOSTI.
15. 
na delovnih mestih s šifro E037014, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E037045 DIPL. MEDICINSKA SESTRA SPECIALIST V BOLNIŠNIČNI DEJAVNOSTI.
16. 
na delovnih mestih s šifro E037024, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E037046 DIPL. MEDICINSKA SESTRA V PSIHIATRIJI V BOLNIŠNIČNI DEJAVNOSTI.
17. 
na delovnih mestih s šifro E037024, ki
opravljajo delo v intenzivnih oddelkih psihiatrije, ponudi novo pogodbo o
zaposlitvi za novo delovno mesto E037047 DIPL. MEDICINSKA SESTRA V INTENZIVNIH
ODDELKIH PSIHIATRIJE.
18. 
na delovnih mestih s šifro E037027, ki delajo v
bolnišnični dejavnosti, ponudi novo pogodbo o zaposlitvi za novo delovno mesto
E037048 DIPL. MEDICINSKA SESTRA V STERILIZACIJI V BOLNIŠNIČNI DEJAVNOSTI.
19. 
na delovnih mestih s šifro E037029, ki
opravljajo delo v urgentnem centru, ponudi novo pogodbo o zaposlitvi za novo
delovno mesto E037049 DIPL.MEDICINSKA SESTRA V URGENTNI DEJAVNOSTI (UC).
20. 
na delovnih mestih s šifro E037029, ki
opravljajo delo v satelitskem urgentnem centru, ponudi novo pogodbo o
zaposlitvi za novo delovno mesto E037050 DIPL.MEDICINSKA SESTRA V URGENTNI
DEJAVNOSTI (SUC).
21. 
na delovnih mestih s šifro E037032, ki imajo
opravljen izpit iz NMP, ponudi novo pogodbo o zaposlitvi za novo delovno mesto
E037051 DIPL.MEDICINSKA SESTRA V REŠEVALNEM VOZILU Z OPRAVLJENIM PREVERJANJEM
IZ NMP.
22. 
na delovnih mestih s šifro E037029, ki
opravljajo delo v triaži urgentne dejavnosti, ponudi novo pogodbo o zaposlitvi
za novo delovno mesto E037052 DIPL.MEDICINSKA SESTRA V TRIAŽI URGENTNE
DEJAVNOSTI.
23. 
na delovnih mestih s šifro E047011, ki
opravljajo delo v intenzivnih oddelkih psihiatrije, ponudi novo pogodbo o
zaposlitvi za novo delovno mesto E047089 DELOVNI TERAPEVT V INTENZIVNIH
ODDELKIH PSIHIATRIJE.
24. 
na delovnih mestih s šifro E048001 ponudi novo
pogodbo o zaposlitvi za novo delovno mesto E048036 KLINIČNI PSIHOLOG SPECIALIST
III.
25. 
na delovnih mestih s šifro F017012 ponudi novo
pogodbo o zaposlitvi za novo delovno mesto F017019 STROKOVNI DELAVEC
SOCIALNO-VARSTVENE STORITVE.
26. 
na delovnih mestih s šifro F024002 ponudi novo pogodbo
o zaposlitvi za novo delovno mesto F024008 BOLNIČAR NEGOVALEC II (I).
27. 
na delovnih mestih s šifro F024005 ponudi novo
pogodbo o zaposlitvi za novo delovno mesto F024009 SOCIALNA OSKRBOVALKA II (I).
28. 
na delovnih mestih s šifro F025010 ponudi novo
pogodbo o zaposlitvi za novo delovno mesto F025013 SREDNJA MEDICINSKA SESTRA II
(I).
29. 
na delovnih mestih s šifro F025012 ponudi novo
pogodbo o zaposlitvi za novo delovno mesto F025014 VARUHINJA INSTITUCIONALNO
VARSTVO ali F025015 VARUHINJA VODENJE, VARSTVO IN ZAPOSLITEV POD POSEBNIMI
POGOJI, glede na vsebino delovnega mesta.
30. 
na delovnih mestih s šifro F027010 ponudi novo
pogodbo o zaposlitvi za novo delovno mesto F027021 DIPLOMIRANA MEDICINSKA
SESTRA.
31. 
na delovnih mestih s šifro J026004, ki so
zaposleni na CSD ponudi novo pogodbo o zaposlitvi za novo delovno mesto J026027
SODELAVEC V GLAVNI PISARNI NA CSD.
32. 
na delovnih mestih s šifro J026005 ponudi novo
pogodbo o zaposlitvi za novo delovno mesto J027010 SODELAVEC V GLAVNI PISARNI
NA CSD.
33. 
na delovnih mestih s šifro J025023 ponudi novo
pogodbo o zaposlitvi za novo delovno mesto E045020 ZDR. ADMINISTRATIVNI
SODELAVEC V (I).
34. 
na delovnih mestih s šifro J025024 ponudi novo
pogodbo o zaposlitvi za novo delovno mesto E045023 ZDR. ADMINISTRATIVNI
SODELAVEC V (II).
35. 
na delovnih mestih s šifro J025025 ponudi novo
pogodbo o zaposlitvi za novo delovno mesto E045024 ZDR. ADMINISTRATIVNI
SODELAVEC V (III).
36. 
na delovnih mestih s šifro J032023 ponudi novo
pogodbo o zaposlitvi za novo delovno mesto F022001 STREŽNICA – SOCIALNO VARSTVO
ali E042001 STREŽNICA V ZDRAVSTVU, skladno z dejavnostjo, v kateri se delo
opravlja.
37. 
na delovnih mestih s šifro J032031 ponudi novo
pogodbo o zaposlitvi za novo delovno mesto E042002 OSKRBOVALKA V BOLNIŠNICI.
38. 
na delovnih mestih s šifro J033012 ponudi novo
pogodbo o zaposlitvi za novo delovno mesto J033035 POMOČNIK (DIETNEGA) KUHARJA
III v ZSV.
39. 
zaposlenim v zdravstvu in socialnem varstvu na
delovnih mestih s šifro J033028 ponudi novo pogodbo o zaposlitvi za novo
delovno mesto J033036 VZDRŽEVALEC III v ZSV.
40. 
na delovnih mestih s šifro J033029 ponudi novo
pogodbo o zaposlitvi za novo delovno mesto J033037 VZDRŽEVALEC PERILA III v
ZSV.
41. 
zaposlenim v zdravstvu in socialnem varstvu na
delovnih mestih s šifro J034006 ponudi novo pogodbo o zaposlitvi za novo
delovno mesto J034127 DIETNI KUHAR IV v ZSV.
42. 
na delovnih mestih s šifro J034041 ponudi novo
pogodbo o zaposlitvi za novo delovno mesto J034128 NATAKAR SERVIRKA IV v ZSV.
43. 
zaposlenim v zdravstvu in socialnem varstvu na
delovnih mestih s šifro J034042 ponudi novo pogodbo o zaposlitvi za novo
delovno mesto J034129 NATAKAR IV v ZSV.
44. 
zaposlenim v zdravstvu in socialnem varstvu na
delovnih mestih s šifro J034070 ponudi novo pogodbo o zaposlitvi za novo
delovno mesto J034130 ŠIVILJA IV v ZSV.
45. 
na delovnih mestih s šifro J034078 ponudi novo
pogodbo o zaposlitvi za novo delovno mesto J034131 TELEFONIST – RECEPTOR IV v
ZSV.
46. 
zaposlenim v zdravstvu in socialnem varstvu na
delovnih mestih s šifro J034095 ponudi novo pogodbo o zaposlitvi za novo
delovno mesto J034132 VZDRŽEVALEC IV (I) v ZSV.
47. 
zaposlenim v zdravstvu in socialnem varstvu na
delovnih mestih s šifro J034096 ponudi novo pogodbo o zaposlitvi za novo
delovno mesto J034133 VZDRŽEVALEC IV (II) v ZSV.
48. 
zaposlenim v zdravstvu in socialnem varstvu na
delovnih mestih s šifro J035008 ponudi novo pogodbo o zaposlitvi za novo
delovno mesto J035139 DIETNI KUHAR V v ZSV.
49. 
na delovnih mestih s šifro J035089 ponudi novo
pogodbo o zaposlitvi za novo delovno mesto J035140 VZDRŽEVALEC – TEHNIK V (I) v
ZSV.
50. 
na delovnih mestih s šifro J035090 ponudi novo
pogodbo o zaposlitvi za novo delovno mesto J035141 VZDRŽEVALEC – TEHNIK V (II)
v ZSV.
51. 
na delovnih mestih s šifro J035091 ponudi novo
pogodbo o zaposlitvi za novo delovno mesto J035142 VZDRŽEVALEC MEDICINSKE
OPREME v ZSV.
(2) Vse zaposlene v plačnih
podskupinah E2, E3 in E4, razen tistih, ki so omenjeni v prejšnjem odstavku
tega člena, ki opravljajo specifična dela in naloge v zdravstvu in se je s tem
aneksom določilo novo ustrezno delovno mesto, delodajalec z dnem uveljavitve
tega aneksa ustrezno razvrsti na nova delovna mesta, ki so primerna glede na
vsebino in zahtevnost delovnega mesta.
(3) Vse zaposlene v plačni podskupini
F1 in F2, razen tistih, ki so omenjeni v prvem odstavku tega člena, ki
opravljajo specifična dela in naloge v socialno varstveni dejavnosti in se je s
tem aneksom določilo novo ustrezno delovno mesto, delodajalec z dnem
uveljavitve tega aneksa ustrezno razvrsti na nova delovna mesta, ki so primerna
glede na vsebino in zahtevnost delovnega mesta.
(4) Vse zaposlene v plačni skupini J,
razen tistih, ki so omenjeni v prvem odstavku tega člena, ki opravljajo
specifična dela in naloge v zdravstveni in socialnovarstveni dejavnosti in se
je s tem aneksom določilo novo ustrezno delovno mesto, delodajalec z dnem
uveljavitve tega aneksa ustrezno razvrsti na nova delovna mesta, ki so primerna
glede na vsebino in zahtevnost delovnega mesta.
(5) Delodajalec z dnem uveljavitve
tega aneksa upošteva novo opredeljene kriterije za uvrščanje vodstvenih
delovnih mestih mest plačne podskupine E3.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
9. člen
(rok za uskladitev aktov)
Akti o notranji organizaciji in
sistemizaciji delovnih mest se uskladijo s tem aneksom najkasneje v roku 30 dni
od uveljavitve tega aneksa.
10. člen
(pridobitev pravice do izplačila plače)
Javni uslužbenci pridobijo pravico do
izplačila višje plače v skladu s tem aneksom z dnem uveljavitve tega aneksa.
V roku iz prejšnjega odstavka pridobijo
pravico do izplačila višje plače tudi tisti javni uslužbenci, ki se premestijo
oziroma sklenejo pogodbo o zaposlitvi za novo delovno mesto, določeno s tem
aneksom.
11. člen
(začetek veljavnosti)
Ta aneks začne veljati naslednji dan po
objavi v Uradnem listu Republike Slovenije.«.