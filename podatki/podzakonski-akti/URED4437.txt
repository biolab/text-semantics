Prvo poglavje
1. SPLOŠNE DOLOČBE
1. člen
(vsebina)
(1) Ta uredba določa podrobnejše
ravnanje in načine varstva pri trgovini z osebki živalskih in rastlinskih vrst
za izvajanje:
-      
Uredbe Sveta
(ES) št. 338/97 z dne 9. decembra 1996 o varstvu prosto živečih
živalskih in rastlinskih vrst z zakonsko ureditvijo trgovine z njimi (UL L
št. 61 z dne 3. 3. 1997, str. 1), zadnjič spremenjene z Uredbo
Komisije (EU) 2017/160 z dne 20. januarja 2017 o spremembi Uredbe Sveta
(ES) št. 338/97 o varstvu prosto živečih živalskih in rastlinskih vrst z
zakonsko ureditvijo trgovine z njimi (UL L št. 27 z dne
1. 2. 2017, str. 1), (v nadaljnjem besedilu: Uredba 338/97/ES),
-      
Uredbe
Komisije (ES) št. 865/2006 z dne 4. maja 2006 o določitvi podrobnih
pravil za izvajanje Uredbe Sveta (ES) št. 338/97 o varstvu prosto živečih
živalskih in rastlinskih vrst z zakonsko ureditvijo trgovine z njimi (UL L
št. 166 z dne 19. 6. 2006, str. 1), zadnjič spremenjene z Uredbo
Komisije (EU) 2015/870 z dne 5. junija 2015 o spremembi Uredbe (ES)
št. 865/2006 o določitvi podrobnih pravil za izvajanje Uredbe Sveta (ES)
št. 338/97 glede trgovine s prosto živečimi živalskimi in rastlinskimi
vrstami (UL L št. 142 z dne 6. 6. 2015, str. 3), (v nadaljnjem
besedilu: Uredba 865/06/ES),
-      
Uredbe Sveta št. 3254/91/EGS z dne 4. novembra 1991 o prepovedi
uporabe stopalk v Skupnosti in vnosa v Skupnost kožuhov in izdelanega blaga iz
nekaterih prosto živečih živalskih vrst, ki izvirajo iz držav, v katerih jih
lovijo s stopalkami ali z načini lova s pastmi, ki ne izpolnjuje mednarodnih
standardov humanega lova s pastmi (UL L št. 308 z dne 9. 11. 1991, str.
1), zadnjič spremenjene z Uredbo Komisije (ES) št. 35/97 z dne
10. januarja 1997 o določbah za izdajanje potrdil za kožuhe in blago,
ki jih ureja Uredba Sveta (EGS) št. 3254/91 (UL L št. 8 z dne 11. 1. 1997,
str. 2; v nadaljnjem besedilu: Uredba 3254/91/EGS),
-      
Uredbe (ES)
št. 1007/2009 Evropskega parlamenta in Sveta z dne 16. septembra 2009
o trgovini z izdelki iz tjulnjev (UL L št. 286 z dne 31. 10. 2009,
str. 36), zadnjič spremenjene z Uredbo (EU) 2015/1775 Evropskega parlamenta in
Sveta z dne 6. oktobra 2015 o spremembi Uredbe (ES) št. 1007/2009 o
trgovini z izdelki iz tjulnjev in razveljavitvi Uredbe Komisije (EU)
št. 737/2010 (UL L št. 262 z dne 7. 10. 2015, str. 1), (v
nadaljnjem besedilu: Uredba 1007/2009/ES) in
-      
Uredbe
Komisije (EU) št. 737/2010 z dne 10. avgusta 2010 o določitvi
podrobnih pravil za izvajanje Uredbe (ES) št. 1007/2009 Evropskega
parlamenta in Sveta o trgovini z izdelki iz tjulnjev (UL L št. 216 z dne
17. 8. 2010, str. 1), zadnjič spremenjene z Uredbo (EU) 2015/1775
Evropskega parlamenta in Sveta z dne 6. oktobra 2015 o spremembi Uredbe
(ES) št. 1007/2009 o trgovini z izdelki iz tjulnjev in razveljavitvi
Uredbe Komisije (EU) št. 737/2010 (UL L št. 262 z dne
7. 10. 2015, str. 1), (v nadaljnjem besedilu: Uredba 737/2010/EU).
(2) Ta uredba v skladu z Direktivo
Sveta št. 83/129/EGS z dne 28. marca 1983 o uvozu kož nekaterih tjulnjih
mladičev in izdelkov iz njih v države članice (UL L št. 91 z dne 9. 4.
1983, str. 30), zadnjič spremenjeno z Direktivo Sveta z dne
8. junija 1989 o spremembi Direktive 83/129/EGS o uvozu kož nekaterih
tjulnjih mladičev in izdelkov iz njih v države članice (UL L št. 163 z dne
14. 6. 1989, str. 37) določa podrobnejše ravnanje pri uvozu osebkov vrst
kapičastih in sedlastih tjulnjev v Evropski skupnosti.
(3) Ta uredba v skladu z Resolucijo
št. 3.13 Sporazuma o ohranjanju kitov in delfinov Črnega morja, Sredozemskega
morja in atlantskega območja ob njem (Uradni list RS – Mednarodne pogodbe, št.
16/06) ureja komercialno ravnanje z osebki vrst iz reda kitov in delfinov
(Cetacea).
(4) Ta uredba določa tudi ravnanje in
načine varstva pri trgovini z osebki živalskih in rastlinskih vrst, ki so
zavarovane s predpisi o varstvu zavarovanih prostoživečih živalskih in
rastlinskih vrst, ter pogoje za dejavnost komercialne gojitve osebkov
prostoživečih živalskih vrst.
2. člen
(izrazi)
V tej uredbi uporabljeni izrazi, ki niso
opredeljeni v Zakonu o ohranjanju narave (Uradni list RS, št. 96/04 – uradno
prečiščeno besedilo in 61/06 – ZDru-1) in na njegovi podlagi sprejetih
predpisih, Uredbi 338/97/ES, Uredbi 865/06/ES ali Uredbi 3254/91/EGS, pomenijo:
1.    
mnenje je pisna izjava in njena utemeljitev, ki jo na podlagi vseh
razpoložljivih podatkov izda strokovni organ;
2.    
konvencija je Konvencija o mednarodni
trgovini z ogroženimi prostoživečimi živalskimi in rastlinskimi vrstami,
ratificirana z Zakonom o ratifikaciji Konvencije o mednarodni trgovini z
ogroženimi prostoživečimi živalskimi in rastlinskimi vrstami, spremembe
konvencije ter dodatkov I, II, III in IV h konvenciji (MKTZOR) (Uradni list RS
– Mednarodne pogodbe, št. 31/99);
3.    
upravni organ je ministrstvo, pristojno za ohranjanje narave, in je
pristojen za izvajanje konvencije, Uredbe 338/97/ES, Uredbe 865/06/ES, Uredbe
3254/91/EGS, Uredbe 1007/2009/ES, Uredbe 737/2010/EU in te uredbe.
Drugo poglavje
2. REŽIMI RAVNANJA
2.1 Pravila ravnanja
3. člen
(dopustnost ravnanja)
(1) Ravnanje z osebki vrst iz prilog A
do D Uredbe 338/97/ES, priloge I Uredbe 3254/91/EGS, prilog predpisov, ki
urejajo varstvo prostoživečih živalskih in rastlinskih vrst ter osebkov iz
prvega odstavka 5. člena te uredbe je dopustno le ob pogojih in na način,
kot je določeno v Uredbi 338/97/ES, Uredbi 865/06/ES, Uredbi 3254/91/EGS, Uredbi
1007/2009/ES, Uredbi 737/2010/EU in v tej uredbi.
(2) Dovoljenja, potrdila ali druge
listine, izdane na podlagi te uredbe, je prepovedano uporabiti za katerikoli
osebek, ki ni osebek, za katerega je dovoljenje, potrdilo ali listina izdana.
2.2 Pasti stopalke
4. člen
(uvoz kožuhov osebkov vrst, ulovljenih z
uporabo pasti stopalk)
(1) Uvoz kožuhov osebkov vrst iz
priloge I in drugih izdelkov iz priloge II Uredbe 3254/91/EGS se dovoli ob
izpolnjevanju pogojev, določenih v Uredbi 3254/91/EGS.
(2) (črtan)
2.3 Tjulnji
5. člen
(trgovina z izdelki iz tjulnjev)
(1) Trgovina z izdelki iz tjulnjev se
izvaja skladno z Uredbo 1007/2009/ES, Uredbo 737/2010/EU in to uredbo.
(2) Uvoz kož, izdelkov iz njih ter
drugih izdelkov v komercialne namene, pridobljenih iz modrohrbtih mladičev
kapičastih tjulnjev (Cystophora cristata) in belokožuhastih mladičev
sedlastih tjulnjev (Phoca groenlandica), je prepovedan.
(3) Ne glede na prejšnji odstavek je
uvoz dovoljen, če je osebek pridobljen s tradicionalnim eskimskim lovom.
2.4 Izvajanje Uredbe 338/97/ES
6. člen
(registracija pridelovalcev in
predelovalcev kaviarja)
(1) Brez poseganja v predpise, ki
urejajo zdravstveno varstvo živil in veterinarsko sanitarne pogoje, izvede
upravni organ na zahtevo vložnika postopek registracije obratov za predelovanje
in pakiranje ali prepakiranje kaviarja jesetrovk (Acipenseriformes) za namen
izvoza, ponovnega izvoza ali trgovine na območju Evropske skupnosti.
(2) Vloga za registracijo obrata iz
prejšnjega odstavka, ki je lahko pravna ali fizična oseba, mora vsebovati:
-      
naziv in sedež pravne osebe ali ime, priimek in naslov fizične osebe,
-      
priimek in ime odgovorne osebe,
-      
telefon, faks in elektronski naslov,
-      
vrsto dejavnosti (npr. uvoz, pridelava, izvoz, ponovni izvoz, predelava,
pakiranje, prepakiranje),
-      
datum pričetka izvajanja dejavnosti,
-      
predvideno letno količino kaviarja po posameznih dejavnostih iz četrte
alinee tega odstavka,
-      
predvideno vrsto jesetrovk oziroma tip kaviarja,
-      
predvideno državo nabave surovine.
(3) O registraciji obrata iz prvega
odstavka tega člena upravni organ obvesti Veterinarsko upravo Republike
Slovenije.
(4) Upravni organ z izdajo odločbe o
registraciji vsakemu obratu za predelovanje in pakiranje ali prepakiranje
kaviarja dodeli enkratno registracijsko številko, ki je sestavljena iz
kombinacije znakov aa-bbbb, pri čemer predstavljata:
-      
znak aa: dvomestno ISO kodo države (SI) in
-      
znak bbbb: štirimestno zaporedno serijsko številko vpisa obrata v
register.
(5) Registrirani obrati za
predelovanje in pakiranje ali prepakiranje kaviarja morajo voditi redno
evidenco o količini nabavljenega, prodanega ter proizvedenega kaviarja in
skladiščenega kaviarja.
(6) Evidenca iz prejšnjega odstavka
mora vsebovati najmanj podatke o:
-      
količini nabavljenega ali proizvedenega kaviarja za posamezno vrsto
jesetrovk,
-      
izvoru osebkov, pri čemer se za iz narave odvzete osebke uporablja koda
W, za v ujetništvu rojene in gojene pa koda C,
-      
državi izvora kaviarja,
-      
državi izvoza ali ponovnega izvoza, če so osebki pridobljeni v tretji
državi, ali državi prodaje, če so bili pridobljeni na območju Skupnosti,
-      
dobavitelju kaviarja,
-      
datumu uvoza oziroma nabave,
-      
številki in datumu dovoljenja za izvoz ali ponovni izvoz, če so osebki
pridobljeni v tretji državi,
-      
prepakiranem kaviarju iz posamezne pošiljke z navedbo števila in
velikosti primarnih posod,
-      
količini ponovno izvoženega kaviarja v primeru ponovnega izvoza v tretjo
državo ali količini prodanega kaviarja na območju Skupnosti,
-      
količini proizvedenega kaviarja v primeru lastne pridelave,
-      
količini skladiščenega kaviarja.
(7) Evidenca iz petega odstavka tega
člena mora biti kadarkoli dostopna na vpogled upravnemu organu in pristojnim
nadzornim organom.
(8) Odgovorna oseba posameznega obrata
mora upravnemu organu do 31. januarja za preteklo leto posredovati tudi
letno poročilo, ki vključuje vse podatke iz šestega odstavka tega člena.
7. člen
(označevanje posod s kaviarjem)
(1) Upravni organ registriranemu
obratu za predelovanje in pakiranje ali prepakiranje kaviarja iz prejšnjega
člena dodeli nalepke za enkratno označevanje posod s kaviarjem.
(2) Nalepka za enkratno uporabo iz
prejšnjega odstavka mora biti nameščena na primarno posodo kaviarja na način,
da se uniči ob odprtju posode.
(3) Registrirani obrati morajo v
primeru lastne pridelave označiti vsako posodo s kaviarjem z nalepko za
enkratno uporabo, na kateri je navedena enkratna registrska številka, ki jo
sestavlja kombinacija znakov aaa/b/cc/dddd/eeeee/fffff, pri čemer so:
-      
znak aaa: koda za vrsto iz priloge 1, ki je kot priloga sestavni del te
uredbe,
-      
znak b: izvor kaviarja, pri čemer se za iz narave odvzete osebke
uporablja koda W, za v ujetništvu rojene in gojene pa koda C,
-      
znak cc: dvomestna ISO koda države izvora,
-      
znak dddd: leto pridelave,
-      
znak eeeee: registracijska številka obrata za pridelavo kaviarja in
-      
znak fffff: petmestna zaporedna številka nalepke.
(4) Registrirani obrati morajo v
primeru predelave, pakiranja ali prepakiranja označiti posodo s kaviarjem z
nalepko za enkratno uporabo, na kateri je navedena enkratna registrska
številka, ki jo sestavlja kombinacija znakov aaa/b/cc/dddd/ee-ffff/ggggg, pri
čemer so:
-      
znak aaa: koda za vrsto iz priloge 1 te uredbe,
-      
znak b: izvor kaviarja, pri čemer se za iz narave odvzete osebke
uporablja koda W, za v ujetništvu rojene in gojene pa koda C,
-      
znak cc: dvomestna ISO koda države izvora,
-      
znak dddd: leto predelave in pakiranja ali prepakiranja,
-      
znak ee-ffff: registracijska številka iz četrtega odstavka 6. člena
te uredbe in
-      
znak ggggg: petmestna zaporedna številka nalepke ali številka ponovnega
izvoza.
8. člen
(izvoz in ponovni izvoz kaviarja)
(1) Ob izvozu ali ponovnem izvozu
kaviarja mora biti na vsaki sekundarni posodi kaviarja poleg predpisane navedbe
vsebine navedena tudi točna količina kaviarja.
(2) Podatki na nalepkah za enkratno
uporabo iz tretjega in četrtega odstavka prejšnjega člena, ki so pritrjene na
posode kaviarja, morajo biti navedeni tudi na pripadajočem dovoljenju za izvoz
ali potrdilu o ponovnem izvozu ali prilogi k dovoljenju ali potrdilu.
9. člen
(vodenje evidence in posredovanje
informacij sekretariatu konvencije)
(1) Upravni organ vodi evidenco o
obratih za predelovanje in pakiranje ali prepakiranje kaviarja, registriranih
na način iz 6. člena te uredbe, ki vključuje naslednje podatke:
-      
naziv in naslov pravne osebe,
-      
telefon, faks in elektronski naslov,
-      
ime in priimek odgovorne osebe,
-      
enkratno uradno registracijsko številko iz četrtega odstavka
6. člena te uredbe,
-      
datum veljavnosti registracije,
-      
vrsto dejavnosti podjetja (npr. uvoz, pridelava, izvoz, ponovni izvoz,
predelava, pakiranje, prepakiranje).
(2) Upravni organ vodi evidenco o
izvedenih poslih, ki jih na podlagi evidence iz petega odstavka 6. člena
te uredbe posredujejo registrirani obrati za predelovanje in pakiranje ali
prepakiranje kaviarja.
(3) Upravni organ posreduje podatke iz
evidence iz prvega odstavka tega člena vsako leto najpozneje do
30. novembra sekretariatu konvencije.
10. člen
(spremljanje)
(1) Za učinkovito spremljanje ravnanja
s kaviarjem sodeluje pri medsebojni izmenjavi podatkov upravni organ s
strokovnim organom in pristojnimi nadzornimi organi.
(2) Upravni organ v sodelovanju s
strokovnim organom in pristojnimi inšpekcijskimi službami redno spremlja
izvajanje dejavnosti obratov za predelovanje in pakiranje ali prepakiranje
kaviarja, vključno z raztovarjanjem osebkov, tranzitom, predelavo,
prepakiranjem, ponovnim označevanjem, izvozom in ponovnim izvozom.
11. člen
(prenehanje registracije)
(1) Če registrirani obrat za
predelovanje in pakiranje ali prepakiranje kaviarja ne izpolnjuje predpisanih
pogojev iz Uredbe 338/97/ES, Uredbe 865/06/ES ali te uredbe, upravni organ po
uradni dolžnosti izda odločbo o prenehanju registracije in izbrisu iz registra.
(2) Če registrirani obrat za
predelovanje in pakiranje ali prepakiranje kaviarja preneha z opravljanjem
dejavnosti, za katero je registriran, o tem obvesti upravni organ, ki po uradni
dolžnosti izda odločbo o prenehanju registracije in izbrisu iz registra.
(3) Upravni organ o izdaji odločbe o
izbrisu obrata za predelovanje in pakiranje ali prepakiranje kaviarja iz
registra obvesti sekretariat konvencije.
12. člen
(registracija osebkov, ki so del potujoče
razstave)
(1) Za namene izvajanja Uredbe
338/97/ES in Uredbe 865/06/ES upravni organ na zahtevo vložnika registrira
osebke, ki so del potujoče razstave.
(2) V postopku registracije iz
prejšnjega odstavka predloži vložnik upravnemu organu naslednje podatke:
-      
ime, priimek in naslov izvajalca potujoče razstave ter lokacije, kjer
bodo potekale potujoče razstave,
-      
ime in priimek odgovorne osebe potujoče razstave,
-      
znanstveno ime vrste osebka,
-      
dokazilo o zakoniti pridobitvi osebka,
-      
podroben opis osebka,
-      
dokazilo, da je osebek označen na predpisan način oziroma ga je mogoče
prepoznati iz spremljajoče dokumentacije,
-      
dokazilo, da je osebek rojen in gojen v ujetništvu ali umetno razmnožen
v skladu z Uredbo 865/06/ES.
(3) O registraciji potujoče razstave
iz prvega odstavka tega člena upravni organ obvesti Veterinarsko upravo
Republike Slovenije.
(4) Izvajalec potujoče razstave mora o
vsaki morebitni izgubi ali poginu osebka, registriranega na način iz prvega
odstavka tega člena, obvestiti upravni organ v roku 15 dni po izgubi. Upravni
organ za tak osebek po uradni dolžnosti izda odločbo o prenehanju registracije
in izbrisu iz registra.
13. člen
(registracija raziskovalcev in
raziskovalnih organizacij)
(1) Raziskovalci in raziskovalne
organizacije, ki se v skladu z Uredbo 338/97/ES in Uredbo 865/06/ES želijo
registrirati pri upravnem organu, so pred registracijo dolžni sestaviti
inventar osebkov vrst, navedenih v prilogah od A do C Uredbe 338/97/ES, ga
redno dopolnjevati ter omogočiti upravnemu organu vpogled vanj.
(2) V postopku registracije iz
prejšnjega odstavka predloži vložnik upravnemu organu naslednje podatke:
-      
naziv in sedež pravne osebe ali ime, priimek in naslov fizične osebe,
-      
priimek in ime odgovorne osebe raziskovalca ali raziskovalne
organizacije ter priimek in ime odgovorne osebe raziskovalne zbirke,
-      
telefon, faks, elektronski naslov,
-      
dokumentacijo, da izpolnjuje pogoje iz četrtega odstavka tega člena.
(3) Upravni organ z odločbo, s katero
izvede vpis v register, vsakemu raziskovalcu ali raziskovalni organizaciji
dodeli enkratno registrsko številko v skladu z Uredbo 865/06/ES ter pooblasti
odgovorno osebo za izpolnjevanje nalepk iz 15. člena te uredbe.
(4) Upravni organ registrira raziskovalce
in raziskovalne organizacije iz prvega odstavka tega člena, ki izpolnjujejo
naslednje pogoje:
1.    
da so raziskovalne zbirke osebkov in zapisi v zvezi z njimi stalno v
organizaciji in pod strokovnim nadzorom,
2.    
da so osebki na razpolago zainteresiranim uporabnikom, vključno z
uporabniki iz drugih organizacij in drugim raziskovalcem,
3.    
da se o raziskovalnih zbirkah vodi stalna evidenca,
4.    
da so osebki zakonito pridobljeni z namenom raziskovanja in hrambe ali
pridobljeni pred uveljavitvijo predpisov, ki urejajo varstvo prostoživečih
živalskih in rastlinskih vrst in mednarodno trgovino z njimi,
5.    
da so osebki in zbirke urejeni na način, ki zagotavlja njihovo
uporabnost.
(5) O registraciji iz prvega odstavka
tega člena upravni organ obvesti Veterinarsko upravo Republike Slovenije.
(6) Upravni organ vodi tudi evidenco
vsebine inventarja registriranih raziskovalcev oziroma raziskovalnih
organizacij, ki vsebuje:
-      
podatke o raziskovalni organizaciji,
-      
znanstveno ime vrste,
-      
skupno število osebkov posamezne vrste,
-      
tip osebka z navedbo kod za opis osebkov iz Uredbe 865/06/ES,
-      
evidenčno oznako osebka,
-      
datum pridobitve osebka.
14. člen
(evidenca raziskovalcev in raziskovalnih
organizacij)
Upravni organ vodi evidenco registriranih
raziskovalcev in raziskovalnih organizacij ter njihove imena oziroma nazive in
naslove ter kontaktne informacije posreduje sekretariatu konvencije in Evropski
komisiji.
15. člen
(označevanje pošiljk osebkov v primeru
registriranih raziskovalcev in raziskovalnih organizacij)
(1) Embalaža, v kateri registrirani
raziskovalci in raziskovalne organizacije prenašajo osebke vrst iz prilog A do
C Uredbe 338/97/ES, mora biti označena z nalepko, katere oblika in vsebina sta
določeni v Uredbi 865/06/ES, in ki jo izda upravni organ.
(2) Nalepka iz prejšnjega odstavka mora
vsebovati podatke:
-      
o tipu osebkov (npr. herbarijski material, konzervirani, zaliti osebki,
živ rastlinski material ipd.),
-      
ime oziroma nazive in naslov pošiljatelja in
-      
registrske številke izvoznih in uvoznih raziskovalcev ali raziskovalnih
organizacij s podpisom odgovorne osebe, pooblaščene na način iz tretjega
odstavka 13. člena te uredbe.
15.a člen
(prepoved
ponovnega izvoza slonovine)
(1) Potrdila za ponovni izvoz
slonovine afriškega slona (Loxodonta africana) in indijskega slona (Elephas
maximus) iz Republike Slovenije v države, ki niso članice Evropske unije,
pridobljene pred 26. februarjem 1976 za afriškega slona in pred
1. julijem 1975 za indijskega slona, se ne izda.
(2) Ne glede na prejšnji odstavek se
potrdilo izda, če je to potrebno zaradi:
-      
izmenjave eksponatov med verodostojnimi institucijami (npr. muzeji),
-      
prenosa podedovane slonovine ob preselitvi oseb izven Evropske unije, če
pride do prenosa stalnega prebivališča ali spremembe rezidentstva,
-      
nadzornih, znanstvenih in izobraževalnih razlogov.
2.5 Komercialno ravnanje z osebki
zavarovanih vrst
16. člen
(komercialno ravnanje z osebki zavarovanih
vrst)
(1) Osebke vrst, ki so navedene v
prilogi 1 Uredbe o zavarovanih prosto živečih živalskih vrstah (Uradni list RS,
št. 46/04, 109/04, 84/05, 115/07, 96/08 in 36/09) ali v prilogi 1 Uredbe o
zavarovanih prosto živečih rastlinskih vrstah (Uradni list RS, št. 46/04, 110/04,
115/07 in 36/09) in niso navedene v prilogi A Uredbe 338/97/ES, je prepovedano
uporabljati v komercialne namene.
(2) Ne glede na prejšnji odstavek
upravni organ izjemoma dovoli uporabo teh osebkov v komercialne namene, če je
ta skladna s predpisi, ki urejajo varstvo prostoživečih živalskih ali
rastlinskih vrst, v teh primerih:
1.    
če so osebki vrst pridobljeni v Republiki Sloveniji ali vanjo vneseni
pred 1. 5. 2004 in vložnik dokaže upravnemu organu, da so bili pridobljeni
v skladu s predpisi, ki urejajo varstvo prostoživečih živalskih in rastlinskih
vrst;
2.    
če so osebki živalskih vrst rojeni in gojeni v ujetništvu, osebki
rastlinskih vrst pa umetno razmnoženi ali njihovi deli ali izdelki iz njih in
so označeni, kot je predpisano;
3.    
če so nujno potrebni za napredovanje znanosti ali nujne biomedicinske
namene in se dokaže, da je ta vrsta edina primerna za te namene, in kadar ni
osebkov te vrste, rojenih in gojenih v ujetništvu ali umetno razmnoženih;
4.    
če so namenjeni za gojitev ali razmnoževanje v korist ohranjanja
obravnavane vrste ali
5.    
če so namenjeni raziskovanju ali izobraževanju, katerega cilj je varstvo
ali ohranitev obravnavane vrste.
(3) Upravni organ izda potrdilo o
dovolitvi uporabe v komercialne namene iz prejšnjega odstavka.
(4) Potrdilo iz prejšnjega odstavka se
uporablja:
1.    
na območju Republike Slovenije,
2.    
kot potrdilo za določen osebek, če je osebek označen, kot je predpisano,
in je veljavno za vsako nadaljnje komercialno ravnanje,
3.    
kot potrdilo o posameznem poslu prenosa za osebek, katerega označitev na
predpisan način ni mogoča, in je veljavno za en posel prenosa.
(5) Potrdilo iz tretjega odstavka tega
člena preneha veljati:
1.    
ob poginu živega osebka, na katerega se nanaša dokument,
2.    
ob uničenju osebka, na katerega se nanaša dokument,
3.    
ob izpustu ali pobegu osebka v naravo,
4.    
kadar podatki na potrdilu ne kažejo dejanskega stanja.
(6) Imetnik potrdila mora v primerih
iz prejšnjega odstavka dokument nemudoma vrniti upravnemu organu, ki na zahtevo
stranke izda novo potrdilo.
(7) Osebke vrst iz reda kitov in
delfinov (Cetacea) je prepovedano uporabljati v komercialne namene, vključno za
delfinarije in terapevtske programe v komercialne namene.
17. člen
(izjeme glede ravnanja z osebki
rastlinskih vrst v komercialne namene)
Določba prvega odstavka prejšnjega člena te
uredbe ne velja za kulture sejancev ali tkivne kulture. Komercialno ravnanje za
dele rastlin, tudi za rezano cvetje vrst, ki niso navedene v prilogi A Uredbe
338/97/ES, mora biti v skladu s predpisom, ki ureja varstvo prostoživečih
rastlinskih vrst.
18. člen
(prevoz in pretovor ter zaščita živali)
Pri prenosu ali zadrževanju med
pretovarjanjem se živi osebki pripravijo, selijo in oskrbujejo v skladu s
predpisi, ki urejajo prevoz in pretovor živali ter zaščito živali.
2.6 Vnaprej izdana potrdila za komercialno
ravnanje z mrtvimi osebki vrste rjavega medveda (Ursus arctos)
18.a člen
(vnaprej izdano potrdilo)
(1) Za prodajo, zamenjavo ali ponujanje za
prodajo ali zamenjavo mrtvih živali vrste rjavega medveda (Ursus arctos),
njihovih delov ali izdelkov iz njih (v nadaljnjem besedilu: komercialno
ravnanje z mrtvimi osebki vrste rjavega medveda), če so bili odvzeti iz narave
v skladu s predpisi, ki urejajo dovoljen odvzem živali iz narave na območju
Evropske unije, se lahko pridobi vnaprej izdano potrdilo v skladu s 63. členom
Uredbe 865/06/ES, ki ga izda upravni organ. 
(2) Vnaprej izdano potrdilo lahko pridobi
fizična ali pravna oseba, ki je registrirana oziroma odobrena s strani organa,
pristojnega za veterino, če gre za obrat prodaje na drobno (mesnice in drug
obrat prodaje predpakiranih živil živalskega izvora na drobno), drug obrat na
področju živil živalskega izvora (hladilnice oziroma zamrzovalnice, obrati za
obdelavo in preembaliranje, klavnice, razsekovalnice ter predelovalni obrati)
ali zbiralnico uplenjene divjadi, oziroma ministrstva, pristojnega za zdravje,
če gre za gostinski obrat (obrati v gostinski dejavnosti, institucionalni
obrati prehrane in obrati za prehrano na delu), in ima odobritev upravnega
organa za pridobivanje vnaprej izdanih potrdil za komercialno ravnanje z
mrtvimi osebki vrste rjavega medveda.
18.b člen
(odobritev)
(1) Za odobritev upravnega organa za
pridobivanje vnaprej izdanih potrdil za komercialno ravnanje z mrtvimi osebki
vrste rjavega medveda vloži fizična ali pravna oseba (v nadaljnjem besedilu:
vlagatelj) vlogo, ki mora vsebovati: 
1.    
naziv in sedež vlagatelja, če je pravna oseba, oziroma ime, priimek in
naslov vlagatelja, če je fizična oseba, 
2.    
telefon in elektronski naslov vlagatelja in 
3.    
ime in priimek odgovorne osebe vlagatelja, če je pravna oseba. 
(2) Upravni organ dodeli vlagatelju ob
odobritvi številko, ki jo sestavljata kombinacija znakov dvomestne kode države po
standardu ISO (SI) in štirimestna zaporedna serijska številka.
18.c člen
(vloga za izdajo vnaprej izdanega
potrdila)
(1) Upravni organ izda vnaprej izdano
potrdilo na podlagi vloge fizične ali pravne osebe, ki je odobrena v skladu s
prejšnjim členom. Vloga mora vsebovati: 
-      
številko iz drugega odstavka prejšnjega člena, 
-      
opis osebka, s katerim namerava komercialno ravnati, 
-      
izjavo, da bo osebek pridobljen v skladu s predpisi, ki urejajo ravnanje
s prosto živečimi živalskimi vrstami, 
-      
želeno število vnaprej izdanih potrdil z natančno količino oziroma neto
maso osebka za posamezno vnaprej izdano potrdilo. 
(2) Neto masa osebka na posameznem vnaprej
izdanem potrdilu lahko znaša največ deset kilogramov. 
(3) Vnaprej izdana potrdila veljajo največ
eno leto od dneva izdaje, kar upravni organ navede kot posebni pogoj na
potrdilu iz priloge V Uredbe 865/06/ES.
18.č člen
(vodenje evidenc)
Imetnik vnaprej izdanega potrdila mora
voditi evidenco o komercialnem ravnanju z mrtvimi osebki vrste rjavega medveda
na obrazcih iz priloge 5, ki je sestavni del te uredbe, in so objavljeni tudi
na spletni strani upravnega organa.
18.d člen
(poročanje)
(1) Imetnik vnaprej izdanega potrdila mora
najpozneje do 28. februarja tekočega koledarskega leta upravnemu organu
posredovati letno poročilo o vnaprej izdanih potrdilih za preteklo koledarsko
leto. 
(2) Letno poročilo iz prejšnjega odstavka
se posreduje v elektronski obliki na obrazcu iz priloge 6, ki je sestavni del
te uredbe, in je objavljen tudi na spletni strani upravnega organa.
Tretje poglavje
3. DOVOLJENJA IN VLOGE
19. člen
(črtan)
20. člen
(oblika in vsebina vloge za domače
zavarovane vrste)
(1) Vloga za izdajo potrdila za
komercialno ravnanje iz 16. člena te uredbe se lahko predloži upravnemu
organu v pisni obliki na obrazcu, določenem v prilogi 3, ki je kot priloga
sestavni del te uredbe, oziroma mora vloga vsebovati vse podatke, predpisane na
obrazcu iz priloge 3 te uredbe.
(2) Vložnik mora v vlogi navesti
resnične podatke, podati resnične izjave in informacije ter predložiti veljavne
listine.
21. člen
(oblika in vsebina potrdil in prilog k
dovoljenjem in potrdilom)
(1) V primeru izvoza, uvoza ali
ponovnega izvoza večjega števila osebkov iz prilog A, B in C Uredbe 338/97/ES
se k obrazcem uvoznih dovoljenj, izvoznih dovoljenj ali potrdil o ponovnem
izvozu, katerih vsebina in oblika sta določeni z Uredbo 865/06/ES, lahko dodajo
priloge na predpisanih obrazcih, katerih vsebina in oblika sta določeni v
prilogi 4, ki je kot priloga sestavni del te uredbe. Priloge k uvoznim dovoljenjem,
izvoznim dovoljenjem in potrdilom o ponovnem izvozu so sestavljene iz:
-      
izvirnika,
-      
kopije za imetnika,
-      
kopije za državo izvoza ali ponovnega izvoza pri uvoznih dovoljenjih ali
kopije, ki jo carinski organ vrne organu izdajatelju pri izvoznih dovoljenjih
ali potrdilih o ponovnem izvozu,
-      
kopije za upravni organ in
-      
vloge.
(2) Potrdilo in njemu pripadajoče
priloge za ravnanje iz 16. člena te uredbe se izdajo na obrazcu, katerega
oblika in vsebina sta določeni v prilogi 3 te uredbe. Potrdilo in njemu pripadajoče
kopije so sestavljene iz:
-      
izvirnika,
-      
kopije za upravni organ in
-      
vloge.
(3) Izdaja in uporaba potrdila za
ravnanje z osebki vrst iz priloge A Uredbe 338/97/ES na območju Evropske unije
morata biti v skladu z Uredbo 338/97/ES. Če osebka ni mogoče označiti na trajen
in enkraten način, kot je določeno z Uredbo 338/97/ES in s predpisi, ki urejajo
označevanje živali prostoživečih vrst v ujetništvu, se takemu potrdilu lahko
priloži fotografija osebka. Tako potrdilo je veljavno le za enkratno ravnanje.
(4) Upravni organ dovoli uporabo
priloge k potrdilu iz prejšnjega odstavka, če:
-      
je fotografija osebka, ki jo zagotovi imetnik osebka, v skladu s
predpisi, ki urejajo označevanje živali prostoživečih vrst v ujetništvu, in
-      
je osebek pridobljen v skladu z Uredbo 338/97/ES in predpisi, ki urejajo
varstvo prostoživečih vrst.
(5) Imetnik osebka iz četrtega
odstavka tega člena se ravna v skladu z navodili upravnega organa o načinu
priprave, izvedbe in posredovanja fotografij osebka.
22. člen
(izvedba obrazcev)
(1) Papir za obrazce iz prejšnjega
člena nima lesnine, je površinsko obdelan za pisanje in tehta vsaj 55 g/m2.
(2) Velikost obrazcev iz prejšnjega
člena je 210 × 297 mm (A4) z največjim odstopanjem po dolžini 18 mm manj in 8 mm več.
(3) Papir za obrazce iz prvega odstavka
prejšnjega člena je:
1.    
bel za izvirnik s sivim vzorcem giljoše za ozadje na čelni strani;
2.    
rumen za kopijo za imetnika;
3.    
bledozelen za kopijo za državo izvoza ali ponovnega izvoza pri uvoznih
dovoljenjih ali kopijo, ki jo carinski organi vrnejo organu izdajatelju, pri
izvoznih dovoljenjih ali potrdilih o ponovnem izvozu;
4.    
rožnat za kopijo za upravni organ;
5.    
bel za vlogo.
(4) Papir za obrazce iz drugega
odstavka prejšnjega člena je:
1.    
rumen za izvirnik, s sivim vzorcem giljoše za ozadje na čelni strani;
2.    
rožnat za kopijo za upravni organ;
3.    
bel za vlogo.
(5) Papir za obrazce iz tretjega
odstavka prejšnjega člena je:
1.    
rumen za izvirnik, s sivim vzorcem giljoše za ozadje na čelni strani;
2.    
rožnat za kopijo za upravni organ;
3.    
bel za vlogo.
(6) Papir za obrazce iz četrtega
odstavka prejšnjega člena je:
1.    
rumen za izvirnik, s sivim vzorcem giljoše za ozadje na čelni strani;
2.    
rožnat za kopijo za upravni organ.
23. člen
(uporaba slovenskega jezika in
računalniške oblike)
(1) Obrazci iz prejšnjega člena in
Uredbe 865/06/ES so izpolnjeni in natisnjeni v slovenskem jeziku.
(2) Prevod vsebine se lahko napiše v
enem od uradnih delovnih jezikov Konvencije.
(3) Obrazci se lahko izdajo tudi v
računalniški obliki ter so lahko del računalniškega načina izdajanja.
24. člen
(način izpolnjevanja)
(1) Obrazci se izpolnijo s pisalnim
strojem ali tiskalnikom.
(2) Vloga za izdajo potrdila iz
drugega odstavka 16. člena te uredbe se lahko izpolni na kakršen koli
način, vendar mora biti izpolnjena berljivo, s črnilom in z velikimi tiskanimi
črkami.
(3) Na potrdilih ne sme biti nič
zbrisano ali spremenjeno ali popravljeno, razen če taki popravki niso potrjeni
z žigom in podpisom upravnega organa izdajatelja.
(4) V potrdilih in vlogah za izdajo
potrdil se za opis osebkov, navajanje količinskih enot in neto mase,
znanstvenih imen vrst, opredelitev namena posla ter izvor osebkov uporabijo
kode, enote ter standardni viri nomenklature, ki so določeni v Uredbi 338/97/ES
in Uredbi 865/06/ES.
(5) Če je kateremukoli od potrdil iz
tega člena priložena priloga kot sestavni del, se to skupaj s številom strani
navede na obrazcu. Vsaka stran priloge vsebuje številko potrdila, datum njegove
izdaje ter podpis in žig ali pečat organa, ki je potrdilo izdal.
25. člen
(oštevilčenje obrazcev)
(1) Obrazci izvoznih dovoljenj,
uvoznih dovoljenj, potrdil o ponovnem izvozu in potrdil o osebnem lastništvu,
katerih oblika in vsebina sta določeni v Uredbi 865/06/ES, so oštevilčeni s
kombinacijo znakov aabbcccccc/dd, pri čemer predstavljajo:
-      
znak aa: zadnji dve številki letnice izdaje dokumenta,
-      
znak bb: dvomestno ISO kodo države (SI),
-      
znak cccccc: šestmestno zaporedno serijsko številko dokumenta in
-      
znak dd: dvomestno črkovno kodo o tipu dokumenta, pri čemer se za
izvozno dovoljenje uporablja koda EX, za uvozno dovoljenje IM, za potrdilo o
ponovnem izvozu RE in za potrdilo o osebnem lastništvu PO.
(2) Obrazci potrdil o dovolitvi
komercialnega ravnanja z osebki iz priloge A Uredbe 338/97/ES, katerih oblika
in vsebina sta določeni v Uredbi 865/06/ES, so oštevilčeni s kombinacijo znakov
aabb_ccc-dddd, pri čemer predstavljajo:
-      
znak aa: zadnji dve številki letnice izdaje dokumenta,
-      
znak bb: dvomestno ISO kodo države (SI),
-      
znak ccc: tričrkovno kodo PEU in
-      
znak dddd: štirimestno zaporedno serijsko številko dokumenta.
(3) Obrazci potrdil o dovolitvi
komercialnega ravnanja iz drugega odstavka 16. člena te uredbe so
oštevilčeni s kombinacijo znakov aabb_ccc-dddd, pri čemer predstavljajo:
-      
znak aa: zadnji dve številki letnice izdaje dokumenta,
-      
znak bb: dvomestno ISO kodo države (SI),
-      
znak ccc: tričrkovno kodo PSI in
-      
znak dddd: štirimestno zaporedno serijsko številko dokumenta.
(4) Obrazci uvoznih dovoljenj iz
drugega odstavka 4. člena te uredbe so oštevilčeni s kombinacijo znakov
aabb_ccc-dddd, pri čemer predstavljajo:
-      
znak aa: zadnji dve številki letnice izdaje dokumenta,
-      
znak bb: dvomestno ISO kodo države (SI),
-      
znak ccc: tričrkovno kodo KOŽ in
-      
znak dddd: štirimestno zaporedno serijsko številko dokumenta.
26. člen
(veljavnost potrdil)
(1) Potrdilo za ravnanje iz drugega
odstavka 16. člena te uredbe velja, dokler se dejansko stanje, na katerega
se nanaša potrdilo, ne spremeni.
(2) V primerih iz prejšnjega odstavka
izdajatelj izda novo potrdilo ali drugo listino, ki upošteva nastale spremembe
dejanskega stanja.
(3) Če se izda potrdilo ali druga
listina, ki nadomešča preklicano, izgubljeno, ukradeno ali uničeno potrdilo ali
listino, se v novo potrdilo ali drugo listino iz priloge 3 te uredbe v rubriki,
namenjeni navedbi posebnih pogojev, navede številka zamenjanega potrdila ali
druge listine in razlog zamenjave.
27. člen
(sprememba seznamov vrst iz prilog Uredbe
338/97/ES ali predpisov, ki urejajo vrstno varstvo prostoživečih vrst v
Republiki Sloveniji)
Če se spremenijo priloge Uredbe 338/97/ES,
Uredbe 865/06/ES, Uredbe 3254/91/EGS ali priloge predpisov, ki urejajo varstvo
prostoživečih živalskih in rastlinskih vrst, in je vrsta vanje uvrščena,
izbrisana iz njih ali premeščena iz ene priloge v drugo, veljajo za tak osebek
določbe te uredbe za tisto prilogo, v kateri je vrsta navedena na dan njenega
izvoza, uvoza, ponovnega izvoza ali vnosa iz morja ali drugega dopustnega
ravnanja.
Četrto poglavje
4. KOMERCIALNA GOJITEV OSEBKOV ŽIVALSKIH VRST
28. člen
(dovoljenje za gojitev osebkov
prostoživečih živalskih vrst v komercialne namene)
(1) Pred začetkom gojitve osebkov
prostoživečih živalskih vrst v komercialne namene je treba pridobiti dovoljenje
za gojitev.
(2) O izdaji dovoljenja iz prejšnjega
odstavka upravni organ obvesti Veterinarsko upravo Republike Slovenije.
29. člen
(pogoji za izdajo dovoljenja za gojitev v
komercialne namene)
(1) Dovoljenje za gojitev v
komercialne namene se izda, če vložnik predloži upravnemu organu:
1.    
ime in naslov izvajalca gojitve ter lokacijo, kjer bo potekala gojitev;
2.    
datum začetka gojitve;
3.    
znanstveno ime gojenih vrst;
4.    
vrsto izdelka, s katerim se pridobi komercialna korist (npr. živi
osebki, meso, jajca, kože, usnje, drugi deli telesa oziroma izdelki iz njih
ipd.);
5.    
opis načinov za označevanje osebkov matične skupine in potomcev ter
osebkov, namenjenih prodaji;
6.    
pri gojitvi tujerodnih vrst poročilo o opravljeni presoji tveganja za
naravo;
7.    
znan ali pričakovan opis matične skupine, ki vključuje:
- 
število osebkov po spolu in starosti,
- 
starost in razpoznavne znake (številke oznak) vsakega samca in samice,
- 
dokazila o zakoniti pridobitvi matične skupine osebkov,
- 
poznane ali verjetne genetske povezave parov in med pari matične
skupine;
8.    
znano ali pričakovano število osebkov, ki ne pripada matični skupini z
navedbo njihovega spola in starosti;
9.    
znano ali pričakovano število letne produkcije potomcev;
10.  dokumentacijo,
iz katere izhaja, da je pridobljena druga generacija potomcev te vrste, in opis
uporabljene metode, ali če druga generacija potomcev še ni pridobljena, opis
drugje uporabljenih metod za uspešno gojitev druge generacije potomcev te vrste
v ujetništvu;
11.  opis
bivalnih razmer, pripomočkov in načina oskrbe trenutne in predvidene gojitvene
skupine in potomcev;
12.  opis zaščitnih ukrepov za preprečevanje pobega
osebkov v naravo;
13.  opis upravljanja gojitvene skupine in potomcev,
zlasti:
-  
ravnanje s pričakovano produkcijo potomcev,
-  
načrt vključevanja potomcev k matični skupini za zamenjavo osebkov ali
povečanje matične skupine,
-  
razmnoževalno sposobnost vsake generacije, vzrejene v ujetništvu.
(2) Strokovni organ po pridobitvi
podatkov iz prejšnjega odstavka da mnenje, iz katerega je razvidno, ali:
-      
gojitelj zagotavlja prostor za
gojitev, ločen od naravnega okolja oziroma povezan s stičnim ekosistemom z
napravami, ki blažijo negativne vplive,
-      
gojitelj zagotavlja označitev
osebkov matične skupine v skladu s predpisi, ki urejajo označevanje živali
prostoživečih vrst v ujetništvu,
-      
gojitelj zagotavlja primerno
vzdrževanje in oskrbo osebkov matične skupine v skladu s predpisi, ki urejajo
zaščito živali,
-      
gojitelj zagotavlja prostore za
primerno vzdrževanje in oskrbo potomcev osebkov matične skupine v skladu s
predpisi, ki urejajo bivalne razmere in oskrbo živali prostoživečih vrst v
ujetništvu ter zaščito živali,
-      
gojitelj zagotavlja prevoz živih
osebkov ob njihovi prodaji ali selitvi na drugo lokacijo, tako da bodo nevarnosti
poškodb, ogroženosti zdravja ali krutega ravnanja čim manjši,
-      
gojitev ne bo škodljivo vplivala na
ohranitveno stanje vrste v naravi ali na obseg ozemlja, kjer živi obravnavana
populacija vrste,
-      
gojitev ne bo vplivala škodljivo na
ugodno stanje domorodnih vrst v naravi,
-      
ni drugih strokovnih razlogov,
povezanih z ohranitvijo vrste, ki preprečujejo izdajo dovoljenja za gojitev.
(3) Gojitelj mora o vsaki gojeni vrsti
voditi redno evidenco, ki vsebuje:
-      
navedbo znanstvenega imena gojene
vrste,
-      
podatke o številu osebkov matične
skupine z navedbo izvora, starosti in spola ter oznak osebkov,
-      
podatke o številu osebkov,
namenjenih povečanju matične skupine živali, z navedbo izvora, starosti in
spola ter oznak osebkov,
-      
podatke o številu osebkov, ki ne
pripadajo matični skupini, z navedbo izvora, starosti in spola ter oznak
osebkov,
-      
podatke o številu in oznakah
poginulih osebkov ter o vzrokih pogina,
-      
podatke o številu preživelih in
poginulih potomcev, pridob­ljenih v posameznem letu, ter število odloženih jajc
pri vrstah, ki odlagajo jajca,
-      
za vsako prodajo podatke o datumu
prodaje, namembni državi, številki in datumu izdane listine upravnega organa za
dovolitev prodaje ter o številu, izvoru, starosti, spolu, oznakah ter obliki
prodanih osebkov ter
-      
vsaki selitvi osebkov matične
skupine in osebkov, ki ne pripadajo matični skupini, vključno z vsemi
razvojnimi oblikami.
(4) Gojitelj mora upravnemu in
strokovnemu organu letno do 15. februarja predložiti letno poročilo o
gojitvi za prejšnje leto, ki mora vsebovati vse podatke iz prejšnjega odstavka.
(5) Strokovni organ ob sodelovanju z
inšpekcijskim organom redno spremlja dejavnost gojitve.
(6) Če gojitelj ravna v nasprotju s to
uredbo in pogoji, pod katerimi mu je izdano dovoljenje za gojitev, mu lahko
inšpekcijski organ prepove nadaljnjo gojitev.
Peto poglavje
5. RAVNANJE Z ZASEŽENIMI ALI ODVZETIMI OSEBKI
30. člen
(zaseg ali odvzem osebkov)
(1) V primeru kršitve določb
Konvencije, Uredbe 338/97/ES, Uredbe 865/06/ES, Uredbe 3254/91/EGS, Uredbe
1007/2009/ES, Uredbe 737/2010/EU ali te uredbe carinski ali nadzorni organ
lahko zaseže predmete ali osebke v skladu z Zakonom o prekrških (Uradni list
RS, št. 3/07 – uradno prečiščeno besedilo in 17/08 – ZP-1E).
(2) Organi iz prvega odstavka tega
člena lahko zahtevajo od upravnega organa, da z izdajo potrdila potrdi, da
osebki pripadajo ali ne pripadajo vrsti, za katero veljajo določbe te uredbe.
(3) Če organi iz prvega odstavka tega
člena zasežejo žive osebke, lahko odredijo lastno skrbništvo imetniku, oddajo
osebkov v skrbništvo druge osebe ali v zatočišče, v sodelovanju z upravnim
organom.
(4) Organi iz prvega odstavka tega
člena morajo odvzete osebke odstopiti upravnemu organu, ki z njimi ravna v
skladu s 33. do 39. členom te uredbe.
(5) V primeru zasega ali odvzema
osebkov zaradi kršitev carinskih predpisov, določbe te uredbe pa so spoštovane,
carinski organ ravna v skladu s carinskimi predpisi.
(6) Če se ugotovi kršitev določb te
uredbe, mora vse stroške, povezane z zasegom, odvzemom, prevozom ter oskrbo
osebkov, plačati kršilec.
(7) Upravni organ obvesti organ, ki je
odredil zaseg ali odvzem osebkov, o ravnanjih iz 35. do 39. člena te
uredbe.
31. člen
(prevoz in začasna oskrba zaseženih in
odvzetih živih osebkov)
(1) Prevoz zaseženih ali odvzetih
živih osebkov živalskih vrst v zatočišče za živali prostoživečih živalskih vrst
zagotovi izvajalec nalog zatočišča v skladu s predpisi, ki urejajo zatočišče za
živali prostoživečih vrst.
(2) Pri kritju stroškov prevoza in
začasne oskrbe zaseženih ali odvzetih osebkov v zatočišču se upošteva šesti
odstavek prejšnjega člena. Če je kršilec neznan ali kritje stroškov s strani
kršilca iz kakršnega koli razloga ni mogoča, krije vse stroške začasne oskrbe
upravni organ.
(3) Prvi in drugi odstavek tega člena
se smiselno uporabljata tudi za ravnanje z zaseženimi in odvzetimi živimi
osebki rastlinskih vrst.
32. člen
(obveščanje o zasegu ali odvzemu večjega števila
osebkov)
Ob zasegu ali odvzemu večjega števila
osebkov vrst iz dodatkov konvencije, namenjenih komercialni dejavnosti, upravni
organ o zasegu ali odvzemu in nadaljnjih ukrepih obvesti sekretariat
konvencije, Evropsko komisijo in pristojne organe države izvoznice oziroma
uvoznice.
33. člen
(vrnitev živih osebkov živalskih vrst)
(1) Če upravni organ ugotovi državo
izvora oziroma lokacijo, na kateri so živi osebki živalskih vrst odvzeti iz
narave, se lahko s soglasjem države izvora ti osebki vrnejo tej državi, če:
1.    
je opravljen veterinarski pregled;
2.    
so osebki pripravljeni na prevoz in
prepeljani v skladu s predpisi, ki urejajo prevoz in pretovor živali ter
zaščito živali;
3.    
je vrnitev osebkov koristna in zaželena zaradi ohranitve vrste.
(2) Če ravnanje iz prejšnjega odstavka
ni mogoče, upravni organ opravi poizvedbe o programih doselitve, ponovne
naselitve ali programih gojitve v ujetništvu oziroma ali so tovrstni programi v
pripravi in odda žive osebke živalskih vrst, če:
1.    
gre za nacionalni program doselitve ali ponovne naselitve, ki je
namenjen populaciji vrste;
2.    
obstaja možnost oddaje v tak program;
3.    
je opravljen veterinarski pregled;
4.    
so pripravljeni na prevoz in prepeljani v skladu s predpisi, ki urejajo
prevoz in pretovor živali ter zaščito živali.
34. člen
(drugo ravnanje z živimi osebki živalskih
vrst)
(1) Če ravnanje na način iz prejšnjega
člena ni mogoče, upravni organ odloči o:
1.    
izpustitvi živih osebkov živalskih vrst v naravo,
2.    
oddaji živih osebkov živalskih vrst za zadrževanje v ujetništvu v
nekomercialne namene,
3.    
oddaji raziskovalcem in raziskovalnim organizacijam,
4.    
oddaji v komercialne namene,
5.    
prodaji ali
6.    
usmrtitvi v skladu s predpisi.
(2) Upravni organ odloči o izpustitvi
živih osebkov živalskih vrst v naravo, če:
1.    
strokovni organ o izpustitvi izda mnenje, iz katerega je razvidno, da:
-  
je vrsta domorodna v Republiki Sloveniji;
-  
izpustitev ne vpliva negativno na ohranitveni status vrste;
-  
pripadajo isti populaciji kot osebki te vrste v naravi;
-  
so njihove biološke lastnosti, vključno z vzorci obnašanja, enake kot
pri osebkih te vrste iz narave in
-  
se lahko izpustijo na kraj odvzema iz narave ali v ekosistem, v katerem
je ta vrsta oziroma populacija domorodna;
2.    
je opravljen veterinarski pregled.
(3) Upravni organ odloči o oddaji
živih osebkov živalskih vrst v ujetništvo v nekomercialne namene, če:
1.    
se osebki izvzamejo iz komercialne dejavnosti;
2.    
je opravljen veterinarski pregled;
3.    
prevzemnik osebkov zagotavlja pravilno oskrbo v skladu s predpisi, ki
urejajo zadrževanje prostoživečih vrst v ujetništvu.
(4) Upravni organ odloči o oddaji
živih osebkov živalskih vrst raziskovalcem in raziskovalnim organizacijam, če
se po opravljenem veterinarskem pregledu ugotovi, da jih ni mogoče pozdraviti,
oziroma ni osebe, ki jih lahko trajno prevzame v oskrbo. V tem primeru jih
lahko upravni organ preda v uporabo za raziskovalne namene v skladu s predpisi,
ki urejajo pogoje za zaščito živali pri poskusih.
(5) Upravni organ odloči o prodaji
živih osebkov živalskih vrst v komercialne namene gojitelju, če ni kršil
predpisov, ki urejajo varstvo prostoživečih živalskih in rastlinskih vrst, ter
ima dovoljenje iz 28. člena te uredbe.
(6) Upravni organ odloči o prodaji
živih osebkov živalskih vrst pod pogoji, da:
1.    
se prodajo posamezniku ali pravni osebi za nadaljnje zadrževanje v
ujetništvu;
2.    
ne gre za osebke vrst iz priloge A Uredbe 338/97/ES ali prilog
predpisov, ki urejajo varstvo prostoživečih živalskih ali rastlinskih vrst;
3.    
je opravljen veterinarski pregled;
4.    
kupec osebkov ni kršil predpisov, ki urejajo varstvo prostoživečih
živalskih ali rastlinskih vrst;
5.    
upravni organ ugotovi, da kupec zagotavlja ustrezne bivalne razmere za
zadrževanje živali v skladu s predpisi, ki urejajo zadrževanje živali
prostoživečih vrst v ujetništvu;
6.    
se ne prodajo naprej;
7.    
se ne razmnožujejo.
(7) Upravni organ odloči o usmrtitvi v
skladu s predpisi, ki urejajo usmrtitev, izjemoma in samo, če z živimi osebki
živalskih vrst ni mogoče ravnati na enega od načinov iz 1., 2., 3., 4. ali 5.
točke prvega odstavka tega člena. Mrtvi osebki živalskih vrst se lahko podarijo
muzeju, raziskovalcem ali raziskovalnim organizacijam, razen če s predpisi, ki
urejajo varstvo prostoživečih živalskih in rastlinskih vrst, ni drugače določeno.
Če za mrtve osebke živalskih vrst ni zanimanja, se uničijo v skladu s predpisi,
ki urejajo veterinarstvo.
(8) Razen v primeru iz prejšnjega
odstavka mora upravni organ pred odločitvijo o načinu ravnanja iz tega člena
predhodno pridobiti mnenje strokovnega organa o načinu ravnanja z osebki
živalskih vrst. Upravni organ se lahko posvetuje z organom države izvoza ali
ponovnega izvoza ali z drugo mednarodno organizacijo.
35. člen
(ravnanje z mrtvimi osebki živalskih vrst)
Mrtve osebke živalskih vrst ter dele ali
izdelke iz njih lahko upravni organ ob upoštevanju predpisov, ki urejajo
veterinarstvo:
1.    
zadrži za izobraževalne ali raziskovalne namene;
2.    
odstopi drugim organom iz 42., 43. in 44. člena te uredbe za izobraževanje ali ozaveščanje javnosti ipd., če ni s predpisi, ki urejajo varstvo
prostoživečih živalskih in rastlinskih vrst, drugače določeno,
3.    
odstopi drugim osebam, ki se ukvarjajo z dejavnostmi, namenjenimi
ohranjanju narave, zlasti muzejem, šolam, zbirkam, raziskovalnim organizacijam,
raziskovalcem ipd., če ni s predpisi, ki urejajo varstvo prostoživečih
živalskih in rastlinskih vrst, drugače določeno;
4.    
proda ali
5.    
uniči.
36. člen
(ravnanje z živimi osebki rastlinskih
vrst)
(1) Če upravni organ ugotovi državo
izvora oziroma lokacijo, na kateri so živi osebki rastlinskih vrst odvzeti iz
narave, lahko s soglasjem države izvora te osebke vrne tej državi, če:
1.    
je opravljen fitosanitarni pregled;
2.    
je prevoz opravljen v skladu s predpisi, ki urejajo prevoz rastlin, in
3.    
je vrnitev osebkov koristna in zaželena zaradi ohranitve vrste.
(2) Če ravnanje iz prejšnjega odstavka
ni mogoče, upravni organ opravi poizvedbe o programih doselitve, ponovne
naselitve ali programih umetnega razmnoževanja oziroma ali so tovrstni programi
v pripravi ter odda žive osebke rastlinskih vrst, če:
1.    
gre za nacionalni program doselitve ali ponovne naselitve, namenjen
populaciji vrste, ki ji pripadajo;
2.    
se osebek odda skladno s cilji takega programa;
3.    
je opravljen fitosanitarni pregled in
4.    
je prevoz izveden v skladu s predpisi, ki urejajo prevoz rastlin.
37. člen
(drugo ravnanje z živimi osebki
rastlinskih vrst)
(1) Če ravnanje z živimi osebki
rastlinskih vrst na način iz prvega ali drugega odstavka prejšnjega člena ni
mogoče, upravni organ odloči o:
1.    
njihovi doselitvi, naselitvi, zasaditvi, setvi, potaknjenju, cepljenju
ali drugi obliki vnosa v naravo (v nadaljnjem besedilu: naselitev),
2.    
oddaji v nekomercialne namene,
3.    
oddaji raziskovalcem in raziskovalnim organizacijam,
4.    
oddaji v komercialne namene,
5.    
prodaji ali
6.    
uničenju.
(2) Upravni organ odloči o naselitvi
živih osebkov rastlinskih vrst v naravo, če:
1.    
strokovni organ izda o naselitvi mnenje, iz katerega je razvidno, da:
-  
je vrsta domorodna v Republiki Sloveniji;
-  
naselitev ne vpliva negativno na ohranitveni status vrste;
-  
pripadajo isti populaciji kot osebki te vrste v naravi na kraju
naselitve;
-  
se naselijo na kraj odvzema iz narave ali v ekosistem, za katerega je
vrsta oziroma populacija, ki ji pripadajo, domorodna;
2.    
je opravljen fitosanitarni pregled.
(3) Upravni organ odloči o oddaji
živih osebkov rastlinskih vrst v oskrbo v nekomercialne namene, če:
1.    
se osebki izvzamejo iz komercialne dejavnosti;
2.    
je opravljen fitosanitarni pregled;
3.    
prevzemnik osebkom zagotavlja ustrezne prostore in oskrbo ter je osebke
pripravljen trajno oskrbovati.
(4) Upravni organ odloči o oddaji
živih osebkov rastlinskih vrst raziskovalcem in raziskovalnim organizacijam, če
se po opravljenem fitosanitarnem pregledu ugotovi, da jih ni mogoče pozdraviti,
oziroma ni osebe, ki jih lahko trajno prevzame v oskrbo. V tem primeru jih lahko
upravni organ preda v uporabo za raziskovalne namene. Če gre za žive osebke
rastlinskih vrst iz priloge A Uredbe 338/97/ES ali vrst, zavarovanih s
predpisi, ki urejajo varstvo prostoživečih rastlinskih vrst, morajo tovrstne
raziskave koristiti tej ali sorodni vrsti v naravi.
(5) Upravni organ odloči o prodaji
živih osebkov rastlinskih vrst pod pogoji, da:
1.    
se prodajo posamezniku ali pravni osebi za nadaljnje zadrževanje v
nadzorovanem okolju;
2.    
ne gre za osebke vrst iz priloge A Uredbe 338/97/ES ali prilog predpisov,
ki urejajo varstvo prostoživečih živalskih ali rastlinskih vrst;
3.    
je opravljen fitosanitarni pregled;
4.    
kupec osebkov ni kršil predpisov, ki urejajo varstvo prostoživečih
živalskih in rastlinskih vrst;
5.    
upravni organ ugotovi, da kupec osebkom zagotavlja ustrezno oskrbo;
6.    
se ne prodajo naprej;
7.    
se ne razmnožujejo.
(6) Upravni organ odloči o uničenju v
skladu s predpisi, ki urejajo zdravstveno varstvo rastlin, izjemoma in samo če
z živimi osebki rastlinskih vrst ni mogoče ravnati na enega od načinov iz 1., 2.,
3., 4. ali 5. točke prvega odstavka tega člena. Mrtvi osebki rastlinskih vrst
se lahko podarijo muzeju, raziskovalcem ali raziskovalnim organizacijam, razen
če s predpisi, ki urejajo varstvo prostoživečih rastlinskih vrst, ni drugače
določeno. Če za mrtve osebke rastlinskih vrst ni zanimanja, se uničijo v skladu
s predpisi, ki urejajo zdravstveno varstvo rastlin.
(7) Razen v primeru iz prejšnjega
odstavka mora upravni organ pred odločitvijo o načinu ravnanja iz tega člena
predhodno pridobiti mnenje strokovnega organa o načinu ravnanja z osebki
rastlinskih vrst. Upravni organ lahko opravi posvetovanje z organom države
izvoza ali ponovnega izvoza ali z drugo mednarodno organizacijo.
38. člen
(ravnanje z mrtvimi osebki rastlinskih
vrst)
Mrtve osebke rastlinskih vrst ter dele ali
izdelke iz njih lahko upravni organ:
1.    
zadrži za izobraževalne ali raziskovalne namene;
2.    
odstopi drugim organom iz 42., 43. in 44. člena te uredbe zaradi izobraževanja ali ozaveščanja javnosti ipd., če ni s predpisi, ki urejajo varstvo
prostoživečih živalskih in rastlinskih vrst, drugače določeno;
3.    
odstopi drugim osebam, ki se ukvarjajo z dejavnostmi, namenjenimi
ohranjanju narave, zlasti muzejem, šolam, zbirkam, raziskovalnim organizacijam,
raziskovalcem ipd., če ni s predpisi, ki urejajo varstvo prostoživečih
živalskih in rastlinskih vrst, drugače določeno;
4.    
proda ali
5.    
uniči v skladu s predpisi, ki urejajo zdravstveno varstvo rastlin.
39. člen
(prepoved prodaje osebkov vrst posameznim
osebam)
Če gre za prodajo iz šestega odstavka
34. člena, 4. točke 35. člena, petega odstavka 37. člena ali 4.
točke prejšnjega člena te uredbe, se osebki, ki se prodajo, ne smejo neposredno
ali posredno prodati osebi, ki so ji odvzeti ali zaseženi, ali osebi, ki krši
ali je kršila predpise, ki urejajo varstvo prostoživečih živalskih in
rastlinskih vrst.
Šesto poglavje
6. ORGANI IN NJIHOVE PRISTOJNOSTI
40. člen
(upravni organ)
Naloge upravnega organa so zlasti:
1.    
izdaja dovoljenj, potrdil in drugih listin iz Uredbe 338/97/ES, Uredbe
865/06/ES Uredbe 3254/91/EGS in te uredbe;
2.    
sodelovanje pri pripravi predpisov za učinkovito izvajanje konvencije in
te uredbe;
3.    
sodelovanje pri izvajanju označevanja osebkov;
4.    
odločanje o ravnanju z osebki ob zasegu in odvzemu;
5.    
registracija raziskovalcev in raziskovalnih organizacij ter vodenje
evidence;
6.    
registracija tržnih pridelovalcev rastlin in vodenje evidence;
7.    
registracija obratov za predelavo in pakiranje ali prepakiranje kaviarja
jesetrovk (Acipenseriformes);
8.    
registracija osebkov, ki so del potujoče razstave;
9.    
vodenje evidence o mednarodni trgovini z osebki vrst iz prilog od A do D
Uredbe 338/97/ES in priprava letnih ter dveletnih poročil, ki se jih vsako leto
pošljejo Evropski komisiji do 15. junija ter sekretariatu konvencije do
31. oktobra;
10.  priprava
predlogov za konferenco držav pogodbenic in sprememb dodatkov konvencije v
sodelovanju s strokovnim organom;
11.  organiziranje,
vodenje in izvajanje projektov obveščanja, izobraževanja ter ozaveščanja
javnosti o trgovini z ogroženimi vrstami;
12.  organiziranje,
vodenje in izvajanje usposabljanja nadzornih in drugih organov ter sodelovanje
z njimi zaradi učinkovitega izvajanja Uredbe 338/97/ES, Uredbe 865/06/ES,
Uredbe 3254/91/EGS, Uredbe 1007/2009/ES, Uredbe 737/2010/EU, te uredbe in
konvencije;
13.  priprava
izhodišč in stališč ter zastopanje Republike Slovenije na konferencah držav
pogodbenic, v odborih konvencije in delovnih telesih Evropske komisije ter
sodelovanje pri delu drugih mednarodnih organizacij;
14.  opravljanje
nalog upravnega organa konvencije v skladu z 9. členom konvencije in
13. členom Uredbe 338/97/ES;
15.  skrb
za stike s sekretariatom konvencije, Evropsko komisijo in državami
pogodbenicami ter mednarodnimi organizacijami;
16.  sodelovanje
s strokovnim organom ter redno pošiljanje vseh informacij;
17.  sodelovanje
z drugimi državnimi organi, zlasti z organi iz 42., 43. in 44. člena te uredbe ter z organizacijami in osebami, povezanimi z varstvom narave, ter
vodenje medsektorskih delovnih skupin;
18.  pošiljanje
informacij drugim državnim organom, zlasti nadzornim;
19.  sodelovanje
z upravnimi in strokovnimi organi drugih držav ter mednarodnimi organizacijami,
pristojnimi za uveljavitev in izvajanje predpisov o varstvu narave;
20.  sodelovanje
z nevladnimi organizacijami na področju varstva narave;
21.  zbiranje
in vrednotenje podatkov o nedovoljeni trgovini z ogroženimi vrstami in priprava
predlogov za zmanjševanje tovrstnega ravnanja v sodelovanju s strokovnim
organom;
22.  opravljanje
drugih nalog iz Uredbe 338/97/ES, Uredbe 865/06/ES, Uredbe 3254/91/EGS in te
uredbe;
23.  poročanje
v skladu z Uredbo 1007/2009/ES.
41. člen
(strokovni organ)
(1) Naloge strokovnega organa za
izvajanje konvencije, Uredbe 338/97/ES, Uredbe 865/06/ES, Uredbe 3254/91/EGS, Uredbe
1007/2009/ES, Uredbe 737/2010/EU in te uredbe opravlja Zavod Republike
Slovenije za varstvo narave.
(2) Naloge iz prejšnjega odstavka so
zlasti:
1.    
presojanje ali izvoz, uvoz, ponovni izvoz ali vnos iz morja ne ogroža
preživetja osebkov vrst iz prilog Uredbe 338/97/ES ali vrst, zavarovanih s
predpisi, ki urejajo varstvo prostoživečih živalskih in rastlinskih vrst;
2.    
dajanje mnenj in stališč o načinu ravnanja z zaseženimi in odvzetimi
osebki;
3.    
dajanje mnenj o programih doselitve ali ponovne naselitve v naravo;
4.    
dajanje mnenj, da imetnik živih osebkov živalskih in rastlinskih vrst
zagotavlja bivalne razmere in oskrbo v skladu s predpisi, ki urejajo
zadrževanje živali prostoživečih vrst v ujetništvu;
5.    
dajanje mnenj, da so osebki gojeni v ujetništvu ali umetno razmnoženi;
6.    
dajanje mnenj o opremi, potrebni za gojitev osebkov v ujetništvu, ali
umetnem razmnoževanju, ustrezno ter redno spremljanje tovrstne dejavnosti;
7.    
dajanje mnenj ob uvozu ali izvozu osebkov, katerih namen je povezan s
programi varstva in ohranitve vrste;
8.    
dajanje mnenj o označevanju osebkov;
9.    
dajanje mnenj o izvoru osebkov;
10.  zbiranje
podatkov o živalskih in rastlinskih vrstah iz prilog Uredbe 338/97/ES ali vrst,
zavarovanih s predpisi, ki urejajo varstvo prostoživečih živalskih in
rastlinskih vrst v Republiki Sloveniji;
11.  sodelovanje s strokovnimi organi držav pogodbenic
konvencije in drugimi organizacijami s področja varstva narave;
12.  v
sodelovanju z upravnim organom spremljanje dovoljenega izvoza in uvoza osebkov
in predlaganje ukrepov za njihovo varstvo;
13.  strokovna
pomoč za natančno taksonomsko določitev osebkov, če upravni organ, carinska
služba ali inšpekcije da zahtevo;
14.  priprava
strokovnih stališč in udeleževanje na zasedanjih strokovnih odborov konvencije,
konferenc držav pogodbenic in Evropske komisije;
15.  spremljanje
izdaje izvoznih dovoljenj za osebke vrst iz priloge B Uredbe 338/97/ES in
dejanskega izvoza teh osebkov, podajanje strokovnih mnenj upravnemu organu, naj
sprejme ukrepe, če se mora izvoz osebkov vrst iz priloge B Uredbe 338/97/ES
omejiti, da se ta vrsta na celotnem območju razširjenosti lahko ohrani na
ravni, skladni z njeno vlogo v ekosistemu, ki je hkrati precej nad ravnijo, pri
kateri je vrsto upravičeno vključiti v prilogo A Uredbe 338/97/ES;
16.  sodelovanje
z upravnim organom pri usposabljanju nadzornih organov ter pri obveščanju in
ozaveščanju javnosti o trgovini z ogroženimi vrstami;
17.  sodelovanje
z upravnim organom pri pripravi strokovnih podlag, izhodišč in predlogov za
obravnavo na konferencah držav pogodbenic in v odborih konvencije ter za
spremembe njenih prilog;
18.  opravljanje
drugih nalog iz Uredbe 338/97/ES, Uredbe 865/06/ES, Uredbe 3254/91/EGS in te
uredbe.
42. člen
(carinski organ)
(1) Carinski organ preverja vnos v
Skupnost, izvoz, ponovni izvoz in tranzit osebkov vrst iz prilog Uredbe
338/97/ES, Uredbe 865/06/ES, Uredbe 1007/2009/ES, Uredbe 737/2010/EU in Uredbe
3254/91/EGS ter pri tem zlasti:
1.    
preverja, ali osebke spremlja ustrezno dovoljenje, potrdilo ali druga
dokumentacija v skladu z Uredbo 338/97/ES, Uredbo 865/06/ES, Uredbo
1007/2009/ES, Uredbo 737/2010/EU, Uredbo 3254/91/EGS, konvencijo ali s to
uredbo;
2.    
preveri, ali osebki ustrezajo podatkom, navedenim na spremljajočem
dokumentu, če je treba, to storijo v sodelovanju z mejno veterinarsko in
fitosanitarno inšpekcijo;
3.    
v sodelovanju z mejno veterinarsko inšpekcijo preveri, ali prevoz živih
osebkov živalskih vrst ustreza pogojem za prevoz, določenim na spremljajoči dokumentaciji,
ter preveri, ali prevoz živih osebkov rastlinskih vrst ustreza navodilom za
prevoz rastlin v skladu s konvencijo;
4.    
izvaja kazenske določbe iz 1., 2., 3., 4., 5., 6., 7., 8., 9., 12., 15.,
26., 31., 32. in 34. točke 45. člena te uredbe.
(2) Carinski organ obvesti upravni
organ o odkritju ali prijavi osebkov iz te uredbe ali o kršitvah te uredbe ali
carinskih predpisov, ki se nanašajo na osebke vrst iz prilog Uredbe 338/97/ES,
Uredbe 865/06/ES, Uredbe 1007/2009/ES, Uredbe 737/2010/EU in Uredbe 3254/91/EGS.
43. člen
(nadzorni organ)
(1) Nadzor nad izvajanjem te uredbe
opravljajo inšpektorji, pristojni za ohranjanje narave.
(2) Uresničevanje določb te uredbe, ki
se nanašajo na delovna področja drugih ministrstev, nadzorujejo tudi
inšpektorji, pristojni za nadzor teh delovnih področij, v skladu s predpisi, ki
urejajo delovanje in nadzor inšpektorjev.
(3) Inšpektorji za okolje, pristojni
za ohranjanje narave, izvajajo kazenske določbe iz 1., 2., 5., 10., 11., 13.,
14., 16., 17., 18., 19., 20., 21., 22., 23., 24., 25., 26., 27., 28., 29., 30.,
33., 34. in 35. točke iz 45. člena te uredbe.
44. člen
(policija)
Policija obvesti upravni in strokovni organ
o odkritju ali prijavi osebkov iz te uredbe ali kršitvah te uredbe.
Sedmo poglavje
7. KAZENSKE DOLOČBE
45. člen
(prekrški)
(1) Z globo od 2.600 eurov do 33.300
eurov se kaznuje za prekršek pravna oseba, če:
1.    
ne izpolni pogojev v dovoljenju, potrdilu ali drugi listini, izdani v
skladu z Uredbo 338/97/ES, Uredbo 3254/91/EGS ali s to uredbo;
2.    
uporabi listino za katere koli osebke, ki niso osebki, za katere je bilo
dovoljenje, potrdilo ali listina izdano;
3.    
uvozi ali poskuša uvoziti osebke vrst, katerih uvoz je prepovedan, ali
uvozi ali poskuša uvoziti osebke vrst brez uvoznega dovoljenja;
4.    
uvozi ali poskuša uvoziti osebke vrst iz priloge A Uredbe 338/97/ES brez
uvoznega dovoljenja;
5.    
uporabi osebke vrst iz priloge A Uredbe 338/97/ES v nasprotju s pogoji
iz uvoznega dovoljenja;
6.    
uvozi ali poskuša uvoziti osebke vrst iz priloge B Uredbe 338/97/ES brez
uvoznega dovoljenja;
7.    
ne predloži uradnega obvestila o uvozu za osebke vrst iz priloge C
Uredbe 338/97/ES ter izvoznega dovoljenja, potrdila o ponovnem izvozu ali
potrdila o poreklu;
8.    
ne predloži uradnega obvestila o uvozu za osebke vrst iz priloge D
Uredbe 338/97/ES;
9.    
izvozi, ponovno izvozi ali poskuša izvoziti ali ponovno izvoziti osebke
vrst iz priloge A Uredbe 338/97/ES brez izvoznega dovoljenja ali potrdila o
ponovnem izvozu;
10.  predloži
lažno dokumentacijo v postopku izdaje izvoznega dovoljenja za osebke vrst iz
priloge A Uredbe 338/97/ES o zakoniti pridobitvi osebkov;
11.  predloži
lažno dokumentacijo v postopku izdaje potrdila o ponovnem izvozu za osebke vrst
iz priloge A Uredbe 338/97/ES o zakonitem vnosu osebkov na območje Evropske
skupnosti;
12.  izvozi,
ponovno izvozi ali poskuša izvoziti ali ponovno izvoziti osebke vrst iz priloge
B ali C Uredbe 338/97/ES brez izvoznega dovoljenja ali potrdila o ponovnem
uvozu;
13.  predloži
lažno dokumentacijo v postopku izdaje potrdila o ponovnem izvozu za osebke vrst
iz prilog B in C Uredbe 338/97/ES o zakonitem vnosu osebkov na območje Evropske
skupnosti;
14.  v
postopku izdaje dovoljenja ali potrdila za dovolitev ravnanj z osebki ne
obvesti upravnega organa o prejšnji zavrnitvi vloge za iste osebke;
15.  opravlja
tranzit osebkov vrst iz prilog Uredbe 338/97/ES brez predhodne prijave mejnemu
carinskemu organu ter predložitve ustrezne izvozne dokumentacije;
16.  kupuje,
ponuja v odkup, pridobiva v komercialne namene, uporablja za komercialno
korist, javno prikazuje v komercialne namene, prodaja, poseduje za prodajo, ponuja
za prodajo, prevaža za prodajo, posoja, najema, oddaja, hrani ali skladišči za
prodajo osebke vrst iz priloge A Uredbe 338/97/ES ali opravlja ta dejanja brez
potrdila upravnega organa;
17.  krši
določbe o registraciji osebkov v potujočih razstavah;
18.  kupuje, ponuja v odkup, pridobiva v komercialne
namene, uporablja za komercialno korist, javno prikazuje v komercialne namene,
prodaja, poseduje za prodajo, ponuja za prodajo, prevaža za prodajo, posoja,
najema, oddaja, hrani ali skladišči za prodajo osebke vrst iz priloge B Uredbe
338/97/ES, razen če so pridobljeni zakonito oziroma če ne izvirajo iz Evropske
skupnosti, da so vanjo uvoženi v skladu s predpisi, ki urejajo varstvo
prostoživečih živalskih in rastlinskih vrst, ali opravlja ta dejanja brez
potrdila upravnega organa;
19.  prenaša
žive osebke vrst iz priloge A Uredbe 338/97/ES brez potrdila;
20.  se
predhodno ne prepriča, da je prejemnik živih osebkov vrst iz priloge B Uredbe
338/97/ES primerno obveščen o pravilni oskrbi osebkov;
21.  prevaža
žive osebke, jih zadržuje med tranzitom ali pretovarjanjem v nasprotju s
predpisi, ki urejajo prevoz in pretovor živali;
22.  da
neresnične podatke, poda lažno izjavo ali naklepno da lažno informacijo zaradi
pridobitve listine ali uporabi lažno, ponarejeno ali neveljavno dovoljenje ali
potrdilo ali drug dokument; uporabi dovoljenje ali potrdilo ali dokument, ki je
bil spremenjen brez odobritve organa izdajatelja zaradi pridobitve dovoljenja,
potrdila ali drugega dokumenta upravnega organa;
23.  ne
označi osebkov, namenjenih komercialnemu ravnanju;
24.  predloži
lažno dokumentacijo v postopku izdaje uvoznega dovoljenja za osebke vrst iz
prilog A in B Uredbe 338/97/ES;
25.  predloži
lažno dokumentacijo v postopku izdaje uvoznega dovoljenja za osebke vrst iz
priloge B Uredbe 338/97/ES o ustrezni opremljenosti prostora za oskrbo osebkov;
26.  izbriše
ali spremeni ali popravi listine, predpisane z Uredbo 338/97/ES ali s to
uredbo, razen če taki popravki niso potrjeni z žigom in podpisom upravnega
organa izdajatelja oziroma pri uradnih obvestilih o uvozu z žigom in podpisom
carinskega organa na kraju uvoza;
27.  poteklega
ali neuporabljenega uvoznega ali izvoznega dovoljenja ali potrdila o ponovnem
izvozu, izdanega v skladu z Uredbo 338/97/ES, ne vrne upravnemu organu;
28.  po
prenehanju veljavnosti potrdil in kopij uporabljenih uvoznih dovoljenj, izdanih
v skladu z Uredbo 338/97/ES, ne vrne upravnemu organu;
29.  tržni
pridelovalec uporabi fitosanitarno spričevalo kot izvozno dovoljenje za osebke
vrst, za katere ni registriran pri upravnem organu;
30.  raziskovalci
in raziskovalne organizacije po uporabi nalepke za nekomercialno izmenjavo
znanstvenega materiala upravnemu organu ne vrnejo namenjenega dela nalepke;
31.  pri
prvem vnosu osebka vrste iz priloge A Uredbe 338/97/ES, ki je osebni ali
gospodinjski predmet, na mejnem carinskem uradu ne predloži veljavnega uvoznega
dovoljenja ter izvoznega dovoljenja ali potrdila o ponovnem izvozu;
32.  pri
prvem vnosu osebka vrste iz priloge B Uredbe 338/97/ES, ki je osebni ali
gospodinjski predmet, na mejnem carinskem uradu ne predloži veljavnega
izvoznega dovoljenja ali potrdila o ponovnem izvozu;
33.  krši
določbe o registraciji pridelovalcev in predelovalcev kaviarja;
34.  krši
določbe o dajanju na trg izdelkov iz tjulnjev;
35.  vnaprej
izdanega potrdila za komercialno ravnanje z mrtvimi osebki vrste rjavega
medveda takoj po prenehanju njegove veljavnosti oziroma najpozneje en mesec po
prodaji ali uničenju osebka ne vrne upravnemu organu oziroma v predpisanem roku
ne predloži letnega poročila o komercialnem ravnanju v skladu z 18.d členom te
uredbe oziroma ne vodi evidence v skladu z 18.č členom te uredbe.
(2) Z globo od 630 eurov do 16.690
eurov se kaznuje tudi samostojni podjetnik posameznik, če stori prekršek iz
prejšnjega odstavka.
(3) Z globo od 170 eurov do 1.660
eurov se kaznuje za prekršek tudi odgovorna oseba pravne osebe, če stori
prekršek iz prvega odstavka tega člena.
(4) Z globo od 85 eurov do 580 eurov
se kaznuje za prekršek tudi posameznik, če stori prekršek iz prvega odstavka
tega člena.

Priloga 1: Kode za navajanje vrst jesetrovk
(Acipenseriformes), njihovih križancev in mešanih vrst
Priloga 2: (črtana)
Priloga 3: Potrdilo
Priloga 4: Priloga k dovoljenju/potrdilu
Priloga 5: Evidenca vnaprej izdanih potrdil
Priloga 6: Letno poročilo o vnaprej izdanih potrdilih

Uredba o ravnanju in načinih varstva pri
trgovini z živalskimi in rastlinskimi vrstami (Uradni list RS, št. 39/08)
vsebuje naslednjo prehodno in končni določbi:
»Osmo poglavje
8. PREHODNA IN KONČNI DOLOČBI
46. člen
(vloge pred
uveljavitvijo te uredbe)
Zadeve, za katere se je postopek ob
uveljavitvi te uredbe že začel oziroma za katere je ob uveljavitvi te uredbe že
vložena zahteva ali pravno sredstvo, se končajo po Uredbi o ravnanjih in
načinih varstva pri trgovini z živalskimi in rastlinskimi vrstami (Uradni list
RS, št. 52/04).
47. člen
(prenehanje
veljavnosti)
Z dnem uveljavitve te uredbe prenehata
veljati:
-      
Uredba o ravnanjih in načinih varstva pri trgovini z živalskimi in
rastlinskimi vrstami (Uradni list RS, št. 52/04), uporablja pa se za dokončanje
postopkov iz prejšnjega člena in
-      
druga alinea prvega odstavka 7. člena Uredbe o zatočišču za živali
prosto živečih vrst (Uradni list RS, št. 98/02 in 46/04).
48. člen
(začetek
veljavnosti)
Ta uredba začne veljati petnajsti dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ravnanju in načinih varstva pri trgovini z živalskimi in rastlinskimi vrstami
(Uradni list RS, št. 106/10) vsebuje naslednjo končno določbo:
»11. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvah Uredbe o
ravnanju in načinih varstva pri trgovini z živalskimi in rastlinskimi vrstami
(Uradni list RS, št. 78/12) vsebuje naslednjo prehodno in
končno določbo:
»PREHODNA IN KONČNA DOLOČBA
15. člen
Ne glede na prvi odstavek novega 18.d člena
uredbe mora imetnik vnaprej izdanih potrdil posredovati letno poročilo za leto
2012 upravnemu organu prvič do 28. februarja 2014.
16. člen
Ta uredba začne veljati naslednji dan po
objavi v Uradnem listu Republike Slovenije.«.

Uredba o spremembah in dopolnitvi Uredbe o
ravnanju in načinih varstva pri trgovini z živalskimi in rastlinskimi vrstami
(Uradni list RS, št. 58/17)
vsebuje naslednjo končno določbo:
»KONČNA DOLOČBA
3. člen
(začetek veljavnosti)
Ta uredba začne veljati naslednji dan po
objavi v Uradnem listu Republike Slovenije.«.