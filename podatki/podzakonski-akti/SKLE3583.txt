I. SPLOŠNE DOLOČBE
1. člen
(podlaga za lokacijski načrt)
S to uredbo, se ob upoštevanju prostorskih sestavin
dolgoročnega in srednjeročnega družbenega plana Republike Slovenije, sprejme
lokacijski načrt za avtocesto na odseku Črnivec (Peračica) – Podtabor (v
nadaljnjem besedilu: lokacijski načrt). Lokacijski načrt je izdelalo podjetje
Domplan, d.d., Kranj, pod številko projekta UD/332-63/99, v januarju 2003.
2. člen
(vsebina lokacijskega načrta)
Lokacijski načrt določa mejo območja urejanja, funkcijo
območja, lego, potek, zmogljivost ter velikost objektov in naprav, pogoje za
urbanistično, krajinsko in arhitekturno oblikovanje objektov, naprav in
ureditev, pogoje za prometno in komunalno urejanje območja, okoljevarstvene
ukrepe, dinamiko izvajanja posegov, obveznosti investitorja in izvajalcev,
tolerance in nadzor nad izvajanjem uredbe.
3. člen
(sestava lokacijskega načrta)
Lokacijski načrt iz 1. člena te uredbe vsebuje tekstualni in
grafični del. 
Tekstualni del lokacijskega načrta vsebuje: 
a)    
uredbo o lokacijskem načrtu; 
b)    
obrazložitev lokacijskega načrta: 
- 
obrazložitev in utemeljitev lokacijskega načrta, 
- 
opis funkcije območja, 
- 
opis prometno tehničnih rešitev, 
- 
opis ureditev komunalno energetske infrastrukture, 
- 
opis prostorskih rešitev po posameznih področjih, 
- 
oceno stroškov, 
- 
etape izvajanja, 
- 
seznam parcel v območju lokacijskega načrta; 
c)    
seznam parcel s podatki o lastništvu; 
d)    
tehnične elemente za zakoličenje s koordinatami točk; 
e)    
soglasja in mnenja pristojnih organov in organizacij. 
Grafični del lokacijskega načrta vsebuje: 
-       
prikaz iz prostorskih sestavin dolgoročnega in srednjeročnega družbenega
plana Republike Slovenije v merilu 1:1000 000, 
-       
prikaz iz prostorskih sestavin dolgoročnega in srednjeročnega plana
Občine Kranj (za območje Občine Naklo) in Radovljica v delu, ki je v nasprotju
z lokacijskim načrtom v merilu 1:5000, 
-       
pregledno karto v merilu 1:5000, 
-       
ureditveno situacijo v merilu 1:1000, 
-       
zbirnik komunalnih naprav v merilu 1:1000, 
-       
karakteristični prečni profil v merilu 1:100, 
-       
vzdolžni profil v merilu 1:5000/500, 
-       
načrt gradbenih parcel na DKN v merilu 1:2000, 
-       
situacijo na uradnem katastrskem načrtu v m 1:2880, 
-       
tehnične elemente za zakoličenje.
II. OBSEG UREDITVENEGA OBMOČJA
4. člen
(ureditveno območje po parcelah)
Ureditveno območje lokacijskega načrta obsega parcele oziroma
dele parcel po naslednjih katastrskih občinah: 
a)    
območje cestnega sveta z vsemi spremljajočimi objekti in ureditvami: 
- 
k.o. Brezje: 
1027/1, 1022,
1027/2, 1031, 874/3, 876/1, 876/2, 876/3, 876/5, 877/3; 
- 
k.o. Ljubno: 
1017/1, 1018/1,
1020/1, 1020/3, 1026, 1085, 1086/1, 1087/1, 1089/2, 1132/2, 1133/1, 1133/2,
1134/2, 1139/2, 1140/2, 1154, 1160, 1167, 1172, 1173, 1174, 1175, 1176, 671/2,
672/2, 673/2, 674/2, 675/2, 676/2, 677/2, 678/2, 679/2, 680/2, 688, 689, 692,
693/1, 693/2, 694, 695, 696, 713/2, 714/2, 715/1, 715/2, 716/1, 716/2, 716/3,
717/2, 717/3, 718/2, 719/2, 720/2, 721/1, 721/2, 800/2, 801/2, 802/2, 805/2,
806/2, 807/2, 810/2, 811/2, 814/2, 815/2, 818/2, 819/2, 822/3, 823/2, 826/2,
827/2, 830/2, 831/2, 834/2, 835, 836/2, 849/2, 850/1, 851/1, 852/1; 
- 
k.o. Podbrezje: 
1009/1, 1009/2,
1012, 1013/1, 1013/2, 1014/1, 1014/2, 1015, 1016/1, 1018, 1534/1, 1534/2,
1579/1, 1579/2, 1658, 1671/1, 1675/1, 1010, 1676; 
b)    
območje prestavitve, novogradnje in ureditve energetskih naprav, ki jih
zahteva gradnja avtocestnega odseka: 
- 
k.o. Ljubno: 
216, 215/2,
215/1, 1024, 1025/2, 1025/1, 1157. 
Ureditveno območje lokacijskega načrta obsega tudi območje
predorskih cevi pod parcelami: 
-       
k.o. Ljubno: 
210/2, 209/2, 1087/2, 1025/2, 1025/1,
1021/2, 1020/3, 1157, 1154, 1024, 1023, 1022.
III. FUNKCIJA OBMOČJA
5. člen
(funkcija območja)
Ureditveno območje iz prejšnjega člena obsega: 
-       
območje izključne rabe avtoceste z vsemi ureditvami (deviacija poti,
podvoz, viadukti, predor), 
-       
območje ureditev obcestnega prostora, vključno z rekultivacijo zemljišč,
-       
območje prestavitev infrastrukturnih objektov in naprav, 
-       
območje okoljevarstvenih ukrepov.
IV. PROMETNO–TEHNIČNI POGOJI UREJANJA OBMOČJA
6. člen
(trasa avtoceste)
Avtocesta se izvede kot štiripasovnica z odstavnima pasovoma
na celotnem poteku. V prvi gradbeni fazi se v trasi južnega smernega pasu
avtoceste ohranijo obstoječi viadukti Peračica, Ljubno in Lešnica ter predor
Ljubno v obstoječem profilu, ki je brez odstavnega pasu. V drugi gradbeni fazi
pa se tudi na vseh treh viaduktih in predoru uredi profil z odstavnim pasom. 
Vertikalni in horizontalni elementi odseka avtoceste
Peračica–Podtabor so projektirani z upoštevanjem računske hitrosti 120 km/h. 
Trasa avtoceste v pretežni meri sledi poteku obstoječe hitre
ceste, ki je bila grajena z ugodnimi trasnimi elementi (polmer krivine 2000 m),
pri razdvojitvi skupnega poteka obeh smernih pasov v ločen potek zaradi
razdvojenega poteka v predorih je pri severnem smernem pasu avtoceste
horizontalna krivina zmanjšana na 1500 m. 
Minimalni vertikalni radij je 11000 m, maksimalni vzdolžni
sklon pa 4%. 
Dolžina trase je 2,44 km. Projektirani normalni prečni profil
znaša 27,70 m, in sicer 4 vozni pasovi po 3,75 m, 2 odstavna pasova po 2,50 m,
srednji ločilni pas 3,20 m, 2 robna pasova po 0,50 m, 2 koritnici po 0,75 m in
dve bermi po 1,00 m. 
Trasa avtoceste se začne s km 28+780, na koncu odseka
Vrba–Črnivec (Peračica). Za južni smerni pas avtoceste se uporabi obstoječi
koridor hitre ceste H1. Obstoječi viadukti Peračica, Ljubno, Lešnica in predor
Ljubno na južni smerni polovici bodoče avtoceste se ohranijo do začetka
izgradnje druge gradbene faze. 
Severni smerni pas je na območju prečkanja globeli Peračica
in v predoru Ljubno vzporeden poteku južnega smernega pasu in od njega oddaljen
za približno 40 m (merjeno med osmi oziroma sredinami cestišč). Po izhodu iz
predora Ljubno se, po viaduktu Ljubno, severni smerni pas avtoceste približa
južnemu smernemu pasu, in v skupni potek z južnim smernim pasom preide pri
podvozu poljske poti na sredini Ljubenskega polja, nato se nadaljuje čez
viadukt Lešnica in konča v km 31+220, kjer se priključi na odsek
Podtabor–Naklo.
7. člen
(objekti)
Na severnem smernem pasu avtoceste se zgradi naslednje
objekte: 
1.     
viadukte: 
- 
viadukt 6-1 Peračica od km 28 + 785 do km 29 + 158,55, dolžina 375,55 m,
širina 14,22 m, 
- 
viadukt 6-2 Ljubno od km 29 + 500 do km 29 + 833,80, dolžina 335,80 m,
širina 14,22 m, 
- 
viadukt 6-3 Lešnica od km 30 + 744,50 do 30 + 932, dolžina 189,50 m,
širina 14,00 m; 
2.     
predor: 
- 
predor 8-1 Ljubno od km 29 + 160 do km 29 + 433, dolžina 27,00 m, širina
12,90 m; 
3.     
podvoz: 
- 
podvoz 3-1 lokalne poti v km 30 + 314,7, dolžine 6.00 m, širina 13,81 m.
Na južnem smernem pasu avtoceste se zgradi naslednje objekte:
1.     
viadukte: 
- 
viadukt 6-4 Peračica, rekonstrukcija obstoječega objekta, dolžina 378,85
m, širina 14,22 m, 
- 
viadukt 6-5 Ljubno, rekonstrukcija obstoječega objekta, dolžina 108,45
m, širina 14,22 m, 
- 
viadukt 6-6 Lešnica, rekonstrukcija obstoječega objekta, dolžina 189,10
m, širina 13,72 m; 
2.     
predor: 
- 
predor 8-2 Ljubno, rekonstrukcija obstoječega, dolžina 252,46 m, širina
12,90 m; 
3.     
podvoz: 
- 
podvoz 3-2 lokalne poti, dolžine 6,00 m, širina 14,09 m.
8. člen
(deviacija poti)
Zaradi izgradnje avtoceste se izvede deviacija makadamske
poljske poti, ki s podvozom pod hitro cesto zagotavlja dostopnost območja
severno od današnje hitre ceste. Pot se poglobi in preuredi. Takoj po izhodu iz
podvoza se pot razcepi na dve poti. Dolžina deviacije zahodnega kraka poti je
70 m, vzhodnega pa 35 m, normalni prečni profil je 5.00 m in obsega 2,90 m
vozišča, 1,05 m enostransko muldo in 1,05 m enostransko bankino. Višina podvoza
(svetli profil) je 4,20 m.
V. POGOJI ZA URBANISTIČNO, ARHITEKTURNO IN KRAJINSKO
OBLIKOVANJE
9. člen
(oblikovanje objektov in ureditev ob trasi avtoceste)
Odbojne ograje na avtocesti se izvede v kovinski izvedbi
višine do 0,75 m, izjemoma se dopusti izvedba betonskih ograj v kombinaciji s
protihrupnimi ograjami. Postavijo se v sredini cestišča in ob robu cestišča pri
višjih nasipih. Vmesni ločilni pas se zatravi ali zasadi z nizkimi grmovnicami
s plitvim koreninskim sistemom. Zaščitna žična ograja višine 2,00 m se odmakne
od nožice nasipa oziroma zunanjega roba jarka 1–2 m. Potek ograje se prilagodi
poteku trase avtoceste. 
Cestne objekte (viadukte, predor, podvoz), cestno opremo in
protihrupne zidove se arhitekturno oblikuje v skladu s sodobnimi principi
oblikovanja, v skladu s tipiko prostora ter v sozvočju z urbano in krajinsko
podobo prostora. 
V nadaljnjih fazah projektiranja novih objektov se morajo
upoštevati rezultati pozivnega natečaja za zasnovalne rešitve viaduktov
Lešnica, Ljubno, Peračica in portalov predora Ljubno, ki je bil izveden v
februarju in marcu 2001. 
Rešitev novega viadukta Peračica mora biti čimbolj podobna
obstoječemu viaduktu. Novi viadukt naj ima pet razpetin, od katerih so prve
tri, ki so visoko nad dolino enake kot pri obstoječem viaduktu. Oblika in
dimenzije vmesnih podpor novega in obstoječega objekta morajo biti čimbolj
podobne. Prekladna konstrukcija naj bo sovprežna, sodobno zasnovana in
konstantne višine na celotni dolžini objekta. 
Rekonstrukcija obstoječega viadukta Peračica se izvede z
razširitvijo prekladne konstrukcije pri treh velikih razpetinah ter zamenjavo
in kontinuiranjem prekladne konstrukcije na treh manjših razpetinah. Podpore
obstoječega viadukta se ojačajo za sprejem povečane obtežbe in vplivov zaradi
potresne obtežbe. 
Novi viadukt Ljubno se zaradi oddaljenosti od obstoječega,
velike razlike v dolžini in različnega morfološko geološkega profila
premostitve lahko obravnava kot samostojen. Predvidena je kontinuirana AB
prednapeta prekladna konstrukcija z osmimi razpetinami, grajena po postopku
narivanja. 
Novi viadukt Lešnica mora zaradi vzporednega poteka z
obstoječim povzeti čimveč njegovih elementov. Predvidena je rešitev
kontinuirane prekladne konstrukcije s tremi razpetinami in eliminacijo manjše
četrte razpetine. Prekladna konstrukcija naj ima približno enako konstruktivno
višino, kakor jo ima obstoječi objekt. Oblika in konstrukcija vmesnih podpor
naj čim manj odstopajo od obstoječih. 
Vstopni portal predora s smeri viadukta Ljubno mora biti
oblikovno prilagojen okoliškemu gozdnemu pobočju grebena. Celotna konstrukcija
mora biti v hierarhično podrejenem odnosu do obstoječe grajene strukture
naselja Ljubno. Pri oblikovanju portalov predora (za severni smerni pas) je
potrebno upoštevati, da jih bo mogoče identično ponoviti pri izvedbi druge
gradbene faze. 
Zaradi ohranitve izjemnih vedutnih pogledov na prostorske
dominante objektov kulturne dediščine (gnezdasto vraščeno naselje Ljubno s
cerkvijo sv. Marije) je protihrupne ograje potrebno načrtovati s steklenimi
oziroma njim vidno podobnimi transparentnimi materiali. 
Cestna oprema in razsvetljava ceste morata izkazovati enotne
oblikovne elemente.
10. člen
(krajinsko oblikovanje)
Med gradnjo se vegetacijo odstrani samo tam, kjer je to nujno
potrebno. Osnovni izhodišči nove zasaditve morata biti zagotovitev čim večje
vpetosti posega v prostor ter vzpostavitev vozniku prijetnega obcestnega
prostora z možnostjo razgleda. 
Oblikovanje vegetacije izhaja iz naravnih in ustvarjenih
vegetacijskih značilnosti v območju obdelave, zato se usmeri predvsem na
sanacijske zasaditve poškodovanih gozdnih površin z vzpostavitvijo novih gozdnih
robov ter sanacijo posameznih lokacij po končanih gradbenih posegih. Pri tem se
uporabijo le avtohtone vrste, sadike domačih vrst iz neposredne okolice. 
Gozdni robovi se oblikujejo z vzpostavitvijo kompaktnega pasu
(ca. 7–12 m) z vertikalno členitvijo od nižjih do višjih grmovnic ter
drevesnega sloja. Zunanji rob se oblikuje razgibano z večjimi in manjšimi
odmiki od cestišča, minimalno 3 m. Pas med gozdnim robom do cestišča se
zatravi. 
Na površinah izgradnje stebrov za viadukte se po odstranitvi
gozda in gradbenem posegu predvidi sanacija območja z zatravitvijo, nato pa se
območje lahko prepusti naravni sukcesiji. 
V delu trase, ki teče po kmetijskih površinah, gre za
zasaditve, ki vključujejo nove posege v krajino (zadrževalni bazeni, ukinitev
počivališč, dograditev podvoza), z nižjo grmovno vegetacijo. 
Izdatnejša zasaditev oziroma pasovi višje vegetacije se
predvidijo na naslednjih območjih: 
-       
v km 28 + 780 se gozdni rob ob začetku viadukta Peračica obojestransko
zasadi z novo drevesno in grmovno vegetacijo, 
-       
od km 29 + 160 do km 29 + 200 se gozdni rob ob zahodnem portalu predora
Ljubno obojestransko zasadi z novo drevesno in grmovno vegetacijo, 
-       
od km 29 + 390 do km 29 + 500 se gozdni rob ob vzhodnem portalu predora
Ljubno, okrog zadrževalnega bazena št. 1 in na začetku viadukta Ljubno
obojestransko zasadi z novo drevesno in grmovno vegetacijo, 
-       
od km 29 + 815 do km 29 + 845 se gozdni rob na koncu viadukta Ljubno
obojestransko zasadi z novo drevesno in grmovno vegetacijo, 
-       
od km 30 + 275 do 30 +310 se na severni strani na novo zasadijo
grmovnice ob zadrževalnem bazenu 2 in deviaciji poljske poti, 
-       
od km 30 + 470 do km 30 + 525 se na severni strani na novo zasadijo
grmovnice ob zadrževalnem bazenu 3, 
-       
od km 30 + 665 do km 30 + 760 se gozdni rob na severni strani na začetku
viadukta Lešnica obojestransko zasadi z novo drevesno in grmovno vegetacijo, 
-       
od km 30 + 940 do 31 + 220 se gozdni rob na severni strani od konca
viadukta Lešnica, ob zadrževalnem bazenu 4, do konca odseka avtoceste zasadi z
novo drevesno in grmovno vegetacijo, 
-       
od km 31 + 40 do 31 + 210 se gozdni rob na južni strani po vkopu zasadi
z novo drevesno in grmovno vegetacijo. 
Relief se oblikuje v skladu z naravnimi reliefnimi oblikami.
Nasipne in vkopne brežine se izvedejo z nagibom največ 1:2, z zaokroženim
iztekom v okoliški teren ter humusirajo in zatravijo oziroma zasadijo z višjo
vegetacijo. Predvideno je preoblikovanje brežin predvsem na območjih večjih
gradbenih posegov (izvedba portalov, vkopov, nasipov): 
-       
od km 29 + 165 do km 29 + 185 zaobljen in postopno raščen teren
oblikovane brežine ob izstopnem portalu predora, zasutje z ureditvijo
vegetacijskega sloja na pokritem vkopu, na obeh straneh novega predora, 
-       
od km 29 + 400 do 29 + 425 zaobljen in postopno raščen teren oblikovane
brežine ob vstopnem portalu predora, zasutje z ureditvijo vegetacijskega sloja
na pokritem vkopu, na obeh straneh novega predora, 
-       
od km 29 + 400 do km 29 + 465 oblikovanje položnega izteka brežine v
vkopu, na obeh straneh severnega smernega pasu, 
-       
od km 29 + 465 do km 29 + 500 in od km 29 + 830 do km 29 + 850 nasipi ob
začetku in koncu viadukta Ljubno, na obeh straneh severnega smernega pasu, 
-       
od km 30 + 600 do 30 + 760 nasip pred viaduktom Lešnica, na obeh straneh
severnega smernega pasu, 
-       
od km 30 + 975 do 31 + 500 nasip oblikovan zaokroženo s položno
izpeljavo v raščen teren na severni strani severnega smernega pasu, 
-       
od km 31 + 50 do 31 + 220 oblikovanje brežine – vkopa, neenakomerno
valovito, zgornji rob brežine blago in postopno izpeljan v raščen teren. 
Pri oblikovanju reliefa se skladno s 24. členom te uredbe
uporablja nenosilni material, odstranjen med gradnjo. 
Obstoječe počivališče med km 30 + 970 in 31 + 500 bo
ukinjeno, zato se površina sanira z zatravitvijo.
VI. POGOJI ZA KOMUNALNO IN ENERGETSKO UREJANJE
11. člen
(vodovod in kanalizacija)
Na obravnavanem avtocestnem odseku ni komunalnih vodov in
naprav, ki bi jih bilo treba prestaviti, zamenjati oziroma zaščititi. 
Oskrba predora z vodovodom ni predvidena.
12. člen
(telekomunikacijsko omrežje)
Telekomunikacijski optični kabel poteka ob južnem robu
obstoječe hitre ceste oziroma ob robu cestnega sveta. Preko viaduktov poteka
izpod južnega vzdrževalnega hodnika, predoru Ljubno se umakne s potekom preko
grebena Ljubno. Vzhodno od viadukta Lešnica, kjer bo avtocesta dodatno vkopana,
je trasa voda v zadostni meri oddaljena, in poteka izven cestnega sveta
avtoceste. V času gradnje prve gradbene faze, do dokončanja severnega pasu
avtoceste, ta optični kabel ostane na svojem mestu. Pred pričetkom del na
izgradnji avtoceste je potrebno pri Telekomu, PE Ljubljana naročiti zakoličbo
trase kabla. V neposredni bližini kabla nista dovoljena razstreljevanje in
uporaba težke gradbene mehanizacije. Vse izkope na teh mestih je potrebno
izvesti ročno. 
Pred izvedbo druge gradbene faze, po dokončanju severnega
smernega pasu avtoceste bo potrebno omenjene optične kable prestaviti v
kabelsko kanalizacijo ob severnem robu cestišča. Po vzpostavitvi oziroma
prestavitvi optičnih kablov je možno pričeti z izvajanjem druge gradbene faze
oziroma z rekonstrukcijskimi deli na obstoječih objektih Peračica, Ljubno in
Lešnica, kjer potekata oba voda ob južnem robu objektov.
13. člen
(elektroenergetsko omrežje)
Obstoječi 20 kV daljnovod v upravljanju Elektro Gorenjske se
ohrani v današnjem poteku, ker ni tehničnih ovir za njegovo nemoteno delovanje,
zagotovljena pa bo tudi ustrezna varnost udeležencev prometa na avtocesti.
14. člen
(javna razsvetljava)
Predor Ljubno bo osvetljen, pri čemer bo oskrba z električno
energijo zagotovljena preko novega nizkonapetostnega kabla, ki bo položen od TP
Predor Ljubno do zahodnega portala predora.
15. člen
(klic v sili)
Na celotni trasi se ob severni in južni strani avtoceste
izvede kabelsko traso klica v sili s klicnimi stebrički.
VII. OKOLJEVARSTVENI IN DRUGI POGOJI ZA IZVEDBO POSEGOV V
PROSTOR
16. člen
(tla)
Posege v tla se izvede tako, da bodo prizadete čim manjše
površine tal. Za začasne prometne in gradbene površine se uporabi
infrastrukturne površine in površine, na katerih so tla manj kvalitetna. Pri
gradnji se uporabijo prevozna sredstva in gradbeni stroji, ki so tehnično
brezhibni ter le materiali, za katere obstajajo dokazila o njihovi
neškodljivosti za okolje. S transportnih in gradbenih površin ter deponij
gradbenih materialov je treba preprečiti emisije prahu z vlaženjem teh površin
ob sušnem in vetrovnem vremenu. S teh površin je potrebno preprečiti tudi
odtekanje vod na kmetijsko obdelovalne površine. Pri ravnanju z odpadnimi
vodami se upošteva določba 18. člena te uredbe. Treba je predvideti nujne
ukrepe za odstranitev in odlaganje materialov, ki vsebujejo škodljive snovi
zaradi nezgod na tehnoloških površinah. 
Med gradnjo je potrebno izvajati monitoring v skladu z
določili pravilnika, ki ureja obratovalni monitoring pri vnosu nevarnih snovi in
rastlinskih hranil v tla. Monitoring se izvaja še dve leti med obratovanjem
avtoceste. 
Med gradnjo predora Ljubno bodo potrebne geodetske in
geomehanske meritve, namenjene opazovanju stabilnosti razmer, in sicer: 
-       
izdelava in meritve inklinometrov na pobočjih vseh viaduktov, 
-       
izdelava in meritve inklinometrov v območju portalov predora, 
-       
merjenje posedkov terena nad predorom, 
-       
meritve konvergenc med gradnjo predora. 
Enake meritve se nadaljujejo tudi eno leto po končani izvedbi
prve in druge faze.
17. člen
(ureditve na območjih kmetijskih zemljišč)
Investitor je dolžan zagotoviti varovanje kmetijskih zemljišč
s primerno organizirano gradnjo, zaščito zemljišč pred onesnaževanjem v času
gradnje in obratovanja avtoceste, nadomestitvijo prekinjenih poti, sanacijo
prekinjenih sistemov za odvodnjavanje in po potrebi s pridobitvijo
(usposobitvijo) nadomestnih kmetijskih zemljišč. 
Pri gradnji se omeji gibanje strojev na območje same trase
(izključne rabe). Za prevoz je treba čim manj uporabljati poljske poti. Začasne
ureditve in objekti za potrebe gradbišča se ne smejo urejati na kakovostnih
kmetijskih zemljiščih, razen če ni drugih primernejših rešitev. 
Investitor je dolžan vzpostaviti prekinjene dostope na
kmetijska zemljišča v času izgradnje in po izgradnji avtoceste. 
V sklopu izdelave projektne dokumentacije je treba izdelati
projekt o ravnanju in uporabi rodovitnega dela prsti. Prst se odstrani in
deponira ter uporabi za sanacijo devastiranih in degradiranih tal. S sanacijo
razgaljenih površin je treba začeti že v času gradnje avtoceste. Prst se
odstrani in premesti na drugo lokacijo tako, da ne pride do onesnaženja s
škodljivimi snovmi in manj kvalitetnim materialom. Deponije prsti se izvedejo
tako, da se ohrani njena rodovitnost in količina, pri tem ne sme priti do
mešanja mrtvice in živice, ki ne sme biti deponirana v kupih višjih od 1,20 m.
Deponije je treba zaščititi pred onesnaževanjem in erozijskimi procesi. Med
gradnjo se vodi evidenca o mestih in količinah odstranjene prsti in lokacijah
za deponiranje ter o nadaljnji uporabi za sanacijo. Z viški rodovitne zemlje
razpolaga lokalna skupnost v skladu z občinskimi odloki.
18. člen
(vodnogospodarske ureditve in zaščitni ukrepi)
Zaradi gradnje avtoceste se vodni režim, posebej pa režim
odtoka visokih voda na vplivnem območju, ne sme poslabšati. 
Avtocesta bo prečkala vodotoka Peračica in Lešnica z visokimi
viadukti, ki s svojimi oporniki ne bodo posegali v območje struge. Obstoječe
struge se ohranijo pod viadukti v sedanji obliki brez kakršnih koli gradbenih posegov.
Gradbena dela naj se izvajajo tako, da v potoku ne nastanejo
razmere neprekinjene kalnosti. 
Pri gradnji viaduktov naj se ne uporabljajo materiali, ki
vsebujejo nevarne spojine, kot so klorirane naravne spojine, toksične kovine in
druge sestavine, ki lahko spremenijo osnovne lastnosti vode. Prav tako ne sme
priti do razlitja cementnih in apnenih mešanic v vodo. 
V primeru razlitja nevarnih tekočin je potrebno onesnaženi
material preiskati s strani Ministrstva za okolje, prostor in energijo pooblaščene
organizacije z namenom, da se v skladu s pravilnikom, ki ureja ravnanje z
odpadki, opredeli pravilni način deponiranja. 
Za čas gradnje bo potreben z dinamiko gradbenih del usklajen
monitoring onesnaženosti potoka Peračica. Kljub temu, da so pričakovani vplivi
na površinske vode majhni, se predvidi, zaradi ugodnega stanja vodotokov (I-II
kakovostni razred), obratovalni monitoring med obratovanjem avtoceste. 
Izvede se kontrolirana odvodnja celotnega avtocestnega
odseka. 
Padavinska voda se zbira v koritnicah ob cestnem robu in
odvaja v cestno kanalizacijo, ki se zaključuje z zadrževalnim bazenom,
koalescentnim lovilcem olj, zadrževalnikom, grobim filtrom in počasnim
biološkim filtrom ter ponikovalnico. Odvodnjavanje vseh viaduktov je predvideno
po vodotesni kanalizaciji do zemeljske kanalizacije, ki je speljana v zemeljske
bazene. Vse objekte odvodnje je potrebno zgraditi v betonski ali enakovredni
izvedbi iz nepropustnih materialov. Predvidi se štiri zemeljske zadrževalne
bazene z lovilci olj in ponikovalnico, in sicer: 
-       
bazen 1 – ob vzhodnem portalu predora Ljubno, 
-       
bazen 2 – na zahodni strani podvoza poljske poti na Ljubenskem polju, 
-       
bazen 3 – na območju najnižje višinske lege avtoceste približno 200 m
vzhodno od podvoza, 
-       
bazen 4 – na vzhodnem robu globeli Lešnica ob vzhodnem oporniku viadukta
Lešnica. 
Zemeljski bazeni so projektirani kot mokri, z možnostjo
zadrževanja okvirno 20 m³ razlitega olja. Lovilci morajo biti dimenzionirani
tako, da bo zadrževalni čas omogočal učinkovito sedimentiranje trdih delcev in
vsaj delno razgradnjo organskih snovi. Potrebno je redno vzdrževanje. Mulj v
usedalnikih je treba obravnavati kot posebni odpadek. Ponikovalni bazeni so
zemeljske konstrukcije, v višini enega metra zasute s kamnitimi kroglami. Dno
mora biti vsaj meter globlje od lovilca olj in izvedeno tako, da bo omogočeno
učinkovito ponikanje. 
Ob vzhodnem portalu predora Ljubno je načrtovana gradnja
lovilnega bazena za zbiranje odpadne vode pri pranju predorske obloge. 
Na celotnem odseku avtoceste se v struge naravnih odvodnikov
spušča le čista padavinska voda oziroma voda, ki po kvaliteti ustreza uredbi,
ki ureja emisijo snovi in toplote pri odvajanju odpadnih voda iz virov
onesnaževanja. Na sistem odvodnje ne smejo biti priključeni nobeni iztoki
sanitarno–fekalnih ali drugih onesnaženih (tehnoloških) vod. 
Treba je pripraviti poslovnik o obratovanju in vzdrževanju
sistema za odvod meteornih vod s cestišča, v smislu pravilnika, ki ureja prve
meritve in obratovalni monitoring odpadnih vod ter pogoje za njegovo izvajanje.
Poslovnik mora za primere razlitja večjih količin goriv, olj in drugih za
vodotoke škodljivih tekočin, suspenzij in drugih materialov vsebovati načrt za
preprečevanje vdora teh snovi v vodotoke in za njihovo odstranitev. 
Avtocesta ne sme v ničemer poslabšati obstoječega stanja
kvalitete podtalnice, kar je treba doseči z ustreznimi gradbeno tehničnimi
ukrepi, z ustreznim načinom gradnje ter po izgradnji z ustreznim načinom
vzdrževanja. 
Ukrepe za zaščito podtalnice je potrebno izvajati na celotni
trasi avtoceste. 
Poleg ukrepov iz sedmega do dvanajstega odstavka tega člena
je treba med gradnjo in v času obratovanja predvideti naslednje ukrepe: 
-       
utrjene površine (ploščadi), na katerih se izvaja pretakanje goriv in
manjša popravila tehničnih naprav naj se uredijo tako, da ni možno neposredno
odtekanje odpadnih in izcednih vod na tla, podzemne vode. Izgradnja utrjene
ploščadi, opremljene z začasnimi zbirnimi kanali in zbirnikom vod ter
koalescentnim lovilcem olj (ukrepi za ravnanje z odpadnimi vodami), naj bo
predvidena že v okviru programa gradbenih del; 
-       
komunalne in odpadne padavinske vode iz premičnih naprav je potrebno
pred odvajanjem v vode očistiti tako, da stopnja onesnaženosti ne presega
mejnih vrednosti, opredeljenih v uredbi, ki ureja emisijo snovi in toplote pri
odvajanju odpadnih voda iz virov onesnaženja. Zato je potrebno zgraditi
ustrezne usedalnike, izvajati revitalizacijo (npr. za vode iz betonarn) ali s
pomočjo druge ustrezne tehnologije (npr. z uporabo tehnologije z najmanjšo
možno porabo vode) izpolniti zahteve iz navedenega predpisa; 
-       
transportni in gradbeni stroji, ki se bodo uporabljali na trasi
avtoceste, morajo biti tehnično brezhibni in ustrezno vzdrževani; 
-       
za primere razlitja nevarnih tekočin je potrebno onesnaženi material
(npr. onesnažena tla) preiskati v skladu s pravilnikom, ki ureja ravnanje z
odpadki, z namenom, da se opredeli pravilni način deponiranja. Preiskavo lahko
izvede le od Ministrstva za okolje, prostor in energijo pooblaščena
organizacija; 
-       
za vse morebitne poglobitve pripraviti sistem odvodnjavanja tako, da se
prepreči morebitno zadrževanje meteorne vode na z odkopom odprtih tleh; 
-       
odvodnjavanje vod s cestnih površin naj bo urejeno tako, da ne bo prišlo
do onesnaženja tal, podzemne vode. Zbirni vodi, odtočni žlebovi na cestišču in
drugi gradbeni elementi ceste naj bodo zgrajeni tako, da lahko sprejmejo tudi
večje količine vod ali drugih tekočin v primeru prometne nesreče; 
-       
zgrajeni naj bodo zbiralniki, v katerih bo zadrževalni čas omogočil
učinkovito sedimentiranje trdnih delcev in vsaj delno razgradnjo organskih
snovi. Volumni zbiralnikov morajo omogočati zadrževanje tudi večjih količin
tekočin za primere razlitja nevarnih ali gorljivih tekočin (npr. količine,
značilne za volumen cistern pri cestnem prevozu goriv); 
-       
preprečiti je potrebno emisije posipnih materialov s cestnih površin v
prostor. V ta namen naj se predvidijo zaščitne ograje ali primerne ozelenitve
roba cestnega telesa; 
-       
vzdrževalec prometnice mora imeti pripravljen načrt za takojšnje
učinkovito ukrepanje v primeru razlitij polutantov (goriva, olja in druge za
vodne vire škodljive suspenzije), ki ga potrdi ustrezna služba Ministrstva za
okolje, prostor in energijo in Zdravstvenega inšpektorata Republike Slovenije,
ločeno za čas gradnje in za čas obratovanja avtoceste. Načrt mora vključevati način
obveščanja ustreznih strokovnih služb o morebitni nezgodi, predvidene ukrepe za
preprečevanje vdora nevarnih snovi v podtalnico, ukrepe za odstranitev
sedimenta in izbor lokacije za odlaganje kontaminiranega sedimenta. V času
gradnje je treba voditi evidenco nevarnih snovi, ki se uporabljajo na
gradbišču. Z gradbeno tehničnimi rešitvami mora investitor zagotoviti
maksimalno zaščito pred izlitjem polutantov s cestišča; 
-       
na Ljubenskem polju, v vplivnem območju predvidenega usedalnika se
izdela opazovalna vrtina (globina 25 m, premer cevi 4"), v kateri bo
mogoče med gradnjo in po njej izvajati monitoring kakovosti podzemne vode.
19. člen
(varstvo naravne dediščine)
Celotni odsek trase avtoceste je treba pred gradnjo
fotodokumentirati v skladu z navodili službe za varstvo naravne dediščine. 
Ker se pri zemeljskih delih lahko odkrijejo objekti geološke
naravne dediščine oziroma naravne vrednote (paleontološke, strukturne,
mineraloške), je potreben občasen naravovarstveno-geološki nadzor na celotnem
območju gradnje. Nadzor mora izvajati strokovna geološka institucija. V primeru
pomembnejših geoloških najdb je treba obvestiti strokovno organizacijo
(Agencijo Republike Slovenije za okolje ali Zavod za varstvo narave, Območno
enoto Kranj), ki poda strokovne smernice glede ohranjanja dediščine oziroma
nadaljnjega ukrepanja. 
Med gradnjo se je treba izogibati vsem začasnim posegom v
stoječe vode, vodotoke ali v njihove puferske pasove, ki jih označuje grmovna
ali drevesna vegetacija. Preprečiti je treba odlaganje vsakršnega gradbenega
ali izkopanega materiala, splakovanje delovnega orodja v okoliških vodah,
spuščanje betonskega mleka ali cementnih odpadkov v okoliške vode ter odtekanje
naftnih derivatov, ki se uporabljajo za delovanje gradbenih strojev in
prevoznih sredstev. Vse naravno ohranjene vodotoke je treba med gradnjo
varovati. 
Pred pričetkom gradnje je treba obvestiti o predvidenem
začetku in poteku del ter sproti o vsakem posegu v vodotoke Ribiško družino
Radovljica ter ji omogočiti ogled gradbišč ob vodah. V primeru uničenja vodnega
življa krije stroške Ribiški družini Radovljica investitor. 
Ohranijo se obstoječi habitati piškurjev, sladkovodnih vrst
rib in rakov oziroma se v primeru škode sonaravno uredijo. 
V času izvajanja del je potrebno sprejeti ukrepe za zaščito
naravne reprodukcije (prepoved direktnega poseganja v strugo v času drsti). 
Živalim se nekontrolirano prehajanje čez avtocesto prepreči z
varnostno žično ograjo višine 2 m. Vsem živalskim vrstam, ki jim bo z izgradnjo
avtoceste prekinjena migracijska pot, se zagotovi varno prehajanje preko
avtoceste iz severa proti jugu preko projektirane trase v okviru že obstoječih
naravnih poti, ki so čim bliže migracijski poti velikih živali na tem območju.
Po končani gradnji novega in rekonstrukciji obstoječega viadukta preko Lešnice
bo potrebno izdelati ustrezno migracijsko pot za velike živali vzdolž leve
strani struge (vzhodni breg), ki bo: 
-       
minimalne širine 3 m, 
-       
v zemeljski izvedbi s prečnimi jarki za odvodnjavanje in zatravitvijo
celotnega profila, brez gramoziranja in utrjevanja zgornjega ustroja, 
-       
minimalne višine pod viaduktom 4 m, 
-       
proti strugi zavarovana z žično ograjo, 
-       
z ovirami, da po njej ne bo možna vožnja s prevoznimi sredstvi, 
-       
z utrjenimi jarki za meteorne vode, ki po bregu tečejo na severni strani
avtoceste v Lešnico, tako da se omogoči prehod živali preko njih, 
-       
izhodišče poti bo na nadmorski višini 450 m na severni strani avtoceste
in na južni strani pride na nadmorsko višino 440 m, 
-       
detajlna situacija poti bo določena na terenu. 
Investitor mora zagotoviti monitoring prehodov živali pred,
med in po gradnji in v prvih treh oziroma štirih letih delovanja ceste.
20. člen
(gozdnogospodarska ureditev in varovanje gozdov)
Za pas gozda ob avtocesti je treba izdelati podrobni
gozdnogojitveni načrt in sečnospravilni načrt za krčitve gozdnih površin in
dreves, poškodovanih med gradnjo. V neposredni bližini avtoceste se v največji
možni meri ohrani naravna oblika gozda. Odstraniti je treba le drevje do roba
obcestnega prostora, sečnja mora omogočiti predvsem učinkovito sanacijsko
obsaditev in novo oblikovanje gozdnega roba. Grmovno in drevesno zarast pod
viadukti Peračica (km 28 + 785 do km 29 + 160), Ljubno (km 29 + 500 do km 29 +
835) in Lešnica (km 30 + 745 do km 30 + 938) se ohrani oziroma v primeru
poškodb med gradnjo obnovi. Preprečeno mora biti vsako nepotrebno zasipavanje
in odstranjevanje podrasti. Kjer ni možna uporaba obstoječih poti, naj se
trasirajo nove dovozne poti in locirajo začasni manipulacijski prostori v
sodelovanju z gozdarsko službo. Odstranjen, uničen ali kako drugače prizadet
gozdni rob in na novo ustvarjene preseke je treba v globini eno do dveh
drevesnih višin pričeti sanirati že v času gradnje in zasaditi z avtohtonimi
vrstami, pri čemer je treba poskrbeti tudi za ustrezno vertikalno zgradbo
oziroma zastopanost vseh slojev gozda. Sajenje mora potekati v spomladanskem
ali jesenskem času. 
Zaradi posegov v ježe se v skladu z 10. členom (poseg v
obcestni prostor in urejanje obcestnega prostora) te uredbe zasadi nadomestne
koridorje drevnine, ki bodo služili povezavam odsekanih zaplat gozda z večjimi
gozdnimi zaplatami. 
Potrebno je ohraniti sedanje povezave gozdnih prometnic in
morebitne prekinitve na novo smiselno povezati. 
Kakršna koli začasna ali trajna odlagališča materiala zlasti
ob strugah potokov in v gozdu so nedopustna. 
Pred izvajanjem del v gozdnem prostoru se obvesti Zavod za
gozdove – Območni enoti Bled in Kranj. 
Med obratovanjem avtoceste je potrebno vzdrževanje in po
potrebi obnavljanje novonastalega gozdnega roba in vzdrževanje odkopne brežine
v usekih z grmovno in drevesno vegetacijo. 
Potrebno bo spremljati razvoj novonastalega gozdnega roba od
potoka Lešnica do konca odseka v km 31 + 220 za eno obdobje veljavnosti
gozdnogospodarskega načrta enote Preddvor.
21. člen
(varstvo kulturne dediščine)
V območju posega ni razglašenih ali za razglasitev
predvidenih objektov in območij kulturne dediščine. 
Dokumentirano mora biti stanje pred gradnjo, in sicer foto in
video posnetek prostora z dediščino, posneto pred pričetkom zemeljskih del, ter
stanje po končanju del. Dokumentacija mora biti izdelana po navodilih Zavoda za
varstvo kulturne dediščine Slovenije, Območne enote Kranj in hranjena pri njem.
Objekte in območja kulturne dediščine je potrebno varovati
pred poškodovanjem ali uničenjem tudi med gradnjo – čez objekte ali območja
kulturne dediščine ne smejo potekati gradbiščne poti, obvozi, vanje ne sme biti
premaknjena infrastruktura, ne smejo se izkoriščati za deponije viškov
materialov. 
V zvezi z arheološko dediščino je treba zagotoviti: 
-       
izvedbo predhodnih arheoloških raziskav na celotni trasi avtoceste po
metodologiji Skupine za arheologijo na avtocestah Slovenije (SAAS), na osnovi
katerih bodo naknadno določeni in posredovani natančnejši pogoji za varstvo, 
-       
izvedbo zaščitnih izkopavanj potencialno odkritih najdišč, vključno z
vsemi poizkopavalnimi postopki, 
-       
stalen arheološki nadzor nad zemeljskimi deli na celotni trasi
avtoceste. Pred pričetkom del obvestiti Zavod za varstvo kulturne dediščine,
Območno enoto Kranj. 
Zaradi ohranjanja pogleda na Ljubenski greben z naseljem
Ljubno iz vzhodne smeri je potrebno vse objekte na ali ob avtocesti oblikovati
tako, da bodo čim manj moteči – ohrani naj se transparentnost. 
Pred pridobitvijo dovoljenja za graditev je treba pridobiti
soglasje pristojne službe za varstvo kulturne dediščine k projektom krajinske
ureditve z zasaditvenim načrtom in oblikovanjem protihrupnih ovir, načrtom
premikov obstoječe infrastrukture, načrtom gradbišč in deponij viškov
materiala.
22. člen
(varstvo pred hrupom)
Za zaščito naselja Ljubno pred vplivi hrupa z avtoceste je
potrebno izvesti naslednje ukrepe: 
1.     
pred hrupom prometa leta 2009 bo zaščito naselja potrebno postaviti
protihrupno zaščito v skupni dolžini 662 m, in sicer: 
- 
protihrupna absorbcijska ograja višine 2,5 m na odseku od km 29 + 460 do
km 29 + 680 v dolžini 220 m ob južnem robu cestišča severnega smernega pasu
avtoceste, 
- 
protihrupna absorbcijska ograja višine 2,5 m na odseku od km 29 + 658 do
km 30 + 100 v dolžini 442 m ob južnem robu cestišča južnega smernega pasu
avtoceste; 
2.     
pred hrupom prometa leta 2024 bo zaščito naselja potrebno podaljšati
protihrupno zaščito tako, da bo njena končna dolžina znašala 1,272 m, in sicer:
- 
protihrupna absorbcijska ograja višine 2,5 m na odseku od km 29 + 460 do
km 30 + 100 v dolžini 640 m ob južnem robu cestišča severnega smernega pasu
avtoceste, 
- 
protihrupna absorbcijska ograja višine 2,5 m na odseku od km 29 + 468 do
km 30 + 100 v dolžini 632 m ob južnem robu cestišča južnega smernega pasu
avtoceste; 
3.     
pred hrupom je treba izvesti tudi pasivno protihrupno zaščito posameznih
objektov v naselju Ljubno, ki so na izpostavljenem območju, kjer zaščita z
aktivnimi ukrepi ni možna (konfiguracija terena, upoštevanje predhodnih pogojev
v zvezi z ohranitvijo transparentnosti prostora). Pasivna zaščita se izvede za
naslednje objekte: 
- 
stanovanjski objekt Ljubno 68, parc. št. 210/3, k.o. Ljubno, 
- 
stanovanjski objekt Ljubno 86, parc. št. 11/3, k.o. Ljubno, 
- 
stanovanjski objekt Ljubno 84, parc. št. 12, k.o. Ljubno. 
Zaradi zmanjšanja hrupa se med gradnjo upoštevajo naslednji
ukrepi: 
-       
gradnja naj poteka le v dnevnem času med 7. in 19. uro, 
-       
uporabljajo naj se delovne naprave, ki so izdelane v skladu z normami
kakovosti za emisije hrupa, 
-       
delovne naprave se ob neuporabi izklaplja, 
-       
transportne poti naj potekajo čim dlje od stanovanjskih objektov, 
-       
protihrupna ograja, ki je predvidena šele v času obratovanja, se naj
izvede čim prej. 
V času obratovanja avtoceste se zniža hrup s cestišča s
protihrupno prevleko DBM, na celotnem odseku. 
Izvede se protihrupna obloga vzhodnega portala novozgrajenega
predora v dolžini treh premerov predora. 
Na viaduktih Ljubno in Peračica je potrebno vse dilatacije
izvesti v manj hrupni izvedbi. 
Monitoring je potreben med gradnjo in v času obratovanja
avtoceste. Med gradnjo se ga bo izvajalo pri objektu pod viaduktom Peračica in
pri naselju Ljubno. Med obratovanjem se ga bo izvajalo pri objektu Ljubno 108
(Ljubensko polje), Ljubno 88 (na pobočju) in Ljubno 86 (na bregu). Monitoring
bo izvajan v skladu s pravilnikom, ki ureja prve meritve in obratovalni
monitoring za vse vire hrupa ter pogoje za njegovo izvajanje in s pravilnikom,
ki ureja izvajanje meritev maksimalno dovoljenih ravni hrupa v bivalnem in
naravnem okolju.
23. člen
(varstvo zraka)
V času gradnje je treba upoštevati predpise, ki urejajo
emisijske norme za naprave, ki jih med gradnjo uporabljajo za pripravo
gradbenega materiala. Potrebno je vlaženje sipkih materialov in nezaščitenih
površin ter preprečevanje raznosa materialov iz gradbišča. Monitoring v času
gradnje bo obsegal preverjanje skladnosti začasnih gradbenih obratov z
uredbami, ki urejajo emisije. Meritve onesnaženosti zraka ob gradbišču, trasi
in prometnih poteh niso potrebne.
24. člen
(odvzemi in deponije viškov materiala)
Odvzem približno 14.900 m³ potrebnega kamnitega materiala je
predviden iz obstoječih in delujočih pridobitvenih prostorov, ki imajo
pridobljena potrebna dovoljenja. 
Nenosilni material, odstranjen med gradnjo, se prvenstveno
uporabi oziroma trajno deponira na naslednjih lokacijah: 
-       
vzdolž avtoceste za oblikovanje reliefa, zaščitne nasipe ter izravnave
terena v skladu z 10. členom te uredbe (posegi v obcestni prostor in urejanje
obcestnega prostora), 
-       
za sanacijo gramoznice na Jurčkovem polju, ki je v upravljanju Cestnega
podjetja Kranj. 
Količina trajnega viška nevgradljivega izkopanega materiala
bo znašala okoli 118.000 m³. 
Z viški rodovitne zemlje se ravna v skladu s 17. členom te
uredbe.
25. člen
(zaščita pred požarom)
V območju predorov bodo uvedeni preventivni protipožarni
ukrepi. 
Med gradnjo mora izvajalec upoštevati določbe uredbe, ki
ureja varstvo pred požarom v naravnem okolju.
26. člen
(cestninjenje)
Območje urejanja odseka avtoceste po tej uredbi vključuje
tudi možnost postavitve naprav in ureditev za elektronski sistem cestninjenja v
prostem toku, če bo vzpostavitev takega sistema določena s posebnimi predpisi
ali drugimi akti pristojnih organov. Postavitev teh naprav in ureditev se šteje
za dopustna odstopanja v območju urejanja, ki so v javnem interesu.
VIII. ETAPNOST IZVEDBE
27. člen
(etapnost izvedbe)
Lokacijski načrt se bo izvajal v dveh fazah. 
V prvi fazi lokacijskega načrta se izvede: 
-       
na severnem smernem pasu avtoceste, 
-       
izgradnja delov avtoceste z ureditvijo obcestnega prostora, 
-       
izgradnja predora, 
-       
izgradnja viaduktov, 
-       
izgradnja podvoza, 
-       
izvedba zasaditev in rekultivacije zemljišč, 
-       
postavitev protihrupne ograje v dolžini 220 m; 
-       
na južnem smernem pasu avtoceste: 
-       
izgradnja zgornjega ustroja avtoceste in obcestnega prostora, 
-       
postavitev protihrupne ograje v dolžini 442 m. 
Po zaključku del na prvi fazi oziroma do izteka življenjske
dobe obstoječih objektov se bo pričela izgradnja druge faze lokacijskega načrta
na južnem smernem pasu avtoceste: 
-       
prestavitev telekomunikacijskega kabla, 
-       
rekonstrukcija obstoječega predora, 
-       
rekonstrukcija obstoječih viaduktov, 
-       
rušitev obstoječega in izgradnja nadomestnega podvoza, 
-       
postavitev protihrupne ograje v dolžini 190 m ter postavitev protihrupne
ograje - na severnem smernem pasu v dolžini 420 m. 
Znotraj posamezne faze pa se izvajajo etape lokacijskega
načrta: 
-       
prestavitve, razširitve in druge prilagoditve obstoječih
infrastrukturnih in drugih objektov in naprav ter vodnogospodarske ureditve, ki
so potrebne za realizacijo predvidenih posegov, 
-       
deli trase avtoceste z ureditvijo obcestnega prostora, 
-       
deviacije poti, 
-       
objekti na trasi avtoceste. 
Etape iz prejšnjega odstavka se lahko izvajajo posamezno ali
skupaj, predstavljati pa morajo posamezne zaključene funkcionalne celote.
Etapnost se prouči in določi v posebnem elaboratu.
IX. OBVEZNOSTI INVESTITORJA IN IZVAJALCEV
28. člen
(splošne obveznosti)
Poleg vseh obveznosti, navedenih v prejšnjih členih te
uredbe, so obveznosti investitorja in izvajalcev v času gradnje in po izgradnji
tudi: 
-       
promet v času gradnje je treba organizirati tako, da ne bo prihajalo do
večjih zastojev in zmanjšanja varnosti na obstoječem cestnem omrežju, 
-       
omogočiti dostope do kmetijskih in gozdnih zemljišč in objektov v času
gradnje in po končani gradnji, tudi tiste, ki v načrtu niso predvideni, bodo pa
utemeljeno zahtevani v postopku zaslišanih prizadetih strank, 
-       
vse ceste in poti, ki bi eventualno služile obvozu ali prevozu med
gradnjo pred pričetkom del ustrezno urediti in protiprašno zaščititi, po
izgradnji avtoceste pa po potrebi obnoviti, 
-       
infrastrukturne vode in ostale objekte obnoviti oziroma sanirati, če bo
na njih zaradi gradnje avtoceste ob prevelikih obremenitvah ali tresljajih
prišlo do poškodb, 
-       
zagotoviti zavarovanje gradbišča, tako da bosta zagotovljeni varnost in
raba sosednjih objektov in zemljišč, 
-       
v skladu s predpisi odpraviti v najkrajšem možnem času morebitne
prekomerne negativne posledice, ki bi nastale zaradi graditve in obratovanja
avtoceste, 
-       
zagotoviti nemoteno komunalno oskrbo objektov preko vseh obstoječih
infrastrukturnih napeljav, 
-       
v času gradnje zagotoviti vse potrebne varnostne ukrepe in organizacijo
na gradbišču, da bo preprečeno onesnaževanje tal, voda in zraka, ki bi nastalo
zaradi prevoza, skladiščenja in uporabe tekočih goriv in drugih škodljivih snovi
oziroma v primeru nezgode zagotoviti takojšnje ukrepanje za to usposobljenih
delavcev, 
-       
zagotoviti naravovarstveni nadzor pri pripravljalnih delih in gradnji na
območju naravnih vrednot in habitatov, 
-       
vzdrževati protihrupne in varovalne ograje ter vegetacijo in brežine ob
avtocesti, 
-       
v skladu s predpisi vzdrževati vse vodnogospodarske ureditve, zgrajene
za potrebe avtoceste, do prenosa v upravljanje upravljavcu vodotokov, 
-       
reševati odkup zemljišč v sodelovanju z vsemi prizadetimi, 
-       
začasno pridobljena zemljišča po izgradnji avtoceste in spremljajočih
ureditev povrniti v prvotno rabo, 
-       
lastnikom kmetijskih zemljišč, ki jim bo namembnost spremenjena,
zagotoviti nadomestna zemljišča ali ustrezno denarno nadomestilo. 
Vsi navedeni ukrepi se morajo izvajati na podlagi ustreznih
dovoljenj za poseg v prostor, pridobljenih pred pričetkom gradnje avtoceste.
29. člen
(organizacija gradbišča)
Gradnja severnega smernega pasu bo potekala izven prometnih
površin obstoječe hitre ceste. Dovoljeni bodo le desno-desni priključki za
dostopnost gradbišča. Število priključkov bo odvisno od medsebojnega zaporedja
gradenj objektov in vmesnih delov trase in bo opredeljeno po podrobnejšem
terminskem načrtu investitorja in izvajalca del. Transportne poti ob odvozu
odvečnega materiala bodo potekale od gradbišča do obračališča na območju
izvennivojskega priključka Črnivec in nato do izvennivojskega priključka
Podtabor ter dalje po regionalni cesti mimo Podbrezij do predvidene deponije na
Jurčkovem polju. Ob vrnitvi bodo transportne poti potekale mimo Podbrezij do
Podtabora in dalje po hitri cesti do gradbišča. 
Po dograditvi severnega smernega pasu bo promet s hitre ceste
preusmerjen na severni pas in s popolno zaporo prometa rekonstruirana obstoječa
hitra cesta v južni smerni pas avtoceste. Dostopnost gradbišča bo urejena le z
desno-desnim priključevanjem, pri čemer bo možno za vzdolžne transportne poti
uporabiti obstoječe objekte. 
Rekonstrukcija obstoječih objektov bo izvedena s popolno
zaporo prometa na južnem smernem pasu. 
Območje gradbišča naj se čim bolj omeji na širino trase
avtoceste. Za potrebe gradbišča naj se uporablja že obstoječe komunikacije in
ustvarja čim manj novih dovoznih poti.
30. člen
(monitoring)
Investitor gradnje avtoceste mora: 
-       
zagotoviti celosten načrt monitoringa, 
-       
pri določitvi točk monitoringa smisleno upoštevati točke že izvedenih
meritev ničelnega stanja. V delih, kjer je to mogoče, je treba monitoring
prilagoditi in uskladiti z drugimi obstoječimi državnimi ali lokalnimi
spremljanji stanj kakovosti okolja. Pri fizičnih meritvah stanja sestavine
okolja (tla, voda, zrak, hrup) je treba zagotoviti vsaj toliko število točk
nadzora, da se pridobi utemeljena informacija o stanju posamezne sestavine
okolja, 
-       
točke spremljanja stanja zavarovati tako, da je omogočeno kontinuirano
pridobivanje podatkov. 
Monitoring se izvaja v skladu s predpisi o izvajanju
monitoringa. Rezultati monitoringa so javni. Investitor poskrbi za dostopnost
podatkov. 
Dodatni zaščitni ukrepi, ki jih mora izvesti investitor na
podlagi rezultatov monitoringa, so: 
-       
dodatne tehnične in prostorske rešitve, 
-       
dodatne zasaditve in vegetacijske zgostitve, 
-       
sanacija, povečanje ali izgradnja novih naprav, 
-       
sprememba rabe prostora, 
-       
drugi ustrezni ukrepi, s katerimi se morebitno ugotovljene prekomerne
obremenitve okolja omeji na dopustne ravni.
X. TOLERANCE
31. člen
Vse stacionaže in dimenzije, navedene v tej uredbi, se morajo
natančneje določiti v projektni dokumentaciji za pridobitev gradbenega
dovoljenja. 
Pri realizaciji lokacijskega načrta so dopustna odstopanja od
tehničnih rešitev, določenih s tem lokacijskem načrtom, če se pri nadaljnjem
podrobnejšem proučevanju prometnih, geoloških, hidroloških, geomehanskih in
drugih razmer poiščejo tehnične rešitve, ki so primernejše z oblikovalskega,
prometno-tehničnega ali okoljevarstvenega vidika, ter rešitve, ki pomenijo
manjše stroške izgradnje ob enakih prometno-tehničnih in varnostnih kriterijih,
s katerim pa se ne smejo poslabšati prostorske in okoljske razmere. 
Ta odstopanja ne smejo biti v nasprotju z javnimi interesi in
morajo z njimi soglašati organi in organizacije, ki jih ta odstopanja zadevajo.
XI. NADZOR
32. člen
Nadzor nad izvajanjem te uredbe opravlja Ministrstvo za
okolje, prostor in energijo, Inšpektorat Republike Slovenije za okolje in prostor.
XII. PREHODNE IN KONČNE DOLOČBE
33. člen
Z dnem uveljavitve te uredbe se za ureditveno območje
lokacijskega načrta iz 4. člena te uredbe šteje, da so spremenjeni in
dopolnjeni naslednji občinski prostorski akti: 
-       
prostorske sestavine dolgoročnega plana Občine Radovljica (Uradni
vestnik Gorenjske, št. 2/86, 23/88, 9/89, 4/90, 18/97, 15/98, 32/98, 21/99,
37/99, 17/00, Deželne novice – Uradne objave, št. 1/00, 6/01, 10/01, 21/02) in
srednjeročnega družbenega plana Občine Radovljica (Uradni vestnik Gorenjske,
št. 8/86, 15/87, 15/88, 9/89, 2/90, 4/90, 18/97, 15/98, 32/98, 21/99, 37/99,
17/00, Uradni list RS, št. 26/91, 1/93, 4/94, 37/94, 48/94, 79/94, 5/95,
Deželne novice – Uradne objave, št. 1/00, 6/01, 10/01, 21/02); 
-       
prostorski ureditveni pogoji za plansko celoto Kropa (Uradni vestnik
Gorenjske, št. 12/89, 31/99, Uradni list RS, št. 5/95 in Deželne novice –
Uradne objave, št. 11/01); 
-       
prostorski ureditveni pogoji za plansko celoto Radovljica (Uradni
vestnik Gorenjske, št. 18/87, 30/99 in Deželne novice – Uradne objave, št.
6/01, 11/01, 18/02) v delu in za območje, ki ga določa lokacijski načrt; 
-       
prostorske sestavine dolgoročnega plana Občine Kranj (za območje Občine
Naklo) (Uradni vestnik Gorenjske, št. 5/86, 16/88, 23/88, 38/96, 5/97, 23/98,
11/02, 36/02 in Uradni list RS, št. 20/91, 55/92) ter družbenega plana Občine
Kranj (za območje Občine Naklo) (Uradni vestnik Gorenjske, št. 7/86, 13/88,
3/89, 38/96, 5/97, 23/98, 11/02, 36/02 in Uradni list RS, št. 41/92, 50/92,
55/92, 43/93, 70/94); 
-       
prostorski ureditveni pogoji za Dobrave (Uradni list RS, št. 74/94,
27/96, 6/01 in Uradni vestnik Gorenjske, št. 5/97, 23/98, 11/02, 37/02) v delu
in za območje, ki ga določa lokacijski načrt.
34. člen
Lokacijski načrt je na vpogled na sedežu Ministrstva za
okolje, prostor in energijo – Urad Republike Slovenije za prostorsko planiranje
in na sedežih Občine Radovljica ter Občine Naklo.
35. člen
Ta uredba začne veljati petnajsti dan po objavi v Uradnem
listu Republike Slovenije.
Št. 350-14/2002-2
Ljubljana, dne 27. marca 2003.
Vlada Republike Slovenije
mag. Anton Rop l. r. 
Predsednik