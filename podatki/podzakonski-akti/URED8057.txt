1. SPLOŠNE DOLOČBE
1. člen
(vsebina in cilji)
(1) Cilj te uredbe je, da se v skladu z Direktivo Evropskega
parlamenta in Sveta 94/62/ES z dne 20. decembra 1994 o embalaži in odpadni
embalaži (UL L št. 365 z dne 31. 12. 1994, str. 10), zadnjič spremenjeno z
Direktivo (EU) 2018/852 Evropskega parlamenta in Sveta z dne 30. maja 2018 o
spremembi Direktive 94/62/ES o embalaži in odpadni embalaži (UL L št. 150 z dne
14. 6. 2018, str. 141), (v nadaljnjem besedilu: Direktiva 94/62/ES) za
zagotavljanje visoke ravni varstva okolja preprečujejo ali zmanjšujejo kakršni
koli vplivi embalaže in odpadne embalaže na okolje ter da se zagotavlja
delovanje notranjega trga in se preprečujejo trgovinske ovire ter izkrivljanje
in omejevanje konkurence.
(2) Za dosego cilja iz prejšnjega odstavka ta uredba določa
pravila in pogoje za proizvodnjo embalaže, njeno uporabo, dajanje na trg v
Republiki Sloveniji in distribucijo ter pravila ravnanja z odpadno embalažo,
katerih glavni cilj je preprečevati nastajanje odpadne embalaže. Ta uredba pa
določa tudi pravila in pogoje za ponovno uporabo embalaže, zbiranje,
recikliranje in druge postopke predelave odpadne embalaže, da se kar najbolj
zmanjša obseg odstranjevanja odpadne embalaže, s čimer se prispeva k prehodu na
krožno gospodarstvo.
(3) Ta uredba se izdaja ob upoštevanju postopka informiranja
v skladu z Direktivo (EU) 2015/1535 Evropskega parlamenta in Sveta z dne 9.
septembra 2015 o določitvi postopka za zbiranje informacij na področju
tehničnih predpisov in pravil za storitve informacijske družbe (UL L št. 241 z
dne 17. 9. 2015, str. 1).
(4) S to uredbo se določi, da za embalažo velja
proizvajalčeva razširjena odgovornost.
(5) Za vprašanja v zvezi z zbiranjem, predelavo in
odstranjevanjem odpadne embalaže ter splošnimi pogoji ravnanja z odpadno
embalažo, ki niso posebej urejena s to uredbo, se uporabljajo predpis, ki ureja
odpadke, predpis, ki ureja obvezno občinsko gospodarsko javno službo zbiranja
komunalnih odpadkov, in predpis, ki ureja odlagališča odpadkov.
2. člen
(obseg uporabe)
(1) Ta uredba se uporablja za vso embalažo ne glede na
uporabljeni embalažni material, ki se daje na trg v Republiki Sloveniji in ki
se uporablja v industriji, obrti, trgovini, storitvenih in drugih dejavnostih,
gospodinjstvih ali drugod, razen če predpisi, ki urejajo kakovost embalaže, ne
določajo drugačnih zahtev za posamezno vrsto embalaže, na primer glede
varnosti, varovanja zdravja in higiene embaliranih izdelkov, ali če predpisi,
ki urejajo prevoz blaga, ne določajo drugače.
(2) Ta uredba se uporablja za vso odpadno embalažo ne glede
na embalažni material, ki nastane na območju Republike Slovenije v industriji,
obrti, trgovini, storitvenih in drugih dejavnostih, gospodinjstvih ali drugod,
razen če predpisi, ki urejajo nevarne odpadke, za posamezno vrsto odpadne
embalaže ali posamezno ravnanje z odpadno embalažo ne določajo drugače.
3. člen
(pomen izrazov)
Izrazi, uporabljeni v tej uredbi, imajo naslednji pomen:
1.     
dati embalažo na trg v Republiki Sloveniji (v nadaljnjem besedilu: na
trg v RS) pomeni:
a)   
omogočiti, da je na trgu v RS prvič dostopno blago, embalirano v
Republiki Sloveniji, pri čemer se za embalažo, dano na trg v RS, šteje tudi
embalaža tega blaga, ki ga je njegov embaler sam uporabil kot končni uporabnik,
b)   
omogočiti, da je na trgu v RS prvič dostopno embalirano blago,
pridobljeno v drugi državi članici Evropske unije ali članici Evropskega
gospodarskega prostora (v nadaljnjem besedilu: država članica) ali uvoženo iz
tretjih držav, pri čemer se za embalažo, dano na trg v RS, šteje tudi embalaža
pridobljenega blaga, ki ga je njegov pridobitelj sam uporabil kot končni
uporabnik,
c)   
omogočiti, da je na trgu v RS prvič dostopna embalaža iz 6.b točke tega
člena, pridobljena v državi članici, uvožena iz tretje države ali proizvedena v
Republiki Sloveniji,
č)   iz države članice ali tretje države
prodati embalirano blago neposredno končnemu uporabniku prek sredstev za
komuniciranje na daljavo;
2.     
 distributer je pravna oseba ali samostojni podjetnik posameznik s
sedežem v Republiki Sloveniji, ki v skladu s predpisi kot dejavnost dobavlja
embalirano blago neposredno končnemu uporabniku. Za distributerja se štejeta
tudi:
a)   
embaler ali pridobitelj embaliranega blaga, če dobavlja embalirano blago
neposredno končnemu uporabniku, in
b)   
trgovec, če dobavlja embalirano blago neposredno končnemu uporabniku;
3.     
dogovor je formalni sporazum med Vlado Republike Slovenije in
gospodarskimi združenji, ki predstavljajo zadevne gospodarske sektorje s
področja embalaže in odpadne embalaže, ki mora biti dostopen vsem osebam, ki
želijo izpolnjevati pogoje iz sporazuma za doseganje ciljev iz te uredbe;
4.     
dostopnost na trgu v RS je vsaka dobava embaliranega blaga ali embalaže
iz 6.b točke tega člena v okviru opravljanja dejavnosti, bodisi odplačno ali
neodplačno, za distribucijo, potrošnjo ali uporabo na trgu v RS;
5.     
družba za ravnanje z odpadno embalažo je združenje proizvajalcev ali
druga gospodarska družba, ki jo proizvajalec iz 36. točke tega člena, ki svoje
obveznosti PRO iz 29. člena te uredbe izpolnjuje skupaj z drugimi proizvajalci,
pooblasti za skupno izpolnjevanje teh obveznosti;
6.     
embalaža so vsi proizvodi iz kakršnega koli materiala, ki se uporabljajo
za to, da vsebujejo blago (od surovin do končnih izdelkov), ga obdajajo ali
držijo skupaj, za zaščito blaga, ravnanje z njim, dostavo in predstavitev blaga
od njegovega proizvajalca do uporabnika embaliranega blaga ali potrošnika.
Embalaža so tudi nevračljivi predmeti, ki se uporabljajo za enak namen. Kategorije
embalaže so prodajna ali primarna embalaža, skupinska ali sekundarna embalaža
ter transportna ali terciarna embalaža. Predmeti se opredelijo kot embalaža
tudi na podlagi teh meril:
a)   
predmeti so embalaža, če ustrezajo zgoraj navedeni opredelitvi izraza
embalaža, ne da bi to posegalo v morebitne druge funkcije, ki jih tudi lahko
ima embalaža, razen če je predmet sestavni del proizvoda in je potreben za to,
da vsebuje, podpira ali ohranja navedeni proizvod njegovo celotno življenjsko
dobo, ter je namenjeno, da se vsi elementi uporabijo, potrošijo ali zavržejo
skupaj. Primeri predmetov, ki ponazarjajo uporabo tega merila, so navedeni v 1.
točki Priloge 1, ki je sestavni del te uredbe,
b)   
embalaža so predmeti, oblikovani in namenjeni za polnjenje blaga na prodajnem
mestu, ter predmeti za enkratno uporabo, ki so prodani ali napolnjeni z blagom
ali oblikovani in namenjeni za polnjenje blaga na prodajnem mestu, če imajo
funkcijo embalaže (v nadaljnjem besedilu: servisna embalaža). Primeri
predmetov, ki ponazarjajo uporabo tega merila, so navedeni v 2. točki Priloge 1
te uredbe,
c)   
sestavine embalaže in dodatni elementi, vključeni v embalažo, so del
embalaže, v katero so vključeni. Dodatni elementi, ki so neposredno obešeni ali
pritrjeni na izdelek in opravljajo funkcijo embalaže, so embalaža, razen če
niso sestavni del takega izdelka ter so namenjeni uporabi ali odstranitvi vseh
elementov skupaj. Primeri predmetov, ki ponazarjajo uporabo tega merila, so
navedeni v 3. točki Priloge 1 te uredbe;
7.     
embalaža, sestavljena iz več kot enega materiala, je embalaža, pri
kateri so posamezne sestavine te embalaže narejene iz najmanj dveh različnih
materialov ali pa so posamezni dodatni elementi, vključeni v to embalažo,
narejeni iz drugih materialov kot embalaža, v katero so vključeni;
8.     
embaler je pravna oseba ali samostojni podjetnik posameznik s sedežem v
Republiki Sloveniji, ki:
a)   
v skladu s predpisi kot dejavnost embalira, pakira ali polni blago v
embalažo pod svojim imenom ali pod svojo znamko ali
b)   
v skladu s predpisi kot dejavnost embalira, pakira ali polni blago v
embalažo, na kateri je vidna oznaka njegovega imena ali njegova znamka, ali
c)   
zanj druga oseba v skladu s predpisi kot dejavnost embalira ali pakira
ali polni blago v embalažo pod njegovim imenom ali pod njegovo znamko ali
č)   zanj druga oseba v skladu s predpisi kot
dejavnost embalira ali pakira ali polni blago v embalažo, na kateri je oznaka
njegovega imena ali njegova znamka.
Če pridobitelj embaliranega blaga uvaža ali vnaša na območje
Republike Slovenije, z namenom nadaljnje prodaje, blago z znamko pravne osebe
ali samostojnega podjetnika s sedežem v Republiki Sloveniji, se za embalerja
šteje imetnik znamke.
Za embalažo, ki jo daje embaler na trg v RS, se štejeta tudi
skupinska in transportna embalaža blaga, čeprav nista označeni z imenom ali
znamko embalerja;
9.     
gospodarski subjekti so – v zvezi z embalažo – pravne osebe ali
samostojni podjetniki posamezniki s sedežem v Republiki Sloveniji, ki so
dobavitelji surovin za embalažne materiale, dobavitelji embalažnih materialov,
proizvajalci embalaže, ki uporabljajo embalažne materiale v proizvodnji
embalaže ali pri njenem oblikovanju, pridobitelji embalaže, embalerji in
uporabniki servisne embalaže, pridobitelji embaliranega blaga, pooblaščeni
zastopniki tujih podjetij, trgovci in distributerji. Gospodarski subjekti se za
namen te uredbe in v zvezi z embalažo štejejo tudi pristojni organi in druge
osebe javnega prava;
10.  
gospodinjska embalaža je servisna embalaža in embalaža blaga,
namenjenega potrošnikom, ne glede na to, ali embalirano blago dejansko uporabi
potrošnik ali pa ga pri opravljanju dejavnosti uporabi drug zadnji uporabnik;
11.  
izvajalec javne službe je izvajalec občinske gospodarske javne službe
zbiranja komunalnih odpadkov in izvajalec občinske gospodarske javne službe obdelave
komunalnih odpadkov;
12.  
kompozitna ali sestavljena embalaža (v nadaljnjem besedilu: kompozitna
embalaža) je embalaža, narejena iz dveh ali več slojev različnih materialov, ki
jih ročno ni mogoče ločiti in ki tvorijo eno samo neločljivo enoto, sestavljeno
iz notranjega vsebnika in zunanjega ohišja, ki se kot taka polni, shranjuje,
prevaža in prazni;
13.  
končni uporabnik embaliranega blaga (v nadaljnjem besedilu: končni
uporabnik) je potrošnik ali katerikoli drug zadnji uporabnik embaliranega
blaga, vključno s pridobiteljem embaliranega blaga za lastno uporabo iz 34.
točke tega člena, ki zaradi potrošnje ali končne uporabe blaga loči embalažo od
tega blaga ali jo izprazni, ter trgovec ali distributer, ki zaradi nadaljnje
prodaje embaliranega blaga loči skupinsko ali transportno embalažo od tega
blaga ali jo izprazni. Končni uporabnik, ki izpraznjeno embalažo zavrže, tako
da nastane odpadna embalaža, je izvirni povzročitelj odpadkov iz predpisa, ki
ureja odpadke;
14.  
lahke plastične nosilne vrečke so plastične nosilne vrečke iz 25. točke
tega člena z debelino stene manj kot 50 mikronov;
15.  
ločeno zbiranje odpadne embalaže je ločeno zbiranje iz predpisa, ki
ureja odpadke;
16.  
nadzorovano kroženje vračljive embalaže je kroženje vračljive embalaže,
za plačilo kavcije ali brezplačno, v sistemu nadzorovane ponovne uporabe in
distribucije embalaže, tako da se doseže najvišja mogoča stopnja vračanja
uporabljene embalaže in njene ponovne uporabe, iz sistema pa se sme embalaža
izločevati le po posebnem nadzorovanem postopku;
17.  
naključna prisotnost je prisotnost kovine kot nenamerne sestavine v
embalaži ali sestavnem delu embalaže;
18.  
namerno dodajanje je namerna uporaba snovi pri oblikovanju embalaže ali
sestavnega dela embalaže, kadar je njena prisotnost v končni embalaži ali
sestavnem delu embalaže zaželena, zato da se z njo doseže določena značilnost,
videz ali kakovost. Za namerno dodajanje se ne šteje uporaba recikliranega
materiala kot surovine za izdelavo novega embalažnega materiala, kadar del tega
recikliranega materiala lahko vsebuje s predpisi urejene kovine;
19.  
negospodinjska ali industrijska embalaža je embalaža blaga, namenjenega
izključno uporabi pri opravljanju dejavnosti;
20.  
nevarno blago je blago, ki je nevarna kemikalija ali nevarni proizvod v
skladu z zakonom, ki ureja kemikalije, ali ki vsebuje te nevarne kemikalije ali
nevarne proizvode;
21.  
obdelava odpadne embalaže je obdelava iz predpisa, ki ureja odpadke;
22.  
odpadna embalaža je kakršna koli embalaža ali kakršen koli embalažni
material, ki je odpadek v skladu z zakonom, ki ureja varstvo okolja, razen
ostankov embalažnih materialov iz proizvodnje embalaže. Odpadna embalaža je:
a)   
komunalna odpadna embalaža; to je ločeno zbrana odpadna embalaža iz
gospodinjstev in tem odpadkom po naravi in sestavi podobna ločeno zbrana
odpadna embalaža iz trgovine, proizvodnih, poslovnih, storitvenih in drugih
dejavnosti ter javnega sektorja in pa odpadna embalaža, izločena pri obdelavi
mešanih komunalnih odpadkov v skladu s predpisom, ki ureja odlagališča
odpadkov; komunalna odpadna embalaža praviloma izvira iz gospodinjske embalaže,
b)   
nekomunalna odpadna embalaža; to je ločeno zbrana odpadna embalaža iz
trgovine, proizvodnih, poslovnih, storitvenih in drugih dejavnosti ter javnega
sektorja, ki ni komunalna odpadna embalaža; nekomunalna odpadna embalaža praviloma
izvira iz negospodinjske embalaže;
23.  
odstranjevanje odpadne embalaže je odstranjevanje iz predpisa, ki ureja
odpadke;
24.  
okso-razgradljive plastične nosilne vrečke so plastične nosilne vrečke
iz plastičnih materialov, ki vsebujejo aditive, ki katalizirajo razgradnjo
plastičnega materiala v mikrodelce;
25.  
plastične nosilne vrečke so nosilne vrečke iz plastike, z ročaji ali
brez, ki so na voljo potrošnikom na prodajnem mestu blaga ali izdelkov;
26.  
plastika je polimer, kot je opredeljen v 5. točki 3. člena uredbe EU, ki
ureja registracijo, evalvacijo, avtorizacijo in omejevanje kemikalij (REACH),
ki so mu lahko dodani aditivi ali druge snovi ter se lahko uporabi kot glavna
strukturna komponenta nosilnih vrečk;
27.  
ponovna uporaba embalaže je ponovna uporaba iz predpisa, ki ureja
odpadke;
28.  
pooblaščeni zastopnik je pravna oseba ali samostojni podjetnik
posameznik s sedežem v Republiki Sloveniji, ki ga proizvajalec, ki je tuje
podjetje, pisno pooblasti, da v njegovem imenu izpolnjuje določene obveznosti
iz te uredbe;
29.  
predelava odpadne embalaže je predelava iz predpisa, ki ureja odpadke;
30.  
predobdelava odpadne embalaže so vsi postopki predelave ali
odstranjevanja odpadne embalaže, vključno s skladiščenjem, ki se izvedejo kot
pripravljalni (predhodni) postopki pred končnim postopkom predelave ali
odstranjevanja odpadne embalaže – v primeru, da je končni postopek predelave
odpadne embalaže recikliranje odpadnih embalažnih materialov, predobdelava
zajema tudi vse pripravljalne postopke za odstranitev neciljnih materialov, kot
so preverjanje, sortiranje in drugi pripravljalni postopki za zagotovitev
visokokakovostnega recikliranja;
31.  
preprečevanje odpadne embalaže je preprečevanje odpadkov iz predpisa, ki
ureja odpadke;
32.  
pridobitelj embalaže je pravna oseba ali samostojni podjetnik posameznik
s sedežem v Republiki Sloveniji, ki v okviru izvajanja dejavnosti uvozi
embalažo iz tretje države ali jo pridobi v državi članici in jo vnese na
območje Republike Slovenije za namen nadaljnje prodaje;
33.  
pridobitelj embaliranega blaga je pravna oseba ali samostojni podjetnik
posameznik s sedežem v Republiki Sloveniji, ki v okviru izvajanja dejavnosti
uvozi embalirano blago iz tretje države ali ga pridobi v državi članici in ga
vnese na območje Republike Slovenije za namen nadaljnje prodaje;
34.  
pridobitelj embaliranega blaga za lastno uporabo je pravna oseba ali
samostojni podjetnik posameznik s sedežem v Republiki Sloveniji, ki prek
sredstev za komuniciranje na daljavo kupuje embalirano blago neposredno od
tujega podjetja izključno za lastno uporabo v okviru izvajanja svoje dejavnosti
na območju Republike Slovenije. Če je oseba iz prejšnjega stavka hkrati tudi
proizvajalec iz 36. točke tega člena, se embalaža iz prejšnjega stavka šteje k
embalaži, ki jo daje na trg v RS;
35.  
primarna ali prodajna embalaža (v nadaljnjem besedilu: prodajna
embalaža) je embalaža, ki na prodajnem mestu blaga za končnega uporabnika
predstavlja prodajno enoto blaga;
36.  
proizvajalec je embaler, pridobitelj embaliranega blaga, proizvajalec
ali pridobitelj servisne embalaže ali tuje podjetje, ki daje embalažo na trg v
RS;
37.  
proizvajalec embalaže je pravna oseba ali samostojni podjetnik
posameznik s sedežem v Republiki Sloveniji, ki v skladu s predpisi kot
dejavnost izdeluje embalažo ali jo oblikuje v postopku embaliranja blaga;
38.  
ravnanje z odpadno embalažo je ravnanje z odpadki iz zakona, ki ureja
varstvo okolja;
39.  
recikliranje odpadne embalaže je recikliranje iz predpisa, ki ureja
odpadke;
40.  
redno prevzemanje odpadne embalaže je prevzemanje odpadne embalaže, s
katerim se zagotovi, da se z vso odpadno embalažo ravna v skladu s hierarhijo
ravnanja z odpadno embalažo iz 24. člena te uredbe, in zaradi katerega osebam,
ki imajo v skladu s prvim odstavkom 30. člena te uredbe in tretjim odstavkom
31. člena te uredbe sklenjeno pogodbo z družbo za ravnanje z odpadno embalažo,
niso povzročeni stroški, ki niso opredeljeni v prikazu osnov za tarifo
obračunavanja storitev iz 3. točke 42. člena te uredbe;
41.  
sekundarna ali skupinska embalaža (v nadaljnjem besedilu: skupinska
embalaža) je embalaža, ki na prodajnem mestu blaga predstavlja paket določenega
števila prodajnih enot blaga ne glede na to, ali je ta paket prodan končnemu
uporabniku kot celota ali pa služi le kot sredstvo za polnjenje polic na
prodajnem mestu blaga. Skupinska embalaža se lahko odstrani s proizvoda, ne da
bi to vplivalo na njegove lastnosti;
42.  
sistem proizvajalčeve razširjene odgovornosti (v nadaljnjem besedilu:
sistem PRO) je sklop predpisanih ukrepov, ki zagotavljajo, da proizvajalci iz
36. točke tega člena nosijo finančno in organizacijsko odgovornost za ravnanje
z odpadno embalažo;
43.  
terciarna ali transportna embalaža (v nadaljnjem besedilu: transportna
embalaža) je embalaža, katere namen je olajšati prevoz večjega števila
prodajnih enot blaga ali večjega števila enot skupinske embalaže in rokovanje z
njimi, da se preprečijo neposreden stik z blagom in poškodbe pri njegovem
prevozu. Transportna embalaža ne vključuje zabojnikov za prevoz blaga v
cestnem, železniškem, ladijskem in zračnem prometu;
44.  
trgovec je pravna oseba ali samostojni podjetnik posameznik s sedežem v
Republiki Sloveniji, ki v skladu s predpisi kot dejavnost opravlja trgovinsko
dejavnost kot trgovec na debelo ali posrednik blaga v trgovini na debelo;
45.  
tuje podjetje je tuje podjetje v skladu z zakonom, ki ureja gospodarske
družbe, ki ne glede na uporabljeno prodajno tehniko, vključno s komunikacijo na
daljavo v skladu s predpisi, ki urejajo varstvo potrošnikov, prodaja embalirano
blago prek sredstev za komuniciranje na daljavo neposredno končnim uporabnikom;
46.  
vračljiva embalaža je embalaža, ki je bila zasnovana, oblikovana in dana
na trg v RS, da bi v svojem življenjskem ciklu opravila več poti ali krogov,
tako da bi se znova napolnila ali uporabila za isti namen, za katerega je bila
zasnovana;
47.  
zaprto kroženje je kroženje vračljive embalaže v nadzorovanem kroženju
vračljive embalaže, v katerem reciklirani material za proizvodnjo embalaže v
največji mogoči meri izvira iz odpadne embalaže, ki nastaja v sistemu
nadzorovanega kroženja vračljive embalaže, tako da je dodajanje zunanjega
materiala v proizvodnjo nove embalaže omejeno na najmanjšo potrebno ali
tehnično nujno količino;
48.  
zbiranje odpadne embalaže je zbiranje iz predpisa, ki ureja odpadke;
49.  
zelo lahke plastične nosilne vrečke so plastične nosilne vrečke iz 25.
točke tega člena z debelino stene manj kot 15 mikronov, ki so potrebne iz
higienskih razlogov ali namenjene za primarno embalažo živil, ki niso
predpakirana, če to prispeva k temu, da se zavrže manj hrane.
4. člen
(ukrepi za doseganje okoljskih ciljev predelave in
recikliranja odpadne embalaže)
(1) Pri ravnanju z odpadno embalažo je treba upoštevati
okoljske cilje predelave in recikliranja odpadne embalaže iz 25. člena te
uredbe v zvezi z deležem:
1.     
celotne mase odpadne embalaže, ki jo je treba predelati,
2.     
celotne mase odpadne embalaže, ki jo je treba reciklirati, in
3.     
mase posameznega embalažnega materiala iz Odločbe Komisije z dne 22.
marca 2005 o določitvi preglednic za sistem zbirke podatkov na podlagi
Direktive Evropskega parlamenta in Sveta 94/62/ES o embalaži in odpadni
embalaži (UL L št. 86 z dne 5. 4. 2005, str. 6), zadnjič spremenjene z
Izvedbenim sklepom Komisije (EU) 2019/665 z dne 17. aprila 2019 o spremembi
Odločbe 2005/270/ES o določitvi preglednic za sistem zbirke podatkov na podlagi
Direktive Evropskega parlamenta in Sveta 94/62/ES o embalaži in odpadni
embalaži (UL L št. 112 z dne 26. 4. 2019, str. 2), (v nadaljnjem besedilu:
Odločba 2005/270/ES), v celotni masi odpadne embalaže, ki ga je treba
reciklirati.
(2) Pri izračunu doseganja okoljskih ciljev v skladu s 26.
členom te uredbe se za namene izračuna doseganja ciljev recikliranja iz prvega
in drugega odstavka 25. člena te uredbe kompozitna embalaža in druga embalaža,
sestavljena iz več kot enega materiala, razvrsti po posameznih materialih,
vsebovanih v embalaži, iz Odločbe 2005/270/ES, pri čemer se ne upošteva
material, ki predstavlja manj kot 5 % skupne mase embalažne enote. Za namene
izračuna in preverjanja doseganja ciljev recikliranja iz 3. točke tretjega
odstavka 25. člena te uredbe pa se embalaža iz različnih materialov, ki jih ni
mogoče ločiti ročno, razvrsti po tisti vrsti embalažnega materiala iz Odločbe
2005/270/ES, ki glede na maso prevladuje v tej embalaži.
(3) Za skladnost s cilji te uredbe se v program ravnanja z
odpadki iz predpisa, ki ureja odpadke, kot njegov sestavni del vključi program
ravnanja z embalažo in odpadno embalažo, v katerem se določijo tudi ukrepi za:
1.     
doseganje okoljskih ciljev predelave in recikliranja odpadne embalaže iz
25. člena te uredbe,
2.     
spodbujanje visokokakovostnega recikliranja odpadne embalaže in za
izpolnjevanje potrebnih standardov kakovosti za zadevne sektorje recikliranja;
v ta namen se določijo ukrepi za nadgradnjo ali spremembo obstoječih sistemov
ločenega zbiranja odpadne embalaže, tudi za kompozitno embalažo.
(4) Ministrstvo, pristojno za okolje (v nadaljnjem besedilu:
ministrstvo), seznani gospodarske subjekte in širšo javnost z ukrepi iz
prejšnjega odstavka. V ta namen se program ravnanja z odpadki iz prejšnjega
odstavka objavi na osrednjem spletnem mestu državne uprave gov.si.
(5) Ministrstvo, lahko v sodelovanju z drugimi ministrstvi,
spodbuja kampanje za obveščanje in ozaveščanje potrošnikov o pravilnem ravnanju
z odpadno embalažo in možnostih, ki so na voljo za brezplačno prepuščanje ali
oddajanje odpadne embalaže ločeno od drugih odpadkov, o namenu in ciljih
ločenega zbiranja odpadne embalaže v povezavi z zagotavljanjem njenega
recikliranja ter drugih postopkov predelave.
(6) Pod pogojem, da so doseženi okoljski cilji preprečevanja,
recikliranja in predelave odpadne embalaže iz te uredbe, lahko Vlada Republike
Slovenije sklene dogovor o ukrepih iz 2. točke tretjega odstavka tega člena z
gospodarskimi združenji, ki zastopajo proizvajalce ter izvajalce predobdelave
in recikliranja odpadne embalaže. Takšen dogovor izpolnjuje naslednje zahteve:
1.     
je izvršljiv,
2.     
določa cilje z ustreznimi roki za njihovo doseganje,
3.     
se objavi v Uradnem listu Republike Slovenije,
4.     
se o njegovi objavi obvesti Evropska komisija,
5.     
spremljajo se doseženi rezultati in o njih se poroča ministrstvu ter
Evropski komisiji,
6.     
doseženi rezultati so javno objavljeni na način, določen v sporazumu,
7.     
ministrstvo redno preverja napredek pri doseganju rezultatov, doseženih
v okviru dogovora.
(7) Vlada Republike Slovenije odstopi od dogovora iz
prejšnjega odstavka v primeru, da se ugotovi kršitev dogovora, ter ustrezne
ukrepe določi s predpisom.
5. člen
(okoljski cilji preprečevanja odpadne embalaže in ukrepi za
njihovo doseganje)
(1) S ciljem preprečevanja nastajanja odpadne embalaže in
zmanjševanja vpliva embalaže na okolje je treba pri proizvodnji embalaže poleg
zahtev iz 8. do 11. člena te uredbe upoštevati tudi okoljske cilje predelave in
recikliranja odpadne embalaže iz 25. člena te uredbe.
(2) Z namenom doseganja okoljskega cilja trajnega zmanjšanja
potrošnje lahkih plastičnih nosilnih vrečk je lahko letna raven njihove
potrošnje na območju Republike Slovenije največ 40 lahkih plastičnih nosilnih
vrečk na prebivalca.
(3) Ministrstvo izračuna letno potrošnjo plastičnih nosilnih
vrečk po metodologiji za poročanje na podlagi števila iz Izvedbenega sklepa
Komisije (EU) 2018/896 z dne 19. junija 2018 o določitvi metodologije za
izračun letne potrošnje lahkih plastičnih nosilnih vrečk in spremembi Odločbe
2005/270/ES (UL L št. 160 z dne 25. 6. 2018, str. 6). Za izračun števila plastičnih
nosilnih vrečk, danih na trg v RS v posameznem koledarskem letu, ministrstvo
uporabi podatke o plastičnih nosilnih vrečkah, ki jih proizvajalci in
pridobitelji teh vrečk sporočajo Finančni upravi Republike Slovenije v skladu s
predpisom, ki ureja okoljsko dajatev za onesnaževanje okolja zaradi nastajanja
odpadne embalaže.
(4) Za uresničevanje ciljev te uredbe se v programu ravnanja
z embalažo in odpadno embalažo iz tretjega odstavka prejšnjega člena določijo
ukrepi za preprečevanje nastajanja odpadne embalaže in zmanjševanje vpliva
embalaže na okolje, vključno z ukrepi za zmanjšanje potrošnje lahkih plastičnih
nosilnih vrečk in za spodbujanje sistemov za ponovno uporabo embalaže na okolju
varen način. Za izvajanje različnih spodbud in ukrepov, ki so jih za namene
preprečevanja odpadne embalaže sprejela druga ministrstva, pa se lahko, po
posvetovanju z gospodarskimi subjekti ter okoljskimi in potrošniškimi
organizacijami, določijo tudi drugi ukrepi za preprečevanje odpadne embalaže,
kot so na primer spodbude za zmanjševanje vpliva embalaže na okolje s pomočjo
sistemov PRO.
(5) Ministrstvo seznani gospodarske subjekte in končne
uporabnike, zlasti potrošnike, z ukrepi iz prejšnjega odstavka ter zagotavlja,
da je javnost seznanjena s cilji iz tega člena. V ta namen se program ravnanja
z odpadki iz prejšnjega člena objavi na osrednjem spletnem mestu državne uprave
gov.si.
(6) Pod pogojem, da so doseženi okoljski cilji preprečevanja,
recikliranja in predelave odpadne embalaže iz te uredbe, lahko Vlada Republike
Slovenije sklene dogovor o ukrepih za trajno zmanjšanje potrošnje lahkih
plastičnih nosilnih vrečk z gospodarskimi združenji, ki zastopajo gospodarske
subjekte, ki dajejo plastične nosilne vrečke na trg v RS, trgovce in
distributerje. Takšen dogovor izpolnjuje zahteve iz 1. do 7. točke šestega
odstavka prejšnjega člena. Vlada Republike Slovenije odstopi od dogovora iz
prejšnjega stavka v primeru, da se ugotovi kršitev dogovora, ter ustrezne
ukrepe določi s predpisom.
6. člen
(ukrepi za ponovno uporabo embalaže)
(1) Za uresničevanje ciljev te uredbe se v programu ravnanja
z embalažo in odpadno embalažo iz tretjega odstavka 4. člena te uredbe določijo
ukrepi za spodbujanje povečanja deleža vračljive embalaže, dane na trg v RS, in
ukrepi za spodbujanje sistemov za ponovno uporabo embalaže na način, varen za
okolje, ne da bi bila pri tem ogrožena higiena živil ali varnost potrošnikov.
Ti ukrepi vključujejo zlasti:
1.     
uporabo sistemov kavcij,
2.     
določitev kvalitativnih ali kvantitativnih ciljev,
3.     
uporabo ekonomskih spodbud,
4.     
določitev minimalnega odstotka vračljive embalaže, ki je vsako leto dana
na trg v RS, za vsak tok embalaže.
(2) O zbiranju in obdelavi podatkov o vračljivi embalaži, ki
je dana na trg v RS in se uporablja kot vračljiva embalaža v sistemu za ponovno
uporabo embalaže v skladu s pravili, ki jih zadevna gospodarska združenja
prostovoljno sprejmejo za urejanje vračanja in prevzemanja vračljive embalaže,
ter o sporočanju teh podatkov ministrstvu lahko Vlada Republike Slovenije za
namen poročanja Evropski komisiji o vračljivi embalaži iz drugega odstavka 49.
člena te uredbe sklene dogovor z gospodarskimi združenji, ki zastopajo
gospodarske subjekte, ki dajejo na trg v RS blago, embalirano v vračljivo
embalažo, ter trgovce in distributerje.
2. ZAHTEVE ZA EMBALAŽO
7. člen
(zahteve za embalažo)
Na trg v RS se lahko da samo embalaža, ki izpolnjuje vse
zahteve iz 8. do 11. člena te uredbe.
8. člen
(bistvene zahteve za izdelavo in sestavo embalaže ter njeno
primernost za ponovno uporabo in predelavo)
(1) Proizvajalec embalaže ali pridobitelj embalaže mora
zagotoviti, da proizvedena ali uvožena embalaža izpolnjuje vse bistvene zahteve
za izdelavo in sestavo embalaže ter njeno primernost za ponovno uporabo in
predelavo, vključno z recikliranjem, ki so določene v Prilogi 2, ki je sestavni
del te uredbe.
(2) Seznam standardov, katerih uporaba ustvari domnevo o
skladnosti embalaže z vsemi bistvenimi zahtevami iz prejšnjega odstavka, je
določen v Prilogi 3, ki je sestavni del te uredbe. Seznam standardov zajema:
1.     
standarde, ki prevzemajo harmonizirane standarde, katerih naslovi in
sklici so v skladu z Odločbo Komisije z dne 28. junija 2001 o objavi sklicevanj
na standarde EN 13428:2000, EN 13429:2000, EN 13430:2000, EN 13431:2000 in EN
13432:2000 v Uradnem listu Evropskih skupnosti v zvezi z Direktivo 94/62/ES o
embalaži in odpadni embalaži (2001/524/ES) (UL L št. 190 z dne 12. 7. 2001,
str. 21) objavljeni v Sporočilu Komisije v okviru izvajanja Direktive
Evropskega parlamenta in Sveta 94/62/ES z dne 20. decembra 1994 o embalaži in
odpadni embalaži (UL C št. 44 z dne 19. 2. 2005, str. 23), in
2.     
slovenske nacionalne standarde, ki vključujejo področja, za katera ni
usklajenih standardov iz prejšnje točke.
(3) Ministrstvo predloži Evropski komisiji besedila
slovenskih nacionalnih standardov iz 2. točke prejšnjega odstavka, ki
izpolnjujejo zahteve iz tega člena.
(4) Če oseba iz prvega odstavka tega člena ali pristojni
inšpektor meni, da standardi iz drugega odstavka tega člena ne izpolnjujejo v
celoti bistvenih zahtev iz prvega odstavka tega člena, o tem nemudoma pisno
obvesti ministrstvo, ki to obvestilo predloži kontaktni točki v okviru
slovenskega nacionalnega organa za standarde v skladu s predpisom o postopkih
notificiranja na področju standardov, tehničnih predpisov in ugotavljanja
skladnosti.
9. člen
(zahteve za označevanje embalaže)
(1) Za lažje zbiranje, ponovno uporabo in predelavo odpadne
embalaže, vključno z njenim recikliranjem, lahko proizvajalec embalaže ali
embaler na embalaži označi vrste uporabljenih embalažnih materialov.
(2) Oznaka embalažnega materiala mora biti nameščena na sami
embalaži ali etiketi, pritrjeni na embalažo, in mora biti jasno vidna ter dobro
čitljiva. Oznaka mora biti trajna in obstojna tudi po odprtju embalaže.
(3) Pridobitelj embalaže lahko uvaža embalažo, na kateri so
označene vrste uporabljenih embalažnih materialov, če oznake embalažnih
materialov izpolnjujejo zahteve iz prejšnjega odstavka.
(4) Proizvajalec embalaže ali embaler, ki na embalaži,
izdelani iz embalažnih materialov iz Odločbe Komisije z dne 28. januarja 1997 o
določitvi sistema prepoznavanja embalažnih materialov v skladu z Direktivo
Evropskega parlamenta in Sveta 94/62/ES o embalaži in odpadni embalaži
(97/129/ES) (UL L št. 50 z dne 20. 2. 1997, str. 28; v nadaljnjem besedilu: Odločba
97/129/ES), označi vrste uporabljenih embalažnih materialov, mora za njihovo
označevanje uporabiti sistem prepoznavanja embalažnih materialov v skladu z
Odločbo 97/129/ES.
(5) Pridobitelj embalaže lahko uvaža embalažo, izdelano iz
embalažnih materialov iz Odločbe 97/129/ES, na kateri so označene vrste
uporabljenih embalažnih materialov, če je bil za njihovo označevanje uporabljen
sistem prepoznavanja embalažnih materialov v skladu z Odločbo 97/129/ES.
(6) Oznake embalažnih materialov iz tega člena so namenjene
zbiralcem, predelovalcem in odstranjevalcem odpadkov za prepoznavanje
embalažnih materialov in za razvrščanje odpadne embalaže.
10. člen
(zahteve za mejne vrednosti težkih kovin)
(1) Proizvajalec embalaže ali pridobitelj embalaže mora
zagotoviti, da vsota koncentracij svinca, kadmija, živega srebra in
šestvalentnega kroma (v nadaljnjem besedilu: vsota koncentracij težkih kovin) v
proizvedeni ali uvoženi embalaži ali v sestavinah te embalaže ne presega mejne
vrednosti 0,01 % (m/m).
(2) V primeru kompozitne embalaže ne sme biti presežena mejna
vrednost iz prejšnjega odstavka niti v posameznih materialih, iz katerih je
sestavljen kompozit, niti v embalaži kot celoti.
(3) Mejna vrednost iz prvega odstavka tega člena se ne
uporablja za embalažo, ki je v celoti narejena iz vrst kristalnega stekla,
navedenih v predpisu, ki ureja proizvode iz kristalnega stekla.
(4) Proizvajalec embalaže mora za embalažo, ki jo uporabi sam
za embaliranje blaga ali jo da na trg za embaliranje blaga, izvesti
ugotavljanje vsote koncentracij težkih kovin v embalaži in sestavinah embalaže
s preskusnimi metodami, katerih rezultati so enakovredni rezultatom preskusnih
metod, določenih v standardu SIST EN 13427:2004.
(5) Pridobitelj embalaže lahko uvozi embalažo, če je
proizvajalec embalaže v državi izvora embalaže izvedel ugotavljanje vsote
koncentracij težkih kovin v embalaži in sestavinah embalaže s preskusnimi
metodami, katerih rezultati so enakovredni rezultatom preskusnih metod,
določenih v referenčnem standardu EN 13427:2004.
(6) V skladu z Odločbo Komisije z dne 19. februarja 2001 o
določitvi pogojev za odstopanje pri stekleni embalaži glede mejnih koncentracij
težkih kovin, določenih v Direktivi 94/62/ES o embalaži in odpadni embalaži
(2001/171/ES) (UL L št. 62 z dne 2. 3. 2001, str. 20), zadnjič spremenjeno z
Odločbo Komisije z dne 8. maja 2006 o spremembi Odločbe 2001/171/ES za
podaljšanje veljavnosti pogojev za odstopanje pri stekleni embalaži glede
mejnih koncentracij težkih kovin, določenih v Direktivi 94/62/ES (2006/340/ES)
(UL L št. 125 z dne 12. 5. 2006, str. 43), lahko vsota koncentracij težkih
kovin v stekleni embalaži presega mejno vrednost iz prvega odstavka tega člena,
če:
1.     
se med proizvodnim procesom težke kovine niso namerno dodajale v
stekleno embalažo,
2.     
je presežena mejna vrednost izključno posledica dodajanja recikliranega
materiala.
(7) Če je v primeru iz prejšnjega odstavka v posameznem letu
vsota koncentracij težkih kovin v stekleni embalaži, izmerjenih pri kateri koli
od dvanajstih mesečnih kontrol za posamezno peč za proizvodnjo stekla, ki
pomeni običajno in stalno proizvodnjo stekla, večja od 0,02 % (m/m), mora
proizvajalec steklene embalaže najpozneje do 31. marca tekočega leta
ministrstvu predložiti poročilo za preteklo leto, ki vsebuje naslednje podatke:
1.     
izmerjene vrednosti koncentracij težkih kovin iz prvega odstavka tega
člena,
2.     
opis uporabljenih preskusnih metod,
3.     
domnevni izvor visokih vsebnosti težkih kovin in
4.     
podroben opis sprejetih ukrepov za zmanjšanje vsebnosti težkih kovin.
(8) Če se embalaža iz šestega odstavka tega člena uvaža, mora
poročilo iz prejšnjega odstavka ministrstvu predložiti pridobitelj embalaže.
(9) Proizvajalec embalaže iz četrtega odstavka tega člena ali
pridobitelj embalaže iz petega odstavka tega člena mora zagotoviti, da je
dokumentacija o uporabljenih preskusnih metodah in rezultatih meritev
ministrstvu ali pristojnemu inšpektorju predložena na vpogled na njegovo
zahtevo.
11. člen
(zahteve za mejne vrednosti težkih kovin v plastičnih
zabojih in paletah)
(1) Ne glede na prvi odstavek 10. člena te uredbe je v skladu
z Odločbo Komisije z dne 24. marca 2009 o določitvi pogojev za odstopanje za
plastične zaboje in plastične palete v zvezi s koncentracijami težkih kovin,
določenimi v Direktivi 94/62/ES Evropskega parlamenta in Sveta o embalaži in
odpadni embalaži (2009/292/ES) (UL L št. 79 z dne 25. 3. 2009, str. 44)
koncentracija težkih kovin v embalažnem materialu lahko večja od 0,01 % (m/m),
če je embalaža plastični zaboj ali plastična paleta, ki je dana na trg v
sistemu zaprtega kroženja vračljive embalaže, in je mejna koncentracija
presežena samo zaradi dodajanja recikliranega materiala.
(2) Plastični zaboj ali plastična paleta iz prejšnjega
odstavka mora biti izdelana v nadzorovanem postopku recikliranja odpadne
embalaže, v katerem reciklirani material izhaja samo iz drugih plastičnih
zabojev ali plastičnih palet in v katerem dodajanje zunanjega materiala za
izdelavo zabojev ali plastičnih palet ne presega 20 % celotne mase materiala,
potrebnega za izdelavo plastičnih zabojev ali plastičnih palet.
(3) Težke kovine se med proizvodnjo plastičnih zabojev ali
plastičnih palet, ki se uporabljajo v nadzorovanem postopku recikliranja
odpadne embalaže, ne smejo dodajati namerno kot element, razen če gre za
naključno prisotnost kateregakoli od teh elementov.
(4) Embaler mora za sodelovanje v sistemu zaprtega kroženja
vračljive embalaže iz prvega odstavka tega člena pridobiti okoljevarstveno
dovoljenje v skladu z zakonom, ki ureja varstvo okolja.
(5) Ministrstvo izda okoljevarstveno dovoljenje iz prejšnjega
odstavka na podlagi vloge embalerja, ki ji morajo biti priložena dokazila o
izpolnjevanju predpisanih pogojev in načrt nadzorovanja kroženja vračljive
embalaže, iz katerega so razvidni podatki o:
1.     
upravljavcu sistema zaprtega kroženja vračljive embalaže ter njegovi
dejavnosti,
2.     
vrsti embalaže in opisu blaga, zaradi katerega je vzpostavljen sistem
zaprtega kroženja vračljive embalaže,
3.     
načinu evidentiranja vračljive embalaže in finančnih ali drugih
vzpodbudah končnih uporabnikov, da po uporabi blaga vračljivo embalažo vračajo
v sistem zaprtega kroženja vračljive embalaže,
4.     
načinu izločanja vrnjenih kosov vračljive embalaže, ki niso več ponovno
uporabni, iz sistema zaprtega kroženja vračljive embalaže skupaj s predvidenimi
postopki predelave za te odpadke v skladu s predpisi, ki urejajo odpadke,
5.     
načinu trajnega in vidnega označevanja plastičnih zabojev ali palet,
6.     
načinu dokazovanja zahtev iz drugega odstavka tega člena in nadzoru nad
zaprtim kroženjem vračljive embalaže, vključno z načinom ugotavljanja odstotka
vrnjene vračljive embalaže, pri čemer odstotek ob upoštevanju trajnosti
plastičnih zabojev ali palet ne sme biti nižji od 90 odstotkov,
7.     
načinu ugotavljanja koncentracije težkih kovin v embalažnem materialu,
8.     
načinu in pogostosti poročanja o rezultatih ugotavljanja iz prejšnje
točke,
9.     
največji dopustni koncentraciji težkih kovin v embalažnem materialu,
10.  
največji količini dodanega zunanjega materiala,
11.  
predvideni letni količini reciklirane odpadne embalaže in
12.  
načinu nadaljnje predelave ali odstranjevanja odpadne embalaže, ki je ni
mogoče več ponovno uporabiti v postopku recikliranja.
(6) Embaler iz četrtega odstavka tega člena mora za embalažo,
ki je dana na trg v sistemu zaprtega kroženja vračljive embalaže:
1.     
zagotavljati nadzor nad distribucijo embalaže in nad ponovno uporabo
vračljive embalaže v skladu z načrtom iz prejšnjega odstavka,
2.     
pripraviti izjavo o skladnosti delovanja sistema zaprtega kroženja
vračljive embalaže z zahtevami načrta iz prejšnjega odstavka in omogočiti, da
je dostopna javnosti,
3.     
za vsako leto izdelati poročilo o izvajanju načrta iz prejšnjega
odstavka, iz katerega je razvidno, kako se je načrt izvajal, in ga predložiti
ministrstvu najpozneje šest mesecev po preteku posameznega leta,
4.     
dokumentacijo sistema zaprtega kroženja vračljive embalaže hraniti še
najmanj štiri leta po oddaji poročila iz prejšnje točke in
5.     
imenovati odgovorno osebo za predložitev dokumentacije iz prejšnje točke
pristojnemu inšpektorju, če ta to zahteva.
(7) Če se blago, embalirano v plastične zaboje ali plastične
palete, ki se uporabljajo v sistemu zaprtega kroženja vračljive embalaže,
uvaža, se obveznosti iz tega člena prenesejo na pridobitelja embaliranega
blaga.
12. člen
(izjava o skladnosti embalaže)
(1) Proizvajalec embalaže in pridobitelj embalaže dokazujeta
izpolnjevanje zahtev iz 8. do 11. člena te uredbe za proizvedeno oziroma
uvoženo embalažo z izjavo o skladnosti embalaže.
(2) Proizvajalec embalaže iz prejšnjega odstavka dokazuje
verodostojnost izjave o skladnosti embalaže z dokumentacijo o izpolnjevanju zahtev
iz 8. do 11. člena te uredbe.
(3) Pridobitelj embalaže iz prvega odstavka tega člena
dokazuje verodostojnost izjave o skladnosti embalaže z dokumentacijo o
izpolnjevanju zahtev iz 8. do 11. člena te uredbe, ki jo pridobi od
proizvajalca embalaže v državi izvora embalaže.
(4) Proizvajalec embalaže in pridobitelj embalaže iz prvega
odstavka tega člena morata zagotoviti, da je izjava o skladnosti embalaže
dostopna embalerju in da je pristojnemu inšpektorju ali ministrstvu na njegovo
zahtevo dostopna dokumentacija o izpolnjevanju zahtev iz 8. do 11. člena te
uredbe, na podlagi katere dokazujeta verodostojnost izjave o skladnosti
embalaže.
13. člen
(sledljivost izjave o skladnosti embalaže)
(1) Embaler lahko uporablja embalažo za embaliranje blaga, če
je zanjo pridobil izjavo o skladnosti embalaže iz prvega odstavka prejšnjega
člena.
(2) Embaler mora kopijo izjave o skladnosti embalaže
predložiti pristojnemu inšpektorju na njegovo zahtevo.
3. DAJANJE EMBALAŽE NA TRG V RS
14. člen
(evidenca proizvajalcev)
(1) Ministrstvo vzpostavi, vodi in vzdržuje evidenco
proizvajalcev.
(2) V evidenci proizvajalcev se vodijo podatki o:
1.     
firmi in sedežu ter matični in davčni številki proizvajalca,
2.     
firmi in sedežu ter matični in davčni številki pooblaščenega zastopnika,
če je proizvajalec tuje podjetje,
3.     
vrsti dejavnosti, ki jo proizvajalec opravlja v zvezi z embalažo
(embaler, pridobitelj embaliranega blaga, proizvajalec ali pridobitelj servisne
embalaže, tuje podjetje),
4.     
načinu izpolnjevanja obveznosti PRO iz tretjega odstavka 29. člena te
uredbe (samostojno ali skupaj z drugimi proizvajalci) in
5.     
masi embalaže, dane na trg v RS, v kg (kot celo število brez decimalnih
mest), ločeno po embalažnih materialih iz prvega odstavka prejšnjega člena in
ločeno za servisno embalažo, kompozitno embalažo in embalažo, sestavljeno iz
več kot enega materiala.
(3) Proizvajalec sporoči ministrstvu podatke iz 1., 3. in 4.
točke prejšnjega odstavka v pisni ali elektronski obliki v 30 dneh od začetka
opravljanja dejavnosti iz 3. točke prejšnjega odstavka. Za proizvajalca, ki je
tuje podjetje, te podatke in podatke iz 2. točke prejšnjega odstavka sporoči
njegov pooblaščeni zastopnik. Vzorec obrazca za sporočanje teh podatkov je
dostopen na spletni strani ministrstva.
(4) Proizvajalec mora ministrstvu v 30 dneh sporočiti tudi
vsako spremembo dejavnosti iz 3. točke drugega odstavka tega člena ali
prenehanje opravljanja te dejavnosti, na podlagi česar ministrstvo spremeni
podatke v evidenci proizvajalcev ali izbriše proizvajalca iz te evidence. Za
proizvajalca, ki je tuje podjetje, te podatke sporoči njegov pooblaščeni
zastopnik.
(5) Podatki iz 5. točke drugega odstavka tega člena se
sporočajo v skladu s 16. členom te uredbe.
15. člen
(evidenca o dajanju embalaže na trg v RS)
(1) Proizvajalec mora za vsako koledarsko leto posebej voditi
evidenco o embalaži, dani na trg v RS. Evidenca vsebuje podatke o masi
embalaže, dane na trg v RS, ločeno po teh embalažnih materialih:
1.     
papir in karton,
2.     
plastika
3.     
les,
4.     
železo in jeklo,
5.     
aluminij,
6.     
steklo in
7.     
drugo (ločeno po vrsti embalažnega materiala, npr. keramika, tekstil ali
material biološkega izvora).
(2) Proizvajalec v evidenci iz prejšnjega odstavka ločeno
vodi podatke o kompozitni embalaži in drugi embalaži, sestavljeni iz več kot
enega materiala, po posameznih materialih iz prejšnje točke, pri čemer ne
upošteva materiala, ki predstavlja manj kot 5 % skupne mase embalažne enote.
Maso tega materiala prišteje k masi prevladujočega materiala.
(3) Proizvajalec v evidenci iz prvega odstavka tega člena
ločeno vodi podatke o servisni embalaži.
(4) Za proizvajalca, ki je tuje podjetje, evidenco iz prvega
odstavka tega člena vodi njegov pooblaščeni zastopnik.
16. člen
(obveznost poročanja o dajanju embalaže na trg v RS)
(1) Proizvajalec mora na podlagi evidence iz prejšnjega člena
ministrstvu štirikrat letno v elektronski obliki sporočiti podatke o embalaži,
dani na trg v RS, in sicer za:
1.     
oktober, november in december preteklega leta do 30. januarja tekočega
leta,
2.     
januar, februar in marec tekočega leta do 30. aprila tekočega leta,
3.     
april, maj in junij tekočega leta do 30. julija tekočega leta in
4.     
julij, avgust in september tekočega leta do 30. oktobra tekočega leta.
(2) Proizvajalec mora ministrstvu sporočiti naslednje
podatke:
1.     
obdobje (trimesečje in leto), za katero se poroča,
2.     
firmo in sedež ter matično in davčno številko proizvajalca,
3.     
maso embalaže, dane na trg v RS, v kg (kot celo število brez decimalnih
mest), ločeno po embalažnih materialih iz prvega odstavka prejšnjega člena in
ločeno za servisno embalažo, kompozitno embalažo in embalažo, sestavljeno iz
več kot enega materiala,
4.     
način izpolnjevanja obveznosti PRO iz tretjega odstavka 29. člena te
uredbe (samostojno ali skupaj z drugimi proizvajalci) in
5.     
firmo in sedež ter matično in davčno številko družbe za ravnanje z
odpadno embalažo, ki jo je pooblastil za izpolnjevanje svojih obveznosti PRO,
če te obveznosti izpolnjuje skupaj z drugimi proizvajalci.
(3) Proizvajalec pripravi podatke iz prejšnjega odstavka na
podlagi evidence o dajanju embalaže na trg v RS iz prejšnjega člena.
(4) Če daje proizvajalec na trg v RS blago, embalirano v
vračljivi embalaži, sporoči ministrstvu samo podatke o tisti vračljivi
embalaži, ki jo je v preteklem trimesečju prvič dal na trg v RS.
(5) Za proizvajalca, ki je tuje podjetje, podatke iz
prejšnjega odstavka sporoči njegov pooblaščeni zastopnik.
(6) Za proizvajalca, ki svoje obveznosti PRO iz 29. člena te
uredbe izpolnjuje skupaj z drugimi proizvajalci, podatke iz drugega odstavka
tega člena sporoči družba za ravnanje z odpadno embalažo, ki jo je pooblastil za
izpolnjevanje svojih obveznosti PRO. Družba v ta namen v rokih iz prvega
odstavka tega člena sporoči podatke, ki ji jih sporočajo proizvajalci za namen
plačila stroškov ravnanja z odpadno embalažo v skladu s četrtim odstavkom 31.
člena te uredbe.
(7) Vzorec obrazca za sporočanje podatkov iz drugega odstavka
tega člena je dostopen na spletni strani ministrstva.
(8) Podatki o masi in vrsti embalaže za posameznega
proizvajalca niso javni. Ne glede na to pa ima dostop do teh podatkov:
1.     
proizvajalec – do podatkov, ki se nanašajo nanj,
2.     
pooblaščeni zastopnik – do podatkov, ki se nanašajo na tuje podjetje, za
katerega sporoča podatke v skladu s petim odstavkom tega člena,
3.     
družba za ravnanje z odpadno embalažo – do podatkov, ki se nanašajo na
proizvajalce, za katere poroča v skladu s šestim odstavkom tega člena,
4.     
ministrstvo in pristojni inšpektor.
17. člen
(prepoved brezplačnih plastičnih nosilnih vrečk)
(1) Za namen doseganja okoljskega cilja iz drugega odstavka
5. člena te uredbe so na prodajnih mestih blaga prepovedane brezplačne
plastične nosilne vrečke.
(2) Distributer mora zagotoviti, da plastične nosilne vrečke
na prodajnem mestu blaga potrošnikom niso na voljo brezplačno.
(3) Distributer mora prodajno mesto ali mesto ponudbe
plastičnih nosilnih vrečk opremiti s cenami vrečk v skladu z zakonom, ki ureja
varstvo potrošnikov.
(4) Ne glede na prvi in drugi odstavek tega člena lahko
distributer omogoči potrošniku, da na prodajnem mestu brezplačno zamenja
rabljeno plastično nosilno vrečko, ki jo je kupil pri tem distributerju, za
enako novo plastično nosilno vrečko. O tem mora potrošnike obveščati s pisnim
obvestilom na prodajnem mestu.
(5) Za prevzete rabljene plastične nosilne vrečke iz
prejšnjega odstavka mora distributer, ne glede na njihovo letno količino, izpolnjevati
zahteve iz 28. člena te uredbe.
(6) Ne glede na prvi in drugi odstavek tega člena so lahko
potrošnikom brezplačno na voljo zelo lahke plastične nosilne vrečke za
polnjenje nepredpakiranih živil, kot so zlasti sadje, zelenjava, ribe, meso in
mesni izdelki, mlečni izdelki, sveže pripravljeni sendviči in druga sveže
pripravljena nepredpakirana živila. Distributer mora potrošnike o tem obveščati
s pisnim obvestilom na vsakem mestu ponudbe nepredpakiranih živil, na katerem
so potrošnikom na voljo tudi take zelo lahke plastične nosilne vrečke.
4. ZBIRANJE ODPADNE EMBALAŽE
4.1. Obveznosti končnega uporabnika
18. člen
(ravnanje s komunalno odpadno embalažo)
(1) Končni uporabnik mora komunalno odpadno embalažo
prepuščati izvajalcu javne službe v skladu s predpisom, ki ureja obvezno
občinsko gospodarsko javno službo zbiranja komunalnih odpadkov.
(2) Ne glede na prejšnji odstavek lahko končni uporabnik, ki
ni potrošnik, komunalno odpadno embalažo oddaja družbi za ravnanje z odpadno
embalažo na način iz drugega odstavka 44. člena te uredbe.
19. člen
(ravnanje z nekomunalno odpadno embalažo)
(1) Končni uporabnik ne sme nekomunalne odpadne embalaže
prepuščati izvajalcu javne službe kot mešani komunalni odpadek ali kot ločeno
frakcijo komunalnih odpadkov.
(2) Končni uporabnik mora nekomunalno odpadno embalažo
oddajati družbi za ravnanje z odpadno embalažo na način iz drugega odstavka 44.
člena te uredbe.
(3) Prejšnji odstavek se ne uporablja za tisto nekomunalno
odpadno embalažo, za katero proizvajalec v skladu z 32. do 38. členom te uredbe
samostojno izpolnjuje obveznosti PRO iz 29. člena te uredbe.
(4) Ne glede na prvi in drugi odstavek tega člena lahko
končni uporabnik prepušča nekomunalno odpadno embalažo iz trgovine, poslovnih
in storitvenih dejavnosti ter javnega sektorja izvajalcu javne službe v skladu
s predpisom, ki ureja obvezno občinsko gospodarsko javno službo zbiranja
komunalnih odpadkov.
(5) V primeru iz prejšnjega odstavka mora končni uporabnik,
ki je izvajalec gostinske ali turistične dejavnosti z zmogljivostjo 5 000 ali
več nočitev na leto, sam zagotoviti posebne zabojnike, v katerih prepušča
odpadno embalažo izvajalcu javne službe ločeno od drugih odpadkov in ločeno od
ločenih frakcij komunalnih odpadkov drugih izvirnih povzročiteljev komunalnih
odpadkov.
(6) Končni uporabnik mora nekomunalno odpadno embalažo,
dokler je ne odda ali prepusti v skladu s tem členom ali 20. členom te uredbe,
hraniti ločeno, tako da se ne meša z drugimi odpadki in jo je mogoče zbrati in
predelati ali odstraniti v skladu s to uredbo in s predpisi, ki urejajo
odpadke.
20. člen
(ravnanje z odpadno embalažo, ki je nevarni odpadek)
(1) Odpadna embalaža se razvršča med odpadno embalažo, ki je
nevarni odpadek, če ima embalažni material lastnosti nevarnih odpadkov, če
odpadna embalaža vsebuje ostanke nevarnega blaga ali je z njim onesnažena.
(2) Šteje se, da odpadna embalaža ne vsebuje ostankov
nevarnega blaga oziroma ni onesnažena z njim, če:
1.     
je notranjost odpadne embalaže viskoznega nevarnega blaga postrgana z
lopatico ali s čopičem tako, da preostala količina tega blaga ni več
uporabljiva,
2.     
je odpadna embalaža tekočega nevarnega blaga izpraznjena tako, da iz nje
ne kaplja,
3.     
je odpadna embalaža trdnega nevarnega blaga izpraznjena tako, da se iz
nje ne morejo več iztresti ostanki tega blaga, ali
4.     
iz odpadne embalaže s potisnim plinom ne izhaja več potisni plin ali se
v tej embalaži ne pretakajo ostanki nevarnega blaga.
(3) Če je embalaža nevarnega blaga opremljena z navodili
proizvajalca tega blaga o okolju varni izpraznitvi embalaže, se ne glede na
prejšnji odstavek šteje, da ta odpadna embalaža ne vsebuje ostankov nevarnega
blaga oziroma ni onesnažena z njim, če je izpraznjena v skladu s temi navodili.
(4) Končni uporabnik mora odpadno embalažo, ki je nevarni
odpadek:
1.     
oddajati zbiralcu nevarnih odpadkov v skladu s predpisom, ki ureja
odpadke, če gre za nekomunalno odpadno embalažo,
2.     
prepuščati izvajalcu javne službe v skladu s predpisom, ki ureja obvezno
občinsko gospodarsko javno službo zbiranja komunalnih odpadkov, če gre za
komunalno odpadno embalažo.
(5) Prejšnji odstavek se ne uporablja, če je prepuščanje ali
oddajanje odpadne embalaže, ki vsebuje ostanke nevarnega blaga ali je z njim
onesnažena, urejeno s posebnim predpisom.
4.2. Obveznosti izvajalca javne službe
21. člen
(oddaja odpadne embalaže)
(1) Izvajalec javne službe mora družbi za ravnanje z odpadno
embalažo oddajati vso odpadno embalažo, ki je:
1.     
zbrana kot ločena frakcija v skladu s predpisom, ki ureja obvezno
občinsko gospodarsko javno službo zbiranja komunalnih odpadkov in
2.     
izločena iz mešanih komunalnih odpadkov v centrih za ravnanje s
komunalnimi odpadki v skladu s predpisom, ki ureja odlagališča odpadkov.
(2) Izvajalec javne službe mora omogočiti družbi za ravnanje
z odpadno embalažo, da redno prevzema odpadno embalažo v zbirnem centru in
centru za ravnanje s komunalnimi odpadki. Če proizvajalci za skupno
izpolnjevanje obveznosti PRO iz 29. člena te uredbe pooblastijo več družb za
ravnanje z odpadno embalažo, mora izvajalec javne službe zagotoviti vsaki od
njih prevzem v deležih odpadne embalaže iz petega odstavka 30. člena te uredbe,
in sicer:
1.     
od 1. januarja do 31. marca tekočega koledarskega leta v deležih iz 4.
točke petega odstavka 30. člena te uredbe,
2.     
od 1. aprila do 30. junija tekočega koledarskega leta mora prevzemati odpadno
embalažo v deležih iz 1. točke petega odstavka 30. člena te uredbe,
3.     
od 1. julija do 30. septembra tekočega koledarskega leta v deležih iz 2.
točke petega odstavka 30. člena te uredbe in
4.     
od 1. oktobra do 31. decembra tekočega koledarskega leta v deležih iz 3.
točke petega odstavka 30. člena te uredbe.
(3) Če količina zbrane odpadne embalaže, ki jo izvajalec
javne službe predhodno skladišči v zbirnem centru, ali če količina odpadne
embalaže, izločene iz mešanih komunalnih odpadkov, ki jo izvajalec javne službe
skladišči v objektu za skladiščenje odpadne embalaže, presega 80 % količine
odpadne embalaže, ki jo izvajalec javne službe lahko hkrati predhodno skladišči
glede na zmogljivost zbirnega centra ali hkrati skladišči glede na zmogljivost
objekta za skladiščenje odpadne embalaže, mora o tem v treh delovnih dneh
elektronsko obvestiti družbo za ravnanje z odpadno embalažo in pristojnega
inšpektorja.
(4) Način oddaje in prevzema odpadne embalaže morata družba
za ravnanje z odpadno embalažo in izvajalec javne službe urediti s posebno
pogodbo.
(5) Izpolnjevanje obveznosti izvajalca javne službe glede
oddaje komunalne odpadne embalaže in družbe za ravnanje z odpadno embalažo
glede prevzema te odpadne embalaže se ugotavlja na podlagi podatkov iz obvestil
iz petega odstavka 22. člena te uredbe, podatkov iz evidence izvajalca javne
službe o zbiranju odpadkov ali obdelavi odpadkov iz predpisa, ki ureja odpadke,
letnega poročila izvajalca javne službe o zbiranju odpadkov ali obdelavi
odpadkov iz predpisa, ki ureja odpadke, poročila družbe za ravnanje z odpadno
embalažo iz 46. člena te uredbe in evidenčnih listov iz predpisa, ki ureja
odpadke, o pošiljkah odpadne embalaže, ki jo izvajalec javne službe odda družbi
za ravnanje z odpadno embalažo.
22. člen
(plačilo za oddajo oziroma prevzem odpadne embalaže)
(1) Izvajalec javne službe mora oddati komunalno odpadno
embalažo družbi za ravnanje z odpadno embalažo brezplačno in brez zahteve za
plačilo zaradi njene morebitne vrednosti ali vrednosti posameznih vrst
embalažnega materiala v odpadni embalaži, ki nastanejo pri njeni ponovni
uporabi ali predelavi.
(2) Družba za ravnanje z odpadno embalažo mora prevzeti vso
komunalno odpadno embalažo od izvajalca javne službe brezplačno ne glede na
morebitne stroške, ki nastanejo pri nadaljnji predelavi ali odstranjevanju
prevzete odpadne embalaže.
(3) Ne glede na prvi in drugi odstavek tega člena mora družba
za ravnanje z odpadno embalažo za prevzeto odpadno embalažo plačati izvajalcu
javne službe tiste stroške, ki presegajo obseg storitev javne službe, določen s
predpisom, ki ureja obvezno občinsko gospodarsko javno službo zbiranja
komunalnih odpadkov.
(4) Pri določanju priznavanja stroškov iz prejšnjega odstavka
zaradi prevzema odpadne embalaže morata izvajalec javne službe in družba za
ravnanje z odpadno embalažo upoštevati naslednje stroške:
1.     
stroški izvajalca javne službe:
a)   
stroški nabave zabojnikov za ločeno zbiranje odpadne embalaže, stroški
postavitve in vzdrževanja zbiralnic ločenih frakcij in zbirnih centrov v
obsegu, določenem v predpisu, ki ureja obvezno občinsko gospodarsko javno
službo zbiranja komunalnih odpadkov,
b)   
stroški praznjenja zabojnikov za ločeno zbiranje odpadne embalaže in
odvoza odpadne embalaže do zbirnega centra,
c)   
stroški izločanja odpadne embalaže iz mešanih komunalnih odpadkov v
centrih za ravnanje s komunalnimi odpadki,
č)   stroški ločenega zbiranja odpadne
embalaže, ki je nevarni odpadek, v skladu s predpisom, ki ureja obvezno
občinsko gospodarsko javno službo zbiranja komunalnih odpadkov;
2.     
stroški družbe za ravnanje z odpadno embalažo:
a)   
stroški izvajalca javne službe iz prejšnje točke za prevzeto nekomunalno
odpadno embalažo,
b)   
stroški skladiščenja komunalne odpadne embalaže, vključno z odpadno
embalažo, ki je nevarni odpadek, v zbirnih centrih in centrih za ravnanje s
komunalnimi odpadki za čas skladiščenja, ki presega sedem dni,
c)   
stroški prevzemanja komunalne odpadne embalaže, vključno z odpadno
embalažo, ki je nevarni odpadek, v zbirnih centrih in centrih za ravnanje s
komunalnimi odpadki (npr. nakladanje in tehtanje prevzete odpadne embalaže ter
podobna opravila pri prevzemanju odpadne embalaže),
č)   vsi drugi stroški, o katerih se zaradi
prevzema odpadne embalaže dogovorita izvajalec javne službe in družba za
ravnanje z odpadno embalažo.
(5) Izvajalec javne službe mora najpozneje deseti dan
tekočega koledarskega meseca elektronsko obvestiti družbo za ravnanje z odpadno
embalažo in pristojnega inšpektorja o količinah zbrane odpadne embalaže v
skladu s predpisom, ki ureja obvezno občinsko gospodarsko javno službo zbiranja
komunalnih odpadkov, in o količinah odpadne embalaže, izločene iz mešanih
komunalnih odpadkov v skladu s predpisom, ki ureja odlagališča odpadkov, v
preteklem koledarskem mesecu.
23. člen
(prepovedi za izvajalca javne službe)
Izvajalec javne službe ne sme pri opravljanju storitev
obvezne občinske gospodarske javne službe zbiranja komunalnih odpadkov
prevzemati nekomunalne odpadne embalaže, razen če gre za prevzem odpadne
embalaže v skladu s četrtim odstavkom 19. člena te uredbe.
5. PREVZEMANJE IN PONOVNA UPORABA EMBALAŽE TER PREDELAVA IN
ODSTRANJEVANJE ODPADNE EMBALAŽE
5.1. Splošno
24. člen
(hierarhija ravnanja z odpadno embalažo in zahteve za njeno
obdelavo)
(1) Preprečevanje odpadne embalaže, vključno s ponovno
uporabo embalaže, priprava odpadne embalaže za ponovno uporabo, recikliranje,
energetska predelava in drugi postopki predelave odpadne embalaže imajo
prednost pred njenim odstranjevanjem, če to ob razumno višjih stroških
omogočajo v praksi uspešno preizkušene in na trgu dostopne tehnologije in postopki.
(2) Priprava odpadne embalaže za ponovno uporabo in
recikliranje odpadne embalaže imata prednost pred drugimi postopki predelave
odpadne embalaže, vključno z njeno energetsko predelavo, če to ob razumno
višjih stroških omogočajo v praksi uspešno preizkušene in na trgu dostopne
tehnologije in postopki.
(3) Ne glede na prejšnji odstavek ministrstvo z
okoljevarstvenim dovoljenjem za predelavo ali odstranjevanje odpadkov v skladu
z zakonom, ki ureja varstvo okolja, dovoli energetsko predelavo odpadne embalaže,
če je ta zaradi okoljskih razlogov ter razmerja stroškov in koristi primernejša
od drugih postopkov predelave, pod pogojem, da je energetska predelava odpadne
embalaže mogoča samo, če so izpolnjeni cilji recikliranja odpadne embalaže iz
25. člena te uredbe.
(4) Izvajalec obdelave odpadne embalaže mora imeti tehtnico
in mora stehtati vsako vhodno pošiljko odpadne embalaže, preden dejansko vstopi
v postopek predelave ali odstranjevanja.
(5) Izvajalec obdelave odpadne embalaže, ki izvaja sortiranje
odpadne embalaže, mora stehtati tudi vsako izhodno pošiljko vsake frakcije
odpadkov iz postopka sortiranja odpadne embalaže.
25. člen
(okoljski cilji predelave in recikliranja odpadne embalaže)
(1) Za doseganje ciljev te uredbe je treba najpozneje do 31.
decembra 2030 doseči naslednje cilje recikliranja:
1.     
recikliranje za najmanj 70 masnih odstotkov vse odpadne embalaže;
2.     
minimalne ciljne deleže recikliranja za embalažne materiale, vsebovane v
odpadni embalaži:
a)     
55 masnih odstotkov za plastiko,
b)     
30 masnih odstotkov za les,
c)     
80 masnih odstotkov za železo in jeklo,
č)    60
masnih odstotkov za aluminij,
d)     
75 masnih odstotkov za steklo,
e)     
85 masnih odstotkov za papir in karton.
(2) Ne glede na prejšnji odstavek je treba najpozneje do 31.
decembra 2025 doseči naslednje cilje recikliranja:
1.     
recikliranje za najmanj 65 masnih odstotkov vse odpadne embalaže;
2.     
minimalne ciljne deleže recikliranja za embalažne materiale, vsebovane v
odpadni embalaži:
a)     
50 masnih odstotkov za plastiko,
b)     
25 masnih odstotkov za les,
c)     
70 masnih odstotkov za železo in jeklo,
č)    50
masnih odstotkov za aluminij,
d)     
70 masnih odstotkov za steklo,
e)     
75 masnih odstotkov za papir in karton.
(3) Dokler niso doseženi cilji recikliranja iz prejšnjega
odstavka, je treba za odpadno embalažo doseči naslednje cilje predelave in recikliranja:
1.     
predelavo, vključno z energetsko predelavo za najmanj 60 masnih
odstotkov vse odpadne embalaže;
2.     
recikliranje med najmanj 55 masnih odstotkov in največ 80 masnih
odstotkov vse odpadne embalaže;
3.     
minimalne ciljne deleže recikliranja za embalažne materiale, vsebovane v
odpadni embalaži:
a)   
60 masnih odstotkov za steklo,
b)   
60 masnih odstotkov za papir in karton,
c)   
50 masnih odstotkov za kovine,
č)   22,5 masnega odstotka za plastiko, pri
čemer se upošteva le material, ki se ponovno reciklira v plastiko,
d)   
15 masnih odstotkov za les.
(4) Ministrstvo obvešča in seznanja gospodarske subjekte in
širšo javnost z okoljskimi cilji iz tega člena in rezultati vsakoletnega
preverjanja doseganja teh ciljev. V ta namen se okoljski cilji in rezultati
vsakoletnega preverjanja doseganja teh ciljev objavijo na spletni strani
ministrstva.
26. člen
(pravila za izračun doseganja okoljskih ciljev predelave in
recikliranja odpadne embalaže)
(1) Ministrstvo izračunava doseganje ciljev predelave in
recikliranja odpadne embalaže iz prejšnjega člena ter preverja vhodne podatke,
potrebne za izračune iz drugega do sedmega odstavka tega člena v skladu s
pravili za izračun, preverjanje in sporočanje podatkov iz Odločbe 2005/270/ES.
(2) Za izračun doseganja ciljev recikliranja odpadne embalaže
iz prvega in drugega odstavka prejšnjega člena ministrstvo izračuna maso
nastale odpadne embalaže in maso reciklirane odpadne embalaže v izbranem
koledarskem letu. Šteje se, da je masa nastale odpadne embalaže v posameznem
koledarskem letu enaka masi embalaže, dane na trg v RS v zadevnem koledarskem
letu.
(3) Masa reciklirane odpadne embalaže iz prejšnjega odstavka
se izračuna kot masa odpadne embalaže, ki je v zadevnem koledarskem letu
vstopila v postopek recikliranja, v katerem se odpadni embalažni materiali
dejansko ponovno predelajo v proizvode, materiale ali snovi, ki niso več
odpadki, potem ko so bili v zvezi s to odpadno embalažo opravljeni vsi potrebni
postopki predobdelave, s katerimi se odstranijo odpadni materiali, ki niso cilj
postopka recikliranja, v katerem se odpadni materiali dejansko ponovno
predelajo v proizvode, materiale ali snovi.
(4) Za namen izračuna mase reciklirane odpadne embalaže iz
drugega odstavka tega člena se upoštevajo podatki izvajalcev recikliranja
odpadkov iz poročil o obdelavi odpadkov iz predpisa, ki ureja odpadke, o masi
odpadne embalaže, preden vstopi v postopek recikliranja.
(5) Ne glede na prejšnji odstavek pa se lahko upoštevajo tudi
podatki izvajalcev predobdelave odpadkov iz poročil o obdelavi odpadkov iz
predpisa, ki ureja odpadke, o masi odpadne embalaže na izhodu iz postopka
sortiranja pod pogojem, da:
1.     
se takšna izhodna odpadna embalaža nato reciklira in
2.     
se masa odpadnih materialov ali snovi, ki se odstranijo v nadaljnjih
postopkih pred postopkom recikliranja ter se nato ne reciklirajo, ne vključi v
maso odpadne embalaže, ki se poroča kot reciklirana.
(6) Ministrstvo primerja podatke o masi nastale odpadne
embalaže, dobljene v skladu z drugim odstavkom tega člena, s podatki iz poročil
izvajalcev javne službe zbiranja in zbiralcev skupnega sistema o zbiranju
odpadkov iz predpisa, ki ureja odpadke, o masi odpadne embalaže, prevzete v
zadevnem koledarskem letu od izvirnih povzročiteljev odpadkov, s podatki iz
poročil proizvajalcev, vpisanih v evidenco individualnih sistemov ravnanja z
odpadno embalažo iz 47. člena te uredbe o masi odpadne embalaže, prevzete v
zadevnem koledarskem letu od končnih uporabnikov, ter s podatki iz poročil
izvajalcev javne službe obdelave o obdelavi odpadkov iz predpisa, ki ureja
odpadke, o masi odpadne embalaže, izločene v zadevnem koledarskem letu iz
mešanih komunalnih odpadkov.
(7) Za izračun doseganja ciljev recikliranja odpadne embalaže
iz prvega in drugega odstavka prejšnjega člena se količina odpadne
biorazgradljive embalaže, ki vstopa v aerobno ali anaerobno predelavo, šteje za
reciklirano, kadar je rezultat te obdelave kompost ali digestat 1. kakovostnega
razreda, ki je proizvod, v skladu s predpisom, ki ureja predelavo biološko
razgradljivih odpadkov in uporabo komposta ali digestata. Kadar je kompost ali
digestat odpadek, ki se uvršča v 1. ali 2. kakovostni razred, se vhodne
količine odpadne biorazgradljive embalaže štejejo za reciklirano, če se ta
kompost ali digestat uporabi v korist kmetijstvu ali za izboljšanje ekološkega
stanja tal.
(8) Količina odpadnih embalažnih materialov, ki po
predobdelavi izpolnjujejo merila za prenehanje statusa odpadka, določena za
tovrstne materiale s posebnim predpisom, se šteje za reciklirano, kadar so
takšni materiali namenjeni nadaljnji predelavi v proizvode, materiale ali
snovi, ki se bodo uporabili za prvotni namen ali za druge namene. Vendar se
materiali, ki niso več odpadki, ne upoštevajo pri izračunu doseganja ciljev
recikliranja odpadne embalaže iz prvega in drugega odstavka prejšnjega člena, če
bodo uporabljeni kot gorivo ali druga sredstva za pridobivanje energije, ali
bodo sežgani, uporabljeni za zasipanje ali odloženi na odlagališčih.
(9) Za izračun doseganja ciljev recikliranja odpadne embalaže
iz prvega in drugega odstavka prejšnjega člena se odpadna embalaža, poslana v
državo članico, upošteva samo, če je bila poslana za namene recikliranja v tej
državi članici.
(10) Odpadna embalaža, zbrana v Republiki Sloveniji in
izvožena v tretjo državo, se upošteva pri izračunu doseganja ciljev recikliranja
odpadne embalaže iz prvega in drugega odstavka prejšnjega člena, če izvoznik v
skladu z uredbo EU, ki ureja pošiljke odpadkov, lahko dokaže, da pošiljka
odpadkov izpolnjuje zahteve iz navedene uredbe, ter da je obdelava odpadne
embalaže v tretji državi izvedena pod pogoji, ki so v splošnem enakovredni
zahtevam, ki jih za obdelavo odpadkov določajo predpisi, ki urejajo odpadke. V
ta namen lahko ministrstvo od izvoznika zahteva, da v roku, ki ga določi
ministrstvo, predloži dovoljenje za obdelavo odpadkov, na podlagi katerega
izvajalec obdelave odpadkov iz tretje države obdeluje odpadno embalažo.
5.2. Obveznosti distributerjev
27. člen
(obveznost prevzema embalaže od končnih uporabnikov)
(1) Distributer mora transportno ali skupinsko embalažo
neposredno po dobavi embaliranega blaga prevzeti nazaj brezplačno, če jo končni
uporabnik želi vrniti. Če končni uporabnik sam prevzema embalirano blago pri
distributerju, lahko transportno ali skupinsko embalažo tega blaga pusti
neposredno na mestu prevzema ali jo pozneje brezplačno vrne.
(2) Prejšnji odstavek se uporablja tudi za prodajno embalažo,
ki hkrati opravlja funkcijo transportne ali skupinske embalaže.
(3) Distributer mora brezplačno prevzeti nazaj tudi prodajno
embalažo, kadar jo končni uporabnik želi vrniti, razen tiste, za katero
predpisi, ki urejajo odpadke, določajo poseben način zbiranja.
(4) Prejšnji odstavek se ne uporablja za končnega uporabnika,
ki je potrošnik.
(5) Distributer mora s prevzeto embalažo ravnati kot z
odpadno embalažo.
28. člen
(obveznost začasnega skladiščenja in oddaje odpadne
embalaže)
(1) Distributer mora urediti poseben prostor za začasno
skladiščenje po posameznih vrstah embalažnega materiala razvrščene odpadne
embalaže, ki jo v skladu s prejšnjim členom prevzame od končnih uporabnikov, in
odpadne embalaže, ki nastane zaradi njegove dejavnosti, če skupna letna
količina te odpadne embalaže presega 150 ton.
(2) Distributer mora odpadno embalažo, ki jo v skladu s
prejšnjim členom prevzame od končnih uporabnikov, in odpadno embalažo, ki
nastane zaradi njegove dejavnosti, oddati družbi za ravnanje z odpadno embalažo
brezplačno in brez zahteve za plačilo zaradi njene morebitne vrednosti ali
vrednosti posameznih vrst embalažnega materiala v odpadni embalaži v njenih
zbirnih centrih ali družbi za ravnanje z odpadno embalažo neposredno, če se z
njo dogovori o takem načinu oddaje odpadne embalaže.
5.3. Sistem PRO
29. člen
(obveznost zagotavljanja ravnanja z odpadno embalažo in
financiranje tega ravnanja)
(1) Proizvajalci zagotavljajo takšno ravnanje z vso odpadno
embalažo, ki nastane na območju Republike Slovenije, da se spodbujajo njeno
recikliranje in drugi postopki predelave teh odpadkov. S tem v zvezi
proizvajalci zagotavljajo prevzemanje odpadne embalaže od izvajalcev javne
službe, prevzemanje odpadne embalaže neposredno od distributerjev in končnih
uporabnikov ter predelavo in odstranjevanje prevzete odpadne embalaže, tako da
so doseženi okoljski cilji predelave in recikliranja odpadne embalaže iz 25.
člena te uredbe.
(2) Proizvajalci zagotavljajo tudi financiranje ravnanja z
odpadno embalažo iz prejšnjega odstavka.
(3) Proizvajalec lahko pod pogoji iz te uredbe izpolnjuje
svoje obveznosti iz prvega in drugega odstavka tega člena (v nadaljnjem
besedilu: obveznosti PRO) samostojno ali skupaj z drugimi proizvajalci.
(4) Proizvajalec, ki je proizvajalec ali pridobitelj servisne
embalaže, mora izpolnjevati svoje obveznosti PRO ne glede na to, ali je na tej
embalaži znamka druge osebe ali je ni.
(5) Proizvajalec, ki je tuje podjetje, s pisnim pooblastilom
določi pooblaščenega zastopnika za izpolnitev svojih obveznosti PRO iz tega
člena in za izpolnitev obveznosti iz 14., 15. in 16. člena te uredbe.
(6) Dokler proizvajalec, ki je tuje podjetje, ne določi
svojega pooblaščenega zastopnika, končni uporabnik, ki je pridobitelj
embaliranega blaga za lastno uporabo in ki neposredno od tega tujega podjetja
kupi embalirano blago, plača stroške ravnanja z odpadno embalažo na način,
določen v 31. členu te uredbe.
5.4. Način izpolnjevanja obveznosti PRO
5.4.a Skupno izpolnjevanje obveznosti PRO
30. člen
(skupno izpolnjevanje obveznosti PRO)
(1) Proizvajalec, ki svoje obveznosti PRO iz prejšnjega člena
izpolnjuje skupaj z drugimi proizvajalci, mora z družbo za ravnanje z odpadno
embalažo skleniti pogodbo, s katero jo pooblasti za skupno izpolnjevanje
obveznosti PRO. Če je proizvajalec tuje podjetje, pogodbo sklene tudi njegov
pooblaščeni zastopnik.
(2) Proizvajalec mora o sklenitvi pogodbe iz prejšnjega odstavka
obveščati vse svoje kupce, razen potrošnikov, s pisno izjavo na računih ali
dobavnicah ob dobavi embaliranega blaga ali servisne embalaže.
(3) Za namen skupnega izpolnjevanja obveznosti PRO upravlja
družba za ravnanje z odpadno embalažo skupni sistem ravnanja z odpadno embalažo
(v nadaljnjem besedilu: skupni sistem), v okviru katerega zagotavlja te
storitve ravnanja z odpadno embalažo:
1.     
redno prevzemanje odpadne embalaže od izvajalcev javne službe v zbirnih
centrih in centrih za ravnanje s komunalnimi odpadki, tako da jo od vsakega
izvajalca javne službe prevzame najmanj enkrat mesečno, v primeru prejema
obvestila iz tretjega odstavka 21. člena te uredbe pa v dveh delovnih dneh po
prejemu obvestila,
2.     
redno prevzemanje odpadne embalaže od distributerjev iz 28. člena te
uredbe na način iz 44. člena te uredbe,
3.     
redno prevzemanje odpadne embalaže od končnih uporabnikov iz drugega
odstavka 18. člena te uredbe in drugega odstavka 19. člena te uredbe na način
iz 44. člena te uredbe,
4.     
nadaljnje ravnanje s prevzeto odpadno embalažo v skladu s petim in
šestim odstavkom 40. člena te uredbe in
5.     
ravnanje z odpadno embalažo nevarnega blaga v skladu s predpisi, ki
urejajo nevarne odpadke.
(4) Če proizvajalci skupno izpolnjujejo svoje obveznosti PRO
z več družbami za ravnanje z odpadno embalažo, lahko vsak proizvajalec
izpolnjuje svoje obveznosti PRO za posamezno koledarsko leto samo z eno družbo
za ravnanje z odpadno embalažo.
(5) Če proizvajalci za skupno izpolnjevanje obveznosti PRO
pooblastijo več družb za ravnanje z odpadno embalažo, delež odpadne embalaže,
za katerega mora posamezna družba zagotoviti ravnanje z odpadno embalažo,
štirikrat letno določi vlada s sklepom, ki se objavi v Uradnem listu Republike
Slovenije, in sicer do:
1.     
31. marca tekočega koledarskega leta za april, maj in junij tekočega
koledarskega leta,
2.     
30. junija tekočega koledarskega leta za julij, avgust in september
tekočega koledarskega leta,
3.     
30. septembra tekočega koledarskega leta za oktober, november in
december tekočega koledarskega leta, in
4.     
31. decembra tekočega koledarskega leta za januar, februar in marec
prihodnjega koledarskega leta.
(6) Deleži odpadne embalaže iz prejšnjega odstavka se
izračunajo po metodologiji iz Priloge 4, ki je sestavni del te uredbe.
31. člen
(plačilo stroškov ravnanja z odpadno embalažo)
(1) Proizvajalci iz prvega odstavka prejšnjega člena skupaj
plačajo vse stroške opravljenih storitev ravnanja z odpadno embalažo, ki jih v
okviru upravljanja skupnega sistema zagotavlja družba za ravnanje z odpadno
embalažo v skladu s to uredbo, vključno s stroški, ki jih mora družba za ravnanje
z odpadno embalažo plačevati izvajalcem javne službe v skladu z 22. členom te
uredbe, pri čemer vsak posamezen proizvajalec plača del stroškov ravnanja z
odpadno embalažo, ki je enak masnemu deležu embalaže, ki jo da na trg v RS, v
skupni masi embalaže vseh oseb, ki imajo z družbo za ravnanje z odpadno
embalažo sklenjeno pogodbo v skladu s prvim odstavkom prejšnjega člena in
tretjim odstavkom tega člena.
(2) Ne glede na prejšnji odstavek morata del stroškov
opravljenih storitev ravnanja z odpadno embalažo, ki jih v okviru upravljanja
skupnega sistema zagotavlja družba za ravnanje z odpadno embalažo v skladu s to
uredbo, plačati tudi:
1.     
trgovec, ki od dobavitelja kupi embalirano blago ali servisno embalažo,
ki jo je dala na trg v RS oseba, ki ni proizvajalec iz 36. točke 3. člena te
uredbe, pri čemer vsak trgovec plača del stroškov ravnanja z odpadno embalažo,
ki je enak masnemu deležu embalaže, ki jo kupi kot embalirano blago ali
servisno embalažo od tega dobavitelja, v skupni masi embalaže vseh oseb, ki imajo
z družbo za ravnanje z odpadno embalažo sklenjeno pogodbo v skladu s prvim
odstavkom prejšnjega člena in tretjim odstavkom tega člena, in
2.     
pridobitelj embaliranega blaga za lastno uporabo, ki kupi embalirano
blago neposredno od tujega podjetja, ki nima svojega pooblaščenega zastopnika,
pri čemer vsak pridobitelj embaliranega blaga za lastno uporabo plača del
stroškov ravnanja z odpadno embalažo, ki je enak masnemu deležu embalaže, ki jo
kupi kot embalirano blago od tega tujega podjetja, v skupni masi embalaže vseh
oseb, ki imajo z družbo za ravnanje z odpadno embalažo sklenjeno pogodbo v
skladu s prvim odstavkom prejšnjega člena in tretjim odstavkom tega člena.
(3) Trgovec in pridobitelj embaliranega blaga za lastno
uporabo iz prejšnjega odstavka morata v zvezi s plačilom stroškov storitev
ravnanja z odpadno embalažo skleniti pogodbo z družbo za ravnanje z odpadno
embalažo, pri čemer se smiselno uporablja četrti odstavek prejšnjega člena.
Trgovec mora o sklenitvi pogodbe iz prejšnjega stavka obveščati vse svoje kupce,
razen potrošnikov, s pisno izjavo na računih ali dobavnicah ob dobavi
embaliranega blaga ali servisne embalaže.
(4) Za namen plačila stroškov ravnanja z odpadno embalažo
osebe iz prvega odstavka prejšnjega člena in osebe iz drugega odstavka tega
člena sporočajo družbi za ravnanje z odpadno embalažo podatke, ločeno po
embalažnih materialih, o masi embalaže, dane na trg v RS, oziroma podatke o
masi embalaže, kupljene kot embalirano blago ali kot servisna embalaža.
Proizvajalci sporočajo podatke na podlagi evidence iz 15. člena te uredbe.
(5) Ne glede na prvi in drugi odstavek tega člena lahko oseba
iz prvega odstavka prejšnjega člena in oseba iz drugega odstavka tega člena
plačata stroške ravnanja z odpadno embalažo v pavšalnem znesku, ki ga določi družba
za ravnanje z odpadno embalažo, če je skupna letna količina embalaže, ki jo
sporoči družbi za ravnanje z odpadno embalažo za namen plačila stroškov
ravnanja z odpadno embalažo, manjša od 1 000 kg.
(6) Stroški posamezne osebe iz prvega odstavka prejšnjega
člena in osebe iz drugega odstavka tega člena ne smejo presegati stroškov,
potrebnih za zagotavljanje tehnično in okoljsko izvedljivih storitev ravnanja z
odpadno embalažo v skladu s to uredbo in predpisi, ki urejajo odpadke, ob
upoštevanju načela skrbnosti dobrega gospodarja.
(7) Stroške upravljanja skupnega sistema plačajo samo
proizvajalci iz prvega odstavka prejšnjega člena. Med stroške upravljanja
skupnega sistema se štejejo vsi stroški, ki jih ima družba za ravnanje z
odpadno embalažo zaradi izpolnjevanja zahtev iz te uredbe, razen stroškov
opravljenih storitev ravnanja z odpadno embalažo iz tretjega odstavka 30. člena
te uredbe.
5.4.b Samostojno izpolnjevanje obveznosti PRO
32. člen
(samostojno izpolnjevanje obveznosti PRO)
(1) Proizvajalec lahko svoje obveznosti PRO izpolnjuje
samostojno v okviru individualnega sistema ravnanja z odpadno embalažo (v
nadaljnjem besedilu: individualni sistem), če je vpisan v evidenco
individualnih sistemov ravnanja z odpadno embalažo.
(2) V evidenco individualnih sistemov ravnanja z odpadno
embalažo se lahko vpiše proizvajalec, ki:
1.     
je vpisan v evidenco proizvajalcev iz 14. člena te uredbe,
2.     
daje na trg v RS samo embalažo, ki se kot odpadna embalaža razvršča med
nekomunalno odpadno embalažo,
3.     
vsem končnim uporabnikom omogoča vračilo embalaže, ki jo kot embalirano
blago ali servisno embalažo daje na trg v RS, in
4.     
s prevzeto embalažo ravna kot z odpadno embalažo in zanjo sam zagotavlja
oddajo v končni postopek predelave ali odstranjevanja v skladu s to uredbo in
predpisi, ki urejajo odpadke, tako da se upošteva hierarhija ravnanja z odpadno
embalažo iz 24. člena te uredbe in okoljski cilji predelave in recikliranja
odpadne embalaže iz 25. člena te uredbe.
33. člen
(evidenca individualnih sistemov ravnanja z odpadno embalažo)
Ministrstvo vodi evidenco individualnih sistemov ravnanja z
odpadno embalažo, ki vsebuje te podatke:
1.     
firmo in sedež ter matično in davčno številko proizvajalca,
2.     
vrsto embalaže, ki jo daje na trg v RS,
3.     
podatke o dejavnosti firme (embaler, pridobitelj embaliranega blaga,
proizvajalec ali pridobitelj servisne embalaže) in
4.     
datum vpisa v evidenco.
34. člen
(vpis v evidenco individualnih sistemov ravnanja z odpadno
embalažo)
(1) Ministrstvo vpiše proizvajalca na njegovo zahtevo v
evidenco individualnih sistemov ravnanja z odpadno embalažo, če so izpolnjeni
pogoji iz drugega odstavka 32. člena te uredbe. Vzorec zahteve za vpis v
evidenco individualnih sistemov ravnanja z odpadno embalažo je dostopen na
spletni strani ministrstva.
(2) Proizvajalec mora zahtevi iz prejšnjega odstavka
priložiti dokazila o izpolnjevanju predpisanih pogojev iz 2. in 3. točke
drugega odstavka 32. člena te uredbe in načrt ravnanja z odpadno embalažo, s
katerim dokazuje izpolnjevanje pogoja iz 4. točke drugega odstavka 32. člena te
uredbe.
(3) Ministrstvo vpiše proizvajalca v evidenco individualnih
sistemov ravnanja z odpadno embalažo za obdobje petih let in mu o tem izda
potrdilo.
35. člen
(načrt ravnanja z odpadno embalažo)
Načrt ravnanja z odpadno embalažo iz prvega odstavka
prejšnjega člena mora vsebovati predvsem podatke o:
1.     
vrstah embalažnega materiala v nekomunalni odpadni embalaži, za katero
zagotavlja nadaljnjo predelavo ali odstranjevanje,
2.     
predvidenem načinu in obsegu prevzemanja embalaže pri končnih
uporabnikih,
3.     
vrsti in zmogljivosti sredstev in opreme za prevzemanje embalaže pri
končnih uporabnikih,
4.     
predvideni celotni masi letno prevzete embalaže in masnih deležih
embalažnega materiala iz prvega odstavka 15. člena te uredbe,
5.     
predvidenih načinih in izvajalcih ponovne uporabe, predelave ali
odstranjevanja odpadne embalaže, ki jim bo oddajal prevzeto embalažo kot
odpadno embalažo,
6.     
predvidenih masnih deležih predelane odpadne embalaže in embalažnega
materiala in
7.     
vrstah in predvidenih količinah odpadne embalaže, za katero bo
zagotavljal odstranjevanje z odlaganjem, vključno z dokazili o tem, da za to
embalažo ni mogoče zagotavljati ustreznejšega ravnanja v skladu s prvim in
drugim odstavkom 24. člena te uredbe.
36. člen
(izbris iz evidence individualnih sistemov ravnanja z
odpadno embalažo)
(1) Ministrstvo proizvajalca izbriše iz evidence
individualnih sistemov ravnanja z odpadno embalažo pred koncem obdobja iz
tretjega odstavka 34. člena te uredbe, če proizvajalec:
1.     
preneha obstajati ali prijavi namero o prenehanju samostojnega izpolnjevanja
obveznosti PRO.
2.     
ne zagotavlja prevzemanja embalaže od vseh končnih uporabnikov ali
nadaljnjega ravnanja z odpadno embalažo v skladu s to uredbo in predpisi, ki
urejajo odpadke, ali
3.     
ne predloži poročila o ravnanju z odpadno embalažo iz 47. člena te uredbe.
(2) V primeru iz 2. točke prejšnjega odstavka se izbris iz
evidence individualnih sistemov ravnanja z odpadno embalažo opravi na podlagi
pravnomočne odločbe pristojnega inšpekcijskega organa.
37. člen
(obveznosti)
(1) Proizvajalec, ki samostojno izpolnjuje svoje obveznosti
PRO, mora v okviru individualnega sistema vsem končnim uporabnikom omogočati
vračilo embalaže, ki jo kot embalirano blago ali servisno embalažo daje na trg
v RS.
(2) Proizvajalec, ki samostojno izpolnjuje svoje obveznosti
PRO, mora v okviru individualnega sistema s prevzeto embalažo ravnati kot z
odpadno embalažo. Za odpadno embalažo, ki jo sam prevzame pri končnih
uporabnikih v posameznem koledarskem letu, mora sam zagotoviti oddajo v končni
postopek predelave ali odstranjevanja v skladu s to uredbo in predpisi, ki
urejajo odpadke, tako da se upoštevajo hierarhija ravnanja z odpadno embalažo
iz 24. člena te uredbe in okoljski cilji predelave in recikliranja odpadne
embalaže iz 25. člena te uredbe.
(3) Proizvajalec, ki samostojno izpolnjuje svoje obveznosti
PRO, mora družbi za ravnanje z odpadno embalažo plačevati stroške ravnanja z
odpadno embalažo, ki se kljub samostojnemu izpolnjevanju obveznosti PRO še
pojavlja v skupnem sistemu ravnanja z odpadno embalažo.
38. člen
(obveščanje končnega uporabnika)
Proizvajalec, ki samostojno izpolnjuje svoje obveznosti PRO,
mora z obvestilom na embalaži, ki jo daje na trg v RS, ali s pisno izjavo na
računih ali dobavnicah seznaniti vsakega končnega uporabnika z možnostjo
brezplačnega vračila embalaže neposredno ob dobavi embaliranega blaga ali
pozneje na za to določenem mestu.
5.5. Vračljiva embalaža
39. člen
(vračljiva embalaža)
(1) Ne glede na četrti odstavek 31. člena te uredbe se masa
embalaže, ki kot vračljiva embalaža kroži v nadzorovanem kroženju vračljive
embalaže, ne prišteva k masi embalaže, ki jo proizvajalci iz prvega odstavka
31. člena te uredbe sporočajo družbi za ravnanje z odpadno embalažo v skladu s
četrtim odstavkom 31. člena te uredbe.
(2) Proizvajalci iz prejšnjega odstavka morajo družbi za
ravnanje z odpadno embalažo za vračljivo embalažo sporočati samo podatke o
količini nove embalaže, vključene v nadzorovano kroženje vračljive embalaže
zaradi povečanja obsega embaliranega blaga v vračljivi embalaži ali zaradi
nadomeščanja količin embalaže, ki se je po uporabi zavrgla oziroma se po
uporabi ni vrnila v nadzorovano kroženje vračljive embalaže.
(3) Za vračljivo embalažo iz prvega odstavka tega člena se
štejejo tudi lesene standardizirane palete, ki so kot transportna embalaža
označene z znakom »EUR«, ki ga izdaja Mednarodna železniška zveza, in znakom
»EPAL«, zapisanima v ovalih.
5.6. Družba za ravnanje z odpadno embalažo
40. člen
(obveznosti)
(1) Družba za ravnanje z odpadno embalažo mora na celotnem
območju Republike Slovenije zagotavljati predpisano ravnanje za vso odpadno
embalažo, ki nastane na območju Republike Slovenije, razen za tisto odpadno
embalažo, za katero zagotavljajo ravnanje proizvajalci, ki samostojno
izpolnjujejo svoje obveznosti PRO.
(2) Družba za ravnanje z odpadno embalažo mora od izvajalcev
javne službe prevzemati vso odpadno embalažo, ki je zbrana kot ločena frakcija
v skladu s predpisom, ki ureja obvezno občinsko gospodarsko javno službo
zbiranja komunalnih odpadkov, ter vso odpadno embalažo, ki je izločena iz mešanih
komunalnih odpadkov v centrih za ravnanje s komunalnimi odpadki v skladu s
predpisom, ki ureja odlagališča odpadkov.
(3) Družba za ravnanje z odpadno embalažo mora od izvajalcev
javne službe redno prevzemati odpadno embalažo iz prejšnjega odstavka v zbirnih
centrih in centrih za ravnanje s komunalnimi odpadki. Če proizvajalci za skupno
izpolnjevanje obveznosti PRO pooblastijo več družb za ravnanje z odpadno
embalažo, mora posamezna družba za ravnanje z odpadno embalažo od vsakega
izvajalca javne službe zagotoviti prevzem odpadne embalaže v deležih odpadne
embalaže iz petega odstavka 30. člena te uredbe, in sicer:
1.     
od 1. januarja do 31. marca tekočega koledarskega leta v deležih iz 4.
točke petega odstavka 30. člena te uredbe,
2.     
od 1. aprila do 30. junija tekočega koledarskega leta mora prevzemati
odpadno embalažo v deležih iz 1. točke petega odstavka 30. člena te uredbe,
3.     
od 1. julija do 30. septembra tekočega koledarskega leta v deležih iz 2.
točke petega odstavka 30. člena te uredbe in
4.     
od 1. oktobra do 31. decembra tekočega koledarskega leta v deležih iz 3.
točke petega odstavka 30. člena te uredbe.
(4) Družba za ravnanje z odpadno embalažo mora redno
prevzemati odpadno embalažo od distributerjev in končnih uporabnikov na način
iz 44. člena te uredbe.
(5) Družba za ravnanje z odpadno embalažo mora za vso odpadno
embalažo, prevzeto v posameznem koledarskem letu, najpozneje do konca
naslednjega koledarskega leta zagotoviti oddajo v končni postopek predelave ali
odstranjevanja v skladu s to uredbo in predpisi, ki urejajo odpadke, tako da se
upoštevajo hierarhija ravnanja z odpadno embalažo iz 24. člena te uredbe ter
okoljski cilji predelave in recikliranja odpadne embalaže iz 25. člena te
uredbe.
(6) Družba za ravnanje z odpadno embalažo mora za prevzeto
odpadno embalažo pred njeno oddajo v končni postopek predelave ali
odstranjevanja zagotoviti skladiščenje in predobdelavo odpadne embalaže,
vključno s sortiranjem po embalažnih materialih iz Odločbe 97/129/ES. Če mora
po sortiranju iz prejšnjega stavka oseba, ki odpadno embalažo reciklira ali
predeluje po drugih postopkih, to odpadno embalažo pred recikliranjem ali
drugim postopkom predelave dodatno sortirati, mora družba za ravnanje z odpadno
embalažo izločene odpadke prevzeti nazaj in na svoje stroške zagotoviti
ravnanje z njimi.
41. člen
(okoljevarstveno dovoljenje)
(1) Družba za ravnanje z odpadno embalažo lahko upravlja
skupni sistem, v okviru katerega zagotavlja storitve ravnanja z odpadno
embalažo iz tretjega odstavka 30. člena te uredbe, če ima za to okoljevarstveno
dovoljenje v skladu z zakonom, ki ureja varstvo okolja.
(2) Okoljevarstveno dovoljenje iz prejšnjega odstavka se izda
na zahtevo pravni osebi, če so izpolnjeni naslednji pogoji:
1.     
vlagatelj je gospodarska družba, registrirana za opravljanje dejavnosti
zbiranja, odvoza, posredovanja in predelave odpadkov po predpisih, ki urejajo
klasifikacijo dejavnosti,
2.     
vlagatelj sam ali skupaj s podizvajalci ali drugimi osebami, ki
izpolnjujejo predpisane pogoje in zagotavljajo zbiranje in predobdelavo odpadne
embalaže v skladu s to uredbo, razpolaga s sredstvi in opremo ter napravami in
zbirnimi centri iz 44. člena te uredbe in
3.     
vlagatelj sam ali skupaj s podizvajalci ali drugimi osebami izpolnjuje
pogoje za predelavo ali odstranjevanje odpadne embalaže v skladu s predpisi, ki
urejajo odpadke.
(3) Ministrstvo v okoljevarstvenem dovoljenju iz prvega
odstavka tega člena opredeli vlagatelja za družbo za ravnanje z odpadno
embalažo in mu dovoli upravljati skupni sistem. V dovoljenju se določijo tudi:
1.     
vrste embalaže (gospodinjska, negospodinjska), ki jo proizvajalci, ki
skupno izpolnjujejo svoje obveznosti z vključitvijo v skupni sistem te družbe
za ravnanje z odpadno embalažo, dajejo na trg v Republiki Sloveniji,
2.     
vrste embalažnih materialov v embalaži iz prejšnje točke in
3.     
vrste odpadne embalaže (komunalna, nekomunalna), za katero se
zagotavljajo storitve iz tretjega odstavka 30. člena te uredbe.
42. člen
(vloga za pridobitev okoljevarstvenega dovoljenja)
Vloga za pridobitev okoljevarstvenega dovoljenja iz prvega
odstavka prejšnjega člena mora vsebovati:
1.     
podatke o firmi, sedežu, matični in davčni številki in višini osnovnega
kapitala gospodarske družbe,
2.     
načrt ravnanja z odpadno embalažo,
3.     
prikaz osnov za tarifo obračunavanja storitev udeležencem v skupnem
sistemu ravnanja z odpadno embalažo (npr. cenovni dejavniki zbiranja,
skladiščenja, predobdelave, vključno s sortiranjem, prevoza, recikliranja,
energetske predelave ter druge predelave ali odstranjevanja odpadne embalaže
ter upravljanja sistema) in
4.     
dokazila o izpolnjevanju pogojev iz 2. in 3. točke drugega odstavka
prejšnjega člena.
43. člen
(načrt ravnanja z odpadno embalažo)
Načrt ravnanja z odpadno embalažo iz 2. točke prejšnjega
člena mora vsebovati podatke o:
1.     
vrstah embalaže (gospodinjska, negospodinjska) in vrstah embalažnih
materialov v embalaži, za katero družba za ravnanje z odpadno embalažo
organizira skupni sistem ravnanja z odpadno embalažo,
2.     
proizvajalcih, ki nameravajo skupno izpolnjevati svoje obveznosti
predvidoma z vključitvijo v skupni sistem te družbe za ravnanje z odpadno
embalažo,
3.     
osebah iz drugega odstavka 31. člena te uredbe, ki nameravajo
izpolnjevati svoje obveznosti predvidoma s sklenitvijo pogodbe s to družbo za
ravnanje z odpadno embalažo,
4.     
predvidenem načinu rednega prevzemanja odpadne embalaže od izvajalcev
javne službe,
5.     
predvidenem načinu rednega prevzemanja odpadne embalaže neposredno od
distributerjev in končnih uporabnikov,
6.     
številu, lokacijah in upravljavcih zbirnih centrov, ki jih bo družba za
ravnanje z odpadno embalažo zagotovila v skladu s 44. členom te uredbe,
7.     
številu, lokacijah in upravljavcih naprav za predobdelavo odpadne
embalaže, ki jih bo družba za ravnanje z odpadno embalažo zagotovila v skladu s
44. členom te uredbe,
8.     
vrsti in zmogljivosti sredstev in opreme, potrebne za zbiranje in predobdelavo,
vključno s sortiranjem po embalažnih materialih iz Odločbe 97/129/ES, pred
njeno oddajo v predelavo ali odstranjevanje,
9.     
podizvajalcih ali drugih osebah, s katerimi bo zagotavljala zbiranje in
predobdelavo odpadne embalaže pred njeno oddajo v predelavo ali odstranjevanje,
in te osebe razpolagajo s sredstvi in opremo ter zbirnimi centri in napravami
iz 44. člena te uredbe, ki izpolnjujejo predpisane pogoje in zagotavljajo
ravnanje z odpadno embalažo v skladu s to uredbo,
10.  
predvidenih načinih in podizvajalcih ali drugih osebah, s katerimi bo
zagotavljala predelavo ali odstranjevanje odpadne embalaže v skladu s predpisi,
11.  
predvidenih masnih odstotkih predelane odpadne embalaže, predvidenih
masnih odstotkih reciklirane odpadne embalaže ter predvidenih masnih odstotkih
recikliranih embalažnih materialov za izpolnitev okoljskih ciljev predelave in
recikliranja odpadne embalaže iz 25. člena te uredbe,
12.  
vrstah in predvidenih količinah odpadne embalaže, ki se bo odlagala na
odlagališčih odpadkov, vključno z dokazili o tem, da za to odpadno embalažo ni
mogoče zagotavljati ustreznejšega ravnanja v skladu s hierarhijo ravnanja z
odpadno embalažo iz 24. člena te uredbe, in
13.  
izpolnjevanju zahtev iz 45. člena te uredbe o obveščanju javnosti,
zlasti končnih uporabnikov.
44. člen
(naprave za predobdelavo odpadne embalaže in zbirni centri)
(1) Družba za ravnanje z odpadno embalažo mora v okviru
upravljanja skupnega sistema zagotoviti zadostno število naprav za predobdelavo
odpadne embalaže, katerih skupna zmogljivost mora zadoščati za zagotavljanje
rednega prevzemanja odpadne embalaže od izvajalcev javne službe, distributerjev
in končnih uporabnikov. V ta namen mora zagotoviti mrežo takšnih naprav glede
na:
1.     
gostoto poseljenosti in obseg nastajanja komunalne odpadne embalaže, pri
čemer mora družba za ravnanje z odpadno embalažo upoštevati število zbirnih
centrov izvajalcev javne službe zbiranja in količine odpadne embalaže, ki so jo
ti izvajalci zbrali v zadnjih treh koledarskih letih, ter število centrov za
ravnanje s komunalnimi odpadki izvajalcev javne službe obdelave in količine
odpadne embalaže, ki so jo ti izvajalci izločili iz mešanih komunalnih odpadkov
v zadnjih treh koledarskih letih,
2.     
porazdelitev in število zbirnih centrov odpadne embalaže iz drugega
odstavka tega člena in količine prevzete nekomunalne odpadne embalaže v teh
zbirnih centrih v zadnjih treh letih in
3.     
prostorsko umestitev oziroma oddaljenost od naprav za recikliranje,
energetsko predelavo in druge postopke predelave odpadne embalaže ter sežiganje
in odlaganje odpadne embalaže.
(2) Družba za ravnanje z odpadno embalažo mora v okviru
upravljanja skupnega sistema zagotoviti zadostno število zbirnih centrov, kjer
od distributerjev in končnih uporabnikov, razen potrošnikov, zagotavlja prevzem
odpadne embalaže, razen če zagotavlja njeno prevzemanje neposredno pri teh
osebah. V ta namen mora družba za ravnanje z odpadno embalažo zagotoviti mrežo
zbirnih centrov, v okviru katere med dvema zbirnima centroma ni več kot 60 km
zračne razdalje.
(3) Družba za ravnanje z odpadno embalažo objavi seznam
zbirnih centrov in njihov delovni čas na svoji spletni strani.
45. člen
(obveščanje javnosti)
(1) Družba za ravnanje z odpadno embalažo mora z objavo na
svoji spletni strani obveščati javnost, zlasti končne uporabnike, o pravilnem
ravnanju z odpadno embalažo in možnostih, ki so na voljo za brezplačno
oddajanje odpadne embalaže ločeno od drugih odpadkov, o namenu in ciljih
ločenega zbiranja odpadne embalaže v povezavi z zagotavljanjem njenega
recikliranja in drugih postopkov predelave ter o pomenu oznak na embalaži, ki
je na trgu v RS.
(2) Družba za ravnanje z odpadno embalažo mora distributerje
in končne uporabnike z objavo na svoji spletni strani obveščati o urejenih
zbirnih centrih iz 44. člena te uredbe.
6. POROČANJE O RAVNANJU Z ODPADNO EMBALAŽO
46. člen
(poročilo družbe za ravnanje z odpadno embalažo)
(1) Družba za ravnanje z odpadno embalažo mora ministrstvu
najpozneje do 31. marca tekočega leta predložiti poročilo o ravnanju z odpadno
embalažo za preteklo koledarsko leto v pisni ali elektronski obliki. Vzorec
obrazca poročila je dostopen na spletni strani ministrstva.
(2) Poročilo iz prejšnjega odstavka mora vsebovati podatke o:
1.     
firmi in sedežu ter matični in davčni številki družbe za ravnanje z
odpadno embalažo,
2.     
firmi in sedežu ter matični in davčni številki proizvajalcev, vključenih
v skupni sistem ravnanja z odpadno embalažo,
3.     
firmi in sedežu ter matični in davčni številki pooblaščenih zastopnikov
proizvajalcev, ki so tuja podjetja, vključena v skupni sistem ravnanja z odpadno
embalažo,
4.     
firmi in sedežu ter matični in davčni številki oseb iz drugega odstavka
31. člena te uredbe, s katerimi ima sklenjeno pogodbo iz tretjega odstavka 31.
člena te uredbe,
5.     
firmi in sedežu ter matični in davčni številki podizvajalcev in drugih
oseb, s katerimi zagotavlja zbiranje odpadne embalaže, njeno skladiščenje,
predobdelavo ali druge dejavnosti v zvezi z odpadno embalažo pred njeno oddajo
v predelavo ali odstranjevanje,
6.     
firmi in sedežu ter matični in davčni številki podizvajalcev in drugih
oseb, s katerimi zagotavlja predelavo in odstranjevanje odpadne embalaže,
7.     
masi embalaže v kg (kot celo število brez decimalnih mest), ki jo dajejo
posamezne osebe iz 2. točke tega odstavka na trg v RS, ločeno po vrstah
embalaže (gospodinjska, negospodinjska) in ločeno po embalažnih materialih iz
prvega odstavka 15. člena te uredbe ter ločeno za servisno embalažo; za
kompozitno embalažo tudi podatek o prevladujočem materialu v kompozitu,
8.     
masi embalaže v kg (kot celo število brez decimalnih mest), ki jo v skladu
z drugim odstavkom 31. člena te uredbe kupujejo posamezne osebe iz 4. točke
tega odstavka, ločeno po embalažnih materialih iz prvega odstavka 15. člena te
uredbe in ločeno za servisno embalažo; za kompozitno embalažo tudi podatek o
prevladujočem materialu v kompozitu,
9.     
tarifi za obračunavanje stroškov ravnanja z odpadno embalažo,
10.  
prihodkih, odhodkih in stroških, povezanih z ravnanjem z odpadno
embalažo,
11.  
načinu določanja mase predelane ali reciklirane odpadne embalaže glede
na stopnjo vlažnosti odpadne embalaže in glede na odpadke, ki niso embalaža in
se zberejo skupaj z odpadno embalažo,
12.  
masi in vrstah komunalne odpadne embalaže, ki je prevzeta od izvajalcev
javne službe, ločeno po številkah odpadkov in ločeno po teh izvajalcih,
13.  
masi in vrstah nekomunalne odpadne embalaže, ki je prevzeta od
distributerjev in končnih uporabnikov, ločeno po številkah odpadkov,
14.  
masi prevzete odpadne embalaže, ločeno po številkah odpadkov in po
embalažnih materialih, določenih v preglednicah iz Odločbe 2005/270/ES,
15.  
masi prevzete odpadne embalaže, ki je nevaren odpadek, v masi odpadne
embalaže iz prejšnje točke, ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
16.  
masi predelane in odstranjene odpadne embalaže, ločeno po številkah
odpadkov in po embalažnih materialih, določenih v preglednicah iz Odločbe
2005/270/ES,
17.  
masi predelane in odstranjene odpadne embalaže, ki je nevaren odpadek, v
masi odpadne embalaže iz prejšnje točke, ločeno po številkah odpadkov in po
embalažnih materialih, določenih v preglednicah iz Odločbe 2005/270/ES, ter
ločeno po postopkih predelave ali odstranjevanja,
18.  
masi reciklirane odpadne embalaže v masi odpadne embalaže iz 16. točke
tega odstavka, ločeno po številkah odpadkov in po embalažnih materialih,
določenih v preglednicah iz Odločbe 2005/270/ES,
19.  
masi energetsko predelane odpadne embalaže v masi odpadne embalaže iz
16. točke tega odstavka, ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
20.  
masi odstranjene odpadne embalaže v masi odpadne embalaže iz 16. točke
tega odstavka, ločeno po postopkih odstranjevanja ter ločeno po številkah
odpadkov in po embalažnih materialih, določenih v preglednicah iz Odločbe
2005/270/ES,
21.  
masi odpadne embalaže v masi odpadne embalaže iz 16. točke tega
odstavka, poslane ali izvožene v predelavo ali sežiganje v sežigalnice z
energetsko izrabo v države članice ali tretje države, ločeno po predelovalcih
in po postopkih predelave ter ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
22.  
masnih deležih embalažnih materialov, določenih v preglednicah iz
Odločbe 2005/270/ES, v masi odpadne embalaže iz 14., 16., 18., 19., 20. in 21.
točke tega odstavka in
23.  
izpolnjevanju zahtev iz 45. člena te uredbe o dejavnostih obveščanja
javnosti, zlasti končnih uporabnikov.
(3) Podatki iz 7. in 8. točke prejšnjega odstavka so podatki,
ki jih družbi za ravnanje z odpadno embalažo sporočajo proizvajalci ter osebe
iz drugega odstavka 31. člena te uredbe za namen plačila stroškov ravnanja z
odpadno embalažo v skladu z 31. členom te uredbe.
(4) Ministrstvo od družbe za ravnanje z odpadno embalažo
zahteva dopolnitev poročila o ravnanju z odpadno embalažo, če ugotovi, da ni
izdelano v skladu z zahtevami iz tega člena ali ne vsebuje vseh zahtevanih
podatkov.
(5) Če družba za ravnanje z odpadno embalažo ministrstvu
zahtevane dopolnitve poročila o ravnanju z odpadno embalažo ne predloži v roku,
ki ga ministrstvo določi v zahtevi iz prejšnjega odstavka, se šteje, da
poročila ni predložila, o čemer ministrstvo obvesti pristojnega inšpektorja.
47. člen
(poročilo proizvajalca, ki je vpisan v evidenco
individualnih sistemov ravnanja z odpadno embalažo)
(1) Proizvajalec, ki je vpisan v evidenco individualnih
sistemov ravnanja z odpadno embalažo, mora ministrstvu najpozneje do 31. marca
tekočega leta predložiti v pisni ali elektronski obliki poročilo o ravnanju z
odpadno embalažo za preteklo koledarsko leto. Vzorec obrazca poročila je
dostopen na spletni strani ministrstva.
(2) Poročilo iz prejšnjega odstavka mora vsebovati podatke o:
1.     
firmi in sedežu ter matični in davčni številki proizvajalca,
2.     
masi embalaže v kg (kot celo število brez decimalnih mest), ki jo je dal
na trg v RS, ločeno po embalažnih materialih iz prvega odstavka 15. člena te
uredbe in ločeno za servisno embalažo; za kompozitno embalažo tudi podatek o
prevladujočem materialu v kompozitu,
3.     
masi embalaže iz prejšnje točke, ki se kljub samostojnemu izpolnjevanju
obveznosti PRO pojavlja v skupnem sistemu ravnanja z odpadno embalažo in za
katero družbi za ravnanje z odpadno embalažo plačuje stroške ravnanja z odpadno
embalažo v skladu s tretjim odstavkom 37. člena te uredbe,
4.     
masi odpadne embalaže, ki jo je sam prevzel pri končnih uporabnikih,
ločeno po številkah odpadkov in po embalažnih materialih, določenih v
preglednicah iz Odločbe 2005/270/ES,
5.     
masi prevzete odpadne embalaže, ki je nevaren odpadek, v masi odpadne
embalaže iz prejšnje točke, ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
6.     
masi predelane in odstranjene odpadne embalaže, ločeno po številkah
odpadkov in po embalažnih materialih, določenih v preglednicah iz Odločbe
2005/270/ES,
7.     
masi predelane in odstranjene odpadne embalaže, ki je nevaren odpadek, v
masi odpadne embalaže iz prejšnje točke, ločeno po številkah odpadkov in po
embalažnih materialih, določenih v preglednicah iz Odločbe 2005/270/ES, ter
ločeno po postopkih predelave ali odstranjevanja,
8.     
masi reciklirane odpadne embalaže v masi odpadne embalaže iz 6. točke
tega odstavka, ločeno po številkah odpadkov in po embalažnih materialih,
določenih v preglednicah iz Odločbe 2005/270/ES,
9.     
masi energetsko predelane odpadne embalaže v masi odpadne embalaže iz 6.
točke tega odstavka, ločeno po številkah odpadkov in po embalažnih materialih,
določenih v preglednicah iz Odločbe 2005/270/ES,
10.  
masi odstranjene odpadne embalaže v masi odpadne embalaže iz 6. točke
tega odstavka, ločeno po številkah odpadkov in po postopkih odstranjevanja in
ločeno po embalažnih materialih, določenih v preglednicah iz Odločbe
2005/270/ES,
11.  
 masi odpadne embalaže v masi odpadne embalaže iz 6. točke tega
odstavka, poslane ali izvožene v predelavo ali sežiganje v sežigalnice z
energetsko izrabo v države članice ali tretje države, ločeno po predelovalcih
in po postopkih predelave in ločeno po številkah odpadkov in po embalažnih
materialih, določenih v preglednicah iz Odločbe 2005/270/ES, in
12.  
masnih deležih embalažnih materialov, določenih v preglednicah iz
Odločbe 2005/270/ES, v masi odpadne embalaže iz 4., 6., 8., 9., 10. in 11.
točke tega odstavka.
(3) Ministrstvo od proizvajalca iz prvega odstavka tega člena
zahteva dopolnitev poročila o ravnanju z odpadno embalažo, če ugotovi, da ni
izdelano v skladu z zahtevami iz tega člena ali ne vsebuje vseh zahtevanih
podatkov.
(4) Če proizvajalec iz prejšnjega odstavka ministrstvu
zahtevane dopolnitve poročila o ravnanju z odpadno embalažo ne predloži v roku,
ki ga ministrstvo določi v zahtevi iz prejšnjega odstavka, se šteje, da poročila
ni predložila, o čemer ministrstvo obvesti pristojnega inšpektorja.
48. člen
(analiza sistema ravnanja z embalažo in odpadno embalažo)
(1) Ministrstvo do 31. decembra tekočega leta pripravi
analizo sistema ravnanja z embalažo in odpadno embalažo za preteklo koledarsko
leto in jo najpozneje do 15. januarja naslednjega leta objavi na svoji spletni
strani.
(2) Ministrstvo pripravi analizo sistema ravnanja z embalažo
in odpadno embalažo na podlagi:
1.     
podatkov iz evidence proizvajalcev iz 14. člena te uredbe,
2.     
poročil o dajanju embalaže na trg v RS iz 16. člena te uredbe,
3.     
poročil iz 46. in 47. člena te uredbe ter
4.     
poročil izvirnih povzročiteljev odpadkov o nastalih odpadkih in ravnanju
z njimi, poročil zbiralcev o zbiranju odpadkov in poročil izvajalcev obdelave o
obdelavi odpadkov iz predpisa, ki ureja odpadke, v katerih so navedene osebe
poročale o odpadni embalaži.
(3) V analizi sistema ravnanja z embalažo in odpadno embalažo
so navedeni podatki o:
1.     
masi embalaže, dane na trg v RS, ločeno po embalažnih materialih iz
prvega odstavka 15. člena te uredbe,
2.     
masi embalaže, ki so jo dali na trg v RS proizvajalci, ki svoje
obveznosti PRO izpolnjujejo skupaj z drugimi proizvajalci, ločeno po embalažnih
materialih iz prvega odstavka 15. člena te uredbe in ločeno po družbah za
ravnanje z odpadno embalažo,
3.     
masi embalaže, ki so jo kupile osebe iz drugega odstavka 31. člena te
uredbe, vključene v skupni sistem ravnanja z odpadno embalažo, ločeno po
embalažnih materialih iz prvega odstavka 15. člena te uredbe, in ločeno po družbah
za ravnanje z odpadno embalažo,
4.     
masi embalaže, ki so jo dali na trg v RS proizvajalci, vpisani v
evidenco individualnih sistemov ravnanja z odpadno embalažo, ločeno po
embalažnih materialih iz prvega odstavka 15. člena te uredbe,
5.     
firmi in sedežu družb za ravnanje z odpadno embalažo, ki so upravljale
skupne sisteme ravnanja z odpadno embalažo,
6.     
firmi in sedežu proizvajalcev, ki so vpisani v evidenco individualnih
sistemov ravnanja z odpadno embalažo,
7.     
zbirnih centrih in napravah iz 44. člena te uredbe, ločeno po družbah za
ravnanje z odpadno embalažo,
8.     
masi in vrstah komunalne odpadne embalaže, ločeno po številkah odpadkov,
za katero je posamezna družba za ravnanje z odpadno embalažo zagotovila prevzem
od posameznega izvajalca javne službe,
9.     
doseženih deležih odpadne embalaže iz petega odstavka 30. člena te
uredbe, v katerih je posamezna družba za ravnanje z odpadno embalažo v skladu s
tretjim odstavkom 40. člena te uredbe zagotovila prevzem odpadne embalaže od
posameznega izvajalca javne službe,
10.  
masi in vrstah nekomunalne odpadne embalaže, ločeno po številkah
odpadkov, za katero je posamezna družba za ravnanje z odpadno embalažo
zagotovila prevzem od distributerjev in končnih uporabnikov,
11.  
masi odpadne embalaže, za katero je posamezna družba za ravnanje z odpadno
embalažo zagotovila prevzem, ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
12.  
masi odpadne embalaže, za katero so proizvajalci, ki so vpisani v
evidenco individualnih sistemov ravnanja z odpadno embalažo, zagotovili prevzem
od končnih uporabnikov, ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
13.  
masi odpadne embalaže, za katero je posamezna družba za ravnanje z
odpadno embalažo zagotovila predelavo ali odstranjevanje, ločeno po številkah
odpadkov in po embalažnih materialih, določenih v preglednicah iz Odločbe
2005/270/ES,
14.  
masi odpadne embalaže, za katero so proizvajalci, vpisani v evidenco
individualnih sistemov ravnanja z odpadno embalažo, zagotovili predelavo ali
odstranjevanje, ločeno po številkah odpadkov in po embalažnih materialih,
določenih v preglednicah iz Odločbe 2005/270/ES,
15.  
masi odpadne embalaže, za katero je posamezna družba za ravnanje z
odpadno embalažo zagotovila recikliranje, ločeno po številkah odpadkov in po
embalažnih materialih, določenih v preglednicah iz Odločbe 2005/270/ES,
16.  
masi odpadne embalaže, za katero so proizvajalci, vpisani v evidenco
individualnih sistemov ravnanja z odpadno embalažo, zagotovili recikliranje,
ločeno po številkah odpadkov in po embalažnih materialih, določenih v
preglednicah iz Odločbe 2005/270/ES,
17.  
masi odpadne embalaže, za katero je posamezna družba za ravnanje z
odpadno embalažo zagotovila energetsko predelavo, ločeno po številkah odpadkov
in po embalažnih materialih, določenih v preglednicah iz Odločbe 2005/270/ES,
18.  
masi odpadne embalaže, za katero so proizvajalci, vpisani v evidenco
individualnih sistemov ravnanja z odpadno embalažo, zagotovili energetsko
predelavo, ločeno po številkah odpadkov in po embalažnih materialih, določenih
v preglednicah iz Odločbe 2005/270/ES,
19.  
masi odpadne embalaže, za katero je posamezna družba za ravnanje z
odpadno embalažo zagotovila odstranjevanje, ločeno po postopkih odstranjevanja,
ter ločeno po številkah odpadkov in po embalažnih materialih, določenih v
preglednicah iz Odločbe 2005/270/ES,
20.  
masi odpadne embalaže, za katero so proizvajalci, vpisani v evidenco
individualnih sistemov ravnanja z odpadno embalažo, zagotovili odstranjevanje,
ločeno po postopkih odstranjevanja, ter ločeno po številkah odpadkov in po
embalažnih materialih, določenih v preglednicah iz Odločbe 2005/270/ES,
21.  
masi odpadne embalaže, za katero je posamezna družba za ravnanje z
odpadno embalažo zagotovila predelavo ali sežiganje v sežigalnicah z energetsko
izrabo v državah članicah ali tretjih državah, ločeno po predelovalcih in po
postopkih predelave ter ločeno po številkah odpadkov in po embalažnih
materialih, določenih v preglednicah iz Odločbe 2005/270/ES,
22.  
masi odpadne embalaže, za katero so proizvajalci, vpisani v evidenco
individualnih sistemov ravnanja z odpadno embalažo, zagotovili predelavo ali
sežiganje v sežigalnicah z energetsko izrabo v državah članicah ali tretjih
državah, ločeno po predelovalcih in po postopkih predelave ter ločeno po
številkah odpadkov in po embalažnih materialih, določenih v preglednicah iz
Odločbe 2005/270/ES,
23.  
masi zbrane, predelane in odstranjene odpadne embalaže, ki je nevaren
odpadek, ločeno po številkah odpadkov in po embalažnih materialih, določenih v
preglednicah iz Odločbe 2005/270/ES, ter ločeno po postopkih predelave ali
odstranjevanja,
24.  
firmi in sedežu zbiralcev odpadne embalaže,
25.  
firmi in sedežu predelovalcev in odstranjevalcev odpadne embalaže,
ločeno po postopkih predelave in odstranjevanja,
26.  
izvedenih aktivnostih obveščanja javnosti in končnih uporabnikov, ločeno
po družbah za ravnanje z odpadno embalažo,
27.  
tarifi za obračunavanje stroškov ravnanja z odpadno embalažo, ločeno po
družbah za ravnanje z odpadno embalažo,
28.  
prihodkih, odhodkih in stroških družb za ravnanje z odpadno embalažo,
povezanih z ravnanjem z odpadno embalažo, ločeno po teh družbah,
29.  
masi zbrane, reciklirane, energetsko predelane in odstranjene odpadne
embalaže, ločeno po številkah odpadkov in po embalažnih materialih, določenih v
preglednicah iz Odločbe 2005/270/ES, ter ločeno po postopkih predelave in
odstranjevanja,
30.  
masi odpadne embalaže, poslane ali izvožene v predelavo ali sežig v
sežigalnice z energetsko izrabo v države članice ali tretje države, ločeno po
predelovalcih in po postopkih predelave ter ločeno po številkah odpadkov in po
embalažnih materialih, določenih v preglednicah iz Odločbe 2005/270/ES, in
31.  
masnih deležih embalažnih materialov, določenih v preglednicah iz
Odločbe 2005/270/ES, v masi odpadne embalaže iz 29. in 30. točke tega odstavka.
(4) Če iz podatkov iz prejšnjega odstavka izhaja, da eden ali
več okoljskih ciljev iz 25. člena te uredbe ni dosežen, se v analizi sistema
ravnanja z embalažo in odpadno embalažo navedejo glavni razlogi za njihovo
nedoseganje ter ukrepi, predvideni za zagotovitev spoštovanja teh ciljnih
deležev.
7. INFORMACIJSKI SISTEM IN POROČANJE EVROPSKI KOMISIJI
49. člen
(informacijski sistem in poročanje Evropski komisiji)
(1) Za spremljanje doseganja ciljev te uredbe ter za
zagotavljanje zlasti informacij o velikosti, značilnostih in razvoju tokov
embalaže in odpadne embalaže v Republiki Sloveniji, vključno z informacijami o
toksičnosti ali nevarnosti embalažnih materialov in sestavin, ki se uporabljajo
za njihovo izdelavo, ministrstvo v okviru informacijskega sistema okolja
vzpostavi zbirko podatkov o embalaži in odpadni embalaži v obliki preglednic iz
Priloge III Direktive 94/62/ES.
(2) Ministrstvo za vsako koledarsko leto sporoči Evropski
komisiji v elektronski obliki podatke o doseženih ciljih predelave in
recikliranja iz 25. člena te uredbe, podatke o vračljivi embalaži in podatke o
letni potrošnji plastičnih nosilnih vrečk na način, določen v 3a. odstavku 12.
člena Direktive 94/62/ES, ter jim priloži poročilo o preverjanju kakovosti
podatkov. V poročilu o preverjanju kakovosti podatkov iz prejšnjega stavka
ministrstvo opiše tudi opravljena preverjanja v skladu s šestim odstavkom 26.
člena te uredbe ter navede ugotovljene neskladnosti in načrtovane ukrepe za
odpravo neskladnosti med podatki.
(3) Podatke o doseganju okoljskih ciljev recikliranja odpadne
embalaže iz prvega in drugega odstavka 25. člena te uredbe in o vračljivi
embalaži ministrstvo sporoči v obliki, določeni z Izvedbenim sklepom Komisije
(EU) 2019/665 z dne 17. aprila 2019 o spremembi Odločbe 2005/270/ES o določitvi
preglednic za sistem zbirke podatkov na podlagi Direktive Evropskega parlamenta
in Sveta 94/62/ES o embalaži in odpadni embalaži (UL L št. 112 z dne 26. 4.
2019, str. 2).
(4) Podatke o doseganju okoljskih ciljev predelave in recikliranja
odpadne embalaže iz tretjega odstavka 25. člena te uredbe ministrstvo sporoči v
obliki, določeni z Odločbo Komisije z dne 22. marca 2005 o določitvi preglednic
za sistem zbirke podatkov na podlagi Direktive Evropskega parlamenta in Sveta
94/62/ES o embalaži in odpadni embalaži (2005/270/ES) (UL L št. 86 z dne 5. 4.
2005, str. 6).
(5) Podatke o letni potrošnji plastičnih nosilnih vrečk iz
tretjega odstavka 5. člena te uredbe ministrstvo sporoči v obliki, določeni z
Izvedbenim sklepom Komisije (EU) 2018/896 z dne 19. junija 2018 o določitvi
metodologije za izračun letne potrošnje lahkih plastičnih nosilnih vrečk in
spremembi Odločbe 2005/270/ES (UL L št. 160 z dne 25. 6. 2018, str. 6).
(6) Za namen poročanja iz drugega odstavka tega člena
ministrstvo uporabi podatke iz prvega odstavka tega člena, podatke iz 14., 16.,
46., 47. in 48. člena te uredbe, podatke o embalaži, pridobljene v skladu s
predpisom, ki ureja okoljsko dajatev za onesnaževanje okolja zaradi nastajanja
odpadne embalaže, ter podatke o nastali, zbrani in obdelani odpadni embalaži iz
predpisa, ki ureja odpadke.
(7) Ministrstvo po predložitvi Evropski komisiji objavi
podatke iz drugega odstavka tega člena na svoji spletni strani.
8. NADZOR
50. člen
(inšpektorji)
(1) Nadzor nad izvajanjem te uredbe opravljajo inšpektorji,
pristojni za varstvo okolja.
(2) Ne glede na prejšnji odstavek opravljajo v okviru svojih
pristojnosti nadzor nad izvajanjem 8., 9. in 10. člena, prvega, drugega,
tretjega, šestega in sedmega odstavka 11. člena, 12. in 13. člena ter drugega,
tretjega, četrtega in šestega odstavka 17. člena te uredbe tudi tržni
inšpektorji.
9. KAZENSKE DOLOČBE
51. člen
(prekrški)
(1) Z globo 4.000 eurov se za prekršek kaznuje proizvajalec,
če:
1.     
ne sporoči predpisanih podatkov ali spremembe dejavnosti (tretji in
četrti odstavek 14. člena),
2.     
ne vodi evidence o dajanju embalaže na trg v RS ali je ne vodi na
predpisani način (prvi, drugi in tretji odstavek 15. člena),
3.     
ne sporoča podatkov o embalaži, dani na trg v RS, ali jih ne sporoča na
predpisani način ali v predpisanem roku (prvi, drugi, tretji in četrti odstavek
16. člena),
4.     
ne zagotavlja predpisanega ravnanja z odpadno embalažo ali ne zagotavlja
financiranja predpisanega ravnanja z odpadno embalažo (prvi in drugi odstavek
29. člena),
5.     
ne izpolnjuje svojih obveznosti PRO niti samostojno niti skupaj z
drugimi proizvajalci (tretji odstavek 29. člena)
6.     
obveznosti PRO izpolnjuje skupaj z drugimi proizvajalci, pa z družbo za
ravnanje z odpadno embalažo ne sklene pogodbe iz prvega odstavka 30. člena,
7.     
o sklenitvi pogodbe z družbo za ravnanje z odpadno embalažo ne obvešča
vseh svojih kupcev, razen potrošnikov, ali jih ne obvešča na predpisani način
(drugi odstavek 30. člena),
8.     
obveznosti PRO izpolnjuje skupaj z drugimi proizvajalci, pa družbi za
ravnanje z odpadno embalažo ne plača vseh stroškov opravljenih storitev
ravnanja z odpadno embalažo v skladu s prvim ali petim odstavkom 31. člena,
9.     
obveznosti PRO izpolnjuje skupaj z drugimi proizvajalci, pa pooblaščeni
družbi za ravnanje z odpadno embalažo ne sporoča podatkov v skladu s četrtim
odstavkom 31. člena,
10.  
samostojno izpolnjuje svoje obveznosti PRO, pa ni vpisan v evidenco
individualnih sistemov ravnanja z odpadno embalažo (prvi odstavek 32. člena),
11.  
samostojno izpolnjuje svoje obveznosti PRO, pa ne zagotavlja predpisanega
ravnanja v skladu s prvim ali drugim odstavkom 37. člena,
12.  
samostojno izpolnjuje svoje obveznosti PRO, pa družbi za ravnanje z
odpadno embalažo ne plača stroškov ravnanja z odpadno embalažo, ki se kljub
temu še pojavlja v skupnem sistemu ravnanja z odpadno embalažo (tretji odstavek
37. člena),
13.  
samostojno izpolnjuje svoje obveznosti PRO, pa ne seznani vseh končnih
uporabnikov o možnosti brezplačnega vračila odpadne embalaže ali jih ne seznani
na predpisani način (38. člen),
14.  
obveznosti PRO izpolnjuje skupaj z drugimi proizvajalci, pa družbi za
ravnanje z odpadno embalažo ne sporoča podatkov o vračljivi embalaži (drugi
odstavek 39. člena),
15.  
samostojno izpolnjuje svoje obveznosti PRO, pa ministrstvu ne predloži
poročila o ravnanju z odpadno embalažo, ki jo je dal na trg v RS in za katero
samostojno izpolnjuje svoje obveznosti PRO, na predpisani način, s predpisano
vsebino ali v predpisanem roku (prvi in drugi odstavek 47. člena).
(2) Če je proizvajalec tuje podjetje, se z globo 4.000 eurov
za prekršek iz prejšnjega odstavka kaznuje njegov pooblaščeni zastopnik.
(3) Z globo 4.000 eurov se za prekršek kaznuje proizvajalec
embalaže, če:
1.     
da na trg v RS embalažo, ki ne izpolnjuje vseh zahtev iz 8. do 11. člena
(7. člen),
2.     
ne zagotovi, da proizvedena embalaža izpolnjuje vse bistvene zahteve iz
prvega odstavka 8. člena,
3.     
na embalaži označi vrste uporabljenih embalažnih materialov, njihove
oznake pa ne izpolnjujejo predpisanih zahtev (drugi odstavek 9. člena),
4.     
na embalaži, izdelani iz embalažnih materialov, navedenih v Odločbi
97/129/ES, označi vrste uporabljenih embalažnih materialov, za njihovo
označevanje pa ne uporabi sistema prepoznavanja embalažnih materialov v skladu
z Odločbo 97/129/ES (četrti odstavek 9. člena),
5.     
ne zagotovi, da vsota koncentracij težkih kovin ne presega dovoljene
predpisane vrednosti v proizvedeni embalaži ali sestavinah te embalaže ali v
embalažnem materialu v skladu s prvim in drugim odstavkom 10. člena,
6.     
ni izvedel ugotavljanja vsote koncentracij težkih kovin v proizvedeni
embalaži in sestavinah te embalaže v skladu s četrtim odstavkom 10. člena,
7.     
je proizvajalec steklene embalaže, pa je med proizvodnim procesom v
stekleno embalažo namerno dodajal težke kovine (šesti odstavek 10. člena),
8.     
je proizvajalec steklene embalaže, pa ne izvaja rednih mesečnih kontrol
ali ne poroča ministrstvu v skladu s sedmim odstavkom 10. člena,
9.     
je proizvajalec steklene embalaže, pa ne zagotovi, da je dokumentacija o
uporabljenih preskusnih metodah in rezultatih meritev predložena na vpogled
ministrstvu ali pristojnemu inšpektorju na njegovo zahtevo (deveti odstavek 10.
člena),
10.  
je proizvajalec plastičnih zabojev ali plastičnih palet, pa plastični
zaboji ali plastične palete niso izdelani v nadzorovanem postopku recikliranja
odpadne embalaže, ali v postopku recikliranja odpadne embalaže reciklirani
material ne izhaja samo iz drugih plastičnih zabojev ali plastičnih palet ali v
postopku recikliranja odpadne embalaže odstotek dodanega zunanjega materiala
presega predpisani odstotek celotne mase materiala, potrebnega za izdelavo
plastičnih zabojev ali plastičnih palet (drugi odstavek 11. člena),
11.  
je proizvajalec plastičnih zabojev ali plastičnih palet, pa namerno
dodaja težke kovine v nasprotju s tretjim odstavkom 11. člena,
12.  
za proizvedeno embalažo nima izjave o skladnosti embalaže ali nima
dokumentacije o izpolnjevanju zahtev iz 8. do 11. člena ali s predloženo
dokumentacijo ne dokaže verodostojnosti izjave o skladnosti embalaže (prvi in
drugi odstavek 12. člena),
13.  
ne zagotovi, da je za proizvedeno embalažo embalerju dostopna izjava o
skladnosti embalaže ali ministrstvu ali pristojnemu inšpektorju na njegovo
zahtevo dostopna dokumentacija o izpolnjevanju zahtev iz 8. do 11. člena
(četrti odstavek 12. člena),
14.  
je proizvajalec servisne embalaže in ne izpolnjuje svojih obveznosti PRO
v skladu s četrtim odstavkom 29. člena.
(4) Z globo 4.000 eurov se za prekršek kaznuje pridobitelj
embalaže, če:
1.     
da na trg v RS uvoženo embalažo, ki ne izpolnjuje vseh zahtev iz 8. do
11. člena (7. člen),
2.     
ne zagotovi, da uvožena embalaža izpolnjuje vse bistvene zahteve iz
prvega odstavka 8. člena,
3.     
uvaža embalažo, na kateri so označene vrste uporabljenih embalažnih
materialov, njihove oznake pa ne izpolnjujejo predpisanih zahtev (tretji
odstavek 9. člena),
4.     
uvaža embalažo, izdelano iz embalažnih materialov, navedenih v Odločbi
97/129/ES, na kateri so označene vrste uporabljenih embalažnih materialov, za
njihovo označevanje pa ni bil uporabljen sistem prepoznavanja embalažnih
materialov v skladu z Odločbo 97/129/ES (peti odstavek 9. člena),
5.     
ne zagotovi, da vsota koncentracij težkih kovin ne presega dovoljene
predpisane vrednosti v uvoženi embalaži ali sestavinah te embalaže ali v
embalažnem materialu v skladu s prvim in drugim odstavkom 10. člena,
6.     
uvozi embalažo, za katero ni bilo izvedeno predpisano ugotavljanje vsote
koncentracij težkih kovin v embalaži in sestavinah te embalaže (peti odstavek
10. člena),
7.     
uvaža embalažo, pa ravna v nasprotju z osmim odstavkom 10. člena,
8.     
uvaža embalažo, pa nima izjave o skladnosti embalaže ali nima
dokumentacije o izpolnjevanju zahtev iz 8. do 11. člena ali s predloženo
dokumentacijo ne dokaže verodostojnosti izjave o skladnosti embalaže (prvi in
tretji odstavek 12. člena),
9.     
ne zagotovi, da je za uvoženo embalažo embalerju dostopna izjava o
skladnosti embalaže ali ministrstvu ali pristojnemu inšpektorju na njegovo
zahtevo dostopna dokumentacija o izpolnjevanju zahtev iz 8. do 11. člena
(četrti odstavek 12. člena),
10.  
je pridobitelj servisne embalaže in ne izpolnjuje svojih obveznosti PRO
v skladu s četrtim odstavkom 29. člena.
(5) Z globo 4.000 eurov se za prekršek kaznuje embaler, če:
1.     
da na trg v RS blago v embalaži, ki ne izpolnjuje vseh zahtev iz 8. do
11. člena (7. člen),
2.     
na embalaži označi vrste uporabljenih embalažnih materialov, njihove
oznake pa ne izpolnjujejo predpisanih zahtev (drugi odstavek 9. člena),
3.     
na embalaži, izdelani iz embalažnih materialov, navedenih v Odločbi
97/129/ES, označi vrste uporabljenih embalažnih materialov, za njihovo
označevanje pa ne uporabi sistema prepoznavanja embalažnih materialov v skladu
z Odločbo 97/129/ES (četrti odstavek 9. člena),
4.     
ne zagotavlja nadzora nad distribucijo embalaže, ki je dana na trg v
sistemu zaprtega kroženja vračljive embalaže, ali ne zagotavlja nadzora nad
ponovno uporabo vračljive embalaže v skladu z načrtom nadzorovanja kroženja
vračljive embalaže (1. točka šestega odstavka 11. člena),
5.     
ne pripravi izjave o skladnosti delovanja sistema zaprtega kroženja
vračljive embalaže z zahtevami načrta nadzorovanja kroženja vračljive embalaže
ali pa ta izjava ni dostopna javnosti (2. točka šestega odstavka 11. člena),
6.     
za posamezno leto ne izdela poročila o izvajanju načrta nadzorovanja
kroženja vračljive embalaže ali iz poročila ni razvidno, kako se je načrt
izvajal, ali poročila ne predloži ministrstvu v predpisanem roku (3. točka šestega
odstavka 11. člena),
7.     
po oddaji poročila o izvajanju načrta nadzorovanja kroženja vračljive
embalaže ne hrani dokumentacije sistema zaprtega kroženja vračljive embalaže
predpisani čas (4. točka šestega odstavka 11. člena),
8.     
pristojnemu inšpektorju ne predloži dokumentacije sistema zaprtega
kroženja vračljive embalaže, če ta to zahteva, ali ne imenuje odgovorne osebe
za predložitev te dokumentacije pristojnemu inšpektorju (5. točka šestega
odstavka 11. člena),
9.     
za embaliranje blaga uporabi embalažo, za katero ni pridobil izjave o
skladnosti embalaže ali pa ni predložil kopije izjave o skladnosti embalaže
pristojnemu inšpektorju na njegovo zahtevo (13. člen).
(6) Z globo 4.000 eurov se za prekršek kaznuje pridobitelj
embaliranega blaga, če uvaža embalirano blago, pa ne izpolni obveznosti iz 11.
člena (sedmi odstavek 11. člena).
(7) Z globo 1.200 eurov se za prekršek kaznuje distributer,
če:
1.     
so na prodajnem mestu blaga potrošnikom na voljo brezplačne plastične
nosilne vrečke (drugi odstavek 17. člena),
2.     
prodajnega mesta ali mesta ponudbe plastičnih nosilnih vrečk ne opremi s
cenami vrečk (tretji odstavek 17. člena),
3.     
potrošnikom na prodajnem mestu omogoča brezplačno menjavo rabljenih
plastičnih nosilnih vrečk za nove, pa jih o tem ne obvešča v skladu s četrtim odstavkom
17. člena,
4.     
ne izpolnjuje zahtev iz 28. člena za odpadne plastične nosilne vrečke,
ki jih kot rabljene prevzame v skladu s četrtim odstavkom 17. člena (peti
odstavek 17. člena),
5.     
ne obvešča potrošnikov o brezplačnih plastičnih nosilnih vrečkah za polnjenje
nepredpakiranih živil ali jih o tem ne obvešča na predpisani način (šesti
odstavek 17. člena),
6.     
zavrne prevzem embalaže od končnih uporabnikov ali zavrne brezplačni
prevzem embalaže v nasprotju s prvim odstavkom 27. člena,
7.     
s prevzeto embalažo ne ravna kot z odpadno embalažo (peti odstavek 27.
člena),
8.     
ne uredi posebnega prostora za začasno skladiščenje odpadne embalaže, pa
letna količina odpadne embalaže presega 150 ton (prvi odstavek 28. člena),
9.     
ne odda odpadne embalaže v nadaljnje ravnanje na način, predpisan v
drugem odstavku 28. člena.
(8) Z globo 1.200 eurov se za prekršek kaznuje trgovec iz 1.
točke drugega odstavka 31. člena, če:
1.     
ne plača stroškov opravljenih storitev ravnanja z odpadno embalažo v
skladu z drugim ali petim odstavkom 31. člena,
2.     
v zvezi s plačilom stroškov ravnanja z odpadno embalažo ne sklene
pogodbe z družbo za ravnanje z odpadno embalažo (tretji odstavek 31. člena),
3.     
družbi za ravnanje z odpadno embalažo ne sporoča podatkov o embalaži v
skladu s četrtim odstavkom 31. člena.
(9) Z globo 1.200 eurov se za prekršek kaznuje pridobitelj
embaliranega blaga za lastno uporabo iz 2. točke drugega odstavka 31. člena,
če:
1.     
ne plača stroškov opravljenih storitev ravnanja z odpadno embalažo v
skladu z drugim ali petim odstavkom 31. člena,
2.     
v zvezi s plačilom stroškov ravnanja z odpadno embalažo ne sklene
pogodbe z družbo za ravnanje z odpadno embalažo ali o sklenitvi pogodbe z
družbo za ravnanje z odpadno embalažo ne obvešča vseh svojih kupcev, razen
potrošnikov, ali jih ne obvešča na predpisani način (tretji odstavek 31.
člena),
3.     
družbi za ravnanje z odpadno embalažo ne sporoča podatkov o embalaži v
skladu s četrtim odstavkom 31. člena.
(10) Z globo 4.000 eurov se za prekršek kaznuje izvajalec
javne službe, če:
1.     
družbi za ravnanje z odpadno embalažo ne oddaja vse odpadne embalaže, ki
je zbrana kot ločena frakcija (1. točka prvega odstavka 21. člena),
2.     
družbi za ravnanje z odpadno embalažo ne oddaja vse odpadne embalaže, ki
je v centrih za ravnanje s komunalnimi odpadki izločena iz mešanih komunalnih odpadkov
(2. točka prvega odstavka 21. člena),
3.     
družbi za ravnanje z odpadno embalažo ne omogoča rednega prevzemanja
odpadne embalaže na način iz drugega odstavka 21. člena,
4.     
družbi za ravnanje z odpadno embalažo ne zagotavlja prevzemanja odpadne
embalaže v deležih odpadne embalaže iz petega odstavka 30. člena, kadar
proizvajalci za skupno izpolnjevanje obveznosti PRO pooblastijo več družb za
ravnanje z odpadno embalažo (drugi odstavek 21. člena),
5.     
elektronsko ne obvesti družbe za ravnanje z odpadno embalažo in
pristojnega inšpektorja, kadar količina zbrane odpadne embalaže, ki jo
predhodno skladišči v zbirnem centru, ali kadar količina odpadne embalaže,
izločene iz mešanih komunalnih odpadkov, ki jo skladišči v objektu za
skladiščenje odpadne embalaže, presega 80 % količine odpadne embalaže, ki jo
lahko hkrati predhodno skladišči glede na zmogljivost zbirnega centra ali
hkrati skladišči glede na zmogljivost objekta za skladiščenje odpadne embalaže
(tretji odstavek 21. člena),
6.     
z družbo za ravnanje z odpadno embalažo ne uredi načina oddaje in
prevzema odpadne embalaže s posebno pogodbo (četrti odstavek 21. člena),
7.     
komunalne odpadne embalaže ne odda družbi za ravnanje z odpadno embalažo
brezplačno in brez zahteve za plačilo zaradi njene morebitne vrednosti ali vrednosti
posameznih vrst embalažnega materiala v odpadni embalaži (prvi odstavek 22.
člena),
8.     
pri določanju priznavanja stroškov iz tretjega odstavka 22. člena ne
upošteva predpisane delitve stroškov med njim in družbo za ravnanje z odpadno
embalažo (četrti odstavek 22. člena),
9.     
najpozneje deseti dan tekočega koledarskega meseca elektronsko ne
obvesti družbe za ravnanje z odpadno embalažo in pristojnega inšpektorja o
količinah zbrane oziroma izločene odpadne embalaže v preteklem koledarskem
mesecu (peti odstavek 22. člena),
10.  
pri opravljanju storitev obvezne občinske gospodarske javne službe
zbiranja komunalnih odpadkov prevzema nekomunalno odpadno embalažo v nasprotju
s 23. členom.
(11) Z globo 4.000 eurov se za prekršek kaznuje družba za
ravnanje z odpadno embalažo, če:
1.     
ministrstvu ne sporoči podatkov iz drugega odstavka 16. člena ali ne
sporoči pravilnih podatkov ali jih ne sporoči na način iz prvega odstavka 16.
člena (šesti odstavek 16. člena),
2.     
z izvajalcem javne službe ne uredi načina oddaje in prevzema odpadne
embalaže s posebno pogodbo (četrti odstavek 21. člena),
3.     
od izvajalca javne službe ne prevzame brezplačno vse komunalne odpadne
embalaže ne glede na morebitne stroške, ki nastanejo pri nadaljnji predelavi
ali odstranjevanju prevzete odpadne embalaže (drugi odstavek 22. člena),
4.     
izvajalcu javne službe za prevzeto odpadno embalažo ne plača tistih
stroškov, ki presegajo obseg storitev javne službe, določen s predpisom, ki
ureja obvezno občinsko gospodarsko javno službo zbiranja komunalnih odpadkov
(tretji odstavek 22. člena),
5.     
pri določanju priznavanja stroškov iz tretjega odstavka 22. člena ne
upošteva predpisane delitve stroškov med njo in izvajalcem javne službe (četrti
odstavek 22. člena),
6.     
ne zagotavlja vseh predpisanih storitev ravnanja z odpadno embalažo ali
jih ne zagotavlja na predpisani način (tretji odstavek 30. člena),
7.     
osebam iz prvega odstavka 30. člena ne zaračunava stroškov opravljenih
storitev ravnanja z odpadno embalažo na način iz prvega ali petega odstavka 31.
člena,
8.     
osebam iz drugega odstavka 31. člena ne zaračunava stroškov opravljenih
storitev ravnanja z odpadno embalažo na način iz drugega ali petega odstavka
31. člena,
9.     
v nasprotju s šestim odstavkom 31. člena zaračuna osebi iz prvega
odstavka 30. člena ali osebi iz drugega odstavka 31. člena stroške v višini, ki
presega stroške, potrebne za zagotavljanje storitev ravnanja z odpadno embalažo
na predpisani način,
10.  
stroške upravljanja skupnega sistema zaračuna osebi iz drugega odstavka
31. člena ali jih ne zaračuna osebi iz prvega odstavka 30. člena (sedmi
odstavek 31. člena),
11.  
ne zagotavlja predpisanega ravnanja za vso odpadno embalažo, ki nastane
na območju Republike Slovenije, razen za tisto, za katero zagotavljajo ravnanje
proizvajalci, ki samostojno izpolnjujejo svoje obveznosti PRO, ali pa tega
ravnanja ne zagotavlja na celotnem območju Republike Slovenije (prvi odstavek
40. člena),
12.  
od izvajalcev javne službe ne prevzema vse odpadne embalaže, zbrane kot
ločena frakcija ali izločene iz mešanih komunalnih odpadkov (drugi odstavek 40.
člena),
13.  
od izvajalcev javne službe ne prevzema redno vse odpadne embalaže,
zbrane kot ločena frakcija ali izločene iz mešanih komunalnih, ali je ne
prevzema od vseh izvajalcev javne službe (tretji odstavek 40. člena),
14.  
od posameznega izvajalca javne službe ne prevzema odpadne embalaže v
deležih odpadne embalaže iz petega odstavka 30. člena, kadar proizvajalci za
skupno izpolnjevanje obveznosti PRO pooblastijo več družb za ravnanje z odpadno
embalažo (tretji odstavek 40. člena),
15.  
ne prevzema redno odpadne embalaže od distributerjev in končnih
uporabnikov na način iz 44. člena (četrti odstavek 40. člena),
16.  
najpozneje do konca naslednjega koledarskega leta ne zagotovi oddaje
odpadne embalaže v končni postopek predelave ali odstranjevanja v skladu s to
uredbo in predpisi, ki urejajo odpadke, tako da se upoštevajo hierarhija
ravnanja z odpadno embalažo iz 24. člena te uredbe ter okoljski cilji predelave
in recikliranja odpadne embalaže iz 25. člena te uredbe (peti odstavek 40.
člena),
17.  
za prevzeto odpadno embalažo ne zagotovi ravnanja v skladu s šestim
odstavkom 40. člena,
18.  
brez okoljevarstvenega dovoljenja opravlja dejavnosti glede
zagotavljanja storitev ravnanja z odpadno embalažo iz tretjega odstavka 30.
člena (prvi odstavek 41. člena),
19.  
v okviru upravljanja skupnega sistema ne zagotovi zadostnega števila
naprav za predobdelavo odpadne embalaže ali njihova skupna zmogljivost ne
zadošča za zagotavljanje rednega prevzemanja odpadne embalaže od izvajalcev
javne službe, distributerjev in končnih uporabnikov ali ne zagotovi mreže takšnih
naprav glede na predpisana merila (prvi odstavek 44. člena),
20.  
v okviru upravljanja skupnega sistema ne zagotovi zadostnega števila
zbirnih centrov, kadar ni zagotovljeno prevzemanje odpadne embalaže neposredno
pri distributerjih in končnih uporabnikih, ali ne zagotovi mreže takšnih
centrov glede na predpisano merilo (drugi odstavek 44. člena),
21.  
v zbirnem centru ne zagotavlja prevzema odpadne embalaže od
distributerjev ali končnih uporabnikov, ki niso potrošniki, ali zagotavlja
prevzem odpadne embalaže od potrošnikov (drugi odstavek 44. člena),
22.  
na svoji spletni strani ne objavi seznama zbirnih centrov ali njihovega
delovnega časa (tretji odstavek 44. člena),
23.  
ne obvešča javnosti, zlasti končnih uporabnikov, o predpisanih vsebinah
ali je ne obvešča na predpisani način (prvi odstavek 45. člena),
24.  
ne obvešča distributerjev in končnih uporabnikov o predpisanih vsebinah
ali jih ne obvešča na predpisani način (drugi odstavek 45. člena),
25.  
ministrstvu ne predloži poročila o ravnanju z odpadno embalažo na
predpisani način, s predpisano vsebino ali v predpisanem roku (prvi in drugi
odstavek 46. člena).
(12) Z globo 4.000 eurov se za prekršek kaznuje izvajalec
obdelave odpadne embalaže, ki je pravna oseba ali samostojni podjetnik
posameznik, če:
1.     
nima tehtnice ali ne stehta vsake vhodne pošiljke odpadne embalaže,
preden dejansko vstopi v postopek predelave ali odstranjevanja (četrti odstavek
24. člena),
2.     
izvaja sortiranje odpadne embalaže, pa ne stehta vsake izhodne pošiljke
vsake frakcije odpadkov iz postopka sortiranja odpadne embalaže (peti odstavek
24. člena).
(13) Z globo 1.200 eurov se za prekršek kaznuje končni
uporabnik, ki je pravna oseba ali samostojni podjetnik posameznik, če:
1.     
ne prepušča izvajalcu javne službe tiste komunalne odpadne embalaže, ki
je ne oddaja družbi za ravnanje z odpadno embalažo v skladu z drugim odstavkom
18. člena (prvi odstavek 18. člena),
2.     
ne oddaja družbi za ravnanje z odpadno embalažo tiste komunalne odpadne
embalaže, ki je ne prepušča izvajalcu javne službe v skladu s prvim odstavkom
18. člena (drugi odstavek 18. člena),
3.     
izvajalcu javne službe prepušča nekomunalno odpadno embalažo kot mešani
komunalni odpadek (prvi odstavek 19. člena),
4.     
izvajalcu javne službe prepušča nekomunalno odpadno embalažo kot ločeno
frakcijo komunalnih odpadkov, pa ta odpadna embalaža v nasprotju s četrtim
odstavkom 19. člena ni nekomunalna odpadna embalaža iz trgovine ali storitvenih
dejavnosti (prvi odstavek 19. člena),
5.     
družbi za ravnanje z odpadno embalažo ne oddaja nekomunalne odpadne
embalaže, razen tiste, za katero proizvajalci samostojno izpolnjujejo svoje
obveznosti PRO (drugi in tretji odstavek 19. člena),
6.     
je izvajalec gostinske ali turistične dejavnosti z zmogljivostjo 5.000
ali več nočitev na leto in prepušča nekomunalno odpadno embalažo izvajalcu
javne službe v skladu s četrtim odstavkom 19. člena, pa sam ne zagotovi
posebnih zabojnikov za njeno prepuščanje ali te odpadne embalaže ne prepušča
ločeno od ločenih frakcij komunalnih odpadkov drugih izvirnih povzročiteljev
komunalnih odpadkov (peti odstavek 19. člena),
7.     
nekomunalne odpadne embalaže pred oddajo ali prepuščanjem ne hrani
ločeno od drugih odpadkov ali jo hrani tako, da je ni mogoče zbrati in
predelati ali odstraniti v skladu s predpisi, ki urejajo odpadke (šesti
odstavek 19. člena),
8.     
nekomunalno odpadno embalažo, ki je nevarni odpadek in za katero
ravnanje ni urejeno s posebnim predpisom iz petega odstavka 20. člena, prepušča
izvajalcu javne službe ali pa je ne oddaja zbiralcu nevarnih odpadkov (četrti
odstavek 20. člena).
(14) Z globo 40 eurov se za prekršek kaznuje končni
uporabnik, ki je posameznik, če komunalno odpadno embalažo oddaja družbi za
ravnanje z odpadno embalažo (drugi odstavek 18. člena).
(15) Z globo 400 eurov se za prekršek iz prvega do
trinajstega odstavka tega člena kaznuje tudi odgovorna oseba proizvajalca,
pooblaščenega zastopnika, proizvajalca embalaže, pridobitelja embalaže,
embalerja, pridobitelja embaliranega blaga, distributerja, trgovca,
pridobitelja embaliranega blaga za lastno uporabo, izvajalca javne službe,
družbe za ravnanje z odpadno embalažo, izvajalca obdelave odpadne embalaže ali
končnega uporabnika iz trinajstega odstavka tega člena.

Priloga
1: Ponazoritveni primeri za merila iz 6. točke 3. člena te uredbe
Priloga
2: Bistvene zahteve za izdelavo in sestavo embalaže ter njeno primernost za
ponovno uporabo in predelavo, vključno z recikliranjem 
Priloga
3: Seznam standardov, katerih uporaba ustvari domnevo o skladnosti embalaže z
vsemi zahtevami iz te uredbe, vključno z zahtevami iz Priloge 2 te uredbe
Priloga
4: Metodologija za določitev deležev odpadne embalaže iz 30. člena te uredbe

Uredba o embalaži in odpadni embalaži  (Uradni
list RS, št. 54/21) vsebuje naslednje prehodne in
končne določbe:
»10. PREHODNE IN KONČNE DOLOČBE
52. člen
(rok za doseganje
okoljskega cilja zmanjšanja potrošnje lahkih plastičnih nosilnih vrečk)
(1) Okoljski cilj zmanjšanja potrošnje lahkih plastičnih
nosilnih vrečk iz drugega odstavka 5. člena te uredbe je treba doseči
najpozneje do 31. decembra 2025.
(2) Ne glede na okoljski cilj zmanjšanja potrošnje lahkih
plastičnih nosilnih vrečk iz drugega odstavka 5. člena te uredbe lahko letna
raven njihove potrošnje na območju Republike Slovenije do 31. decembra 2024
znaša več kot 40, vendar manj kot 90 lahkih plastičnih nosilnih vrečk na osebo.
53. člen
(evidenca proizvajalcev)
(1) Evidenca oseb, ki dajejo embalažo v promet, vzpostavljena
na podlagi 10.a člena Uredbe o ravnanju z embalažo in odpadno embalažo (Uradni
list RS, št. 84/06, 106/06, 110/07, 67/11, 68/11 – popr., 18/14, 57/15, 103/15,
2/16 – popr., 35/17, 60/18, 68/18 in 84/18 – ZIURKOE), se z dnem uveljavitve te
uredbe šteje za evidenco proizvajalcev iz 14. člena te uredbe.
(2) Za embalerja, pridobitelja blaga ter proizvajalca in
pridobitelja embalaže iz prvega odstavka 25. člena Uredbe o ravnanju z embalažo
in odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE), ki je vpisan v evidenco oseb, ki dajejo embalažo v promet iz 10.a
člena Uredbe o ravnanju z embalažo in odpadno embalažo (Uradni list RS, št.
84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE), se šteje, da je vpisan v
evidenco proizvajalcev iz 14. člena te uredbe.
(3) Ministrstvo v treh mesecih od uveljavitve te uredbe po
uradni dolžnosti iz evidence proizvajalcev iz 14. člena te uredbe izbriše
embalerja, pridobitelja blaga ter proizvajalca in pridobitelja embalaže iz
prejšnjega odstavka, ki ni proizvajalec v skladu s to uredbo, in ga o tem pisno
obvesti.
(4) Ne glede na tretji odstavek 14. člena te uredbe proizvajalec,
ki na dan uveljavitve te uredbe opravlja dejavnost iz 3. točke drugega odstavka
14. člena te uredbe in ni vpisan v evidenco proizvajalcev iz 14. člena te
uredbe, sporoči podatke iz 1., 3. in 4. točke drugega odstavka 14. člena te
uredbe v 30 dneh od uveljavitve te uredbe. Če je proizvajalec iz prejšnjega
stavka tuje podjetje, njegov pooblaščeni zastopnik sporoči podatke iz 1. do 4.
točke drugega odstavka 14. člena te uredbe v 14 dneh od dneva, ko ga je tuje
podjetje pisno pooblastilo za izpolnjevanje njegovih obveznosti iz te uredbe.
54. člen
(evidenca o dajanju
embalaže na trg v RS)
(1) Evidenca o dajanju embalaže v promet iz 10.b člena Uredbe
o ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) se z dnem uveljavitve te uredbe šteje za evidenco o
dajanju embalaže na trg v RS iz 15. člena te uredbe.
(2) Embaler, pridobitelj blaga ter proizvajalec in
pridobitelj embalaže iz prvega odstavka 25. člena Uredbe o ravnanju z embalažo
in odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) vodi evidenco o dajanju embalaže v promet na način iz 10.b člena
Uredbe o ravnanju z embalažo in odpadno embalažo (Uradni list RS, št. 84/06,
106/06, 110/07, 67/11, 68/11 – popr., 18/14, 57/15, 103/15, 2/16 – popr.,
35/17, 60/18, 68/18 in 84/18 – ZIURKOE) do 30. junija 2021.
(3) Proizvajalec prvič vodi evidenco o dajanju embalaže na
trg v RS na način iz 15. člena te uredbe od 1. julija 2021.
55. člen
(sporočanje podatkov o
embalaži, dani na trg v RS)
(1) Embaler, pridobitelj blaga ter proizvajalec in
pridobitelj embalaže iz prvega odstavka 25. člena Uredbe o ravnanju z embalažo
in odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) ministrstvu zadnjič sporočijo podatke iz 10.c člena Uredbe o ravnanju
z embalažo in odpadno embalažo (Uradni list RS, št. 84/06, 106/06, 110/07,
67/11, 68/11 – popr., 18/14, 57/15, 103/15, 2/16 – popr., 35/17, 60/18, 68/18
in 84/18 – ZIURKOE) za obdobje od 1. januarja do 30. junija 2021 najpozneje do
31. marca 2022.
(2) Proizvajalec ali njegov pooblaščeni zastopnik in družba
za ravnanje z odpadno embalažo prvič sporočita ministrstvu podatke o embalaži,
dani na trg v RS, iz 16. člena te uredbe za julij, avgust in september 2021 do
30. oktobra 2021.
56. člen
(evidenca in poročanje o
številu zelo lahkih plastičnih nosilnih vrečk)
Distributer iz 10.d člena Uredbe o ravnanju z embalažo in
odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) zadnjič vodi evidenco o številu zelo lahkih plastičnih nosilnih vrečk
iz prvega odstavka 10.d člena Uredbe o ravnanju z embalažo in odpadno embalažo
(Uradni list RS, št. 84/06, 106/06, 110/07, 67/11, 68/11 – popr., 18/14, 57/15,
103/15, 2/16 – popr., 35/17, 60/18, 68/18 in 84/18 – ZIURKOE) za leto 2021 in
zadnjič sporoči ministrstvu podatke o številu vrečk iz drugega odstavka 10.d
člena Uredbe o ravnanju z embalažo in odpadno embalažo (Uradni list RS, št.
84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE) do 31. marca 2022.
57. člen
(deleži odpadne embalaže za
2021)
(1) Vlada zadnjič določi deleže prevzemanja odpadne embalaže
pri izvajalcih javne službe v skladu s petim odstavkom 19. člena člena Uredbe o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) za leto 2021.
(2) Izvajalec javne službe 31. decembra 2021 zadnjič odda
odpadno embalažo v deležih odpadne embalaže iz prejšnjega odstavka.
(3) Družba za ravnanje z odpadno embalažo 31. decembra 2021
zadnjič zagotovi prevzem odpadne embalaže od izvajalcev javne službe v deležih
odpadne embalaže iz prvega odstavka tega člena.
58. člen
(deleži odpadne embalaže za
2022)
(1) Vlada prvič določi deleže odpadne embalaže iz 30. člena
te uredbe do 31. decembra 2021 za januar, februar in marec 2022.
(2) Izvajalec javne službe 1. januarja 2022 prvič odda
odpadno embalažo v deležih odpadne embalaže iz prejšnjega odstavka.
(3) Družba za ravnanje z odpadno embalažo 1. januarja 2022
prvič zagotovi prevzem odpadne embalaže od izvajalcev javne službe v deležih
odpadne embalaže iz prvega odstavka tega člena.
59. člen
(prilagoditev proizvajalca)
(1) Proizvajalec, ki ima na dan uveljavitve te uredbe z
družbo za ravnanje z odpadno embalažo sklenjeno pogodbo iz 26. člena Uredbe o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE), se mora prilagoditi zahtevi iz prvega odstavka 30.
člena te uredbe ali vložiti zahtevo iz 34. člena te uredbe za vpis v evidenco
individualnih sistemov ravnanja z odpadno embalažo v 30 dneh od uveljavitve te
uredbe.
(2) Proizvajalec, ki na dan uveljavitve te uredbe ne
izpolnjuje svojih obveznosti PRO iz 29. člena te uredbe niti samostojno niti
skupaj z drugimi proizvajalci, mora vložiti zahtevo iz 34. člena te uredbe za
vpis v evidenco individualnih sistemov ravnanja z odpadno embalažo ali skleniti
pogodbo z družbo za ravnanje z odpadno embalažo v 30 dneh od uveljavitve te
uredbe. Pogodba se prvič sklene za obdobje od uveljavitve te uredbe do 31.
decembra 2021.
60. člen
(evidenca individualnih
sistemov ravnanja z odpadno embalažo)
(1) Evidenco individualnih sistemov, vzpostavljena na podlagi
28. člena Uredbe o ravnanju z embalažo in odpadno embalažo (Uradni list RS, št.
84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE), se z dnem uveljavitve te uredbe
šteje za evidenco individualnih sistemov ravnanja z odpadno embalažo iz 33.
člena te uredbe.
(2) Za embalerja, pridobitelja blaga, proizvajalca in
pridobitelja embalaže, ki je na dan uveljavitve te uredbe vpisan v evidenco
individualnih sistemov iz 28. člena Uredbe o ravnanju z embalažo in odpadno
embalažo (Uradni list RS, št. 84/06, 106/06, 110/07, 67/11, 68/11 – popr.,
18/14, 57/15, 103/15, 2/16 – popr., 35/17, 60/18, 68/18 in 84/18 – ZIURKOE), se
šteje, da je vpisan v evidenco individualnih sistemov ravnanja z odpadno
embalažo iz 33. člena te uredbe do izteka veljavnosti potrdila o vpisu v
evidenco individualnih sistemov ravnanja z odpadno embalažo iz 27. člena Uredbe
o ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE).
(3) Ministrstvo v treh mesecih od uveljavitve te uredbe po
uradni dolžnosti iz evidence individualnih sistemov ravnanja z odpadno embalažo
iz 33. člena te uredbe izbriše osebo, ki ni proizvajalec v skladu s to uredbo,
in jo o tem pisno obvesti.
61. člen
(prilagoditev trgovca)
(1) Trgovec iz tretjega odstavka 25. člena Uredbe o ravnanju
z embalažo in odpadno embalažo (Uradni list RS, št. 84/06, 106/06, 110/07,
67/11, 68/11 – popr., 18/14, 57/15, 103/15, 2/16 – popr., 35/17, 60/18, 68/18
in 84/18 – ZIURKOE) se mora prilagoditi zahtevam, ki jih za trgovca določa ta
uredba, v treh mesecih od uveljavitve te uredbe.
(2) Trgovec iz 1. točke drugega odstavka 31. člena te uredbe
prvič sklene pogodbo z družbo za ravnanje z odpadno embalažo iz tretjega
odstavka 31. člena te uredbe za obdobje od uveljavitve te uredbe do 31.
decembra 2021.
62. člen
(prilagoditev končnega
uporabnika, ki nima predhodnega dobavitelja)
(1) Končni uporabnik, ki nima predhodnega dobavitelja, iz 34.
člena Uredbe o ravnanju z embalažo in odpadno embalažo (Uradni list RS, št.
84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE), se mora prilagoditi zahtevam iz
te uredbe v treh mesecih od uveljavitve te uredbe.
(2) Pridobitelj embaliranega blaga za lastno uporabo iz 2.
točke drugega odstavka 31. člena te uredbe prvič sklene pogodbo z družbo za
ravnanje z odpadno embalažo iz tretjega odstavka 31. člena te uredbe za obdobje
od uveljavitve te uredbe do 31. decembra 2021.
63. člen
(prilagoditev izvajalca obdelave
odpadne embalaže)
Izvajalec obdelave odpadne embalaže, ki na dan uveljavitve te
uredbe predeluje ali odstranjuje odpadno embalažo, se mora prilagoditi določbam
četrtega in petega odstavka 24. člena te uredbe v treh mesecih od uveljavitve
te uredbe.
64. člen
(začeti postopki)
Postopki za pridobitev okoljevarstvenega dovoljenja iz 10.,
21. in 40. člena Uredbe o ravnanju z embalažo in odpadno embalažo (Uradni list
RS, št. 84/06, 106/06, 110/07, 67/11, 68/11 – popr., 18/14, 57/15, 103/15, 2/16
– popr., 35/17, 60/18, 68/18 in 84/18 – ZIURKOE) ter postopki za pridobitev
potrdila o vpisu v evidenco individualnih sistemov ravnanja z odpadno embalažo
iz 27. člena Uredbe o ravnanju z embalažo in odpadno embalažo (Uradni list RS,
št. 84/06, 106/06, 110/07, 67/11, 68/11 – popr., 18/14, 57/15, 103/15, 2/16 –
popr., 35/17, 60/18, 68/18 in 84/18 – ZIURKOE) se končajo v skladu s to uredbo.
65. člen
(poročilo družbe za
ravnanje z odpadno embalažo)
Družba za ravnanje z odpadno embalažo prvič predloži
ministrstvu poročilo o ravnanju z odpadno embalažo iz 46. člena te uredbe do
31. marca 2022 za leto 2021.
66. člen
(poročilo proizvajalcev, ki
so vpisani v evidenco individualnih sistemov ravnanja z odpadno embalažo)
Proizvajalec, vpisan v evidenco individualnih sistemov
ravnanja z odpadno embalažo, prvič predloži ministrstvu poročilo o ravnanju z
odpadno embalažo iz 47. člena te uredbe do 31. marca 2022 za leto 2021.
67. člen
(analiza ravnanja z
embalažo in odpadno embalažo)
(1) Ministrstvo zadnjič pripravi analizo ravnanja z embalažo
in odpadno embalažo iz 48.a člena Uredbe o ravnanju z embalažo in odpadno
embalažo (Uradni list RS, št. 84/06, 106/06, 110/07, 67/11, 68/11 – popr.,
18/14, 57/15, 103/15, 2/16 – popr., 35/17, 60/18, 68/18 in 84/18 – ZIURKOE) za
leto 2020.
(2) Ministrstvo prvič pripravi analizo sistema ravnanja z
embalažo in odpadno embalažo iz 48. člena te uredbe za leto 2021.
68. člen
(prenehanje veljavnosti)
(1) Z dnem uveljavitve te uredbe preneha veljati Uredba o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE).
(2) Določbe 4.a člena, prvega odstavka 10.d člena, 6. do 10.
člena, drugega odstavka 18. člena in tretjega odstavka 39. člena Uredbe o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) se uporabljajo do 31. decembra 2021.
(3) Določbe 10.b člena Uredbe o ravnanju z embalažo in
odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) se uporabljajo do 30. junija 2021.
(4) Določbe 10.c člena Uredbe o ravnanju z embalažo in
odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) se uporabljajo do 31. decembra 2022 za poročanje ministrstvu o
embalaži, dani v promet v obdobju od 1. januarja 2021 do 30. junija 2021.
(5) Določbi drugega in tretjega odstavka 10.d člena Uredbe o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) se uporabljata do 31. decembra 2022 za poročanje
distributerjev in za vodenje evidence o številu zelo lahkih plastičnih nosilnih
vrečk za leto 2021.
(6) Določba petega odstavka 19. člena in Priloga 2B Uredbe o
ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) se uporabljata do 31. decembra 2021 za določitev
deležev prevzemanja odpadne embalaže za leto 2021.
(7) Določbe sedmega do šestnajstega odstavka 19. člena Uredbe
o ravnanju z embalažo in odpadno embalažo (Uradni list RS, št. 84/06, 106/06,
110/07, 67/11, 68/11 – popr., 18/14, 57/15, 103/15, 2/16 – popr., 35/17, 60/18,
68/18 in 84/18 – ZIURKOE) se uporabljajo za postopke vračila stroškov obdelave
komunalne odpadne embalaže, za katero so izvajalci javne službe pred
uveljavitvijo Zakona o interventnih ukrepih pri ravnanju s komunalno odpadno
embalažo in z odpadnimi nagrobnimi svečami (Uradni list RS, št. 84/18) začeli
postopek izbire izvajalca obdelave odpadkov v skladu z Uredbo o ravnanju z
embalažo in odpadno embalažo (Uradni list RS, št. 84/06, 106/06, 110/07, 67/11,
68/11 – popr., 18/14, 57/15, 103/15, 2/16 – popr., 35/17, 60/18 in 68/18).
(8) Določbe 48.a člena Uredbe o ravnanju z embalažo in
odpadno embalažo (Uradni list RS, št. 84/06, 106/06, 110/07, 67/11, 68/11 –
popr., 18/14, 57/15, 103/15, 2/16 – popr., 35/17, 60/18, 68/18 in 84/18 –
ZIURKOE) se uporabljajo do 15. januarja 2022.
69. člen
(začetek uporabe)
(1) Določbe drugega odstavka 5. člena, 7. do 13. člena,
drugega odstavka 21. člena in tretjega odstavka 40. člena te uredbe se začnejo
uporabljati 1. januarja 2022.
(2) Določbe 15. člena te uredbe se začnejo uporabljati 1.
julija 2021.
(3) Določbe 48. člena te uredbe se začnejo uporabljati 16.
januarja 2022.
70. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.«.

Uredba o spremembah Uredbe o embalaži in
odpadni embalaži (Uradni list RS, št. 208/21) vsebuje naslednjo končno določbo:
»KONČNA DOLOČBA
7. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.

Uredba o spremembi Uredbe o embalaži in
odpadni embalaži (Uradni list RS, št. 120/22) vsebuje naslednji končni določbi:
»KONČNI DOLOČBI
2. člen
(začetek uporabe)
Spremenjena 3. točka Priloge 4 uredbe se prvič uporabi za
izračun deležev odpadne embalaže za oktober, november in december 2022, pri
čemer se pri izračunu deležev odpadne embalaže za četrto trimesečje leta 2022
izravnalnemu deležu odpadne embalaže prišteje tudi izravnalni delež odpadne
embalaže za tretje trimesečje leta 2022.
3. člen
(začetek veljavnosti)
Ta uredba začne veljati naslednji dan po objavi v Uradnem
listu Republike Slovenije.«.