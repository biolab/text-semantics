I. SPLOŠNE DOLOČBE
1. člen
(vsebina)
(1) Ta Sistemska obratovalna navodila za distribucijski
sistem električne energije (v nadaljnjem besedilu: SONDSEE) določajo:
-       
sistem obratovanja v distribucijskem elektroenergetskem sistemu;
-       
storitve distribucije električne energije po distribucijskem
elektroenergetskem sistemu;
-       
način zagotavljanja sistemskih storitev na distribucijskem
elektroenergetskem sistemu;
-       
razvoj distribucijskega elektroenergetskega sistema;
-       
priključitev na distribucijski elektroenergetski sistem;
-       
odnose med distribucijskim operaterjem, uporabniki sistema in ostalimi
deležniki na trgu z elektriko;
-       
merjenje električne energije, merilne naprave, enotno evidenco merilnih
mest, enotno evidenco merilnih točk in načine zagotavljanja podatkovnih
storitev;
-       
obračun, način zaračunavanja in plačevanja uporabe distribucijskega
elektroenergetskega sistema.
(2) Ta SONDSEE ne veljajo za male in zaprte distribucijske
elektroenergetske sisteme.
2. člen
(pomen okrajšav in izrazov)
(1) Izrazi in okrajšave, uporabljeni v teh SONDSEE, pomenijo:
-       
»AGEN« pomeni Agencija za energijo,
-       
»distribucijski elektroenergetski sistem (v nadaljnjem besedilu: DEES)«
so distribucijski postroji, naprave in omrežja tipiziranih standardnih
napetostnih nivojev 110 kV, 35 kV, 20 kV, 10 kV in 0,4 kV, ki omogočajo
razdeljevanje električne energije do uporabnikov sistema iz prenosnega omrežja
in obnovljivih virov;
-       
»distribucijski operater« je izvajalec javne gospodarske službe
dejavnosti distribucijskega operaterja električne energije;
-       
»dodatno merilno mesto (v nadaljnjem besedilu: DMM)« je merilno mesto
pri uporabniku sistema in se nahaja za merilnim mestom uporabnika sistema;
-       
»elektroenergetski postroj (v nadaljnjem besedilu: EEP)« je celotna
električna oprema za proizvodnjo, prenos, pretvarjanje, distribucijo in uporabo
električne energije (SIST EN 50110-1: 2013);
-       
»faktor moči (cosφ)« je količnik med delovno in navidezno močjo;
-       
»faktor tgφ« je količnik med jalovo in delovno močjo;
-       
»HEE« pomeni kratico za hranilnik električne energije;
-       
»interno navodilo« je akt, s katerim distribucijski operater ureja
področja, ki niso urejena v drugih predpisih, ki ga obvezujejo, in določa
naloge posameznim lastnikom distribucijskega sistema električne energije v
skladu s predpisi o izvajanju gospodarskih javnih služb s področja distribucije
električne energije;
-       
»izgube v DEES« so razlika med prevzeto in oddano električno energijo na
primopredajnih mestih in se delijo na tehnične izgube, ki so posledica
fizikalnih lastnosti elementov DEES, obratovalnega stanja DEES in njegove
obremenitve, komercialne izgube, ki so posledica napak pri merjenju, napak pri
zaračunavanju, nezmožnosti odčitavanja števca, ter neupravičen odjem, ki je
posledica nezakonitega posega v merilne naprave in obračunske varovalke ter
samovoljnega priklopa na DEES;
-       
»izpad« je slučajen, z motnjo pogojen izklop dela omrežja;
-       
»KOEE« pomeni kakovost oskrbe z električno energijo;
-       
»koncept zaščite« je zasnova, ki določa vrsto zaščitnih naprav, način
vgradnje, vrednosti nastavitev in ostale zahteve glede na značilnosti omrežja;
-       
»kriterij n-1« je osnovni kriterij zanesljivosti, ki zagotavlja, da ob
izpadu kateregakoli posameznega elementa DEES ne pride do preobremenitev
elektroenergetskih naprav ali motenj v obratovanju;
-       
»lastna raba« je električna energija, porabljena za obratovanje same
proizvodne naprave, za pogon napajalnih črpalk, kompresorjev, mlinov,
gorilnikov, čistilne naprave in drugih podobnih naprav, ki so nujne za
delovanje proizvodne naprave;
-       
»lastni odjem« pomeni neto proizvedena električna energije, ki se skupaj
z energijo, dovedeno iz omrežja, porabi na kraju samem za druge namene kakor za
lastno rabo proizvodne naprave;
-       
»lastnik sistema« je pravna ali fizična oseba, ki ima z distribucijskim
operaterjem sklenjeno pogodbo, s katero so urejena vsa vprašanja uporabe tega
sistema za opravljanje nalog distribucijskega operaterja po Energetskem zakonu;
-       
»ločilno mesto« je mesto, namenjeno za povezavo ali ločitev med
sistemom, ki ga upravlja distribucijski operater, in sistemom, ki ga upravlja
sistemski operater prenosnega sistema, ali napravami uporabnikov;
-       
»merilna točka (MT)« je administrativna entiteta, kjer se merijo ali
izračunavajo produkti energije in moči;
-       
»merilne naprave« so naprave za merjenje in registracijo porabe
električne energije, ki morajo ustrezati zakonsko določenim zahtevam;
-       
»merilni podatek« je na merilni napravi izmerjena količina produkta to
razlika dveh števčnih stanj v pripadajočem določenem časovnem obdobju;
-       
»merilno mesto (MM)« je fizično mesto, kjer se izvajajo meritve
električne energije z merilno opremo, ki vključuje eno merilno napravo. Navadno
se nahaja na prevzemno-predajnem mestu;
-       
»motnja« pomeni stanje, ko niso napajani vsi odjemalci ali ko kakovost
električne energije odstopa od referenčnih vrednosti;
-       
»MTK« pomeni kratico za mrežno tonsko krmiljenje (daljinski sistem
krmiljenja tarife);
-       
»naprava za omejevanje toka« je kombinirano zaščitni in/ali obračunski
element ter je lahko izvedena kot varovalka ali kot nastavljiva stikalna
naprava za omejevanje toka;
-       
»napredni merilni sistem« je sistem sistemskih števcev, pripadajoče
informacijsko komunikacijske infrastrukture in IT sistemov, ki omogočajo
merjenje, daljinsko odčitavanje in upravljanje podatkov o rabi električne
energije in drugih energentov;
-       
»NN priključek« je:
a)   
nadzemni priključek z golimi vodniki, ki obsega vod od distribucijskega
omrežja do izolatorjev na uporabnikovem strešnem nosilcu, konzoli ali objektu
(stavbi, drogu) vključno z izolatorji;
b)   
nadzemni priključek s samonosilnim kablom, ki obsega samonosilni kabel
od distribucijskega omrežja do vključno obešališča – sponk priključka na
notranjem delu priključka samonosilnega kabla na objektu uporabnika sistema
oziroma vključno priključnih sponk na samonosilnem kablu, ko je kabel speljan v
priključno omarico objekta uporabnika sistema;
c)   
kabelski priključek, ki obsega kabelski vod od distribucijskega omrežja
do vključno kabelskih čevljev na vodniku priključnega kabla v priključni
omarici objekta uporabnika sistema;
-       
»normalno obratovanje« je napajanje vseh odjemalcev, pri čemer so vse
veličine v dovoljenih mejah;
-       
»nujna oskrba« pomeni oskrbo ranljivih odjemalcev z električno energijo
skladno z določili Energetskega zakona (Uradni list RS, št. 60/19 – uradno
prečiščeno besedilo in 65/20; v nadaljnjem besedilu: Energetski zakon);
-       
»obračunska merilna točka (OMT)« je merilna točka z opredeljeno bilančno
odgovornostjo, na podlagi katere se izvaja proces menjave dobavitelja, obračun
omrežnine in prispevkov za prevzemno predajno mesto in za katero so definirani
ostali komercialni poslovni procesi. Običajno je določena v pogodbah;
-       
»obračunski podatek« je podatek, ki je skladno z veljavnimi predpisi za
potrebe obračuna produkta določen ali izračunan na podlagi podatkov o
uporabniku sistema in njegovih merilnih podatkov;
-       
»okvara« je stanje, v katerem naprava ni sposobna opravljati funkcij,
zaradi katerih je vgrajena;
-       
»omrežninski akt« je splošni akt AGEN, ki ureja metodologijo za
določitev regulativnega okvira in metodologijo za obračunavanje omrežnine;
-       
»oskrbe SODO« so zaračunavanje omrežnine in prispevkov s strani
distribucijskega operaterja in dobava elektrike, ki obsega zasilno oskrbo in
nujno oskrbo;
-       
»PEN« pomeni kratico za nevtralni vodnik z zaščitno funkcijo;
-       
»PEV« pomeni kratico za polnilno mesto za električna vozila;
-       
»pogodba o kakovosti električne energije« je pogodba, s katero se
uporabnik in distribucijski operater dogovorita za nestandardno kakovost
električne energije in druge posebne pogoje priključitve na distribucijsko
sistem;
-       
»priključek« je sestav električnih vodov in naprav visoke, srednje ali
nizke napetosti, ki je nujen za priključitev uporabnika na omrežje in ga
distribucijski operater opredeli v SZP. V sestav priključka spadajo tudi
varovalna podnožja odcepov, prenapetostni odvodniki in njihove ozemljitve.
Strešni nosilci, zidni nosilci in konzole, ki služijo tudi distribucijskemu
omrežju, so sestavni del distribucijskega omrežja. V kolikor so ozemljitve za
prenapetostne odvodnike uporabljene kot obratovalne ozemljitve, so le-te
sestavni del distribucijskega omrežja. Priključno merilna omarica je del
priključka in je stično mesto med priključkom in električno inštalacijo
objekta;
-       
»priključen objekt« je objekt, v katerem so nameščene naprave
distribucijskega sistema, neločljivo povezane naprave z distribucijskim
sistemom ali se v njemu zaključujejo vodi distribucijskega sistema. Neločljivo
povezane naprave z distribucijskim sistemom so naprave, katere nimajo
zagotovljenega avtomatskega izklopa od distribucijskega sistema v primeru
nastanka okvar ali so fizično nameščene v istem ohišju z napravami
distribucijskega sistema;
-       
»priključna moč« je najvišja dovoljena vrednost moči, ki jo sme doseči
končni odjemalec na merilnem mestu pri odjemu električne energije iz sistema,
oziroma proizvajalec pri dobavi električne energije v sistem in jo določi
distribucijski operater v SZP;
-       
»priključno mesto« je mesto, kjer se uporabnikov priključek vključi v
distribucijski sistem;
-       
»proizvodna naprava (PN)« je objekt za proizvodnjo električne energije z
enim ali več elektroenergijskih modulov, ne glede na vrsto primarne energije in
način pretvorbe;
-       
»razpad DEES« pomeni izgubo napetosti v celotnem distribucijskem sistemu
ali v posameznih delih distribucijskega sistema;
-       
»sistemski operater« je izvajalec javne gospodarske službe dejavnosti
sistemskega operaterja prenosnega sistema električne energije;
-       
»SONDSEE« pomeni sistemska obratovalna navodila za distribucijski sistem
električne energije;
-       
»SONPO« pomeni sistemska obratovalna navodila za prenosno omrežje
električne energije;
-       
»SN priključek« je:
a)   
nadzemni zunanji priključek, ki obsega nadzemni vod z vsemi ločilnimi in
zaščitnimi napravami od distribucijskega omrežja do napenjalnih izolatorjev na
objektu uporabnika sistema, vključno z izolatorji;
b)   
kabelski zunanji priključek, ki obsega kabelski vod od distribucijskega
omrežja do vključno kabelskih čevljev na vodniku priključnega kabla v objektu
uporabnika sistema, vključno z ločilnim stikalom z zaščitnimi ozemljitvami in
ostalo opremo;
-       
»stično mesto« je točka povezave med prenosnim in distribucijskim
sistemom;
-       
»SZP« pomeni soglasje za priključitev uporabnika na distribucijski
sistem;
-       
»števčno stanje« je na merilni napravi izmerjeno stanje produkta s
pripadajočo določeno časovno značko;
-       
»zasilna oskrba« pomeni oskrbo končnih odjemalcev z električno energijo
skladno z določili Energetskega zakona.
(2) Pojem uporabnik sistema v teh SONDSEE se uporablja
skladno z določili Energetskega zakona in zajema končnega odjemalca ali
proizvajalca. Glede na proces dostopa do sistema je uporabnik sistema do
priključitve na sistem lahko imetnik SZP ali njegov pooblaščenec, po
priključitvi na sistem pa je lahko lastnik merilnega mesta ali pooblaščenec
lastnika merilnega mesta, kot to izhaja iz posameznega poglavja teh SONDSEE.
(3) Ta SONDSEE vsebujejo naslednje priloge, ki so njegov
sestavni del:
-       
Priloga 1 – Seznam slovenskih standardov uporabljenih v SONDSEE;
-       
Priloga 2 – Tipizacija merilnih mest;
-       
Priloga 3 – Navodilo za presojo vplivov naprav na omrežje;
-       
Priloga 4 – Tipizacija omrežnih priključkov uporabnikov sistema in NN
priključnih omaric;
-       
Priloga 5 – Navodila za priključevanje in obratovanje proizvodnih naprav
in hranilnikov priključenih v distribucijsko elektroenergetsko omrežje;
-       
Priloga 6 – Navodilo za zavarovanje obveznosti dobavitelja.
3. člen
(uporaba načel pri pripravi dokumentov distribucijskega
operaterja)
(1) Distribucijski operater pri pripravi dokumentov, ki jih
izdaja na podlagi teh SONDSEE, upošteva naslednja načela:
-       
načelo zakonitosti, ki pomeni, da so vsi dokumenti distribucijskega
operaterja skladni s predpisi;
-       
načelo enake obravnave in konkurenčnosti, ki pomeni, da vsi postopki in
različne specifikacije iz dokumentov distribucijskega operaterja zagotavljajo
enakopravno obravnavo vseh udeležencev;
-       
načelo ekonomičnosti in stroškovne učinkovitosti, ki pomeni, da vsi
postopki in različne specifikacije iz dokumentov distribucijskega operaterja
zagotavljajo čim nižje stroške za vse udeležence ob pričakovanih rezultatih in
v predvidenih časovnih obdobjih;
-       
načelo javnosti in preglednosti, ki pomeni, da distribucijski operater
zagotavlja preglednost postopkov sprejemanja in dostopnost dokumentov.
(2) Distribucijski operater z navodili iz 77., 131., in 142.
člena teh SONDSEE in njihovimi kasnejšimi spremembami, ki jih objavlja na svoji
spletni strani, seznani in uskladi z AGEN najmanj 10 delovnih dni pred njihovo
objavo.
4. člen
(uporaba standardov)
Za področje obratovanja, vzdrževanja, razvoja in izgradnje
distribucijskega sistema in priključkov se uporabljajo standardi, navedeni v
Prilogi 1 Seznam slovenskih standardov, uporabljenih v SONDSEE.
5. člen
(osnovni podatki distribucijskega elektroenergetskega sistema)
(1) Osnovni tehnični podatki distribucijskega
elektroenergetskega sistema odražajo osnovne tehnične zahteve, ki se jih mora
upoštevati pri razvoju, načrtovanju in vzdrževanju elektrodistribucijskega
omrežja, naprav in elementov. Njihovo dosledno upoštevanje zagotavlja
zanesljivo in varno obratovanje.
(2) V celotnem dokumentu spodaj navedene oznake pomenijo:
-       
visoka napetost (VN) pomeni 110 kV napetostni nivo;
-       
srednja napetost (SN) pomeni 35 kV, 20 kV, 10 kV; in
-       
nizka napetost (NN) pomeni 0,4 kV.
(3) V tabeli 1 so podani osnovni podatki za posamezen
napetostni nivo v distribucijskem elektroenergetskem sistemu:
TABELA 1: Osnovni podatki
elektrodistribucijskega sistema


 

110 kV

35 kV1

20 kV

10 kV

0,4 kV


Nazivna napetost omrežja

110 kV

35 kV

20 kV

10 kV

230/400 V


Najvišja napetost omrežja

123 kV

38,5 kV

24 kV

12 kV

1 kV


Nazivna frekvenca omrežja

50 Hz

50 Hz

50 Hz

50 Hz

50 Hz


Nazivna kratkotrajna zdržna izmenična napetost
  (efektivna vrednost)

230 kV

80 kV

50 kV

28 kV

2 kV


Nazivna atmosferska zdržna udarna napetost 1,2/50 µs

550 kV

170 kV

125 kV

75 kV

≥ 4 kV


Nazivni kratkotrajni vzdržni tok kratkega stika

40 kA

16 kA

16 kA

20 kA

50 kA


Nazivni temenski vzdržni tok kratkega stika

100 kA

40 kA

40 kA

50 kA

125 kA


Pričakovani zemeljsko stični tok 

/ 2

/ 2

/ 2

/ 2

/ 2


Naznačene moči energetskih transformatorjev

20; 31,5; 40 MVA3

35, 50, 100, 160, 250, 400, 630, 1000, 1250, 1600, 40004,
  80004 kVA5

 


Dovoljene največje obremenitve tipiziranih vodnikov v
  kabelskem in nadzemnem omrežju 6

 
/

 
/

 
/

 
/

 
/


___________
1     Omrežja
z nazivno napetostjo 35 kV se opuščajo – izjemoma se še uporabljajo, kjer
tehnične zmogljivosti zadoščajo obstoječim in predvidenim obremenitvam.
2     Pričakovani zemeljsko stični tok je odvisen od načina
ozemljitve nevtralne točke transformacije VN/SN ali SN/SN in je opredeljen v
SZP.
3     Zaradi zagotavljanja kriterija n-1 v normalnem
obratovanju delujejo z nižjo močjo v odvisnosti od števila enot TR VN/SN na
lokaciji RTP. TR ne obratujejo paralelno.
4     Velja
za transformacijo SN/SN
5        V TP je lahko nameščenih več kot en TR SN/NN, ki praviloma ne obratujejo
paralelno.
6     Najvišje dovoljene vrednosti odvisne od vrste
izolacije, tipiziranega preseka, materiala vodnika in so podrobneje podane v
tipizacijah. Prenosna zmogljivost v obratovanju dosega nižje vrednosti, odvisno
od tipa, vrste omrežja in pogojev vgradnje določene v projektni dokumentaciji.
OBRATOVANJE
DISTRIBUCIJSKEGA SISTEMA
II.1. Način zagotavljanja storitev
6. člen
(vrste storitev v sistemu)
(1) Storitve s področja obratovanja so:
-       
vodenje obratovanja distribucijskega elektroenergetskega sistema;
-       
regulacija napetosti, prevzem in oddaja jalove moči;
-       
ponovna vzpostavitev oskrbe z električno energijo po okvarah ali razpadu
distribucijskega elektroenergetskega sistema;
-       
zagotavljanje električne energije za pokrivanje izgub v sistemu.
(2) Storitve iz prejšnjega odstavka distribucijski operater
skladno s trenutnimi zahtevami obratovanja zagotavlja z ustreznim obratovanjem
DEES ali z zakupom sistemskih storitev od uporabnikov sistema priključenih na
distribucijsko omrežje skladno s 11. členom teh SONDSEE.
(3) Distribucijski operater za posamezne uporabnike lahko po
dogovoru individualno zagotavlja naslednje storitve:
-       
zasilno in nujno oskrbo; ter
-       
nestandardno kakovost električne energije.
7. člen
(vodenje obratovanja)
(1) Distribucijski operater zagotavlja vodenje obratovanja za
vse uporabnike sistema skladno z Navodili za obratovanje elektroenergetskih
objektov in naprav izdelanimi skladno s pravilnikom, ki ureja obratovanje
elektroenergetskih postrojev, razen v primerih:
-       
višje sile nastale v DEES, skladno z definicijo iz predpisa, ki
opredeljuje monitoring kakovosti oskrbe z električno energijo;
-       
tujega vzroka, skladno z definicijo iz predpisa, ki opredeljuje
monitoring kakovosti oskrbe z električno energijo;
-       
izrednih obratovalnih stanj v celotnem elektroenergetskem sistemu, ki so
posledica izrednih dogodkov;
-       
napovedanih začasnih načrtovanih prekinitev delovanja DEES.
(2) Naloge vodenja obratovanja se izvajajo iz distribucijskih
centrov vodenja (v nadaljnjem besedilu: DCV). Pri vodenju obratovanja
distribucijskega sistema sodelujejo DCV med seboj in s centri vodenja
sistemskega operaterja ter uporabniki sistema.
8. člen
(regulacija napetosti, prevzem in oddaja jalove moči)
(1) Regulacijo napetosti v distribucijskem sistemu
distribucijski operater zagotavlja z:
-       
izvajanjem avtomatske regulacije napetosti v razdelilnih
transformatorskih postajah 110/SN kV;
-       
izvajanjem regulacije napetosti v razdelilnih transformatorskih postajah
SN/SN kV;
-       
izvajanjem regulacije napetosti v transformatorskih postajah SN/NN kV
ročno ali avtomatsko;
-       
zagotavljanjem jalove energije iz virov priključenih na distribucijski
sistem in s prevzemom iz prenosnega omrežja; ter
-       
koordinirano izrabo virov ponudnikov sistemske storitve regulacije
napetosti na lokalnih delih distribucijskega sistema, skladno s 11. členom teh
SONDSEE.
(2) Regulacija napetosti pri oskrbi z električno energijo iz
distribucijskega sistema ohranja napetostno ravnotežje. Storitev regulacije
napetosti je na voljo vsem uporabnikom sistema in ni individualnega značaja.
(3) Distribucijski operater skrbi za takšen obseg jalove
moči, da je zagotovljeno vzdrževanje napetostnih nivojev znotraj predpisanih
vrednosti.
(4) Zaradi zagotavljanja napetostne stabilnosti in
zmanjševanja izgub smejo uporabniki sistema, ko so priključeni na
elektrodistribucijski sistem, prevzemati/oddajati navidezno moč, katere je
jalova komponenta, izražena s tgφ, v mejah ± 0,32868. Navedeno v določenih
primerih ne velja za proizvodne naprave, katerih meje so opredeljene v Prilogi
5 Navodila za priključevanje in obratovanje proizvodnih naprav in hranilnikov
priključenih v distribucijsko elektroenergetsko omrežje.
9. člen
(ponovna vzpostavitev oskrbe)
(1) Distribucijski operater zagotavlja ponovno vzpostavitev
oskrbe po izpadu z načrtovanjem in izvajanjem:
-       
obratovanja;
-       
postopkov za izločitev okvarjenega sektorja v SN omrežju;
-       
postopkov za obratovanje distribucijskega sistema v izrednih
obratovalnih stanjih; in
-       
dežurne službe za izvajanje manipulacij in odpravo okvar na
distribucijskem sistemu.
(2) Distribucijski operater izvaja ponovno vzpostavitev
oskrbe po izpadu skladno z Navodili za obratovanje elektroenergetskih objektov
in naprav, v okviru katerega so določeni tudi postopki za izločitev okvarjenega
sektorja v SN omrežju in postopki za obratovanje distribucijskega sistema v
izrednih obratovalnih stanjih. Navodila se izdelujejo, usklajujejo z razvojem
sistema in ažurirajo ob spremembah osnovne konfiguracije sistema.
10. člen
(nestandardna kakovost električne energije)
Distribucijski operater in uporabnik sistema se lahko
dogovorita o medsebojnih pogojih za zagotovitev nestandardne kakovosti
električne energije. Ti pogoji so sestavni del pogodbe o kakovosti električne
energije, skladno s 33. členom teh SONDSEE.
11. člen
(zagotavljanje in uporaba sistemskih storitev
distribucijskemu operaterju s strani uporabnikov distribucijskega sistema)
(1) Distribucijski operater lahko na podlagi zahtev
zanesljivega in varnega obratovanja DEES z namenom zagotovitve optimalnega
delovanja celotnega DEES ali njegovega dela po transparentnih postopkih naroča
in uporablja naslednje sistemske storitve na DEES, ki mu jih lahko zagotavljajo
uporabniki sistema ali tretje osebe kot ponudniki sistemske storitve:
-       
regulacija napetosti na lokalnem delu DEES;
-       
upravljanje preobremenitev lokalnega dela DEES;
-       
upravljanje zmogljivosti lokalnega dela DEES;
-       
upravljanje lokalnega otočnega obratovanja v primeru napake v lokalnem
delu DEES.
(2) Navedene storitve iz prejšnjega odstavka uporabniki
sistema ali tretje osebe skladno z veljavnim SZP uporabnika sistema
zagotavljajo distribucijskemu operaterju skozi:
-       
nadzorovano povečano ali zmanjšano porabo delovne in jalove energije
končnega odjemalca;
-       
nadzorovanim časovnim premikom obremenitve (moči) končnega odjemalca;
-       
nadzorovano povečano ali zmanjšano proizvodnjo delovne in jalove
energije proizvodne naprave;
-       
nadzorovano spremenljivo proizvodno delovno in jalovo moč proizvodne
naprave;
-       
nadzorovanim polnjenjem in praznjenjem naprave za shranjevanje
električne energije;
-       
nadzorovanim polnjenjem in praznjenjem električnega vozila na
polnilnici.
(3) Uporabnik sistema mora distribucijskemu operaterju za
izvajanje posamezne sistemske storitve iz prvega odstavka tega člena:
-       
za aktivacijo sistemske storitve zagotoviti komunikacijo do nadzornega
sistema za energetsko upravljanje ponudnika sistemske storitve;
-       
zagotoviti dostop do merilnih podatkov o izvedeni storitvi, ki so
zabeleženi na merilni napravi nameščeni znotraj inštalacije uporabnika sistema,
če se sistemska storitev ne bo zabeležila na merilni napravi nameščeni na
merilnem mestu.
(4) Distribucijski operater določi podrobne tehnične zahteve
za izvajanje posamezne sistemske storitve in sam postopek preverjanja
usposobljenosti za izvajanje sistemske storitve iz prvega odstavka tega člena v
posebnem navodilu.
II.2. Posebne storitve, za katere se dogovarjajo uporabniki
distribucijskega sistema in tretje osebe
12. člen
(posebne storitve, za katere se dogovarjajo uporabniki
distribucijskega sistema in tretje osebe)
(1) Posebne storitve, za katere se dogovarjajo uporabniki
distribucijskega sistema in tretje osebe, so storitve, ki jih uporabniki
sistema skozi povišano ali znižano porabo ali proizvodnjo elektrike v določenih
časovnih obdobjih na podlagi ustreznih pogodbenih razmerij zagotavljajo
koristnikom teh storitev.
(2) Ponudnik posebnih storitev je oseba, ki z namenom iz
prejšnjega odstavka upravlja:
-       
svoje vire; ali
-       
vire individualnega uporabnika sistema; ali
-       
vire skupine uporabnikov sistema; ali,
-       
kombinacijo predhodno navedenih možnosti.
(3) Vse posebne storitve se lahko izvajajo na posameznem
merilnem mestu v mejah priključne moči, tehničnih karakteristik priključka,
meritev in komunikacij, kot je to določeno v izdanem SZP za to merilno mesto,
in obratovalnega stanja v delu DEES, kjer se to merilno mesto nahaja.
13. člen
(način komunikacije med deležniki)
V procesu določanja omejitev ponudniku posebnih storitev ter
obveščanja o omejitvah in aktivacijah posebnih storitev poteka vsa komunikacija
med distribucijskim operaterjem in ponudnikom posebnih storitev v elektronski
obliki.
14. člen
(preverjanje stanja distribucijskega omrežja za izvajanje
posebnih storitev)
(1) Ponudnik posebnih storitev je dolžan pred začetkom
izvajanja posebnih storitev v vlogi posredovati distribucijskemu operaterju
svoje podatke iz 143. člena teh SONDSEE in vse podatke iz četrtega odstavka
tega člena za sodelujoče uporabnike sistema, ki so priključeni na
distribucijski sistem.
(2) Distribucijski operater po prejemu podatkov o uporabniku
sistema priključenem direktno ali preko dodatnega merilnega mesta na
distribucijski sistem s strani ponudnika posebnih storitev preveri skladnost z
evidencama merilnih mest in merilnih točk ter morebitne stalne omejitve v času
nudenja posebnih storitev, najkasneje v roku 30 delovnih dni od prejema vloge z
vsemi zahtevanimi podatki.
(3) Distribucijski operater omogoči ponudniku posebnih
storitev dostop do podatkov o stalnih in začasnih omejitvah za izvajanje
posamezne vrste posebnih storitev posebej za vsako merilno točko uporabnika
sistema po prejemu obvestila o začetku izvajanja posebnih storitev s strani
ponudnika posebnih storitev. V primeru, da je koristnik posebnih storitev
sistemski operater, distribucijski operater omogoči ponudniku sistemskih
storitev dostop do navedenih podatkov po obvestilu sistemskega operaterja o
priznanju sposobnosti posameznega uporabnika sistema za izvajanje storitev, ki
ga zagotovi ponudnik posebnih storitev.
(4) Distribucijski operater v posebnem navodilu podrobneje
določi:
-       
vsebino vloge s potrebnimi podatki, ki jih distribucijski operater
potrebuje v postopku preveritve obratovalnih omejitev (soglasje uporabnika
distribucijskega sistema za obdelavo njegovih podatkov za potrebe postopka
določitve trajnih omejitev in za posredovanje podatkov o nudenju posebnih
storitev, identifikacijska številka merilnega mesta, identifikacijska številka
merilne točke, davčna številka uporabnika sistema, vrsta storitve, ki jo bo
nudil, tipi naprav, njihove moči in ostale njihove tehnične značilnosti, s
katerimi bo nudil posebne storitve, in podobno);
-       
zahteve za elektronsko izmenjavo podatkov in obvestil med
distribucijskim operaterjem in ponudnikom posebnih storitev;
-       
postopke obveščanja o kršitvah omejitev in spremembah uporabnika
sistema;
-       
postopke obveščanja o spremembah omejitev.
15. člen
(merilna in komunikacijska oprema za izvajanje posebnih
storitev)
(1) Ponudnik posebnih storitev zagotavlja merilne podatke o
izvajanju posebnih storitev z merilno in komunikacijsko opremo, ki se nahaja na
merilnem mestu uporabnika sistema in vseh dogovorjenih dodatnih merilnih mestih
za merilnim mestom.
(2) V kolikor merilna in/ali komunikacijska oprema na
merilnem mestu ne ustreza zahtevam za izvajanje posebnih storitev, nadgradnja
te in/ali komunikacijske opreme ni strošek distribucijskega operaterja, razen v
primerih, ko druga zakonodaja določa drugače.
16. člen
(obveščanje distribucijskega operaterja o izvajanju posebnih
storitev na DEES)
(1) Ponudnik posebnih storitev mora takoj po aktivirani
posebni storitvi rRPF na distribucijskem sistemu posredovati distribucijskemu
operaterju naslednje podatke za vse uporabnike sistema priključene na SN nivoju
in s priključno močjo večjo od 1 MW, ki so sodelovali v aktivaciji storitve:
-       
podatke o aktivaciji posebne storitve (predviden pričetek in konec
aktivacije posameznega uporabnika sistema, vrsta posebne storitve, predvideno
moč aktivacije, …);
-       
vse merilne točke, ki so v relaciji z merilnimi mesti, kjer se moč meri,
predvidene za aktivacijo posebne storitve.
(2) Distribucijski operater upošteva prejete podatke pri
izvajanju obratovanja in vzdrževanja dela sistema, na katerega je priključen
ponudnik storitev.
(3) Distribucijski operater v primeru napovedanih začasnih
načrtovanih prekinitev delovanja DEES skladno z 214. členom teh SONDSEE obvesti
ponudnika posebnih storitev in koristniku posebnih storitev omogoči vpogled o
omejitvi možnosti izvajanja posebnih storitev.
(4) Ponudnik posebnih storitev mora po zaključku aktivacije
posebne storitve distribucijskemu operaterju posredovati naslednje podatke:
-       
seznam vseh aktiviranih merilnih točk s pripadajočo aktivirano močjo, ki
so priključene na distribucijski sistem, in
-       
podatke iz vseh aktiviranih merilnih točk dodatnih merilnih mest izven
pristojnosti distribucijskega operaterja,
ki so
bila aktivirana za izvedbo posebne storitve in glede na vrsto posebne storitve
vplivajo na obračune distribucijskega operaterja, najkasneje do 7 ure zjutraj
za pretekli dan.
17. člen
(omejitev odgovornosti distribucijskega operaterja)
Distribucijski operater v primerih omejevanja možnosti
izvajanja posebnih storitev iz razlogov, navedenih v 7. členu teh SONDSEE
skladno z zakonodajo, ki ureja izjemna stanja v sistemu, odškodninsko ne
odgovarja za morebitno nezmožnost izvajanja pogodbenih določil, dogovorjenih
med ponudniki in koristniki posebnih storitev.
18. člen
(obveščanje o kršenju stalnih in začasnih omejitev ter
spremembah na merilnem mestu)
Distribucijski operater obvešča ponudnika posebnih storitev:
-       
o izvedenih odklopih in priklopih merilnega mesta uporabnika sistema, ki
nudi posebne storitve; in
-       
o morebitnem kršenju stalnih ali začasnih omejitev s strani uporabnika
sistema, ki nudi posebne storitve.
II.3. Vodenje obratovanja distribucijskega sistema
19. člen
(obseg vodenja obratovanja)
(1) Distribucijski operater vodi obratovanje distribucijskega
sistema tako, da napetosti, bremenski in kratkostični toki ter druge veličine
ne presežejo dopustnih tipiziranih standardnih vrednosti za posamezne objekte,
vode in naprave iz 5. člena teh SONDSEE.
(2) Vodenje obratovanja obsega zlasti:
-       
nadzor in krmiljenje DEES;
-       
izdelavo planov obratovanja DEES,
-       
koordinacijo vodenja obratovanja DEES s sistemskim operaterjem;
-       
optimizacijo obratovanja s spreminjanjem konfiguracije DEES;
-       
zagotavljanje varnega in zanesljivega obratovanja DEES;
-       
koordiniranje vzdrževanja DEES;
-       
koordiniranje delovanja zaščitnih naprav;
-       
koordiniranje dela z vzdrževalci na terenu in odzivanje na sporočila
uporabnikov;
-       
izvajanje predpisanih ukrepov omejevanja obtežb in porabe;
-       
izvajanje vklopov in izklopov uporabnikov sistema od distribucijskega
elektroenergetskega sistema;
-       
analizo izpadov, okvar in izdelava obratovalne statistike;
-       
nadzor kakovosti električne energije;
-       
izdelavo ali potrjevanje navodil za obratovanje;
-       
zagotavljanje takšnega obsega jalove moči, da so zagotovljeni napetostni
nivoji znotraj predpisanih mejnih vrednosti.
(3) Naloge vodenja obratovanja distribucijskega sistema
operativno izvajajo DCV. V vseh DCV je potrebno za zagotovitev zanesljivega
izvajanja nalog iz prejšnjega odstavka zagotoviti stalno prisotnost strokovnega
osebja v obsegu, da te naloge lahko izvaja, še posebej pa v času naravnih
nesreč ter ostalih izrednih in izjemnih dogodkov.
(4) Vodenje obratovanja naslednjih VN naprav v 110 kV
distribucijskem elektroenergetskem sistemu:
-       
odklopniki in ločilniki polj vodov, zveznih polj zbiralk in obhodnih
polj;
-       
vzdolžni ločilniki zbiralk in ločilniki merilnih polj ter pripadajoči
ozemljitveni ločilniki,
poteka
v skladu z določili SONPO. Daljinsko krmiljenje VN naprav v 110 kV
distribucijskem sistemu izvaja distribucijski operater na podlagi depeš sistemskega
operaterja.
20. člen
(načrtovanje obratovanja)
(1) Distribucijski operater načrtuje obratovanje DEES v
skladu s kriterijem zanesljivosti n-1 v VN (skupaj s sistemskim operaterjem), v
SN in NN omrežju pa izjemoma, kjer to dopušča stanje zgrajenosti omrežja.
(2) Distribucijski operater sme začasno odstopiti od
obratovanja s kriterijem zanesljivosti n-1, če je to potrebno zaradi
vzdrževalnih del, rekonstrukcij ali priključitev novih delov distribucijskega
omrežja in postrojev. Distribucijski operater načrtuje obratovanje v dogovoru s
sistemskim operaterjem (za VN naprave razen transformatorjev) in/ali uporabniki
sistema v skladu s tem aktom, SONPO in navodili za obratovanje naprav
uporabnikov sistema. Vse načrtovane izklope na 110 kV nivoju distribucijski
operater depešno sporoča sistemskemu operaterju.
21. člen
(navodila za obratovanje naprav uporabnikov sistema)
(1) Za izdelavo navodila za obratovanje je odgovoren
uporabnik sistema. Za vsako spremembo, ki vpliva na obratovanje, mora uporabnik
sistema obstoječe navodilo za obratovanje ustrezno dopolniti. Navodilo za
obratovanje in njegove spremembe mora lastnik ali uporabnik sistema pred
priključitvijo oziroma izvedbo spremembe uskladiti s distribucijskim
operaterjem za naslednje objekte, s katerimi so priključeni uporabniki sistema
v naslednjih skupinah končnih odjemalcev:
-       
»Odjem na VN nad 35 kV«;
-       
»Odjem na SN od 1 kV do 35 kV«; ter
-       
postroji za proizvodnjo električne energije z nazivnim tokom več kot 16
A po fazi na NN nivoju.
(2) Navodila za obratovanje morajo med drugim vsebovati:
-       
naziv in splošne tehnične podatke o postroju;
-       
obratovalne podatke o postroju;
-       
enopolno shemo in podrobne podatke o postroju;
-       
način in potek stikalnih manipulacij na postroju;
-       
način dostopa distribucijskega operaterja do postroja;
-       
odgovorne osebe za obratovanje postroja in odgovorne osebe
distribucijskega operaterja.
(3) Za postroje za proizvodnjo električne energije z nazivnim
tokom do 16 A po fazi na NN nivoju, ki ustrezajo zahtevam standarda SIST EN
50438, mora lastnik ali uporabnik sistema predložiti distribucijskemu
operaterju navodilo za uporabo v slovenskem jeziku.
22. člen
(način izvajanja stikalnih manipulacij)
Stikalne manipulacije se izvajajo v skladu z navodili za
obratovanje elektroenergetskih objektov in naprav ter načrtom stikalnih
manipulacij, ki se pripravi v sklopu načrtovanja obratovanja.
II.4. Postopki za obratovanje distribucijskega sistema v
izrednih obratovalnih stanjih
23. člen
(vzroki za omejevanje moči in porabe)
Ob ogrozitvi zanesljivosti obratovanja ali obstoja nevarnosti
razpada elektroenergetskega sistema je distribucijski operater dolžan, skladno
s SONPO in uredbo o omejevanju obtežb in porabe električne energije v
elektroenergetskem sistemu, omejevati moč in porabo uporabnikov sistema.
24. člen
(delovanje ob nepredvidenih dogodkih)
(1) V primeru motenj, razpada DEES ali izpada dela DEES mora
distribucijski operater izvesti vse potrebne stikalne manipulacije, da se
motnje, posledice razpada ali posledice izpada omejijo ali odpravijo ter se
ponovno zagotovi varna uporaba in zanesljivo delovanje distribucijskega
sistema.
(2) Takšno delovanje ima prednost pred posebnimi in
posamičnimi interesi uporabnikov sistema.
25. člen
(delovanje ob preobremenitvah)
(1) Če se v distribucijskem sistemu pojavijo preobremenitve,
distribucijski operater izvede stikalne manipulacije za vzpostavitev
obratovalnega stanja, v katerem bodo naprave obratovale v okviru dopustnih
obremenitev.
(2) Če distribucijski operater z izvedbo stikalnih
manipulacij ne zagotovi dopustnih obremenitev, pristopi k razbremenitvi sistema
po naslednjem vrstnem redu:
-       
razbremenjevanje sistema s pogodbeno dogovorjenimi uporabniki sistema;
-       
razbremenjevanje sistema po navodilih za nadzor ter ukrepanje ob motnjah
ali razpadih DEES;
-       
izklop določenih delov DEES za čas, ki je nujno potreben, da se
nevarnost odpravi.
II.5. Kakovost oskrbe z električno energijo
26. člen
(kakovost oskrbe z električno energijo)
Distribucijski operater uporabniku sistema zagotavlja
kakovostno oskrbo z električno energijo, ki zajema kakovost napetosti,
komercialno kakovost in neprekinjenost napajanja, skladno z zahtevami v teh
SONDSEE, ostalih predpisov (npr. omrežninskega akta) in s stanjem tehnike.
27. člen
(ocenjevanje KOEE)
Distribucijski operater ocenjuje KOEE na način ugotavljanja
skladnosti z zahtevami podanimi v standardih ali v pogodbi o KOEE. Za
ocenjevanje kakovosti električne napetosti se uporabljajo standard SIST EN
50160 in določila, ki so navedena v teh SONDSEE. Navedeni standard se smiselno
uporablja tudi za regulacijo napetosti iz 8. člena.
28. člen
(število prekinitev napajanja)
(1) Distribucijski operater načrtuje in izvaja vzdrževalna in
razširitvena dela na distribucijskem sistemu tako, da vsota števila načrtovanih
dolgotrajnih prekinitev v zadnjih 10 letih ne preseže 10-kratnih letnih
maksimalnih vrednosti po določilih drugega odstavka tega člena.
(2) Za uporabnike sistema, ki nimajo pogodbe o KOEE,
distribucijski operater uvrsti uporabnike sistema po srednje napetostnih
izvodih/območjih (mestno, mešano, podeželsko) kot jih definira AGEN. Glede na
uvrstitev v območje distribucijski operater javno objavi maksimalno dopustno
število in trajanje vseh nenačrtovanih dolgotrajnih prekinitev v minutah na
prevzemno-predajnem mestu v letu (minimalni standard kakovosti), skladno z
določbami predpisov. Vse uporabnike sistema distribucijski operater obvesti o
razvrstitvi njihovega merilnega mesta.
(3) Distribucijski operater mora za uporabnike sistema, ki
imajo pogodbo o KOEE, zagotavljati, da skupno število in trajanje vseh
nenapovedanih prekinitev dobave ali odjema na enem merilnem mestu v enem letu v
distribucijskem sistemu ne preseže vrednosti določenih v pogodbi o KOEE.
29. člen
(način ocenjevanja kakovosti električne napetosti)
(1) Distribucijski operater ocenjuje kakovost električne
napetosti s pomočjo meritev in analiz stanja kakovosti električne napetosti na
način:
-       
stalnega monitoringa kakovosti električne napetosti; s katerim se
izvajajo letne analize motenj distribucijskega sistema, določajo trendi motenj
in izdela primerjava zatečenega nivoja motenj z nivoji načrtovanja za posamezne
dele distribucijskega sistema;
-       
občasnega monitoringa kakovosti električne napetosti; ki se izvaja v
primeru pritožb uporabnikov sistema in po vnaprej opredeljenem programu meritev
in analiz stanja kakovosti električne napetosti.
(2) Podatke o stalnem in občasnem monitoringu kakovosti
električne napetosti distribucijski operater posreduje AGEN v okviru letnega
krovnega poročila o kakovosti oskrbe z električno energijo.
30. člen
(postopki ocenjevanja kakovosti električne napetosti s
stalnim monitoringom)
Načini in postopki izvajanja stalnega monitoringa kakovosti
električne napetosti so določeni na podlagi internih Navodil za izvajanje
stalnega monitoringa kakovosti električne napetosti, ki jih distribucijski
operater objavi na svoji spletni strani. Uporabljena merilna metoda je v skladu
s standardom SIST EN 61000-4-30.
31. člen
(postopki ocenjevanja kakovosti električne napetosti z
občasnim monitoringom)
(1) Načini in postopki izvajanja občasnega monitoringa
kakovosti električne napetosti so določeni na podlagi internih Navodil za
izvajanje občasnega monitoringa kakovosti električne napetosti, ki jih
distribucijski operater objavi na svoji spletni strani. Uporabljena merilna
metoda je v skladu s standardom SIST EN 61000-4-30.
(2) V primeru, ko distribucijski operater z monitoringom
kakovosti električne napetosti ugotovi, da uporabnik sistema s svojim odjemom
električne energije povzroča motnje ostalim uporabnikom sistema, distribucijski
operater najprej od uporabnika sistema zahteva, da omeji vplive svojih naprav na
distribucijski sistem na predpisane vrednosti. Rok, ki ga distribucijski
operater določi v zahtevi, ne sme biti krajši od 30 dni. Če uporabnik v
postavljenem roku ne zniža nivoja motenj, ki jih povzroča, distribucijski
operater prične s postopkom odklopa skladno z 215. členom teh SONDSEE.
32. člen
(oporekanje uporabnika kakovosti električne napetosti)
(1) Distribucijski operater je dolžan uporabniku sistema
zagotavljati kakovost napetosti na priključnem mestu v skladu z zahtevami o
kakovosti električne energije, določene v standardu iz 27. člena teh SONDSEE in
v skladu s stanjem tehnike.
(2) Če uporabnik sistema oporeka kakovosti električne
napetosti, mora distribucijski operater opraviti meritve in rezultate
posredovati uporabniku sistema skupaj z obvestilom o stanju kakovosti napetosti
in obrazložitvijo rezultatov. Če je ugotovljeno neskladje kakovosti napetosti z
veljavno zakonodajo, mora distribucijski operater uporabniku sistema navesti
vzroke za neskladje, podati ukrepe za rešitev neskladja in navesti rok za
izvedbo le-teh. Če meritve niso pokazale odstopanja kakovosti napetosti od
veljavne zakonodaje, nosi stroške meritev uporabnik.
(3) Če se uporabnik sistema z rezultati meritev kakovosti
napetosti električne energije ne strinja, lahko opravi meritve na lastne
stroške.
(4) Distribucijski operater mora v roku osmih delovnih dni
pričeti s postopkom preverjanja ugotovitev uporabnika glede kakovosti
napetosti, vključno s prekinitvami ali omejitvami dobave, in ga v nadaljnjih 30
delovnih dneh o svojih ugotovitvah obvestiti. V kolikor se ugotovi neskladje v
korist uporabnika sistema, se postopa skladno z omrežninskim aktom.
(5) Meritev kakovosti napetosti se opravi na način in z
instrumentarijem, ki ga določa standard SIST EN 61000-4-30.
33. člen
(pogodbeni odnosi z naslova KOEE)
(1) Distribucijski operater lahko s končnim uporabnikom
sklene individualno pogodbo o nestandardni kakovosti oskrbe z električno
energijo.
(2) Nestandardna dogovorjena kakovost oskrbe z električno
energijo je kakovost, ki jo distribucijski operater lahko sklene z uporabnikom
za zagotavljanje dogovorjene kakovosti in odstopa od zahtev iz 27. člena teh
SONDSEE.
(3) V pogodbi o nestandardni kakovosti so lahko zajete tudi
zahteve za posebne pogoje priključitve (npr. rezervno napajanje), način
preverjanja kakovosti oskrbe z električno energijo ter ostali pogoji za
zagotavljanje nestandardne kakovosti oskrbe z električno energijo na način, ki
ga pogodbeni stranki individualno dogovorita v fazi pogajanj.
(4) Predmet pogodbe predstavljajo pogodbene vrednosti za
posamezno značilnost kakovosti napetosti, ki jo zagotavlja distribucijski
operater, ter pogodbeno dogovorjeno nadomestilo s strani uporabnika sistema za
dvig kakovosti in pogodbeno dogovorjeno nadomestilo s strani distribucijskega
operaterja v primeru neizpolnjevanja pogodbene vrednosti za posamezno
značilnost kakovosti napetosti.
(5) Pogodba o nestandardni kakovosti praviloma zajema:
-       
podatke pogodbenih strank;
-       
glavno merilno mesto, ki je mesto ugotavljanja skladnosti s tehničnimi
pogodbenimi postavkami;
-       
predvideno kontrolno merilno mesto, če je to možno;
-       
merodajne merilne naprave, lokacija fizične namestitve;
-       
uporabljeno merilno ter računsko metodo spremljanja pogodbenih
vrednosti;
-       
uvrstitev merilne naprave znotraj veljavne razvrstitve merilnih naprav
(status merilnega instrumentarija);
-       
zavarovanje merilnega tokokroga pred malverzacijami (sistem zalivk,
plomb in podobno);
-       
določitev skrbnika merilnih naprav ter/oziroma skrbnika merilnih
podatkov;
-       
periodo in način medsebojnega obveščanja;
-       
pogodbene vrednosti za posamezni pogodbeni parameter KOEE;
-       
način medsebojnega priznavanja merilnih rezultatov;
-       
v primeru sporov določitev razsodnika (tretja stran), ki bo neodvisna in
ugledna institucija;
-       
dogovorjeni finančni vidik pogodbe, zavarovalniško kritje pogodbenih
postavk;
-       
opredelitev višje sile;
-       
časovni okvir trajanja pogodbenega odnosa; ter
-       
ostale pogodbeno dogovorjene postavke.
(6) Pogoj za veljavnost pogodbe o nestandardni KOEE je
veljavna Pogodba o uporabi sistema.
II.6. Zaščitne naprave in načini ozemljitve
II.6.1. Zaščitne naprave
34. člen
(osnovne zahteve za zaščitne naprave)
(1) Za zanesljivo obratovanje morajo zaščitne naprave
uporabnika in DEES ustrezati:
-       
obratovalnim pogojem DEES;
-       
pogojem na stičnem mestu DEES s prenosnim sistemom;
-       
pogojem na priključnem mestu DEES s priključkom;
-       
pogojem iz SZP izdanega uporabniku sistema.
(2) Pri vgradnji zaščitnih naprav in drugih naprav, ki so z
njimi funkcionalno povezane, je treba upoštevati tehnične predpise in dobro
inženirsko prakso s področja elektromagnetne združljivosti.
(3) Lastnik zaščitne naprave je dolžan zagotoviti
selektivnost svoje zaščite, meritve in njeno vzdrževanje v skladu s predpisi in
navodili za obratovanje in navodili za uporabo.
35. člen
(kratkostični parametri)
(1) Pri načrtovanju in gradnji naprav, ki se priključujejo na
VN nivoju, se upošteva planirani kratkostični parametri, ki jo definira
sistemski operater.
(2) Distribucijski sistem se načrtuje in gradi tako, da se za
posamezne napetostne nivoje uporabijo tipizirani standardni kratkostični
parametri iz 5. člena teh SONDSEE ali se v posameznih posebnih primerih uporabi
naslednja višja standardizirana vrednost.
(3) Pri načrtovanju in gradnji naprav, ki se priključujejo na
NN nivoju, se upošteva impedanca kratkostične zanke na mestu priključitve. Pri
izračunih kratkostičnih tokov v točki priključitve se vzame za izhodišče
najneugodnejši primer za določitev kratkostične moči Sk na NN zbiralkah
transformatorske postaje, dodatno pa se upoštevajo še prispevki razpršenih
virov električne energije v NN omrežju. Najneugodnejši primer nastopi takrat,
ko nastopi na SN strani transformatorske postaje kratkostična moč Sk v višini
navedeni v prejšnjem odstavku za posamezni napetostni nivo, pri izračunu
kratkostične moči Sk na NN stran pa vzamemo transformator moči 1000 kVA. V
primeru uporabe transformatorja večje moči se za izračun kratkostične moči Sk
uporabi dejansko uporabljeni transformator.
36. člen
(posebne zahteve za zaščitne naprave)
Uporabnik sistema s posebnimi zahtevami se lahko v postopku
izdaje SZP z distribucijskim operaterjem posebej dogovori o zahtevnejših
rešitvah zaščite. S pogodbo o priključitvi se določi način realizacije in
plačilo stroškov izvedbe rešitve.
37. člen
(zaščita VN omrežja)
(1) Pri načrtovanju in gradnji naprav, ki se priključujejo na
VN nivoju, se zaščitne naprave izberejo, projektirajo in parametrijajo v skladu
s SONPO.
(2) Daljinski nadzor in prenos podatkov o delovanju zaščitnih
naprav VN distribucijskega omrežja izvaja distribucijski operater, ki posreduje
vse podatke o navedenih VN zaščitnih napravah skladno s SONPO tudi sistemskemu
operaterju.
38. člen
(zaščita energetskega transformatorja VN/SN)
Koncept zaščite se določi v skladu z dovoljeno termično
obremenitvijo s ciljem, da se doseže ustrezna selektivnost delovanja zaščite.
Zaščita energetskega transformatorja obsega najmanj:
-       
diferenčno zaščito;
-       
nadtokovno zaščito in kratkostično zaščito;
-       
rezervno nadtokovno zaščito z avtonomnim napajanjem;
-       
prenapetostno in podnapetostno zaščito;
-       
plinski rele transformatorja;
-       
plinski rele regulacijskega stikala;
-       
termično zaščito;
-       
zaščito v nevtralni ali nevtralnih točkah transformatorja, pri čemer je
transformator ozemljen na VN ali SN strani.
39. člen
(zaščita SN omrežja)
(1) Koncept zaščite SN omrežja mora ustrezati načinu
obratovanja nevtralne točke TR, vrsti omrežja (radialno, zazankano, napajalno)
in tipu omrežja (kabelsko ali mešano). Izbrana zaščita mora delovati selektivno
v primeru vseh vrst okvar.
(2) Zaščitne naprave in oprema za vodenje morajo izpolnjevati
zahteve družine standardov SIST EN 60255 in SIST EN 61000.
(3) Komunikacijski protokol za priključitev zaščitne naprave
mora izpolnjevati zahteve družine standardov SIST EN 60870 ali SIST EN 61850.
(4) Zaščitne naprave se pri novogradnjah ali obnovah izberejo
v skladu z uveljavljenimi koncepti zaščite in po načelih dobre inženirske
prakse z uveljavljeno opremo (reference opreme na področju EU).
(5) Zaščitne naprave morajo izpolnjevati tudi zahteve SONPO
za razbremenjevanje omrežja po sistemu frekvenčnih zaščit.
40. člen
(zaščita distribucijskega transformatorja SN/NN)
(1) Zaščita distribucijskega transformatorja mora obsegati
najmanj zaščito pred kratkim stikom in termično preobremenitvijo.
Transformatorji nad 400 kVA morajo imeti dodatno še zaščito pred notranjo
okvaro.
(2) Za izvedbo zaščite distribucijskega transformatorja moči
do vključno 400 kVA zadošča zaščita z varovalkami. Za izvedbo zaščite
distribucijskega transformatorja moči nad 400 kVA zadošča na primarni strani
zaščita z varovalkami in stikalnim elementom, na sekundarni strani pa termična
zaščita z izklopom.
41. člen
(zaščita distribucijskih transformatorjev SN/NN pri
paralelnem delovanju)
(1) Distribucijski transformatorji, ki praviloma ne
obratujejo paralelno, morajo za morebitno paralelno obratovanje izpolnjevati
naslednje pogoje:
-       
enaka prestavna razmerja;
-       
enake naznačene napetosti;
-       
vezava transformatorjev naj bo takšna, da ne pride do izenačevalnih
tokov (enake vezalne skupine ali številki vezne skupine obeh transformatorjev
morata biti enaki);
-       
približno enake kratkostične napetosti uk, pri čemer se ne smejo
razlikovati za več kot 10 %;
-       
razmerje naznačenih moči ne sme biti večje od 3:1.
(2) V primeru paralelnega delovanja dveh transformatorjev
mora biti pri delovanju zaščite pred notranjo okvaro transformatorja
zagotovljen obojestranski izklop okvarjenega transformatorja. Če to ni
zagotovljeno, je potrebno zagotoviti izklop vseh paralelno delujočih
transformatorjev na napajalni strani.
42. člen
(zaščita NN omrežja)
(1) Zaščita NN omrežja se dimenzionira v skladu s
pravilnikom, ki določa zaščito nizkonapetostnih omrežij in pripadajočih
transformatorskih postaj.
(2) Distribucijski operater mora izvajati kontrolni izračun
kratkih stikov za celoten NN vod. Pri tem preveri tudi tokovne obremenitve
vodnikov v normalnih obratovalnih pogojih ter minimalni tok enopolnega kratkega
stika med faznim in nevtralnim vodnikom z zaščitno funkcijo (PEN vodnikom).
43. člen
(vzdrževanje zaščitnih naprav)
Zaščitne naprave morajo biti periodično preizkušane v skladu
s pravilnikom, ki določa vzdrževanje elektroenergetskih postrojev, ter Navodili
za vzdrževanje distribucijskega elektroenergetskega omrežja (v nadaljnjem
besedilu: Navodila za vzdrževanje).
II.6.2. Načini ozemljitev
44. člen
(dimenzioniranje ozemljil v distribucijskem sistemu)
(1) Dimenzioniranje ozemljil VN in SN distribucijskega
omrežja določa standard SIST EN 50522.
(2) Dimenzioniranje ozemljil v NN omrežju določa pravilnik,
ki določa zaščito nizkonapetostnih omrežij in pripadajočih transformatorskih
postaj.
45. člen
(načini obratovanja SN zvezdišča TR)
V SN distribucijskih omrežjih se uporabljajo naslednji načini
obratovanja nevtralne točke energetskega transformatorja:
-       
ozemljitev preko nizkoohmskega upora;
-       
resonančna ozemljitev;
-       
kombinacija nizkoohmskega upora in paralelno vezane dušilke;
-       
kombinacija resonančne ozemljitve v kombinaciji z nizkoohmskim uporom;
-       
izolirano zvezdišče.
46. člen
(ozemljitve SN omrežja)
Ozemljitve SN omrežja se dimenzionirajo glede na način
obratovanja nevtralne točke transformatorja, pričakovano velikost
zemeljskostičnega toka, trajanje okvare in karakteristiko zemljine, skladno s
standardom SIST EN 50522.
II.7. Priključevanje in obratovanje nizkonapetostnih
agregatov
47. člen
(priključitev agregata na distribucijsko omrežje)
(1) Priključitev agregata za proizvodnjo električne energije
na distribucijsko omrežje je dovoljena ob prekinitvah obratovanja zaradi
vzdrževanja distribucijskega omrežja, v posebnih primerih in v izrednih
razmerah. Priključitev izvede distribucijski operater.
(2) Distribucijski operater mora ob varnem obratovanju
agregata zagotoviti predpisano kakovost napetosti v skladu s SONDSEE. Odgovoren
je za izvedbo zaščitnih ukrepov pred preveliko napetostjo dotika na mestu
priključitve agregata in pravilno delovanje zaščite distribucijskega omrežja,
ki ga napaja agregat.
(3) Obseg napajanja prizadetega omrežja z agregati je odvisen
od razpoložljivega števila agregatov in obsega prizadetega omrežja.
Distribucijski operater ob večjih naravnih in drugih nesrečah ne zagotavlja v celoti
potrebne oskrbe vseh uporabnikov omrežja z agregati na prizadetem območju.
Distribucijski operater lahko od odjemalcev zahteva omejitev porabe elektrike v
času napajanja z agregatom. Če odjemalec ne omeji porabe, ga distribucijski
operater izklopi za čas napajanja z agregatom.
(4) Proizvodne naprave, priključene na distribucijsko
omrežje, ki ga napaja agregat, smejo obratovati samo na podlagi izrecnega
dovoljenja distribucijskega operaterja.
(5) V posebnih primerih, kadar je za določen čas obvezno zagotavljanje
neprekinjenosti napajanja v NN omrežju, je dovoljeno paralelno obratovanje
agregata z distribucijskim omrežjem pod pogoji, ki jih določi distribucijski
operater.
48. člen
(priključitev agregata na električno inštalacijo uporabnika
sistema za njegove lastne potrebe)
(1) Uporabnik sistema sme priključiti agregat v skladu z
navodili proizvajalca agregata za lastne potrebe (individualne hiše, kmetija,
industrijski obrat, delavnice,…), kadar razpoložljivost distribucijskega
omrežja ni na voljo.
(2) Priključitev mora biti izvedena tako, da ni mogoč iznos
potenciala (napetosti) v distribucijsko omrežje.
(3) Uporabnik sistema po priključitvi agregata prevzema
odgovornost za varnost ljudi in živali in morebitno nastalo škodo ob nepravilni
uporabi, ki bi nastala na njegovi električni inštalaciji, priključenih
porabnikih ali proizvodih.
(4) Na smiselno enak način se priključujejo tudi drugi viri
napajanja za lastne potrebe.
III. NAČRTOVANJE RAZVOJA DEES
49. člen
(razvoj DEES)
Distribucijski operater z načrtovanjem razvoja DEES
dolgoročno zagotavlja dostop do distribucijskega sistema, zadostno prenosno
zmogljivost sistema, ustrezno kakovost napetosti, obvladovanje kratkostičnih
tokov ter varno in zanesljivo obratovanje DEES.
III.1. Proces načrtovanja razvoja DEES
50. člen
(osnova za načrtovanje)
Načrtovanje razvoja DEES temelji na osnovi:
-       
napovedi razvoja porabe, proizvodnje in koničnih moči DEES;
-       
obratovalne značilnosti sistema;
-       
stanja sistema in njegovih elementov;
-       
razpoložljivih podatkov iz naprednega merilnega sistema pri uporabnikih
sistema;
-       
razpoložljivih podatkov iz merilnikov v posameznih točkah omrežja;
-       
scenarijev porabe in proizvodnje električne energije;
-       
kriterijev načrtovanja, ki omogočajo zagotavljanje predpisane kakovosti
oskrbe z električno energijo, ki obsega kakovost el. napetosti in zanesljivost
(neprekinjenost) napajanja;
-       
gospodarnosti načrtovanih ukrepov v smislu gradnje, obratovanja in
vzdrževanja DEES;
-       
predvidenih ukrepov in zahtev iz državnega razvojnega energetskega
načrta;
-       
predvidenega razvoja vključevanja proizvodnih naprav električne energije
v sistem.
III.2. Načrtovanje razvoja DEES
51. člen
(kriteriji načrtovanja razvoja distribucijskega sistema)
(1) Kriteriji razvoja distribucijskega sistema so:
-       
tehnični;
-       
ekonomski;
-       
okoljevarstveni; ter
-       
varnosti in zanesljivosti,
in zagotavljajo
dolgoročno optimalen razvoj distribucijskega sistema, in med katere sodijo:
-       
kakovost napetosti;
-       
zanesljivost napajanja;
-       
trajnostna in vzdržna raba elementov DEES;
-       
varnost obratovanja in vzdrževanja;
-       
optimiranje izgub v sistemu;
-       
razvojna prilagodljivost;
-       
enostavnost in preglednost;
-       
racionalna raba prostora;
-       
varovanje okolja;
-       
elektromagnetna združljivost.
(2) Načrtovanje razvoja 110 kV omrežja in naprav
distribucijskega sistema mora biti usklajeno s sistemskim operaterjem.
52. člen
(predmet načrtovanja razvoja)
Načrtovanje distribucijskega sistema zajema:
-       
110 kV distribucijsko omrežje;
-       
transformacijo 110 kV/SN in SN/SN;
-       
razdelilne postaje RP na VN in SN;
-       
SN omrežje;
-       
transformacijo SN/NN;
-       
NN omrežje;
-       
pripadajoče objekte in naprave (kot npr. DCV, TK infrastruktura,
avtomatizacija, sistem merjenja električne energije).
53. člen
(faznost načrtovanja razvoja)
(1) Distribucijski operater načrtuje razvoj distribucijskega
sistema večfazno.
(2) V prvi fazi načrtovanja se z analizo obratovalnih stanj
preverja, če VN in SN omrežji ter transformacija izpolnjujeta kriterije
načrtovanja ob predvidenem naraščanju obremenitev in predvidenem vključevanju
proizvodnih naprav v distribucijski sistem. Raziskovalno obdobje v smislu načrtovanja
je 20 do 30 let.
(3) V drugi fazi načrtovanja distribucijski operater s
tehtanjem tehničnih, ekonomskih kriterijev in kriterijev varnosti in
zanesljivosti opredeli optimalno varianto razvoja VN in SN distribucijskega
sistema.
(4) Pri načrtovanju NN omrežja se uporabljajo metode na
podlagi analiz velikih količin podatkov. Distribucijski operater začne te
metode uporabljati, ko je v napredni merilni sistem vključenih vsaj 90 % vseh
uporabnikov distribucijskega sistema, predvsem na delih omrežja z večjo vključenostjo
električne energije iz proizvodnih naprav.
III.2.1. Tehnični kriteriji
načrtovanja distribucijskega sistema
54. člen
(zahteve za načrtovanje razvoja)
Distribucijski operater načrtuje razvoj sistema tako, da:
-       
110 kV omrežje zadošča kriteriju zanesljivosti n-1. Kriterij
zanesljivosti n-1 je izpolnjen, če ob izpadu enega 110 kV elementa ne pride do
prekinitve distribucije električne energije;
-       
dopustna obremenitev transformatorjev 110 kV/SN v normalnem obratovalnem
stanju ne presega 60 % naznačene moči v primeru 2 transformatorjev in 80 %
naznačene moči v primeru treh transformatorjev v RTP. V obratovanju
transformatorjev je treba upoštevati obratovalno temperaturo transformatorjev
in klimatske razmere;
-       
SN omrežje praviloma gradi v obliki zank po kriteriju zanesljivosti n-1.
Kriterij zanesljivosti n-1 je v SN omrežjih izpolnjen, če je ob izpadu enega SN
elementa možno po krajši prekinitvi (do 1h) zagotoviti uporabo sistema vsem
uporabnikom izven okvarjenega sektorja. Distribucijski operater načrtuje SN
kabelsko omrežje tako, da v normalnem stanju to ni obremenjeno več kot 75 %
termične meje in SN nadzemno omrežje tako, da v normalnem stanju to ni
obremenjeno več kot 50 % termične meje. V primeru stanja rezervnega napajanja
pa obremenitev SN vodov ne sme preseči termične meje;
-       
dopustni padec napetosti v SN omrežju v normalnem obratovalnem stanju ne
presega 7,5 %;
-       
dopustni padec napetosti v SN omrežju v rezervnem obratovalnem stanju ne
presega doseženega padca napetosti v normalnem obratovalnem stanju za več kot 5
%;
-       
izmerjeni padec napetosti v NN omrežju ne presega 7,5 %;
-       
izračunana enofazna impedanca v NN omrežju ne presega vrednosti
(0,4+j0,25) Ω;
-       
računski padec napetosti za novo ali obnovljeno NN omrežje ne presega
vrednosti 5 % ob upoštevanju simetrične obremenitve posameznih faz;
-       
za ostale parametre kakovosti napetosti po SIST EN 50160 načrtuje
potrebne ukrepe za izboljšanje stanja kakovosti v opazovanem delu omrežja, ko
ti dosežejo 80 % dovoljene vrednosti parametrov iz navedenega standarda;
-       
se zagotovi doseganje minimalnih standardov kakovosti oskrbe z
električno energijo, ki jih določi AGEN.
55. člen
(tehnične zahteve za ostale naprave)
Tehnične zahteve za zaščitne in informacijsko komunikacijske
naprave morajo biti definirane tako, da naprave pravilno delujejo v vseh
obratovalnih razmerah. Tehnične zahteve morajo biti usklajene s sistemskim
operaterjem prenosnega sistema, uporabniki sistema in distribucijskimi
operaterji sosednjih sistemov.
III.2.2. Avtomatizacija obratovanja distribucijskega sistema
56. člen
(avtomatizacija obratovanja distribucijskega sistema)
Za minimizacijo posledic okvar v sistemu in omejitev nihanj
napetosti v predpisanih mejah se v razvojnem načrtu načrtuje avtomatizacija
obratovanja distribucijskega sistema na način:
-       
načina ozemljitve nevtralne točke, tj. ozemljitve zvezdišča
transformatorjev 110kV/SN;
-       
avtomatizacije obratovanja SN omrežja;
-       
avtomatizacije obratovanja TP-jev (SN/NN);
-       
avtomatizacije proizvodnih naprav priključenih na SN nivoju;
-       
avtomatizacije pri NN končnih odjemalcih.
III.2.3. Ekonomski kriteriji načrtovanja razvoja
distribucijskega sistema
57. člen
(optimiziranje investicij v distribucijski sistem)
Investicije v distribucijski sistem se optimizirajo z:
-       
načrtovanjem variantnih rešitev in izvedbo;
-       
obratovanjem in vzdrževanjem;
-       
zagotavljanjem varnosti in zanesljivosti obratovanja;
-       
analizo stroškov lastniškega in dolžniškega kapitala;
-       
tipizacijo opreme;
-       
uporabo sodobne opreme in tehnologij.
III.2.4. Tipizacije elementov DEES
58. člen
(pomen tipizacije)
Tipiziranje tehničnih in tehnoloških rešitev izgradnje in
vzdrževanja naprav in elementov DEES zagotavlja zanesljivo in varno
obratovanje, razvoj DEES in kakovostno oskrbo končnih odjemalcev električne
energije.
59. člen
(kriteriji za tipizacijo)
Tipizirane tehnično tehnološke rešitve morajo izpolnjevati
naslednje pogoje:
-       
enotna strategija tehnično tehnološkega razvoja distribucijskega
elektroenergetskega sistema v Republiki Sloveniji;
-       
poenotenje opreme;
-       
poenotenje postopkov vzdrževanja in obratovanja;
-       
obvladovanje stroškov vzdrževanja in investicij;
-       
nepristranskost različnih izvedb (variant) tehničnih rešitev za enako
tehnično zahtevo uporabnika distribucijskega sistema v Republiki Sloveniji;
-       
uporaba in navedbe veljavne zakonodaje v Republiki Sloveniji in
standardov SIST;
-       
izpolnjevanje zahtev naravovarstvenih standardov v Republiki Sloveniji;
-       
zagotavljanje kakovosti, varnosti in zanesljivosti;
-       
zahteve glede pričakovanih razumnih stroškov izgradnje in vzdrževanja;
-       
uporaba opreme in naprav, ki so skladni z zadnjim stanjem tehnike in
dobrih praks.
60. člen
(sprejemanje in objava tipizacij)
(1) Distribucijski operater sprejema tipizacije po postopku,
določenem v internem aktu, in ga objavi na svoji spletni strani.
(2) Tipizacije razen tistih, ki so priloga SONDSEE, distribucijski
operater objavi na svoji spletni strani.
III.3. Izdajanje smernic in mnenj k
prostorskim aktom
61. člen
(smernice in mnenja pri poseganju v prostor)
V postopku priprave prostorskih aktov v skladu s predpisi, ki
urejajo urejanje prostora, in Energetskim zakonom, distribucijski operater v
sodelovanju z ministrstvom, pristojnim za energijo in lokalnimi skupnostmi,
pripravlja in izdaja smernice in mnenja. V postopku priprave prostorskih aktov
distribucijski operater za potrebe načrtovanja sistema, skupaj z lokalno
skupnostjo in pripravljavcem prostorskega akta, pridobi podatke o velikosti,
lokaciji in času pojava novega odjema in/ali proizvodnje električne energije.
IV. VZDRŽEVANJE SISTEMA
62. člen
(podlaga za vzdrževanje)
(1) Distribucijski sistem mora biti vzdrževan skladno s
pravilnikom, ki ureja vzdrževanje elektroenergetskih postrojev, in Navodili za
vzdrževanje.
(2) V skladu z Navodili za vzdrževanje morata biti v celoti
vzdrževana priključen elektroenergetski objekt in priključek na distribucijski
sistem uporabnika sistema, ki vplivata na delovanje distribucijskega sistema (v
nadaljnjem besedilu: priključen objekt).
63. člen
(izdaja Navodil za vzdrževanje)
(1) Distribucijski operater izda, dopolnjuje in obnavlja
Navodila za vzdrževanje v skladu z zakonodajo, tehničnimi predpisi, standardi,
navodili proizvajalcev, preteklimi spoznanji (dobra praksa) in zadnjim stanjem
tehnike pri vzdrževanju distribucijskega elektroenergetskega sistema.
(2) Distribucijski operater objavi Navodila za vzdrževanje na
svoji spletni strani.
(3) Določila v Navodilih za vzdrževanje ne smejo biti v
nasprotju z veljavnimi predpisi oziroma ne smejo predpisovati nižje ravni
stanja tehnike, varnosti in zanesljivosti kot obstoječi predpisi.
(4) Lastnik omrežja, lastnik priključka, lastnik
priključenega objekta in izvajalec vzdrževanja so dolžni distribucijskega
operaterja sproti obveščati o vseh stanjih, ki bi vplivala na vsebino Navodil
za vzdrževanje (kot na primer nova oprema in naprave, nova spoznanja in
podobno).
64. člen
(vzdrževanje priključenih objektov in priključkov)
(1) Za vzdrževanje priključenega objekta ali priključka je
odgovoren lastnik le-tega, če ni drugače določeno v pogodbi o priključitvi.
(2) Lastnik priključenega objekta ali priključka je dolžan
termin izvajanja vzdrževalnih del, za katere je potreben izklop napajanja
oziroma poseg distribucijskega operaterja, predhodno uskladiti z
distribucijskim operaterjem. Praviloma morajo taka dela izvesti v času izklopa
distribucijskega omrežja. Distribucijski operater je upravičen zaračunati svoje
storitve (izklop, vklop, nadzor) v skladu s cenikom storitev distribucijskega
operaterja, ki niso zajete v omrežnini.
65. člen
(nadzor nad stanjem priključenega objekta in priključkov)
Če distribucijski operater ugotovi, da stanje priključenega
objekta ali priključka ni v skladu z veljavno tehnično zakonodajo oziroma nista
vzdrževana v skladu z veljavnimi Navodili za vzdrževanje, pozove lastnika k
ureditvi razmer.
66. člen
(posegi na javnem distribucijskem omrežju zaradi tretjih oseb)
(1) Sprememba javnega distribucijskega omrežja (dograditev,
prestavitev in podobno) zaradi zahteve uporabnika sistema ali tretje osebe se
lahko izvede samo na podlagi tehničnih pogojev, ki jih izda distribucijski
operater.
(2) Stroški izvedbe spremembe bremenijo uporabnika sistema
oziroma tretjo osebo.
(3) Distribucijski operater v tehničnih pogojih predpiše
enako tehnološko rešitev kot je obstoječa, če je to mogoče v smislu tehničnih
predpisov, vplivov na okolje ali drugih zahtev. Pri tem izbere takšno rešitev,
ki je najugodnejša za uporabnika oziroma tretjo osebo.
(4) Če distribucijski operater določi drugačno tehnološko
rešitev zaradi zagotovitve dodatne zaščite distribucijskega sistema ali
povečanja stopnje varnosti v skladu s pravilnikom, ki ureja pogoje in omejitve
gradenj, uporabo objektov ter opravljanje dejavnosti v območju varovalnega pasu
elektroenergetskih omrežij, ali če to zahteva uporabnik sistema ali tretja
oseba, nosi vse stroške uporabnik sistema oziroma tretja oseba.
(5) Če obstoječa tehnološka rešitev ne ustreza stanju tehnike
ali veljavni tipizaciji omrežja ali ni v skladu s plani razvoja, lahko
distribucijski operater predpiše tudi drugačno tehnološko rešitev, vendar
dodatni stroški, ki nastanejo zaradi tega, bremenijo distribucijskega
operaterja.
(6) Posege na obstoječem omrežju ima pravico izvesti lastnik
le-tega, pri čemer mora spremembe izvesti v skladu s tržnimi cenami in
postavkami cenika storitev distribucijskega operaterja, ki niso zajete v
omrežnini.
V. PRIKLJUČEVANJE UPORABNIKOV SISTEMA NA DISTRIBUCIJSKI
SISTEM
V.1. Izdaja projektnih pogojev in mnenja k projektni
dokumentaciji
67. člen
(projektni pogoji in mnenje k projektni dokumentaciji)
(1) Distribucijski operater določi projektne pogoje pred
začetkom izdelave projektov za pridobitev gradbenega dovoljenja, če
investitorji zaprosijo zanje, in daje mnenje k projektni dokumentaciji za
načrtovane posege na območju varovalnih pasov distribucijskih
elektroenergetskih vodov, objektov in naprav v skladu z Energetskim zakonom in
zakonom, ki ureja graditev objektov.
(2) Če nameravana graditev predvideva priključitev na
distribucijski sistem, lahko distribucijski operater v projektnih pogojih
določi tehnične pogoje za priključitev objekta na distribucijski sistem.
V.2. Postopek izdaje soglasja za priključitev
68. člen
(soglasje za priključitev)
(1) Uporabnik sistema, ki želi priključiti svoje objekte ali
naprave na distribucijski sistem ali spremeniti obstoječo priključitev, mora od
distribucijskega operaterja pridobiti SZP, skladno z Energetskim zakonom in
določili teh SONDSEE. Vlogo za izdajo SZP lahko poda uporabnik sistema, ki je
lastnik objekta, ali investitor naprave.
(2) V primeru izdaje SZP merilnega mesta:
-       
za objekt, ki je v solastnini ali skupni lastnini dveh ali več oseb; ali
-       
za posamezni del večstanovanjske stavbe, ki je v solastnini ali skupni
lastnini dveh ali več oseb; ali
-       
za skupne dele v objektu z več stanovanjskimi ali poslovnimi enotami, ki
so v solastnini dveh ali več etažnih lastnikov,
ti solastniki
oziroma etažni lastniki za izdajo SZP, ki se šteje kot posel rednega
upravljanja, v predpisanih deležih za razpolaganje z objektom skladno z
določbami predpisov, ki urejajo stvarnopravna in stanovanjska razmerja, lahko
pooblastijo posameznika, ki poda vlogo za izdajo SZP in zastopa solastnike
oziroma etažne lastnike v postopku izdaje SZP. SZP se izda vsem solastnikom
oziroma etažnim lastnikom objekta.
(3) Distribucijski operater uporabniku sistema v primeru
priključitve v 110 kV distribucijski sistem v postopku izdaje SZP zaprosi
sistemskega operaterja za njegove pogoje priključitve. Pred priključitvijo
takšnega uporabnika distribucijski operater pridobi pisno izjavo sistemskega
operaterja o izpolnjevanju njegovih pogojev.
69. člen
(pogoji za vložitev zahteve za izdajo novega SZP za
obstoječe merilno mesto)
(1) Uporabnik sistema mora zaprositi za novo SZP, če se
spremenijo osnovni parametri priključenega objekta in njegovega priključka,
glede katerega je bilo izdano SZP, zlasti pa v naslednjih primerih:
-       
sprememba priključne moči;
-       
sprememba ali odprava obratovalne omejitve;
-       
sprememba tehničnih karakteristik objektov in naprav, glede katerih je
bilo izdano SZP;
-       
sprememba skupine končnih odjemalcev;
-       
ko je merilno mesto odklopljeno več kot 3 leta.
(2) Odločba, s katero distribucijski operater izda uporabniku
sistema novo SZP, razveljavi in nadomesti prejšnje SZP po izvedbi priključitve
na osnovi novega SZP.
(3) Obratovalna omejitev je vsak ukrep, ki ga distribucijski
operater določi v vsebini SZP uporabniku sistema z namenom, da le-ta s
povečanjem odjema ali oddaje električne moči oziroma energije ne povzroči
prekoračitev zmogljivosti distribucijskega sistema ali onemogoči izvajanje
obveznosti gospodarske javne službe v skladu z določili Energetskega zakona.
70. člen
(prekoračevanje priključne moči soglasja za priključitev)
(1) Če uporabnikov odjem ali oddaja preseže v izdanem SZP
določeno priključno moč na merilnem mestu, distribucijski operater s predhodnim
pisnim obvestilom obvesti uporabnika sistema, da mora v roku 21 dni od datuma obvestila
zaprositi za novo SZP ali znižati odjem oziroma oddajo električne energije na
višino določene priključne moči. Distribucijski operater izvaja mesečno
kontrolo preseganja dovoljene priključne moči.
(2) Če bo uporabnik sistema v roku iz obvestila iz prvega ali
tretjega odstavka tega člena zaprosil za novo SZP, mora v roku 3 mesecev od
dneva vloge za izdajo SZP skleniti pogodbo o priključitvi in poravnati vse
finančne obveznosti iz te pogodbe. V tem obdobju ali v primeru plačila stroškov
iz pogodbe o priključitvi distribucijski operater postopka skladno z 215.
členom teh SONDSEE ne prične. Po plačilu stroškov iz pogodbe o priključitvi
mora zahteve iz SZP čimprej izvesti in skleniti novo pogodbo o uporabi sistema.
V nasprotnem primeru distribucijski operater šteje, da se je uporabnik sistema
odločil, da bo najkasneje v roku iz obvestila znižal odjem ali oddajo na
merilnem mestu.
(3) Distribucijski operater pri naslednji kontroli ponovno
preveri merilno mesto uporabnika sistema, ki mu je bilo posredovano obvestilo
iz prvega odstavka tega člena. V primeru, če je uporabnikov odjem ali oddaja na
merilnem mestu ponovno presegel dovoljeno priključno moč v obdobju 3 mesecev od
poteka roka iz obvestila iz prvega odstavka tega člena, distribucijski operater
pošlje novo obvestilo in izvede postopek skladno z 215. členom teh SONDSEE.
Uporabnik sistema mora skladno s tem obvestilom zaprositi za novo SZP ali
znižati odjem ali oddajo električne energije na višino dovoljene priključne
moči. Če uporabnik sistema v roku 3 mesecev od poteka roka iz obvestila po 215.
členu teh SONDSEE prekorači dovoljeno priključno moč, distribucijski operater
izvede odklop merilnega mesta.
(4) Distribucijski operater prične obračunavati
prekoračevanje dovoljene priključne moči iz SZP kot neupravičen odjem ali
oddaja na merilnem mestu skladno z 246. členom teh SONDSEE prvega v naslednjem
mesecu po dnevu vročitve obvestila iz prvega odstavka tega člena in ne glede na
izvajanje aktivnosti iz tega člena.
71. člen
(zavrnitev izdaje soglasja za priključitev)
Distribucijski operater lahko zahtevo za izdajo SZP
uporabniku sistema zavrne v naslednjih primerih:
-       
če uporabnik sistema ne izpolnjuje predpisanih pogojev za priključitev,
določenih v Energetskem zakonu in njegovih podzakonskih predpisih ter v teh
SONDSEE;
-       
če bi zaradi priključitve prišlo do večjih motenj v oskrbi;
-       
če bi priključitev distribucijskemu operaterju povzročila nastanek
nesorazmernih stroškov, pa jih uporabnik sistema ni pripravljen sam kriti.
72. člen
(določitev sorazmernih in nesorazmernih stroškov)
(1) Sorazmerni stroški se določijo tako, da v predvideni dobi
koristnosti sredstev prihodki od uporabnikov sistema pokrijejo investicijske
stroške izgradnje infrastrukture, kar pomeni, da pokrijejo izračunane stroške
amortizacije. Za predvideno dobo koristnosti sredstev izraženo v letih, se
uporabi doba koristnosti za načrtovane naložbe, ki je opredeljena v
omrežninskem aktu.
(2) Med prihodke od uporabnikov sistema se štejejo prihodki
iz naslova omrežnine za priključno moč in omrežnine za distribucijski sistem
ter predvidene priključne moči in ocenjeni obseg uporabe sistema dodatno
priključenih uporabnikov sistema v predvideni dobi koristnosti, pri čemer se
pri vseh postavkah upoštevajo ceniki veljavni na dan odločanja o priključitvi.
(3) Nesorazmerni stroški se določijo kot razlika med skupnimi
investicijskimi stroški potrebnih tehničnih prilagoditev in okrepitev sistema
ter sistemskih naprav zaradi priključitve uporabnika sistema na sistem ter
sorazmernimi stroški.
(4) Distribucijski operater določi skupne investicijske
stroške v smislu 127. člena teh SONDSEE ob upoštevanju naslednjih kriterijev:
-       
znanih dejstev o stanju obstoječega omrežja;
-       
obstoječih uporabnikih sistema v času odločanja o priključitvi;
-       
potrebah uporabnika sistema, ki se priključuje na sistem;
-       
predvidenih priključitvah novih uporabnikov sistema v času, ki ga zajema
veljavni razvojni načrt distribucijskega operaterja;
-       
veljavnih prostorskih aktov za predmetno območje.
(5) Distribucijski operater v postopku odločanja o izdaji SZP
opravi in uporabniku sistema predloži izračun nesorazmernih stroškov na podlagi
določil tega člena.
(6) Distribucijski operater in uporabnik sistema v pogodbi o
priključitvi uredita medsebojna razmerja glede plačila nesorazmernih stroškov
za potrebe izgradnje priključitvenega voda, širitve in ojačitve DEES, ali
kombinacije obojega, ki bo v lasti distribucijskega operaterja.
(7) Distribucijski operater po sklenitvi pogodbe o
priključitvi in uporabnikovi izpolnitvi finančnih obvez iz prejšnjega odstavka
tega člena začne z aktivnostmi za izvedbo dogovorjenih posegov v DEES.
(8) V kolikor uporabnik sistema ne realizira priključitve na
distribucijski sistem, ima distribucijski operater pravico zahtevati povrnitev
stroškov, ki jih je le ta imel zaradi izvajanja aktivnosti iz prejšnjega
odstavka.
73. člen
(vračilo dela nesorazmernih stroškov zaradi priključitve
novih uporabnikov distribucijskega sistema)
(1) Če se v dobi koristnosti sredstev na del sistema, za
katerega so bili plačani nesorazmerni stroški, priključijo novi uporabniki, je
distribucijski operater dolžan obstoječim uporabnikom, ki so plačali
nesorazmerne stroške, le te vrniti v sorazmerju z deležem priključne moči,
glede na priključno moč vseh priključenih uporabnikov na tem delu sistema,
hkrati pa vračilo ne sme biti večje od že plačanih nesorazmernih stroškov.
(2) Pri določitvi višine vračila nesorazmernih stroškov v
prejšnjem odstavku se upošteva neamortiziran del investicije.
(3) Distribucijski operater vrne del nesorazmernih stroškov
obstoječim uporabnikom v 30 dneh po tem, ko mu le ti pisno sporočijo vse
potrebne podatke za nakazilo (številko transakcijskega računa ter druge
potrebne podatke) in ko je prejel celotno plačilo nesorazmernih stroškov od
novih uporabnikov sistema.
74. člen
(začasna priključitev)
(1) Za priključitev začasnih objektov in gradbišč, ki jih je
mogoče priključiti na distribucijski sistem po predpisih o graditvi objektov,
mora uporabnik sistema pridobiti SZP za določen čas z veljavnostjo največ eno
leto. V primeru priključitve gradbišča objekta, ki se gradi v lastni režiji, se
SZP za gospodinjski odjem izdano na podlagi 68. člena teh SONDSEE uporablja
tudi za začasni priklop gradbišča, če je taka priključitev enaka pogojem iz
izdanega SZP. V tem primeru se tako merilno mesto razvrsti v odjemno skupino
odjema na NN brez merjenja moči.
(2) Distribucijski operater lahko na podlagi pisne vloge
uporabnika sistema SZP za določen čas podaljša največ dvakrat, vsakokrat največ
za eno leto. Pisno zahtevo za podaljšanje mora uporabnik sistema najmanj 30 dni
pred potekom veljavnosti SZP, ki je bilo izdano za več kot dva meseca.
(3) Za priključitev prireditev, RTV-prenosov in drugih
podobnih uporabnikov sistema morajo ti pridobiti SZP za določen čas. Tako SZP
velja za obdobje, ki ga navede v vlogi uporabnik sistema, vendar največ en
mesec. Distribucijski operater lahko, na podlagi pisne vloge uporabnika
sistema, tako SZP podaljša največ dvakrat, vsakokrat največ za 1 mesec. Pisno
zahtevo za podaljšanje mora uporabnik sistema predložiti najmanj pet delovnih
dni pred iztekom veljavnosti SZP.
(4) Začasna priključitev iz prvega in drugega odstavka na
isti lokaciji po preteku podaljšanj razen za potrebe priključitve RTV-prenosov
ni več možna, zato je potrebno pred ponovno priključitvijo pridobiti SZP za
nedoločen čas.
(5) Distribucijski operater pisno obvesti uporabnika sistema
o preteku SZP za določen čas in za odklop v primerih, ko je bilo to SZP izdano
za čas več kot mesec dni. Po preteku SZP za določen čas in če uporabnik ni
podal pisne vloge za podaljšanje SZP, distribucijski operater odklopi merilno
mesto iz sistema brez predhodnega obvestila.
75. člen
(prenos pravic iz soglasja za priključitev)
(1) Prenos pravic iz SZP iz ene pravne ali fizične osebe na
drugo pravno ali fizično osebo je možen skladno z določbo Energetskega zakona o
prenosu priključka, po postopku določenem v 248. členu teh SONDSEE.
(2) Prenos pravic iz SZP z ene na drugo lokacijo ni mogoč.
V.3. Sheme za priključitev uporabnikov sistema
76. člen
(določitev splošnih shem)
(1) Distribucijski operater določa za potrebe priključevanja
odjema končnih odjemalcev, proizvodnih naprav (tudi naprav za samooskrbo),
hranilnikov električne energije, polnilnih mest za električna vozila in
podobnih naprav uporabnikov sistema splošne tipske sheme PS1, PS2 in PS3.
(2) Legenda, ki pojasnjuje sheme in kratice v tem poglavju,
je naslednja:

Wg – proizvedena energija
  proizvodne naprave

LR – lastna raba


Wodj – prevzeta energija
  končnega odjemalca

LO – lastni odjem

Pg
– delovna moč proizvodne naprave pri cosφ = 0,8
Sg – navidezna priključna moč
oddaje
Podj – priključna moč odjema
SLO – navidezna priključna moč
odjema pri Podj in cosφ = 0,95
SLR – navidezna moč lastne rabe
Px – števec oddane in prejete
električne energije
77. člen
(podrobnejše izvedbe posamezne splošne priključne sheme)
Distribucijski operater na podlagi splošnih tipskih shem za
priključevanje pripravi dokument s podrobnimi shemami za priključitev
posameznih vrst naprav in ga objavi na svoji spletni strani.
V.3.1. Tipska shema PS.1
78. člen
(splošna tipska shema PS.1)
Splošna tipska shema PS.1 je
naslednja:
A. za odjem končnega odjemalca
ali
B. za proizvodno napravo ali HEE ali PEV ali podobnih naprav
ali
C. za kombinacijo predhodnih dveh namenov.
79. člen
(posebnost uporabe sheme za namena B in C)
(1) Navedena shema PS1 se za proizvodne naprave uporablja v
naslednjih primerih:
-       
ko je ob postavitvi proizvodne naprave prisoten lasten odjem ali ne;
-       
ko sta lastnik proizvodne naprave in lastnik lastnega odjema ista pravna
ali fizična oseba;
-       
ko lastnik proizvodne naprave ne bo zaprosil za podporo proizvedeni
električni energiji oziroma se strinja, da je osnova za določitev podpore
izmerjena energija na števcu P2 oddana v javno omrežje;
-       
ko se lastnik proizvodne naprave strinja, da bo prejemal potrdilo o
izvoru za energijo na osnovi količin električne energije izmerjenih na števcu
P2, ki je bila oddana v javno omrežje.
(2) Navedena shema PS1 se za HEE in polnilna mesta EV
uporablja v naslednjih primerih:
-       
ko je ob postavitvi HEE ali polnilnega mesta EV prisoten lasten odjem
ali ne;
-       
ko sta lastnik HEE ali polnilnega mesta EV in lastnik lastnega odjema
ista pravna ali fizična oseba;
-       
ko bo storitve HEE ali polnilnega mesta EV koristil samo lastnik
lastnega odjema;
-       
ko lastnik polnilnega mesta EV ne bo želel izbrati drugega dobavitelja
kot ga ima izbranega za lastni odjem.
(3) Navidezna priključna moč odjema ali oddaje (proizvodne
naprave, HEE ali polnilnega mesta EV) ne sme presegati prenosne zmogljivosti
priključka na javno omrežje. Če obstaja lastni odjem, navidezna priključna moč
oddaje ne sme znašati med 80 % in 120 % navidezne priključne moči odjema. Pri
tem se v primeru polindirektnih ali indirektnih meritev velikost tokovnih
merilnih transformatorjev predpiše glede na priključno moč odjema ali oddaje,
tiste, ki je višja.
80. člen
(vključitev za števec P1 ali P2)
Vključitev proizvodne naprave, HEE, PEV ali druge podobne
naprave v omrežje uporabnika sistema za števcem P1 ali P2 se izvede skladno z
veljavnimi predpisi, ki določajo tehnične in ostale pogoje za priključitev in
obratovanje v omrežju uporabnika sistema.
81. člen
(lastna raba proizvodnih naprav)
(1) Lastnik proizvodne naprave mora v vejo lastne rabe LR
montirati števec električne energije, če ga določa predpis o obveznih meritvah
na proizvodnih napravah, v naslednjih primerih:
-       
če obstaja LO; ali
-       
če obstaja LO in moč lastne rabe SLR elektrarne ne dosega 20
% moči elektrarne Sg.
(2) Določba prejšnjega odstavka tega člena ne velja v
primeru, če sicer obstaja LO, se pa za merjenje proizvedene električne energije
uporabljajo direktne meritve na števcu P2.
V.3.2. Tipska shema PS.2
82. člen
(splošna tipska shema PS.2)
(1) Splošna tipska shema PS.2 je
naslednja:
(2) Tipska shema PS.2 za priključitev je namenjena za
registracijo podpor za proizvodne naprave, sistemskih storitev, ki jih
uporabniki distribucijskega sistema nudijo distribucijskemu operaterju, in
posebnih storitev, ki jih uporabniki distribucijskega sistema nudijo
sistemskemu operaterju, agregatorju, dobavitelju in drugim tretjim osebam.
83. člen
(posebnost uporabe sheme)
(1) Tipska shema PS2 se za proizvodne naprave uporablja v
naslednjih primerih:
-       
ko je ob postavitvi proizvodne naprave prisoten lasten odjem;
-       
ko sta lastnik proizvodne naprave in lastnik lastnega odjema različni
pravni ali/in fizični osebi, pri čemer mora lastnik lastnega odjema biti tudi
lastnik merilnega mesta P3;
-       
ko bo lastnik proizvodne naprave zaprosil za podporo proizvedeni
električni energiji oziroma se ne strinja, da je osnova za določitev podpore
izmerjena energija na števcu P3 oddana v javno omrežje;
-       
ko se lastnik proizvodne naprave ne strinja, da bo prejemal potrdilo o
izvoru za energijo na osnovi količin električne energije izmerjenih na števcu
P3, ki je bila oddana v javno omrežje.
(2) Navedena shema PS2 se za HEE in polnilna mesta EV
uporablja v naslednjih primerih:
-       
ko je ob postavitvi HEE ali polnilnega mesta EV prisoten lasten odjem;
-       
ko sta lastnik HEE ali polnilnega mesta EV in lastnik lastnega odjema
različni pravni ali/in fizični osebi, pri čemer mora lastnik lastnega odjema
biti tudi lastnik merilnega mesta P3;
-       
ko bo lastnik HEE ali polnilnega mesta EV storitve le-teh nudil tudi
tretjim osebam;
-       
ko bo lastnik polnilnega mesta EV želel izbrati drugega dobavitelja kot
je izbran na merilnem mestu P3.
(3) Skupna navidezna priključna moč oddaje na vseh števcih P2
ne sme znašati med 80 % in 120 % navidezne priključne moči odjema na števcu P3.
Ob tem skupna navidezna priključna moč odjema na števcu P3 ali oddaje na vseh
števcih P2 ne sme presegati prenosne zmogljivosti priključka na javno omrežje.
V primeru polindirektnih ali indirektnih meritev se velikost tokovnih merilnih
transformatorjev predpiše glede na priključno moč odjema ali oddaje, tiste, ki
je višja.
84. člen
(vključitev za števec P3)
Vključitev proizvodne naprave, HEE, PEV ali druge podobne
naprave v omrežje uporabnika sistema za števcem P3 se izvede skladno z
veljavnimi predpisi, ki določajo tehnične in ostale pogoje za priključitev in
obratovanje v omrežju uporabnika sistema.
85. člen
(lastna raba proizvodnih naprav)
(1) Lastnik proizvodne naprave mora v vejo lastne rabe LR
montirati števec električne energije, če ga določa predpis o obveznih meritvah
na proizvodnih napravah in če moč lastne rabe SLR elektrarne ne dosega 20 %
moči elektrarne Sg.
(2) Določba prejšnjega odstavka tega člena ne velja v
primeru, če se za merjenje proizvedene električne energije uporabljajo direktne
meritve na števcu P3.
V.3.3. Tipska shema PS.3
86. člen
(splošna tipska shema PS.3)
(1) Splošna tipska shema PS.3 je
naslednja:
A. za individualno samooskrbo
ali
B. za skupnostno samooskrbo z najmanj eno proizvodno napravo
in najmanj 2 končnima odjemalcema.
(2) Ti shemi za priključitev je namenjena za priključevanje
individualne in skupnostne samooskrbe.
87. člen
(pogoji za uporabo tipske sheme PS.3)
(1) Pogoj za uporabo te sheme za priključevanje za
individualno samooskrbo je ta, da moč naprave za samooskrbo ne sme biti večja
od 80 % priključne moči na merilnem mestu.
(2) Pogoj za uporabo te sheme za priključevanje za skupnostno
samooskrbo je ta, da vsota moči vseh naprav za samooskrbo v posamezni
skupnostni samooskrbi ne sme biti večja od 80 % vsote priključnih moči vseh
merilnih mest v tej skupnostni samooskrbi.
V.3.4. Način priprave podatkov o
porabi in proizvodnji električne energije
88. člen
(računski postopek za pripravo podatkov)
Računski postopek po vezalnih
shemah se izvaja na naslednji način razviden iz tabele 2:
TABELA 2


Količine

Shema PS.1
       A                    B                 C

Shema PS.2

Shema PS.3
       A                       B



–





–





–


–


–

–



–





-

()*





–

–

(+)–   
  (+)

–

–









–

–



 - 

 - 

 - 

-

–

–


* – za vsakega
udeleženca skupnostne samooskrbe
Okrajšave in simboli v zgornji
tabeli 2 imajo naslednji pomen:


NPE

neto proizvedena električna energija


PU

izmerjena moč uporabnika sistema


WPX+

izmerjena električna energija na števcu PX – prejem
  električne energije


WPX-

izmerjena električna energija na števcu PX – oddaja
  električne energije


WNPEO

neto proizvedena električna energija, ki je oddana v javno
  omrežje


WNPE

neto proizvedena električna energija proizvodne naprave


WU

porabljena električna energija uporabnika sistema


WKO

porabljena električna energija končnega odjemalca


QU

porabljena jalova energija uporabnika sistema


PPX+

izmerjena jalova energija na števcu Px – prejem j.e.


PPX-

izmerjena jalova energija na števcu Px – oddaja j.e.


K

delitveni ključ med udeleženci skupnostne samooskrbe


V.4. Splošni tehnični pogoji
89. člen
(zahteve glede ustreznosti naprav uporabnika)
Vse naprave uporabnika sistema morajo biti izdelane in
označene v skladu z veljavnimi predpisi v Sloveniji in EU oziroma slovenski
standardi, ki so prevzeti EU standardi, predvsem pa s pravilnikom, ki ureja
omogočanje dostopnosti električne opreme na trgu, ki je načrtovana za uporabo
znotraj določenih napetostnih mej, in pravilnikom, ki ureja elektromagnetno
združljivost.
90. člen
(zaščitni ukrepi pred električnim udarom)
(1) Distribucijski operater opredeli sistem ozemljitev, ki ga
tehnično zagotavlja distribucijski sistem. Nabor ukrepov za zaščito pred
električnim udarom in njihovo izvedbo skladno z veljavnimi predpisi določi projektant.
(2) Nivo prenapetostne zaščite na mestu priključitve je
razviden iz Priloge 2 Tipizacija merilnih mest in Priloge 4 Tipizacija omrežnih
priključkov uporabnikov sistema in NN priključnih omaric.
91. člen
(merilne naprave)
(1) Distribucijski operater določi merilne naprave in njihove
karakteristike skladno s 176. členom teh SONDSEE.
(2) Uporabnik sistema lahko na svoje stroške zahteva tudi
drugo merilno opremo iz tehničnih zahtev za merilno in komunikacijsko opremo iz
177. člena teh SONDSEE, ki po tehnoloških in meroslovnih lastnostih presega
minimalne zahteve iz Priloge 2 Tipizacija merilnih mest za njegov priključek.
Dogovorjeno opremo distribucijski operater predpiše v SZP.
92. člen
(naprave za izmenjavo podatkov)
Naprave za izmenjavo podatkov se določijo skladno s Prilogo 2
Tipizacija merilnih mest in tehničnimi zahtevami za merilno in komunikacijsko
opremo iz 177. člena teh SONDSEE.
93. člen
(motnje)
Za določanje ravni (meje) motenj se za posamezna okolja
uporabljajo dovoljene ravni motenj, ki so objavljene v standardih družine SIST
EN 61000‑2‑X. Če so naprave, ki se priključujejo v distribucijski sistem,
grajene tako, da lahko normalno obratujejo z napetostjo takšne kakovosti, kot
jo definira predpisan standard, potem lahko v takšnem omrežju nazivno in
nemoteno obratujejo.
94. člen
(motnje naprave)
(1) Dovoljene ravni motenj, ki jih lahko posamezne naprave
oddajajo v sistem, so določene v standardih družine SIST EN 61000‑3‑X. Določene
ravni se opirajo na nivoje načrtovanih motenj v sistem. Okvirne vrednosti ravni
načrtovanih motenj so navedene v standardih družine SIST EN 61000‑3‑X.
(2) Oddajne motnje, ki so navedene v standardih iz prejšnjega
odstavka, veljajo za priklop posamezne naprave v sistem. Distribucijski
operater v postopku izdaje SZP obravnava kopičenje naprav z enakimi
obratovalnimi karakteristikami ali naprave, ki ne ustrezajo emisijskim mejam iz
standardov.
95. člen
(presoja vplivov motenj naprav v distribucijskem sistemu)
(1) Presoja o dopustnosti vplivov naprav na distribucijski
sistem se izvaja na podlagi obstoječega nivoja motenj in povečanega nivoja
motenj zaradi priklopa po postopku določenem v Prilogi 3 Navodilo za presojo
vplivov naprav na omrežje. Prvo presojo naredi že projektant v fazi
projektiranja naprav. Če presoja zaradi kompleksnosti, ki so določene v Prilogi
3 Navodilo za presojo vplivov naprav na omrežje, na nivoju projektanta ni
mogoča, opravi presojo operater distribucijskega omrežja na podlagi
razširjenega nabora podatkov o napravi oziroma napravah, ki vsebujejo podatke o
vrsti, moči in obratovalnih karakteristikah naprave ali naprav za presojo, ki
so navedeni v Prilogi 3 Navodilo za presojo vplivov naprav na omrežje, ki jih
posreduje lastnik naprave ali naprav oziroma njegov projektant.
(2) Uporaba tega navodila je obvezna za vse večfazne naprave,
ne glede na naznačen tok in tudi za vse enofazne naprave, ki nimajo oznake CE.
Presoja je obvezna za vse naprave v primeru kopičenja teh naprav.
(3) Uporabnik sistema mora pred priključitvijo nove naprave v
obstoječe omrežje, za katerega je že bilo izdano SZP, posredovati
distribucijskemu operaterju zahtevane podatke za vsako posamezno napravo, če
bodo:
1.     
priključili naprave kot porabnike z naznačenim tokom večjim od 35 A
fazno za NN omrežje in 20 A fazno za SN omrežje:
- 
dokument o opravljeni presoji vplivov naprav na omrežje vključno s
postopkom izračuna, če v presoji ni bil udeležen distribucijski operater,
2.     
priključili kompenzacijsko napravo:
- 
velikost in število stopenj kondenzatorske kompenzacijske naprave, če bo
priključena v SN omrežje;
- 
impedančno karakteristiko filtrske kompenzacijske naprave za vsako
stopnjo ali kombinacije stopenj posebej, za kondenzatorsko kompenzacijsko
napravo filtrskega tipa priključeno v SN ali NN omrežje;
- 
karakteristične podatke o območju delovanja naprave ter njenih osnovnih
tehničnih karakteristikah za kompenzacijsko napravo aktivnega tipa (aktivni
filter) priključeno v SN ali NN omrežje.
(4) Če uporabnik sistema ne dostavi podatkov skladno s
prejšnjim odstavkom, se šteje, da takšnih naprav ne bo vgradil v svoj objekt, v
nasprotnem primeru pa se mu zaradi morebitnih potrebnih sprememb tehničnih
pogojev na merilnem mestu izda novo SZP.
(5) Nobena kompenzacijska naprava pri uporabniku sistema ne
sme motiti delovanja MTK sistema v distribucijskem sistemu in ne sme povzročati
resonančnih ali ostalih motenj v distribucijskem sistemu.
(6) V primeru priključitve posamezne naprave za obstoječim
merilnim mestom, na katerem ni potrebna sprememba SZP, in za delovanje takšne
naprave (npr. toplotne črpalke) proizvajalec le-te zahteva točno določene
minimalne karakteristike sistema, mora uporabnik sistema pri distribucijskemu
operaterju pridobiti tehnične karakteristike sistema na merilnem mestu
(maksimalna kratkostična moč v razdelilni transformatorski postaji, zemeljskostični
tok, impedanca zanke kratkega stika in parametre kakovosti napetosti po
standardu iz 27. člena teh SONDSEE, ki so potrebni za nemoteno delovanje te
naprave) in te karakteristike upoštevati pri nakupu in montaži takšne naprave.
Distribucijski operater ne prevzema kakršnekoli odgovornosti, ki bi izhajala iz
neupoštevanja te zahteve s strani uporabnika sistema.
V.5. Tehnični pogoji za priključevanje končnih odjemalcev
96. člen
(splošni pogoji)
Priključitev končnega odjemalca distribucijski operater
preuči na osnovi tehničnih karakteristik obstoječega NN, SN ali VN omrežja ob
upoštevanju predvidene obremenitve končnega odjemalca in presoji vplivov motenj
naprav v sistemu po postopku določenem v 98. členu.
97. člen
(vloga za soglasje za priključitev končnega odjemalca)
(1) V vlogi za izdajo SZP mora končni odjemalec pred izdajo
SZP posredovati naslednje obvezne splošne in tehnične podatke:
-       
podatke o končnem odjemalcu;
-       
davčno številko (za fizično in pravno osebo);
-       
naziv in naslov (lokacija) nepremičnine oziroma objekta;
-       
opredelitev vrste nepremičnine oziroma objekta (kot na primer bivalni,
poslovni prostor, obrtna delavnica, industrijski objekt, proizvodne naprave in
podobno);
-       
opredelitev, ali se vloga nanaša na priključitev za določen ali
nedoločen čas (čas trajanja veljavnosti SZP);
-       
dokazilo o lastništvu nepremičnine ali objekta oziroma naprave s
soglasjem solastnika ali skupnega lastnika nepremičnine ali objekta, za katero
bo izdano SZP;
-       
soglasja vseh lastnikov večstanovanjskega objekta za uporabo priključka
od omrežja do objekta in uporabo inštalacijskega dela priključka v objektu z
namenom priključitve novega merilnega mesta ali spremembo na obstoječem
merilnem mestu;
-       
idejna zasnova za objekt (na zahtevo izdajatelja SZP);
-       
katastrski načrt z vrisanim predvidenim objektom (za končnega odjemalca,
ki se prvič priključuje);
-       
priključno delovno moč na merilnem mestu končnega odjemalca;
-       
skupno naznačeno delovno moč vseh porabnikov;
-       
želeno priključno shemo skladno s poglavjem V.3 Sheme za priključitev
uporabnikov sistema;
-       
enočrtni načrt naprav končnega odjemalca;
-       
ime in identifikator skupnostne samooskrbe, če bo merilno mesto
vključeno v njo;
-       
preliminarno presojo vplivov naprav na omrežje v skladu s Prilogo 3
Navodilo za presojo vplivov naprav na omrežje, če se bo vgradila oprema, za
katero je znano, da lahko povzroča motnje v distribucijskem omrežju (obločne
peči, preše, frekvenčni pretvorniki, zahtevni motorski pogoni in podobno);
-       
velikost in število stopenj kondenzatorske kompenzacijske naprave, če bo
priključena v SN omrežje;
-       
impedančno karakteristiko filtrske kompenzacijske naprave za vsako
stopnjo ali kombinacije stopenj posebej, za kondenzatorsko kompenzacijsko
napravo filtrskega tipa priključeno v SN ali NN omrežje;
-       
karakteristične podatke o območju delovanja naprave ter njenih osnovnih
tehničnih karakteristikah za kompenzacijsko napravo aktivnega tipa (aktivni
filter) priključeno v SN ali NN omrežje.
(2) Če končni odjemalec ne dostavi podatkov iz zadnjih štirih
alinej prejšnjega odstavka, se šteje, da takšnih naprav ne bo vgradil v svoj
objekt. Morebitna kasnejša vgradnja takšnih naprav se šteje za spremembo
tehničnih karakteristik objekta in naprav, za katere je bilo izdano SZP.
98. člen
(postopek presoje možnosti priključitve končnega odjemalca
na distribucijski sistem)
(1) Distribucijski operater po pridobitvi tehničnih podatkov
iz prejšnjega člena opravi analizo z izračunom napetostnih razmer v vseh točkah
preučevanega omrežja, z izračunom toka kratkega stika med faznim in nevtralnim
oziroma PEN vodnikom v NN omrežju ter z izračunom tokovne obremenitve vodov in
naprav v tem omrežju. Pri tem se za odklone napetosti upoštevajo meje določene
v veljavni zakonodaji, ki določajo kakovost električne napetosti, za tokovno
obremenitev pa tokovno obremenitev posameznih elementov vodov in naprav v
omrežju v skladu s stanjem tehnike.
(2) Če vodi in naprave omrežja zdržijo predvideno tokovno
obremenitev in izračunani padci napetosti v vseh točkah preučevanega omrežja:
1.     
ne dosežejo 90 % največje vrednosti dovoljenega odklona napajalne
napetosti določenega v veljavni zakonodaji, distribucijski operater pristopi k
presoji vplivov motenj naprav v sistem skladno s 95. členom teh SONDSEE;
2.     
dosežejo ali presežejo 90 % največje vrednosti dovoljenega odklona
napajalne napetosti določenega v veljavni zakonodaji, distribucijski operater
dodatno opravi meritve napetostnih razmer v različnih točkah omrežja (v okviru
tehničnih možnosti vsaj v TP, na predvidenem mestu priključitve in z vidika
napetostnih razmer v najneugodnejši točki omrežja). Za te meritve napetostnih
razmer se lahko uporabijo tudi meritve kakovosti električne napetosti v
elektronskih števcih na posameznih merilnih mestih, ki so vključena v napredni
merilni sistem, ali meritve kakovosti električne napetosti, ki so bile opravljene
za potrebe drugih postopkov distribucijskega operaterja in niso starejše od
enega leta. Po izvedenih meritvah distribucijski operater na podlagi izračunov
in meritev ob upoštevanju števila obstoječih uporabnikov sistema in predvidenih
novih priključitev ter urbanosti področja, na katerem se ti obstoječi in novi
uporabniki nahajajo, vrste odjema, letnega časa izvajanja meritev in ostalih
dejstev, ki vplivajo na meritve kakovosti napetosti v omrežju, odloči, ali je
priključitev možna, in v pozitivnem primeru pristopi k presoji vplivov motenj
naprav v sistem skladno s 95. členom teh SONDSEE, v negativnem primeru pa
predlaga alternativne rešitve za zagotovitev napajanja.
(3) Po opravljeni presoji vplivov motenj naprav v omrežju
distribucijski operater v primeru ustreznosti naprav končnega odjemalca izda
SZP, v nasprotnem primeru, primeru iz 2. točke prejšnjega odstavka in v primeru
tokovne preobremenitve vodov in naprav pa distribucijski operater seznani
končnega odjemalca z alternativnimi rešitvami za zagotovitev napajanja, ki so v
odvisnosti od zahtev končnega odjemalca in zahtev omrežja lahko:
-       
omejitev priključne moči končnega odjemalca;
-       
sprememba odcepov na transformatorju v TP;
-       
ojačitve obstoječega in izgradnja novega omrežja, katerih izvedba je časovno
pogojena z veljavnimi razvojnimi načrti sistema, ki jih pripravlja
distribucijski operater.
(4) Distribucijski operater lahko v primeru neskladja
kakovosti napetosti ponudi končnemu odjemalcu sklenitev pogodbe o podstandardni
kakovosti v primeru, da priključitev novega končnega odjemalca ali povečanje
priključne moči obstoječega končnega odjemalca ne poslabša kakovosti napetosti
obstoječim uporabnikom sistema izven dopustnih mej, ki jih določa veljavna
zakonodaja.
(5) V primeru dogovora med distribucijskim operaterjem in
končnim odjemalcev distribucijski operater alternativno rešitev ponovno preveri
po postopku iz tega člena ter v primeru tehnične ustreznosti rešitve izda SZP,
v nasprotnem pa na podlagi določil Energetskega zakona in teh SONDSEE izdajo SZP
zavrne.
(6) Ta postopek presoje možnosti priključitve končnega
odjemalca na sistem se uporablja smiselno tako v NN kot v SN omrežju.
99. člen
(vsebina soglasja za priključitev za končnega odjemalca)
SZP za priključitev končnega odjemalca za stalno ali začasno
priključitev mora vsebovati:
-       
podatke o imetniku SZP;
-       
opredelitev vrste nepremičnine oziroma objekta (kot na primer bivalni,
poslovni prostor, obrtna delavnica, industrijski objekt in podobno);
-       
naziv in naslov (lokacijo) nepremičnine oziroma objekta;
-       
opredelitev, ali je priključitev za določen ali nedoločen čas;
-       
številka merilnega mesta iz 157. člena teh SONDSEE;
-       
številka merilne točke iz 161. člena teh SONDSEE;
-       
priključno moč na uporabnikovem merilnem mestu;
-       
določitev prevzemno-predajnega mesta;
-       
razvrstitev v skupino končnih odjemalcev;
-       
priključno shemo skladno s poglavjem V.3 Sheme za priključitev
uporabnikov sistema;
-       
določitev nazivne napetosti na merilnem mestu;
-       
določitev naznačenega toka naprave za omejevanje toka;
-       
določitev priključnega mesta uporabnika na sistem in vrsto priključka;
-       
določitev zahtevanega faktorja moči;
-       
zahtevane parametre kakovosti naprav končnega odjemalca;
-       
podatke o parametrih sistema, na katerega se bo končni odjemalec
priključil, tj. maksimalna kratkostična moč v razdelilni transformatorski
postaji, zemeljskostični tok, čas izklopa zemeljskostične zaščite in impedanca
zanke kratkega stika v točki priključitve;
-       
čas breznapetostnega stanja pri delovanju avtomatskega ponovnega vklopa
(APV);
-       
tehnične zahteve za opremo, ki jo je treba vgraditi ali obnoviti v DEES,
za izvedbo priključitve;
-       
morebitno obveznost plačila nesorazmernih stroškov priključitve in oceno
njihove višine;
-       
sistem TN ali TT distribucijskega sistema za določitev osnovnih in
dodatnih ukrepov za zaščito pred električnim udarom pri uporabniku sistema;
-       
zaščito pred povratnim napajanjem za proizvajalce električne energije in
lastnike agregatov;
-       
tehnične pogoje, ki obsegajo pomožne lastne vire energije, vrsto in
porabnike zasilnega napajanja, prenos informacij in krmilnih signalov po
distribucijskem sistemu, če končni odjemalec to zahteva oziroma obstaja prenos
informacij in krmilnih signalov po sistemu;
-       
zahteve glede zagotavljanja ustreznega nivoja signala za daljinsko
krmiljenje v sistemu;
-       
izvedbo, vrsto, tip in razred točnosti merilnih in krmilnih naprav ter
mesto in način njihove namestitve;
-       
izvedbo, vrsto, tip in razred točnosti merilnih in krmilnih naprav ter
mesto in način njihove namestitve za kontrolne meritve na merilnih mestih s
priključno močjo 15 MW in več;
-       
dostop do merilno krmilnih naprav, merilnih transformatorjev, naprav za
omejevanje toka, stikalne plošče in drugih naprav, ki se nahajajo na merilnem
mestu;
-       
določitev naprav za izmenjavo podatkov, če se izmenjava zahteva;
-       
ime in identifikator skupnostne samooskrbe, če bo merilno mesto
vključeno v njo;
-       
predvideno leto ali datum priključitve;
-       
pri prvi priključitvi ali spremembi mesta priključitve se SZP priloži
situacijski načrt z lokacijo mesta priključitve objekta na distribucijski
sistem.
100. člen
(določitev prevzemno-predajnega mesta)
Prevzemno-predajno mesto se določi na podlagi konfiguracije
omrežja, priključne moči in ostalih zahtev uporabnika navedenih v vlogi za
izdajo SZP. Vsakemu prevzemno-predajnemu mestu je določeno vsaj eno merilno
mesto. Sprememba lokacije merilnega mesta je možna samo zaradi spremembe
tehničnih pogojev, spremembe skupine končnih odjemalcev ali spremembe odjemne
skupine glede na način priključitve, pri čemer se sprememba lokacije šteje za
spremembo tehničnih karakteristik objekta in naprav.
101. člen
(razvrščanje v skupine končnih odjemalcev)
(1) Končni odjemalec se v SZP razvršča v skupine končnih
odjemalcev skladno z določili tega člena na naslednji način:
1.     
v skupino končnih odjemalcev »Gospodinjski odjem« se razvrsti merilno
mesto, ki se vključuje v distribucijski sistem na NN nivoju, na katerem bo
uporabnik uporabljal električno energijo v gospodinjske namene. Za porabo v
gospodinjske namene se šteje poraba v stanovanjih, stanovanjskih hišah s
pripadajočimi gospodarskimi poslopji, skupnih prostorih večstanovanjskih
stavbah, na kmetijah, v počitniških hišah (vikendih), zidanicah, čebelnjakih in
podobno v uporabi fizične osebe, če se v teh objektih ne bo izvajala pridobitna
dejavnost. Največja priključna moč za porabo energije v gospodinjske namene je
določena v omrežninskem aktu. V skupino končnih odjemalcev »Gospodinjski odjem«
se ne razvrsti lastna raba proizvodne naprave v primeru priključne sheme PS.1,
ko ni prisoten lasten odjem. V primeru priključitve po shemi PS.2 se skupina končnih
odjemalcev na števcu P1 ne spremeni.
Merilne naprave morajo biti nameščene na NN
nivoju.
2.     
v skupino končnih odjemalcev »Odjem na NN – brez merjenja moči« se
razvrsti merilno mesto, ki se vključuje v distribucijski sistem na nivoju NN,
obračunska moč pa se določa z napravo za omejevanje toka in ni razvrščeno v
skupino končnih odjemalcev »Gospodinjski odjem«.
Merilne naprave
morajo biti nameščene na NN nivoju.
3.     
v skupino končnih odjemalcev »Odjem na NN – z merjenjem moči« se
razvrsti merilno mesto, ki se vključuje v distribucijski sistem na NN nivoju,
obračunska moč pa se določa z merjenjem.
Če znaša
priključna moč 130 kW ali več, se priključitev izvede skladno s tehničnimi
zmožnostmi na obstoječe ali ojačeno obstoječe NN omrežje ali na novi izvod iz
transformatorske postaje, pri čemer je lahko novi izvod v lasti novega končnega
odjemalca.
Merilne naprave
morajo biti nameščene na NN nivoju, pri čemer se v primeru voda v lasti
končnega odjemalca lahko namestijo na začetku tega voda.
4.     
v skupino končnih odjemalcev »Polnjenje EV« se razvrsti merilno mesto
polnilnega mesta, ki se vključuje v distribucijski sistem na NN nivoju,
obračunska moč pa se določa z merjenjem. Ta skupina končnih odjemalcev je
namenjena priključevanju polnilne infrastrukture, izključno za polnjenje
električnih vozil na javno dostopnih polnilnih mestih, če je na distribucijski
sistem priključena preko merilnega mesta, ki izpolnjujejo pogoje za razvrstitev
v odjemno skupino nizka napetost (NN) z merjenjem moči.
Če znaša
priključna moč 130 kW ali več, se priključitev izvede skladno s tehničnimi
zmožnostmi na obstoječe ali ojačeno obstoječe NN omrežje ali na novi izvod iz
transformatorske postaje, pri čemer je lahko novi izvod v lasti novega končnega
odjemalca.
Merilne naprave
morajo biti nameščene na NN nivoju, pri čemer se v primeru voda v lasti
končnega odjemalca lahko namestijo na začetku tega voda.
5.     
v skupino končnih odjemalcev »Odjem na SN« se razvrsti merilno mesto, ki
se vključuje v distribucijski sistem na SN nivoju, pri čemer sta pogoja za
uvrstitev v to skupino minimalna priključna moč, ki znaša na 10 kV nivoju 330
kW, na 20 kV 660 kW in na 35 kV 1150 kW, in lastništvo elektroenergetske
infrastrukture (minimalno transformatorska postaja SN/NN in pripadajoče NN
omrežje). Če merilno mesto ne izpolnjuje obeh pogojev iz prejšnjega stavka, se
razvrsti v skupini končnih odjemalcev »Odjem na NN – brez merjenja moči« ali
»Ostali odjem na NN – z merjenjem moči«, razen merilnih mest uporabnikov
sistema, ki so bili razvrščeni v skupino končnih odjemalcev »Odjem na SN« in so
postali lastniki elektroenergetske infrastrukture že pred uveljavitvijo tega
akta.
Če znaša
priključna moč 8 MW ali več, se priključitev izvede skladno s tehničnimi
zmožnostmi na obstoječi ali novi izvod iz razdelilne transformatorske postaje,
pri čemer je lahko novi SN izvod v lasti novega končnega odjemalca.
Merilne naprave
morajo biti nameščene na SN nivoju, pri čemer se v primeru voda v lasti
končnega odjemalca lahko namestijo na začetku tega voda.
6.     
v skupino končnih odjemalcev »Odjem na VN« se razvrsti merilno mesto, ki
se vključuje v distribucijski sistem na VN nivoju, pri čemer sta pogoja za
uvrstitev v to skupino minimalna priključna moč, ki znaša 15 MW, in lastništvo
elektroenergetske infrastrukture (minimalno energetski transformator s
pripadajočim VN poljem ter pripadajoče SN in NN omrežje).
Merilne naprave
morajo biti nameščene na VN nivoju.
(2) Ne glede na določbe prejšnjega odstavka se skupina
končnih odjemalcev za lastno rabo proizvodne naprave določi na podlagi skupine
končnih odjemalcev, kot bi se ta določila na podlagi višine priključne moči
proizvodne naprave za oddajo v omrežje.
(3) Če se spremeni omrežninski akt, distribucijski operater
razvršča končne odjemalce skladno z veljavnim omrežninskim aktom.
(4) Sprememba odjemne skupine odjemalcev v okviru iste
skupine končnih odjemalcev ne pomeni spremembe SZP in pogodbe o uporabi
sistema.
102. člen
(napetost na merilnem mestu)
Nazivna napetost na merilnem mestu se določi skladno z
uvrstitvijo v skupine končnih odjemalcev in znaša:

1.     
  Skupina končnih odjemalcev »Gospodinjski odjem«:


- 
  enofazni priklop

230 V;


- 
  trifazni priklop

400 V medfazno;


2.     
  Skupina končnih odjemalcev »Odjem na NN – brez merjenja moči«


- 
  enofazni priklop

230 V;


- 
  trifazni priklop

400 V medfazno;


3.     
  Skupina končnih odjemalcev »Odjem na NN – z merjenjem moči«


- 
  trifazni priklop

400 V medfazno;


4.     
  Skupina končnih odjemalcev »Polnjenje EV«


- 
  trifazni priklop

400 V medfazno;


5.     
  Skupina končnih odjemalcev »Odjem na SN«


- 
  trifazni priklop

10 kV ali 20 kV ali 35 kV medfazno;


6.     
  Skupina končnih odjemalcev »Odjem na VN«


- 
  trifazni priklop

110 kV medfazno.

103. člen
(določitev priključne moči za merilno mesto)
Priključna moč se določi na podlagi zahteve končnega
odjemalca in skladno z uvrstitvijo v skupino končnih odjemalcev na naslednji
način:
1.     
v skupinah končnih odjemalcev »Gospodinjski odjem« in »Odjem na nizki
napetosti – brez merjenja moči« se določi skladno z omrežninskim aktom na
podlagi naznačenega toka naprave za omejevanje.
2.     
v ostalih skupinah končnih odjemalcev, pri katerih se obračunska moč
ugotavlja skladno z omrežninskim aktom na podlagi meritev, pa se priključna moč
določi na podlagi zahteve končnega odjemalca in mora biti zaokrožena na celo
število.
104. člen
(določevanje naprave za omejevanje toka)
(1) Osnovna naprava za omejevanje toka je varovalka ustrezne
vrednosti naznačenega toka. Naznačeni tok se določi na podlagi potrebne
priključne moči pri tgφ=0.
(2) V primeru priključitve končnega odjemalca s priključno
močjo do vključno 43 kW (3×63 A) je naznačeni tok naprave za omejevanje toka
določen s priključno močjo in je podlaga za določitev obračunske moči.
(3) V ostalih primerih, kjer naprava za omejevanje toka ni
osnova za določitev obračunske moči, se naznačeni tok naprave za omejevanje
toka določi na način, da je omogočen nemoten odjem zahtevane priključne moči.
(4) Na vseh novih merilnih mestih in na vseh obstoječih
merilnih mestih, kjer bo oziroma je že vgrajen števec s stikalno napravo za
omejevanje toka, se za omejevanje toka v skupinah končnih odjemalcev iz prve točke
prejšnjega člena obvezno uporablja stikalna naprava za omejevanje toka, ki ima
funkcijo tarifnega (obračunskega) elementa. Enofazna ali trifazna stikalna
naprava za omejevanje toka je lahko integrirana v samem števcu ali dodana kot
modularna izvedba, pri čemer nevtralnega oziroma zaščitnega vodnika ni
dovoljeno prekinjati. Pred stikalno napravo za omejevanje toka mora biti v tem
primeru nameščena naprava za omejevanje toka, ki ima funkcijo selektivne
zaščite pri okvarah v električni inštalaciji končnega odjemalca in je ločilno
mesto v primerih izvajanja meritev in preizkusov v NN omrežju za potrebe
vzdrževanja in odprave okvar. Takšno funkcijo ima naprava za omejevanje toka
tudi v primeru iz tretjega odstavka tega člena.
105. člen
(priključno mesto in vrsta priključka)
(1) Priključno mesto končnega odjemalca na distribucijski
sistem in vrsta priključka se določi v SZP na podlagi uvrstitve v skupino
končnih odjemalcev in Priloge 4 Tipizacija omrežnih priključkov uporabnikov
sistema in NN priključnih omaric.
(2) Zamenjava ali rekonstrukcija priključka se v SZP ob
spremembi na obstoječem prevzemno-predajnem mestu predpiše obstoječemu
uporabniku, če:
-       
obstoječi priključek od omrežja do objekta ne ustreza več tehničnim
zahtevam za povečano moč objekta; ali
-       
zahteve za spremembo prekoračujejo tehnične zmogljivosti in parametre
obstoječega inštalacijskega dela priključka v objektu; ali
-       
uporabnik ni dostavil soglasja vseh lastnikov večstanovanjskega objekta
za uporabo priključka od omrežja do objekta in uporabo inštalacijskega dela
priključka; ali
-       
je uporabnik v preteklosti poškodoval varnostno plombo distribucijskega
operaterja ali nepooblaščeno posegal v priključno – merilno omarico oziroma
ostale dele priključka, skladno z drugim odstavkom 165. člena teh SONDSEE; ali
-       
uporabnik v preteklosti ni zagotavljal dostopa do merilnega mesta in
ostalih delov priključka in je bilo merilno mesto zato evidentirano kot trajno
nedostopno, skladno z 219. členom teh SONDSEE.
(3) Ustreznost inštalacijskega dela priključka iz druge alineje
prejšnjega odstavka obstoječi uporabnik dokazuje v postopku izdaje SZP z
izjavo, ki jo izda ustrezno registrirana oziroma pooblaščena oseba. V navedenih
primerih se upošteva veljavna tipizacija omrežnih priključkov in tipizacija
merilnih mest.
106. člen
(prevzem in oddaja jalove moči)
Končni odjemalec sme prevzemati jalovo moč izraženo s tgφ v
mejah med 0 in +0,32868, če s pogodbo o uporabi sistema ni drugače dogovorjeno.
Končni odjemalec sme oddajati jalovo moč izraženo s tgφ v mejah med -0,32868 in
0 samo v primerih, ko distribucijski operater to določi v SZP na podlagi stanja
v lokalnem delu DEES. Če končni odjemalec ne izpolnjuje navedenih pogojev
oziroma odstopanje ni pogodbeno urejeno, je dolžan na podlagi pisnega obvestila
distribucijskega operaterja izvesti vse ukrepe za izpolnitev pogojev.
107. člen
(parametri sistema)
(1) Podatki o kratkostični moči, o toku zemeljskega stika, o
impedanci zanke kratkega stika na mestu priključitve in času breznapetostnega
stanja pri delovanju naprav za APV se določijo na podlagi stanja sistema,
obratovalnih razmer v sistemu, nastavitev zaščit in ob upoštevanju načrtovanega
razvoja distribucijskega sistema.
(2) V primeru povečanja vrednosti teh parametrov preko
vrednosti, ki so bile uporabljene pri izračunu in dimenzioniranju zaščite in
naprav na priključku, distribucijski operater sporoči končnemu odjemalcu nove
vrednosti, pri čemer je končni odjemalec dolžan svoje naprave prilagoditi na
spremenjene parametre na svoje stroške.
108. člen
(tehnične zahteve za opremo priključka)
(1) Vse naprave in elementi priključka, ki jih je potrebno
vgraditi v priključek, morajo izpolnjevati tehnične predpise, standarde, ki
predpisujejo pogoje za tovrstne naprave in elemente, in predpisano tipizacijo
distribucijskega operaterja.
(2) Za končne odjemalce s posebnimi zahtevami po kakovosti
električne napetosti ali za končne odjemalce, katerih naprave motijo druge
uporabnike v sistemu, kar distribucijski operater ugotavlja z ustreznimi
merilnimi postopki, lahko distribucijski operater po predhodnem dogovoru s
končnim odjemalcem v SZP predpiše zahtevnejše rešitve zaščite in dodatne
zahteve za opremo priključka.
109. člen
(tehnični pogoji)
(1) Vse naprave, ki zagotavljajo pomožno napajanje in
omogočajo prenos podatkov po instalaciji objekta, morajo izpolnjevati vse
zahteve predpisov in standardov za tovrstne naprave.
(2) Vključitev teh naprav mora biti izvedena tako, da je
onemogočen prenos vplivov teh naprav v distribucijski sistem.
110. člen
(naprave za krmiljenje odjema)
Naprave za krmiljenje odjema in pogoji za njihovo delovanje
se določijo skladno z zahtevami sistema za krmiljen odjem, če ta na določenem
območju obstaja, in Prilogo 2 Tipizacija merilnih mest.
V.6. Tehnični pogoji za priključevanje proizvodne naprave
za proizvodnjo električne energije
111. člen
(splošni pogoji)
(1) Pri priključevanju in obratovanju proizvodne naprave
električne energije je potrebno upoštevati Prilogo 5 Navodila za priključevanje
in obratovanje proizvodnih naprav in hranilnikov priključenih v distribucijsko
elektroenergetsko omrežje (v nadaljnjem besedilu: Priloga 5 Navodila za
priključevanje in obratovanje proizvodnih naprav).
(2) Za priključevanje in obratovanje hranilnikov električne
energije (HEE) in polnilnic za električna vozila (PEV), če le-ta oddajajo
delovno moč v omrežje, se ne glede na določila Uredbe EU 2016/631 o RfG, kjer
so HEE izvzeti iz obveznosti uporabe določil te uredbe, do izdaje posebnih
evropskih navodil za priključevanje in obratovanje HEE in morebiti tudi za
priključevanje in obratovanje PEV uporabljajo vse določbe Priloge 5 Navodila za
priključevanje in obratovanje proizvodnih naprav.
112. člen
(vloga za soglasje za priključitev elektroenergijskega
modula oziroma proizvodne naprave)
(1) V vlogi za izdajo SZP mora proizvajalec (bodoči lastnik)
za svojo proizvodno napravo oziroma elektroenergijski modul pred izdajo SZP
posredovati naslednje obvezne splošne in tehnične podatke:
-       
podatke o lastniku proizvodne naprave oziroma elektroenergijskega
modula;
-       
identifikacijsko številko za DDV oziroma davčno številko (za fizično in
pravno osebo);
-       
podatke o lokaciji elektroenergijskega modula oziroma proizvodne naprave
(parcelna številka, katastrska občina, občina, vodotok);
-       
predvidena letna proizvodnja električne energije, ločeno za oddajo v
distribucijski sistem in za lastne potrebe;
-       
podatke proizvodne naprave (vodotok, vrsta elektroenergijskih modulov,
skupna moč vseh elektroenergijskih modulov v kW, število elektroenergijskih
modulov, število pogonskih strojev, število razsmernikov, želen tip priključne
sheme, želen način obratovanja proizvodne naprave oziroma elektroenergijskega
modula);
-       
podatke elektroenergijskega modula (naznačena moč v kW, vrsta, naznačena
napetost v kV, naznačena frekvenca v Hz, faktor moči);
-       
podatke pogonskega stroja (naznačena moč v kW, vrsta);
-       
moč kompenzacijske naprave;
-       
izražen namen, da se bo proizvodna naprava oziroma elektroenergijski
modul uporabljala za samooskrbo ter ime skupnostne samooskrbe, če bo proizvodna
naprava vključeno v njo, in njen identifikator skupnostne samooskrbe, če gre za
obstoječo skupnostno samooskrbo;
-       
dokazilo o lastništvu nepremičnine ali objekta oziroma naprave s
soglasjem solastnika ali skupnega lastnika nepremičnine ali objekta, v/na
katerem bo proizvodna naprava oziroma elektroenergijski modul nameščena;
-       
predvideno leto priključitve;
-       
idejno zasnovo ali idejni projekt za proizvodno napravo oziroma
elektroenergijski modul, ki mora biti izdelano v skladu s predpisom, ki določa
vsebino predmetne dokumentacije.
(2) Distribucijski operater lahko glede na vrsto proizvodne
naprave oziroma elektroenergijski modul in vgrajeno opremo zahteva dodatne
podatke, če so nujni za izdajo SZP.
113. člen
(vsebina soglasja za priključitev za proizvodno napravo
oziroma elektroenergijski modul)
SZP za priključitev proizvodne naprave oziroma
elektroenergijskega modula mora vsebovati:
-       
podatke o lastniku proizvodne naprave oziroma elektroenergijskega modula
(naziv, naslov);
-       
številko merilnega mesta iz 157. člena teh SONDSEE;
-       
številko merilne točke iz 161. člena teh SONDSEE;
-       
podatke o lokaciji proizvodne naprave oziroma elektroenergijskega modula
(parcelna številka, katastrska občina, občina, vodotok);
-       
priključno delovno moč elektroenergijskega modula oziroma proizvodne
naprave;
-       
priključno delovno moč lastne rabe elektroenergijskega modula oziroma
proizvodne naprave;
-       
podatke proizvodne naprave (vrsta elektroenergijskega modula, vrsta
energenta za vsak elektroenergijski modul, skupna moč vseh elektroenergijskih
modulov v kW, število elektroenergijskih modulov, število pogonskih strojev,
število razsmernikov);
-       
podatke o elektroenergijskem modulu (naznačena moč v kW, vrsta, tip,
naznačena napetost v kV, naznačena frekvenca v Hz, faktor moči);
-       
podatke pogonskega stroja (naznačena moč v kW, vrsta);
-       
predvidena letna proizvodnja električne energije, ločeno za oddajo v
distribucijski sistem in za lastne potrebe;
-       
predvideno leto pričetka obratovanja;
-       
moč kompenzacijske naprave;
-       
napetostni nivo vključitve proizvodne naprave oziroma
elektroenergijskega modula v distribucijski sistem;
-       
način vključitve proizvodne naprave oziroma elektroenergijskega modula v
distribucijski sistem skladno s poglavjem V.3 Sheme za priključitev uporabnikov
sistema;
-       
način obratovanja proizvodne naprave oziroma elektroenergijskega modula
(kot na primer paralelno ali/in otočno, za namen samooskrbe, mešani ali
porabniški način obratovanja in podobno);
-       
ime in identifikator skupnostne samooskrbe, če bo proizvodna naprava
vključeno v njo;
-       
zahteve glede ločilnega mesta;
-       
zahteve glede priključnega mesta;
-       
določitev prevzemno-predajnega mesta;
-       
razvrstitev lastne rabe v skupino končnih odjemalcev;
-       
zahteve glede karakteristike delovne moči;
-       
zahteve glede karakteristike jalove moči;
-       
tehnične zahteve za opremo, ki jo je treba vgraditi ali obnoviti v DEES,
za izvedbo priključitve;
-       
opredelitev glede morebitnega prevzema plačila stroškov okrepitve in
razširitve sistema;
-       
podatke o parametrih sistema, na katerega se bo proizvajalec priključil,
tj. maksimalna kratkostična moč v razdelilni transformatorski postaji,
zemeljskostični tok, čas izklopa zemeljskostične zaščite in impedanca zanke
kratkega stika v točki priključitve;
-       
čas breznapetostnega stanja pri delovanju avtomatskega ponovnega vklopa
(APV);
-       
sistem ozemljitve distribucijskega elektroenergetskega sistema za
določitev osnovnih in dodatnih ukrepov za zaščito pred električnim udarom pri
uporabniku sistema;
-       
izvedbo, vrsto, tip in razred točnosti merilnih in krmilnih naprav ter
mesto in način njihove namestitve;
-       
naprave za izmenjavo podatkov;
-       
zahteve za električno zaščito naprav in opreme proizvodne naprave
oziroma elektroenergijskega modula na ločilnem mestu;
-       
pri prvi priključitvi ali spremembi mesta priključitve se SZP priloži
situacijski načrt z lokacijo mesta priključitve proizvodne naprave oziroma
elektroenergijskega modula na distribucijski sistem.
114. člen
(način vključitve proizvodne naprave oziroma
elektroenergijskega modula v omrežje in njegov tip)
(1) Osnovni načini priključevanja elektroenergijskega modula
oziroma proizvodne naprave v interno omrežje proizvajalca ali v distribucijski
sistem so glede na željo proizvajalca ob upoštevanju tehničnih zmogljivosti
distribucijskega sistema določeni v poglavju V.3 Sheme za priključitev
uporabnikov sistema.
(2) Tip elektroenergijskega modula (A, B, C ali D) se določi
na podlagi njegove delovne moči, ki jo lahko elektroenergijski modul odda v
distribucijski sistem.
(3) Tip proizvodne naprave (A, B, C ali D) sestavljen iz več
elektroenergijskih modulov enake vrste elektroenergijskih modulov (velja za
module v proizvodnem polju), ki sestavljajo to proizvodno napravo, se določi na
podlagi vsote delovnih moči vseh elektroenergijskih modulov enake vrste, ki jo
lahko proizvodna naprava odda v distribucijski sistem. Vsak sinhrono povezan
energijski modul je svoja proizvodna naprava. Podrobneje je določanje
opredeljeno v Prilogi 5 Navodila za priključevanje in obratovanje proizvodnih
naprav.
115. člen
(ločilno mesto)
(1) Vsak elektroenergijski modul oziroma proizvodna naprava
(z več elektroenergijskimi moduli) za proizvajanje električne energije mora
imeti ločilno mesto. Ločilno mesto je naprava ali skupek naprav, ki s svojim
delovanjem ščiti sistem pred škodljivimi vplivi elektroenergijskega modula
oziroma proizvodne naprave in ščiti elektroenergijski modul oziroma proizvodno
napravo pred škodljivimi vplivi iz distribucijskega sistema. Naloga ločilnega
mesta je, da hitro in zanesljivo loči elektroenergijski modul oziroma
proizvodno napravo od distribucijskega sistema predvsem v naslednjih primerih:
-       
izpad izvoda v RTP 110 kV/SN;
-       
KS in ZS na izvodu v distribucijskem sistemu;
-       
KS in ZS med elektroenergijskim modulom in ločilnim mestom;
-       
nezmožnost sistema, da sprejme energijo;
-       
odstopanj v višini oziroma frekvenci napetosti v sistemu;
-       
vzdrževanje in popravila v distribucijskem sistemu v kombinaciji z
dodatnimi ukrepi za varno delo.
(2) Ločilno mesto se mora nahajati med priključnim mestom in
elektroenergijskim modulom oziroma proizvodno napravo za proizvajanje
električne energije in vgrajeno tako, da je dosežen njegov osnovni namen.
Lokacijo in morebitno porazdelitev ločilnega mesta opredeli investitor
proizvodne naprave, distribucijski operater pa po predhodnem dogovoru z
investitorjem proizvodne naprave zapiše v SZP. Za vsako ločilno mesto je
potrebno pridobiti svoje SZP. Ločilno mesto mora ustrezati vsem navedenim
pogojem v Prilogi 5 Navodilo za priključevanje in obratovanje proizvodnih
naprav.
(3) Že vgrajene naprave za ločitev od distribucijskega
sistema, ki jih običajno dobavljajo proizvajalci elektroenergijskih modulov za
proizvajanje električne energije, so lahko definirane kot ločilno mesto, če
zadoščajo minimalno vsem kriterijem navedenim v Prilogi 5 Navodilo za
priključevanje in obratovanje proizvodnih naprav.
116. člen
(električna zaščita na ločilnem mestu)
(1) Ločilno mesto mora biti opremljeno z zaščitnimi
napravami, ki delujejo na izklop odklopnika na ločilnem mestu.
(2) Zaščitne naprave na ločilnem mestu obsegajo:
-       
napetostne in frekvenčne zaščite;
-       
nadtokovno zaščito;
-       
kratkostično zaščito;
-       
zemeljskostično zaščito;
-       
zaščito pred povratno delovno močjo v distribucijski sistem.
(3) Obseg in nastavitve zaščit so podrobneje določene v
Prilogi 5 Navodilo za priključevanje in obratovanje proizvodnih naprav.
117. člen
(umerjanje zaščite)
(1) Lastnik elektroenergijskega modula oziroma proizvodne
naprave je dolžan zagotoviti umerjanje, nastavitev in preskuse delovanja
zaščitnih naprav ločilnega mesta skladno z določili predpisov, SZP in navodili
za obratovanje.
(2) Zapisnik o opravljenih preskusih je sestavni del tehnične
dokumentacije objekta. En izvod zapisnika mora biti dostavljen distribucijskemu
operaterju.
(3) Za periodično preizkušanje zaščitnih naprav mora lastnik
elektroenergijskega modula oziroma proizvodne naprave poskrbeti v skladu s
pravilnikom, ki ureja vzdrževanje elektroenergetskih postrojev, in navodili za
vzdrževanje elektroenergijskega modula oziroma proizvodne naprave.
(4) Navedene preskuse je lastnik proizvodne naprave dolžan
opraviti tudi, če elektroenergijski modul oziroma proizvodna naprava iz
tehničnih ali drugih razlogov več kot 6 mesecev ni obratovala, oziroma
vsakokrat, ko morebitne spremembe osnovnih parametrov ali načina obratovanja
elektroenergijskega modula oziroma proizvodne naprave vplivajo na
funkcionalnost ločilnega mesta.
118. člen
(prilagoditev delovanja APV-ja na SN izvodih zaradi
prisotnosti razpršenih virov na izvodu)
(1) Različne vrste prilagoditev delovanja zaščit SN izvodov v
RTP-jih zaradi prisotnosti razpršenih virov (RV) so razčlenjene po naslednjih
točkah:
A.    
Brez prilagoditve, hitri in počasni APV sta aktivna;
B.    
Samo s počasnim APV‑jem;
C.    
Brez APV‑ja;
D.    
Samo počasni APV. Čas za počasni APV začne teči šele, ko napetost
izključenega izvoda (za odklopnikom v RTP‑ju na strani izvoda) pade pod 20 %
nazivne napetosti;
E.    
Čas za hitri APV (0,3 s) in počasni APV začne teči šele, ko napetost
izključenega izvoda (za odklopnikom v RTP‑ju na strani izvoda) pade pod 20 %
nazivne napetosti.
(2) Za vse primere se upošteva minimalen oziroma pasovni
odjemu na izvodu RTP‑ja.
SPAS – najnižja poraba navidezne moči
izvoda (pasovna poraba);
SI-RV – vsota instaliranih navideznih moči
vseh razpršenih virov na izvodu.
(3) Zahteve za prilagoditve zaščit na posameznih izvodih v
RTP‑ju so razvidne iz spodnje tabele 3:
TABELA 3: Prilagoditev delovanja APV‑ja
izvoda zaradi prisotnosti razpršenih virov 


Bilanca moči izvoda

Zakasnilni čas
  izklopa ločilnih mest vseh PN na izvodu

Vrsta prilagoditve
  zaščit v RTP


A

B

C

D

E


0,2· SPAS ≥ SI-RV

tz
  ≤ 0,2 s

DA

DA

DA

DA

DA


0,2· SPAS ≥ SI-RV

tz >
  0,2 s

NE

DA

DA

DA

NE


0,2· SPAS < SI-RV ≤ 0.85· SPAS

tz
  ≤ 0,2 s

NE

DA

DA

DA

DA


0,2· SPAS < SI-RV ≤ 0.85· SPAS

tz
  > 0,2 s

NE

DA

DA

DA

NE


0,85· SPAS < SI-RV

tz
  ≤ 0,2 s

NE

pog.

DA

DA

DA


0,85· SPAS < SI-RV

tz
  > 0,2 s

NE

pog.

DA

DA

NE


DA           prilagoditev
zaščit v RTP-ju na tak način je mogoča;
NE           prilagoditev zaščit v
RTP-ju na tak način ni mogoča;
pog.
        kadar sta trenutna poraba in trenutna proizvodnja na izvodu izenačeni,
takšna rešitev vedno ne zagotavlja pravilnega delovanja.
tz
≤ 0,2 s  Ta pogoj je izpolnjen, če je zaščita na ločilnih mestih pri VSEH
PN, ki so vključeni na izvod, nastavljene v skladu z Navodili za priključevanje
in obratovanje proizvodnih naprav;
tz
> 0,2 s  Če je na izvod vključena ena ali več PN, ki nima(-jo)
nastavljene zaščite ločilnega mesta v skladu s temi navodili, se smatra, da je
čas izključitve večji od 0,2 s in je ta pogoj izpolnjen.
(4) Priporoča se, da se v čim več primerih stremi k temu, da
je prilagoditev zaščit v RTP‑ju izvedena skladno z D ali še bolje z E
rešitvijo. Na ta način je obratovanje izvoda v najmanjši meri omejeno zaradi
prisotnosti PN na izvodu.
119. člen
(priključno mesto in vrsta priključka)
(1) Distribucijski operater določi lokacijo priključnega
mesta elektroenergijskega modula oziroma proizvodne naprave tako, da so ob
upoštevanju tehničnih zahtev skupni stroški ojačitve distribucijskega
elektroenergetskega sistema in izgradnje priključka najmanjši.
(2) Distribucijski operater poda v SZP lokacijo priključnega
mesta in naslednje parametre sistema na priključnem mestu:
-       
nazivno napetost in frekvenco sistema;
-       
kratkostični tok tripolnega kratkega stika s strani sistema;
-       
maksimalni navidezni tok enopolnega zemeljskega stika na SN nivoju;
-       
parametre ponovnega vklopa.
(3) Podatki o kratkostičnem toku, o toku zemeljskega stika, o
impedanci zanke kratkega stika na mestu priključitve in času breznapetostnega
stanja pri delovanju naprav za APV se določijo na podlagi stanja sistema,
obratovalnih razmer v sistemu, nastavitev zaščit in ob upoštevanju načrtovanega
razvoja distribucijskega sistema.
(4) Vrsta priključka za proizvodno napravo se določi na
podlagi Priloge 4 Tipizacija omrežnih priključkov uporabnikov sistema in NN
priključnih omaric.
120. člen
(tehnične zahteve za opremo priključka)
(1) Vse naprave in elementi priključka, ki jih je potrebno
vgraditi v priključek elektroenergijskega modula oziroma proizvodne naprave,
morajo izpolnjevati tehnične predpise in standarde, ki predpisujejo pogoje za
tovrstne naprave in elemente.
(2) Za proizvodne naprave s posebnimi zahtevami po kakovosti
električne napetosti ali za proizvodne naprave, katere lahko motijo druge
uporabnike v sistemu, lahko distribucijski operater po predhodnem dogovoru z
lastnikom proizvodne naprave v SZP predpiše zahtevnejše rešitve zaščite in
dodatne zahteve za opremo priključka.
121. člen
(meje dovoljenih motenj proizvajalcev v sistemu)
Meje dovoljenih motenj, ki jih elektroenergijski modul
oziroma proizvodna naprava povzroča v distribucijskem elektroenergetskem
sistemu, so definirane v Prilogi 5 Navodilo za priključevanje in obratovanje
proizvodnih naprav.
122. člen
(karakteristika delovne in jalove moči)
(1) Tipizirane zahteve za karakteristiko oddaje delovne moči
v odvisnosti od trenutne frekvence so podane v Prilogi 5 Navodilo za
priključevanje in obratovanje proizvodnih naprav.
(2) Tipizirane zahteve za karakteristiko proizvodnje jalove
moči so podane v Prilogi 5 Navodilo za priključevanje in obratovanje
proizvodnih naprav. Navedene karakteristike jalove moči se ne obravnavajo kot
sistemska storitev, temveč kot potreben pogoj za obratovanje proizvodne naprave
v distribucijskem sistemu.
123. člen
(paralelno obratovanje elektroenergijskega modula oziroma
proizvodne naprave)
Paralelno obratovanje z distribucijskim sistemom je
dovoljeno, če so v tem omrežju in na njegovih napravah normalne razmere in so
obratovalni parametri omrežja (napetost, frekvenca) v okviru predpisanih
vrednosti.
124. člen
(otočno obratovanje elektroenergijskega modula oziroma
proizvodne naprave)
Distribucijski operater lahko dovoli otočno obratovanje
elektroenergijskemu modulu oziroma proizvodni napravi v primerih, ko izpolnjuje
pogoje, ki so določeni za tak način obratovanja, in so za to izdelana posebna
navodila za obratovanje.
125. člen
(preverjanje izpolnjevanja zahtev iz SZP in nadrejenih
predpisov)
(1) Lastnik elektroenergijskega modula oziroma proizvodne
naprave mora pred priključitvijo na distribucijski sistem dokazati skladnost z
vsemi zahtevami iz izdanega SZP, teh SONDSEE, SONPO (za elektroenergijski modul
oziroma proizvodno napravo tip D), Uredbo EU 2016/631 o zahtevah za generatorje
in ostalimi predpisi, ki določajo postavitev, priključevanje in obratovanje
elektroenergijskega modula oziroma proizvodne naprave. Zahteve in sam postopek
so podane v Prilogi 5 Navodilo za priključevanje in obratovanje proizvodnih
naprav.
(2) Distribucijski operater ob prejetju popolnih dokazil za
elektroenergijski modul oziroma proizvodno napravo lastniku izda končno
obvestilo o odobritvi obratovanja.
(3) Distribucijski operater za elektroenergijski modul
oziroma proizvodno napravo, ki je priključena na SN ali VN nivo, lastniku za
potrebe izvajanja meritev v postopku dokazovanja skladnosti iz prvega odstavka
izda obvestilo o odobritvi začasnega obratovanja.
V.7. Merila za delitev stroškov priključkov in tehničnih
prilagoditev ter okrepitev distribucijskega sistema in sistemskih naprav za
priključevanje proizvodnih naprav
126. člen
(stroški tehnične izvedbe priključka)
Stroški izgradnje priključka od proizvajalčevih naprav do
distribucijskega sistema zajemajo:
-       
stroške zagotovitve projektne dokumentacije po normativih Inženirske
zbornice Slovenije;
-       
stroške nakupa ali zagotovitve služnosti za zemljišča za izgradnjo
priključka;
-       
stroške pridobivanja upravnih dovoljenj;
-       
stroške same izgradnje pridobljene na podlagi tržnih cen za opremo in
storitve.
127. člen
(stroški tehničnih prilagoditev in okrepitev sistema ter
sistemskih naprav)
Stroški izgradnje tehničnih prilagoditev in okrepitev sistema
ter sistemskih naprav zajemajo:
-       
stroške zagotovitve projektne dokumentacije po normativih Inženirske
zbornice Slovenije;
-       
stroške nakupa ali zagotovitve odškodnine za zemljišča za izgradnjo
tehničnih prilagoditev in okrepitev sistema ter sistemskih naprav;
-       
stroške pridobivanja ustreznih upravnih dovoljenj;
-       
stroške same izgradnje pridobljene na podlagi tržnih cen za opremo in
storitve.
128. člen
(delitev stroškov za priključek)
(1) Stroške za izgradnjo priključka krije investitor objekta
za proizvodnjo elektrike.
(2) Če bo na isti priključek priključena več kot ena
proizvodna naprava, ki je v lasti dveh ali več proizvajalcev, distribucijski
operater sklene z lastnikom tega priključka pravni posel, s katerim postane
lastnik priključka, le ta pa pridobi javni značaj.
(3) Če distribucijski operater s pravnim poslom od
proizvajalca prevzame obstoječi priključek, se pri določitvi finančnih pogojev
za prevzem obstoječega priključka kot osnova upošteva cenitev sodno
zapriseženega cenilca.
129. člen
(delitev stroškov za tehnično prilagoditev in okrepitev)
(1) Stroške za izgradnjo tehničnih prilagoditev ter okrepitev
sistema in sistemskih naprav krije distribucijski operater za vse proizvajalce
električne energije, razen v primerih, ko za to niso izpolnjene zakonske
zahteve.
(2) Distribucijski operater zahteva od proizvajalca
električne energije, ki s svojo proizvodno napravo ne bo izpolnjeval pogojev za
pridobitev deklaracije za proizvodno napravo, vračilo dela stroškov za
izgradnjo tehničnih prilagoditev in okrepitev sistema ter sistemskih naprav 6
mesecev po priključitvi proizvodne naprave. Delež stroškov se določi na podlagi
razmerja naznačenih moči proizvodnih enot proizvajalca električne energije brez
deklaracije za proizvodno napravo (ali več proizvajalcev) in ostalih
zmogljivosti namenjenih distribuciji električne energije.
(3) Plačilo ustreznega dela stroškov distribucijski operater
zahteva od vsakega bodočega proizvajalca brez deklaracije za proizvodno napravo
pred njegovo priključitvijo na tako prilagojen distribucijski sistem v vsej
življenjski dobi tega prilagojenega distribucijskega sistema, pri čemer se pri
določanju višine dela stroškov ob pogoju navedenega razmerja upošteva še
stopnja amortizacije, kot jo uporablja distribucijski operater za primerljiva
osnovna sredstva.
130. člen
(zavarovanje)
(1) Pred izdajo SZP za proizvodno napravo, zaradi katere bo
treba okrepiti distribucijski sistem, mora investitor objekta za proizvodnjo
elektrike na zahtevo distribucijskega operaterja zagotoviti ustrezno
zavarovanje, smiselno zavarovanju obveznosti iz 145. člena teh SONDSEE. Pred
predložitvijo tega zavarovanja skleneta investitor objekta za proizvodnjo
elektrike in distribucijski operater pogodbo, v kateri določita predviden datum
priključitve, predviden obseg del na distribucijskem sistemu zaradi
priključitve proizvodne naprave z oceno stroškov ter vrsto in višino
zavarovanja.
(2) Vrsto zavarovanja izbere investitor objekta za
proizvodnjo elektrike. Višina zavarovanja se določi v višini 100 % vseh
predvidenih stroškov tehničnih prilagoditev ter okrepitev sistema in sistemskih
naprav v primeru ene proizvodne naprave, zaradi katere je potrebno izvesti dela
na delu distribucijskega sistema, oziroma v razmerju priključne moči vseh
predvidenih proizvodnih naprav, ki se bodo priključile na del distribucijskega
sistema, ki ga je potrebno ustrezno preurediti.
(3) Zavarovanje lahko distribucijski operater unovči, če
investitor objekta za proizvodnjo elektrike v dogovorjenem roku, o katerem se
dogovorita z distribucijskim operaterjem, ne zagotovi priključitve proizvodne
naprave, oziroma če investitor objekta za proizvodnjo elektrike v zakonskem
roku po priključitvi na distribucijski sistem ne pridobi deklaracije o
proizvodni napravi za svojo proizvodno napravo.
131. člen
(merila in kriteriji za delitev stroškov priključka za
proizvodne naprave)
Distribucijski operater na svoji spletni strani objavi merila
in kriterije iz 126. do 129. člena teh SONDSEE za delitev stroškov priključkov
proizvodnih naprav do 1 MW ter informativne cene za izgradnjo priključka, ki
niso cene kot posledica izvajanja GJS distribucijskega operaterja.
V.8. Postopek sklenitve pogodbe o priključitvi
132. člen
(pogodba o priključitvi)
(1) Po dokončnosti odločbe o SZP skleneta distribucijski
operater in imetnik SZP pogodbo o priključitvi skladno z Energetskim zakonom.
(2) Pogodba o priključitvi mora vsebovati navedbo pogodbenih
strank, podatke o prevzemno-predajnem mestu (priključku), plačilne pogoje in
ostala določila, s katerimi pogodbeni stranki urejata medsebojna razmerja v
zvezi s priključkom, vzdrževanjem priključka in druga medsebojna razmerja, ki
zadevajo priključek in priključitev.
(3) Omrežnina za priključno moč, ki je del stroškov
priključevanja na sistem, je določena v omrežninskem aktu. Uporabnik sistema je
dolžan te stroške plačati v roku, določenem v pogodbi o priključitvi.
133. člen
(nadzor nad izgradnjo priključka)
(1) O nameravanem začetku kakršnihkoli del na priključku mora
biti distribucijski operater pisno obveščen najmanj osem dni pred začetkom del.
Distribucijski operater izvaja nadzor (preverja ustreznost izvedbe, vgrajene
opreme itd.) pri gradnji, spremembi in pri rekonstrukciji priključka.
(2) Uporabnik sistema mora po končanju del posredovati
distribucijskemu operaterju pisno izjavo izvajalca o skladnosti izvedenih del z
zahtevami SZP in veljavnih predpisov.
V.9. Obveščanje končnega odjemalca o njegovih pravicah in
obveznostih v zvezi z izbiro dobavitelja ter zasilno in nujno oskrbo pred
priključitvijo
134. člen
(obveščanje uporabnika sistema o njegovih pravicah)
Distribucijski operater pred priključitvijo na sistem in v
postopku menjave lastnika merilnega mesta uporabnika sistema seznani s:
-       
pravicami in obveznostmi v zvezi z izbiro dobavitelja z napotilom na
seznam dobaviteljev v Republiki Sloveniji, ki je objavljen na spletni strani
distribucijskega operaterja, razen v primeru, ko je pogodba o dobavi elektrike
priložena vlogi za spremembo lastnika merilnega mesta;
-       
pravicami in obveznostmi končnega odjemalca v zvezi z zasilno oskrbo in
cenikom le-te, objavljenim na spletni strani distribucijskega operaterja;
-       
pravicami in obveznostmi gospodinjskega odjemalca v zvezi z nujno oskrbo
ter merili in kriteriji za priznanje statusa ranljivega odjemalca, objavljenim
na spletni strani distribucijskega operaterja.
V.10. Priključitev na distribucijski sistem in pogodba o
uporabi sistema
135. člen
(vloga za priključitev in sklenitev pogodbe o uporabi
sistema)
(1) Uporabnik sistema vlogo za priključitev in uporabo
sistema vloži po izgradnji priključka in pred začetkom odjema ali oddaje
električne energije. Vloga se poda posebej za vsako merilno mesto, za katero je
bilo izdano SZP.
(2) Vlogo za priključitev in uporabo sistema poda uporabnik
sistema ali z njegove strani pooblaščena oseba.
136. člen
(vsebina vloge za priključitev na sistem in sklenitev
pogodbe o uporabi sistema)
(1) Vlagatelj, ki se želi priključiti na sistem in/ali
skleniti pogodbo o uporabi sistema, mora pri distribucijskemu operaterju
vložiti pisno vlogo za priključitev in uporabo sistema, ki mora vsebovati
najmanj:
-       
podatke o merilnem mestu s številko merilnega mesta in številke merilnih
točk ter podatke o imetniku SZP, ki se nanaša na to merilno mesto;
-       
podatke o pooblaščencu, če vloge ne poda imetnik SZP;
-       
naziv in naslov merilnega mesta;
-       
predvideno količino in konično moč odjema za merilno mesto;
-       
pooblastilo imetnika SZP, če dostop uveljavlja uporabnik sistema, ki ni
imetnik SZP, s katerim se le-temu dovoljuje, da uporablja njegovo merilno
mesto.
(2) Vlagatelj mora za priključitev na distribucijski sistem
poleg podatkov iz prvega odstavka tega člena k vlogi priložiti:
-       
kopijo pravnomočnega gradbenega dovoljenja za objekte, za katere to
zahteva zakonodaja s področja graditve;
-       
ustrezne služnostne pogodbe ali druga dokazila o »pravici graditi« in
geodetski posnetek za celotno traso priključka;
-       
izjavo o ustreznosti priključka in opravljenem pregledu izgradnje
priključka, če se gradi nov ali rekonstruira obstoječ priključek;
-       
kopija zapisnika o pregledu električne inštalacije izvajalca
inštalacijskih del, skladno s pravilnikom, ki ureja zahteve za nizkonapetostne
električne inštalacije v stavbah in Tehnično smernico TSG-N-002 za prvo priključitev
merilnega mesta na distribucijski sistem;
-       
obratovalna navodila ali navodila za uporabo skladno z 21. členom teh
SONDSEE;
-       
izjava o nastavitvi in preizkusu delovanja zaščit (za objekte in naprave
za proizvodnjo električne energije);
-       
izjava o ustreznosti obratovalne karakteristike jalove moči na
proizvodni napravi (za objekte in naprave za proizvodnjo električne energije);
-       
izjavo, da je inštalacija objekta pripravljena za priklop naprave za
samooskrbo in da je naprava za samooskrbo skladna z uredbo, ki ureja samooskrbo
z električno energijo iz obnovljivih virov energije in pravilnikom, ki ureja
tehnične zahteve naprav za samooskrbo z električno energijo iz OVE;
-       
izjavo proizvajalca proizvodne naprave za samooskrbo, da so zaščite v
proizvodni napravi nastavljene skladno s standardom SIST EN 50438 za prvič
priključeno napravo za samooskrbo;
-       
za obstoječo proizvodno napravo, ki bo priključena pod pogoji
samooskrbe, dokazilo o razveljavitvi odločbe o podpori ali izjavo, da z dnem
priključitve ni več vključena v podporno shemo.
(3) Vlagatelj mora za sklenitev pogodbe o uporabi sistema
poleg podatkov iz prvega odstavka tega člena k vlogi priložiti kopijo pogodbe o
dobavi elektrike ali pogodbe o samooskrbi, iz katere morajo biti razvidni:
-       
EIC identifikator in naziv dobavitelja;
-       
podatek, da sta se dobavitelj in uporabnik sistema dogovorila, da
dobavitelj plačuje uporabo sistema za merilno mesto, ki je predmet vloge,
oziroma da uporabo sistema plačuje uporabnik sistema;
-       
podatki o merilnem mestu s številko merilnega mesta in številko merilne
točke, na katerega se nanaša pogodba o dobavi ali pogodba o samooskrbi;
-       
podatke o dodatni merilni točki, če jo uporabnik zahteva;
-       
podpis obeh pogodbenih strank;
-       
vlogi morajo ravno tako biti priloženi tudi naslednji dokumenti:
a)   
v primeru merilnega mesta objekta, ki je v
solastnini ali skupni lastnini dveh ali več oseb, ali merilnega mesta
posameznega dela objekta z več stanovanjskimi ali poslovnimi enotami, ki je v
solastnini ali skupni lastnini dveh ali več oseb, se sklenitev pogodbe o
uporabi sistema šteje kot posel rednega upravljanja, za katerega je potrebno
soglasje solastnikov, ki imajo skupaj več kot polovico idealnih deležev;
b)   
v primeru merilnega mesta za skupno rabo v objektu, ki ima več
stanovanjskih enot in so v lasti več lastnikov, je za sklenitev pogodbe o
uporabi sistema potrebno soglasje solastnikov skladno z določbo stanovanjskega
zakona, ki ureja posle rednega upravljanja;
c)   
zahteva uporabnika sistema za evidentiranje naslova za pošiljanje pošte,
ko ta želi prejemati vso pošto povezano z merilnim mestom na naslov naveden v
vlogi.
137. člen
(postopek pregleda priključka in priključitev na
distribucijski sistem)
(1) Po prejemu popolne vloge in njenem pregledu
distribucijski operater najkasneje v osmih delovnih dneh preveri skladnost
izvedbe priključka s predmetnimi predpisi, tipizacijami, pogoji predpisanimi v
izdanem SZP in s projektno dokumentacijo. Če priključek ne izpolnjuje vseh
pogojev za priključitev ali če gre za odstopanje od pogojev, določenih v
predmetnih predpisih, tipizacijah, SZP in projektni dokumentaciji,
distribucijski operater pred priključitvijo in prevzemom merilnega mesta
evidentira pomanjkljivosti in z zapisnikom o pregledu merilnega mesta naloži
uporabniku izvedbo dodatnih ukrepov za odpravo pomanjkljivosti. Po prejemu
obvestila uporabnika sistema o odpravi pomanjkljivosti distribucijski operater
izvede ponovni pregled priključka in merilnega mesta. V primeru izpolnjevanja
vseh pogojev ter plačilu vseh finančnih obveznosti do distribucijskega operaterja
izda zapisnik o pregledu merilnega mesta, izvede priključitev in s tem omogoči
uporabniku začetek odjema ali oddaje električne energije.
(2) Pred izvedbo priključitve distribucijski operater lahko
na podlagi posebne vloge za začasen priklop omogoči uporabniku oziroma
njegovemu izvajalcu elektroinštalacij časovno omejen priklop na distribucijski
sistem do maksimalno sedem dni za potrebe izvedbe funkcionalnih ali zagonskih
preizkusov in meritev inštalacij in naprav uporabnika. Za varnostne ukrepe v
objektu uporabnika v času teh preizkusov je odgovoren pooblaščeni preglednik
elektroinštalacij.
138. člen
(pogodba o uporabi sistema)
Distribucijski operater in uporabnik sistema na podlagi
popolne vloge skleneta pogodbo o uporabi sistema pred pričetkom oddaje ali
odjema električne energije v ali iz distribucijskega sistema ali ob spremembi
določil pogodbe o uporabi sistema o uporabniku sistema ali merilnem mestu.
Distribucijski operater lahko zavrne dostop do distribucijskega sistema zaradi
razlogov, ki so navedeni v določbah Energetskega zakona. Distribucijski
operater lahko zavrne sklenitev pogodbe o uporabi sistema tudi v primeru, če
niso izpolnjeni pogoji za plačevanje uporabe sistema s strani dobavitelja, pa
je to vlagatelj navedel v vlogi. V tem primeru se pogodba o uporabi sistema na
zahtevo uporabnika sistema lahko sklene, pri čemer omrežnino in prispevke
zaračunava distribucijski operater.
139. člen
(vsebina pogodbe o uporabi sistema)
Pogodba o uporabi sistema mora vsebovati najmanj:
-       
navedbo pogodbenih strank (ime in priimek, naziv pravne osebe, naslov in
pošta, ID za DDV ali davčna številka uporabnika sistema ter matična številka za
pravne osebe);
-       
številko SZP;
-       
naziv in naslov merilnega mesta ter podatki o merilnem mestu s številko
merilnega mesta in številkami obračunskih merilnih točk, na katerega se nanaša
pogodba o uporabi sistema, in številkami ostalih merilnih točk, ki so določene
v aneksih k tej pogodbi;
-       
podatek o načinu prevzema in oddaje električne energije merilnega mesta
(odjem, proizvodnja, kombinirano – odjem in proizvodnja na enem merilnem mestu,
samooskrba);
-       
podatek o priključni moči prevzema in oddaje;
-       
datum sklenitve in veljavnost pogodbe o uporabi sistema ter pogoje
podaljšanja pogodbe v primeru SZP za določen čas (podaljšanje SZP ali odklop
brez predhodnega obvestila);
-       
obvezo medsebojnega obveščanja v primeru spremembe imena, naziva,
prebivališča (sedeža) in drugih podatkov iz pogodbe;
-       
seznanitev z možnostjo zasilne oskrbe in v primeru gospodinjskih
odjemalcev z možnostjo nujne oskrbe;
-       
seznanitev s posledicami, ki jih ima odpoved ali iztek pogodbe o dobavi;
-       
dostopnost informacij o cenah za omrežnino in prispevkih;
-       
pravico in način odstopa od pogodbe;
-       
način razreševanja sporov.
140. člen
(veljavnost pogodbe o uporabi sistema)
(1) Pogodba o uporabi sistema se sklepa v obdobju veljavnosti
pogojev iz SZP za nedoločen ali določen čas.
(2) Pogodba o uporabi sistema preneha veljati za dosedanjega
uporabnika sistema zaradi spremembe lastništva na merilnem mestu oziroma
spremembe uporabnika sistema na merilnem mestu z dnem, ko pogodba o uporabi
sistema za novega uporabnika sistema postane veljavna.
(3) Pogodba o uporabi sistema preneha veljati:
-       
če uporabnik sistema, najkasneje 30 dni pred datumom želenega prenehanja
pogodbe o uporabi sistema pisno obvesti distribucijskega operaterja, da z dnem
navedenega datuma preneha veljatipogodba o uporabi sistema. Distribucijski
operater po prejemu obvestila postopa skladno z 215. členom teh SONDSEE;
-       
če distribucijski operater pisno odstopi od pogodbe o uporabi sistema v
primeru, da v 30 dneh od izvedenega odklopa niso odpravljeni razlogi za odklop
skladno z določbama Energetskega zakona, ki urejata odklop po predhodnem
obvestilu in odklop brez predhodnega obvestila, ter ni podana zahteva za
ponovni priklop. Distribucijski operater v tem primeru z dnem demontaže merilne
naprave odpove pogodbo o uporabi sistema, uporabnika seznani s pravicami in
dolžnostmi ter prepreči samovoljni priklop.
(4) Distribucijski operater po preteku rokov iz prejšnjega
odstavka evidentira odstop od pogodbe o uporabi sistema v enotni evidenci
merilnih mest na datum odklopa merilnega mesta in po pridobitvi odčitka s
števca.
141. člen
(obveščanje o morebitnih okvarah na priključku)
Uporabnik mora takoj obvestiti distribucijskega operaterja o
okvari na svojih elektroenergetskih napravah, zlasti o okvari, ki lahko
povzroči motnje v distribucijskem sistemu ali ogrozi varnost ljudi in
premoženja.
142. člen
(registracija uporabnikovih naprav)
(1) Distribucijski operater v okviru enotne evidence merilnih
mest vodi seznam uporabnikovih naprav priključenih v interni inštalaciji glede
na posamezno merilno mesto.
(2) Uporabnik sistema, ki želi nuditi sistemske ali druge
storitve, mora v postopku preverjanja sposobnosti izvajanja navedenih storitev
obvezno zagotoviti seznam tistih svojih naprav, s katerimi bo nudil sistemsko
ali drugo storitev.
(3) Uporabnik sistema, ki želi kadarkoli po priključitvi na
distribucijski sistem prostovoljno posredovati podatke o svojih napravah, to
izvede preko skupne dostopne točke za uporabnika sistema.
(4) Distribucijski operater na svoji spletni strani objavi
vrste uporabniških naprav in pripadajoče podatke, ki jih je potrebno
zagotoviti.
VI. RAZMERJA MED UDELEŽENCI NA TRGU ENERGIJE
(ELEKTROOPERATERJI, OPERATER TRGA, DOBAVITELJI, ODJEMALCI, PROIZVAJALCI,
IZVAJALCI ENERGETSKIH STORITEV)
VI.1. Registracija dobavitelja in evidentiranje ponudnika
posebnih storitev pri distribucijskem operaterju
143. člen
(postopek registracije in evidentiranja)
(1) Vsak dobavitelj ali ponudnik storitev mora
distribucijskemu operaterju posredovati svoje podatke pred pričetkom
opravljanja dejavnosti dobave električne energije ali izvajanja storitev.
(2) Vsak dobavitelj ali ponudnik storitev mora imenovati
pooblaščenca, ki opravi postopek identifikacije na portalu distribucijskega
operaterja za namen registracije dobavitelja ali ponudnika storitev. Na portalu
distribucijskega operaterja za registracijo dobavitelja ali ponudnika storitev
se z vlogo posredujejo podatki o opravljanju dejavnosti dobavitelja ali
ponudnika storitev posamezne storitve iz nabora storitev. Popolno vlogo
najkasneje v osmih dneh distribucijski operater na portalu odobri ali zavrne z
navedbo razloga zavrnitve. Distribucijski operater v roku osem delovnih dni po
odobritvi registracije dobavitelju ali ponudniku storitev zagotovi možnost
izmenjave podatkov.
(3) Dobavitelj mora posredovati naslednje podatke:
-       
podatki o dobavitelju (izpisek iz registra AJPES, naslov, sedež, davčna
in matična številka);
-       
dokazilo, da je vključen v bilančno skupino (objava v bilančni shemi),
iz katere je razviden tudi EIC identifikator dobavitelja;
-       
elektronski naslov, na katerega distribucijski operater pošilja vse
podatke, skladno z določili teh SONDSEE;
-       
o pooblaščeni osebi dobavitelja za upravljanje poverilnic elektronske
izmenjave podatkov njegovih uporabnikov.
(4) Ponudnik posebnih storitev mora posredovati naslednje
podatke:
-       
podatke o ponudniku storitev (izpisek iz registra AJPES, naslov, sedež,
davčna in matična številka);
-       
ustrezen identifikator ponudnika storitev (EIC). V kolikor gre za
storitve, ki ne zahtevajo članstvo v bilančni shemi, mu ustrezen identifikator
dodeli distribucijski operater;
-       
storitve, ki jih bo ponujal;
-       
elektronski naslov, na katerega distribucijski operater pošilja vse
podatke, skladno z določili teh SONDSEE;
-       
o pooblaščeni osebi ponudnika storitev za upravljanje poverilnic
elektronske izmenjave podatkov njegovih uporabnikov.
(5) Distribucijski operater na spletni strani objavi seznam
registriranih dobaviteljev, ki vsebuje identifikator EIC dobavitelja, naziv
dobavitelja, datum registracije, javno dostopno spletno stran dobavitelja in
informacijo o možnosti izdaje enotnega računa.
(6) Distribucijski operater na spletni strani objavlja seznam
evidentiranih ponudnikov posebnih storitev glede na vrsto storitve. Seznam za
posamezno vrsto storitev vsebuje identifikator ponudnika posebnih storitev,
naziv ponudnika storitve, datum registracije, javno dostopno spletno stran
ponudnika storitev.
(7) Distribucijski operater na spletni strani objavlja nabor
vrste storitev, ki vsebuje podatek o nazivu in identifikatorju storitve, ter
opis storitve.
(8) Distribucijski operater zagotovi registriranim
dobaviteljem in evidentiranim ponudnikom posebnih storitev ter uporabnikom
sistema enotno informacijsko storitev, s pomočjo katere naslovijo pritožbo,
reklamacijo ali vprašanje distribucijskemu operaterju, ki z enotno
informacijsko storitvijo zagotovi ustrezen odgovor.
VI.2. Plačevanje omrežnine in
prispevkov s strani uporabnika sistema ali dobavitelja
144. člen
(pogodba o plačevanju omrežnine in prispevkov s strani
dobavitelja)
(1) Če dobavitelj v soglasju z uporabnikom sistema želi za
posamezna prevzemno-predajna mesta plačevati omrežnino in prispevke, skladno s
četrtim odstavkom 114. člena Energetskega zakona, sklene z distribucijskim
operaterjem pogodbo o plačevanju omrežnine in prispevkov. Dobavitelj električne
energije plačuje omrežnino in prispevke za vsa tista prevzemno-predajno mesta,
za katera je to zahteval.
(2) Pogodba o plačilu omrežnine in prispevkov mora vsebovati
najmanj:
-       
obveznost distribucijskega operaterja, da dobavitelju posreduje
obračunske podatke za prevzemno-predajna mesta, za katera dobavitelj to zahteva
in ima dobavitelj sklenjene pogodbe o dobavi z uporabniki sistema;
-       
obveznost distribucijskega operaterja, da izstavi račun za omrežnino in
prispevke za prevzemno-predajna mesta iz prejšnje alineje;
-       
pravice in obveznosti dobavitelja, ki morajo biti dogovorjene med
uporabnikom sistema in dobaviteljem v zvezi z izstavitvijo enotnega računa;
-       
roke za izstavitev računov distribucijskega operaterja in plačilo
računov s strani dobavitelja;
-       
zavarovanje plačila;
-       
trajanje pogodbenega razmerja;
-       
pravico in način odstopa od pogodbe;
-       
datum sklenitve;
-       
način reševanja sporov.
145. člen
(zavarovanje obveznosti)
(1) Dobavitelj mora za izpolnjevanje pogodbenih obveznosti
zagotoviti ustrezno zavarovanje na enega izmed naslednjih primarnih načinov
zavarovanja:
-       
denarni depozit;
-       
bančna garancija;
-       
garantno pismo zavarovalnice;
-       
cirkuliran certificiran ček, če je trasat takega čeka banka;
-       
avalirana menica, če jo je avalirala banka.
(2) Dobavitelj mora za zavarovanje pogodbenih obveznosti
ponuditi tudi menico, kot način dopolnilnega zavarovanja.
(3) Podrobnejša merila in pogoji za določitev primarnega in
dopolnilnega načina zavarovanja so določena v Prilogi 6 Navodilo za zavarovanje
obveznosti dobavitelja.
146. člen
(zaračunavanje in plačevanje omrežnine in prispevkov)
Distribucijski operater izvaja zaračunavanje in plačevanje
omrežnine in prispevkov na način, določen v pogodbi o uporabi sistema,
Energetskem zakonu, podzakonskih predpisih in teh SONDSEE.
147. člen
(plačevanje omrežnine in prispevkov s strani uporabnika
sistema)
(1) Uporabnik sistema mora poravnati račun za plačilo
omrežnine in prispevkov v roku, ki je naveden na izstavljenem računu. Plačilni
rok za plačilo omrežnine in prispevkov je določen z aktom, ki ureja omrežnine,
in katerega izda AGEN.
(2) Če uporabnik sistema ne plača zapadlega računa v roku, mu
distribucijski operater zaračuna strošek opomina in morebitne zakonite zamudne
obresti na zapadli znesek računa.
148. člen
(plačevanje omrežnine in prispevkov s strani dobavitelja)
Končni odjemalec in dobavitelj se lahko dogovorita, da bo
namesto končnega odjemalca obveznost plačila omrežnine in prispevkov plačeval
dobavitelj. Dobavitelj lahko za končnega odjemalca plačuje omrežnino in
prispevke ob izpolnjenih pogojih iz 144. in 145. člena teh SONDSEE.
149. člen
(obveznost plačila omrežnine in prispevkov ob spremembi
dobavitelja)
Z dnem izvedbe menjave dobavitelja za obračunsko merilno
točko, za katero je dobavitelj izpolnjeval obveznost plačila omrežnino in
prispevke, prenehajo obveznosti dosedanjega dobavitelja za plačilo omrežnine in
prispevkov nastalih po izvedeni menjavi dobavitelja.
150. člen
(delno plačevanje računa oskrb SODO)
Če končni odjemalec, ki je oskrbovan z električno energijo
pod pogoji oskrb SODO, ne plača računa za oskrbo SODO v celoti, se šteje, da je
z delnim plačilom sorazmerno plačal stroške omrežnine in prispevkov, električne
energije in ostalih stroškov.
151. člen
(sprememba načina zaračunavanja omrežnine in prispevkov)
Sprememba načina zaračunavanja omrežnine in prispevkov se
izvede:
-       
na zahtevo uporabnika sistema ali dobavitelja iz ločenih na skupne
bremenitve in obratno, ki morata biti o tem medsebojno dogovorjena; ali
-       
z menjavo dobavitelja ali spremembo uporabnika sistema; ali
-       
na zahtevo dobavitelja ob sklenitvi pogodbe o plačevanju omrežnine in
prispevkov med distribucijskim operaterjem in dobaviteljem iz ločenih na skupne
bremenitve; ali
-       
zaradi neizpolnjevanja pogodbenih obveznosti iz pogodbe o plačevanju
omrežnine in prispevkov med distribucijskim operaterjem in dobaviteljem iz
skupnih na ločene bremenitve; ali
-       
na zahtevo dobavitelja za odpoved pogodbe o plačevanju omrežnine in prispevkov
med distribucijskim operaterjem in dobaviteljem iz skupnih na ločene
bremenitve.
152. člen
(sprememba zaračunavanja omrežnine in prispevkov zaradi
neizpolnjevanja pogodbenih obveznosti)
V primeru prehoda na ločeno zaračunavanje omrežnine in prispevkov
zaradi neizpolnjevanja pogodbenih obveznosti iz pogodbe o plačevanju omrežnine
in prispevkov med distribucijskim operaterjem in dobaviteljem distribucijski
operater po predhodnem pisnem obvestilu odstopi od pogodbe na prvi dan v
mesecu, če dobavitelj ne izpolni svojih obveznosti navedenih v obvestilu o
odstopu od pogodbe.
153. člen
(obveščanje končnega odjemalca o spremembi zaračunavanja
omrežnine in prispevkov)
Distribucijski operater obvesti končnega odjemalca o prehodu
na ločeno zaračunavanje omrežnine in prispevkov zaradi četrte in pete alineje
151. člena teh SONDSEE na prvem izdanem računu za omrežnino in prispevke. Ob
tem distribucijski operater seznani končnega odjemalca tudi z možnostjo menjave
dobavitelja in izbiri med pri distribucijskemu operaterju registriranimi
dobavitelji, ki mu bodo na osnovi pogodbenega razmerja z distribucijskim
operaterjem obveznosti za porabljeno energijo in omrežnino ter prispevke lahko
zaračunavali na enotnem računu.
154. člen
(pridobitev odčitka)
(1) Distribucijski operater izvede spremembo bremenitve iz
prve, tretje in pete alineje 151. člena teh SONDSEE s prvim naslednjim
obračunom po stanju števca.
(2) Distribucijski operater izvede spremembo bremenitve po
drugi alineji 151. člena teh SONDSEE z datumom menjave dobavitelja ali datumom
spremembe uporabnika sistema na obračunski merilni točki.
(3) V primeru iz četrte alineje 151. člena teh SONDSEE
distribucijski operater:
-       
datira odčitek na dan odpovedi pogodbe in izvede spremembo bremenitve na
dan odpovedi pogodbe; ali
-       
oceni števčno stanje na osnovi zadnje povprečne dnevne porabe in števila
dni na dan odpovedi pogodbe in izvede spremembo bremenitve na dan odpovedi
pogodbe.
VI.3. Enotna evidenca merilnih mest
155. člen
(obveznost sporočanja podatkov)
(1) Uporabnik sistema oziroma njegov pooblaščenec mora
distribucijskemu operaterju posredovati vse uporabnikove podatke nujne za
vodenje enotne evidence merilnih mest.
(2) Uporabnik sistema oziroma njegov pooblaščenec mora
distribucijskemu operaterju sporočiti vse spremembe in vsa dejstva, povezana s
temi podatki. Spremembe mora sporočiti najkasneje v 30 dneh od nastale
spremembe. Distribucijski operater izvede vse spremembe največ za 30 dni nazaj
od dneva prejema zahteve za spremembo.
(3) Distribucijski operater vse prejete pravilne, popolne in
pravočasne podatke ter njihove spremembe vnese v enotno evidenco merilnih mest
najkasneje v osmih dneh.
156. člen
(vsebina enotne evidence merilnih mest)
(1) Enotna evidenca merilnih mest distribucijskega operaterja
vsebuje najmanj naslednje podatke:
-       
številko merilnega mesta, ki je določena v 157. členu teh SONDSEE;
-       
oznako distribucijskega območja;
-       
številko SZP;
-       
naziv in naslov MM z ostalimi podatki vezanimi na lokacijo merilnega
mesta;
-       
datum zadnje spremembe enotne evidence merilnih mest za merilno mesto;
-       
vse podatke (ime oziroma firma, naslov, davčna ali matična številka) o
lastniku merilnega mesta;
-       
številko dela distribucijskega omrežja, na katerega je priključeno
merilno mesto;
-       
navedbo številke (-) merilne (-ih) točke (-);
-       
tip merilnega mesta (odjem, proizvodnja, kombinirano);
-       
vir primarnega energenta (za proizvajalce);
-       
stanje merilnega mesta (kot na primer priklopljeno,
priklopljeno-gradbeni priklop, v gradnji, odklopljeno, demontirano in podobno);
-       
tip oziroma vrsta merilne naprave, podatek, ali omogoča registracijske
meritve in podatek, ali omogoča daljinski zajem podatkov;
-       
uporabo vmesnika I1 (da/ne) z datumom namestitve in odstranitve
uporabnikove naprave za prevzem podatkov;
-       
dostopnost merilnega mesta;
-       
priključno moč iz SZP;
-       
nazivno moč proizvodne naprave;
-       
velikost omejevalca toka;
-       
pogostost odčitavanja števca z namenom obračunavanja omrežnine in
prispevkov (letni/mesečni/četrturni 15-minutni);
-       
mesec obračuna pri merilnih mestih z letnim odčitavanjem števca;
-       
vrsta tarife za obračun omrežnine (kot na primer
enotarifni/dvotarifni/tritarifni in podobno);
-       
obratovalne ure za merilna mesta z merjeno močjo;
-       
povprečna dnevna poraba za merilna mesta z letno frekvenco odčitavanja;
-       
zaračunavanje dodatnih izgub (da/ne);
-       
odstotek dodatnih izgub in datum, od kdaj se ta odstotek zaračunava;
-       
omejitve odklopa po šifrantu;
-       
pretekla poraba: odčitki s števca prevzete in/ali oddane delovne in/ali
jalove energije, kjer se ta meri, za vsaj preteklih 36 mesecev.
(2) Lastnik merilnega mesta oziroma njegov pooblaščenec, ki
ni dobavitelj, ima pravico do vpogleda v evidenco merilnih mest, ki jo vodi
distribucijski operater in se nanaša na uporabnika sistema, ki zahteva vpogled.
157. člen
(številka merilnega mesta)
(1) Distribucijski operater določi identifikator merilnega
mesta z dvema številkama:
-       
z lastno največ 2-mestno šifro distribucijskega območja brez vodečih
ničel, ki ji sledi pomišljaj in v okviru distribucijskega območja unikatna
največ 7-mestna zaporedna številka; in
-       
z GS1 kodo distribucijskega operaterja GSRN, ki je sestavljena iz
8-mestne predpone distribucijskega operaterja »38311158« in 10-mestnega
dodatka.
(2) Identifikator merilnega mesta dodeli distribucijski
operater v Soglasju za priključitev.
VI.4. Enotna evidenca merilnih točk
158. člen
(obveznost sporočanja podatkov)
(1) Uporabnik sistema oziroma njegov pooblaščenec mora
distribucijskemu operaterju posredovati vse podatke nujne za vodenje evidence
merilnih točk.
(2) Uporabnik sistema oziroma njegov pooblaščenec mora
distribucijskemu operaterju sporočiti vse spremembe in vsa dejstva, povezana s
temi podatki. Spremembe mora sporočiti najkasneje v 30 dneh od nastale
spremembe. Distribucijski operater izvede vse spremembe največ za 30 dni nazaj
od dneva prejema zahteve za spremembo.
(3) Distribucijski operater vse prejete pravilne, popolne in
pravočasne podatke ter njihove spremembe vnese v enotno evidenco merilnih točk
najkasneje v osmih dneh.
159. člen
(vsebina enotne evidence merilnih točk)
(1) Enotna evidenca merilnih točk distribucijskega operaterja
vsebuje najmanj naslednje podatke:
-       
številko merilne točke, ki je določena v 161. členu teh SONDSEE;
-       
vse podatke (ime oziroma firma, naslov, davčna ali matična številka) o
uporabniku sistema, ki je zavezanec za plačilo stroškov omrežnine in prispevkov;
-       
naslov za pošiljanje pošte, elektronski naslov in telefonska številka
uporabnika sistema;
-       
tip merilne točke (kot na primer merjenje, obračun omrežnine in
prispevkov, bilančni obračun, storitve, agregacija in podobno);
-       
stanje merilne točke (kot na primer aktivna, zaključena, evidenčna, v
postopku potrjevanja in podobno);
-       
obračunsko moč za obračunsko merilno točko brez merjenja moči;
-       
odjemno skupino z napetostnim nivojem, načinom priključitve in vrsto
odjema;
-       
oprostitev prispevka OVE+SPTE (da/ne) in datum uveljavitve oprostitve;
-       
samooskrbo (da/ne) in datum uveljavitve samooskrbe;
-       
naziv in identifikator skupnostne samooskrbe ter deleži razdelitve
proizvedene električne energije;
-       
zasilno oskrbo (da/ne);
-       
nujno oskrbo (da/ne);
-       
polnjenje EV (da/ne) in datum vključitve v odjemno skupino »Polnjenje
EV«;
-       
preteklo porabo: mesečni obračunski podatki po obračunskih elementih
določenih v omrežninskem aktu za obdobje, ki ga določajo finančni predpisi za
področje hranjenja računov;
-       
evidentirani dobavitelj z EIC kodo dobavitelja za prevzeto ali oddano
električno energijo ter obdobje dobave;
-       
informacijo o enotnem ali ločenem računu;
-       
vrsto storitve in pripadajoči ponudnik storitve.
(2) Uporabnik sistema oziroma njegov pooblaščenec, ki ni
dobavitelj, ima pravico do vpogleda v evidenco merilnih točk, ki jo vodi
distribucijski operater in se nanaša na uporabnika sistema, ki zahteva vpogled.
160. člen
(obveščanje dobavitelja)
Distribucijski operater mora o vseh spremembah na obračunski
merilni točki, ki vplivajo na obračun omrežnine in prispevkov, obvestiti
dobavitelja te obračunske merilne točke najkasneje v osmih dneh po realizirani
spremembi v enotni evidenci merilnih točk na elektronski način, skladno z 205.
členom teh SONDSEE. S tem sporočilom dosedanjemu dobavitelju preneha možnost
vpogleda v enotno evidenco merilnih točk za to obračunsko merilno točko.
161. člen
(številka merilne točke)
(1) Številko merilne točke določi distribucijski operater z
GS1 kodo distribucijskega operaterja GSRN, ki je sestavljena iz 8-mestne
predpone distribucijskega operaterja »38311158« in 10-mestnega dodatka.
(2) Oznako merilne točke dodeli distribucijski operater v SZP
ali dodatno na zahtevo uporabnika sistema ali njegovega pooblaščenca.
VII. MERJENJE ELEKTRIČNE ENERGIJE
162. člen
(zagotavljanje merjenja elektrike)
Distribucijski operater mora vsem uporabnikom sistema na
vsakem merilnem mestu zagotavljati ustrezno merjenje, zajem in zapis količin
oddane ali prejete električne energije preko merilne opreme na način, kot ga
določa to poglavje.
VII.1. Izvajanje merjenja električne energije
163. člen
(obveznost uporabnika sistema in distribucijskega operaterja
glede merilnih naprav)
(1) Distribucijski
operater zagotovi in namesti zahtevano merilno in komunikacijsko opremo.
Stroške namestitve plača uporabnik sistema distribucijskemu operaterju na
podlagi cenika storitev distribucijskega operaterja, ki niso zajete v omrežnini
in ga potrdi AGEN.
(2) Distribucijski
operater zagotavlja vzdrževanje merilne in komunikacijske opreme na merilnem
mestu iz prejšnjega odstavka ter njeno nadomestitev po izteku dobe overitve.
(3) Nabavo, namestitev
in vzdrževanje števca električne energije iz petega odstavka 177. člena teh
SONDSEE in njegove pripadajoče opreme zagotovi sam uporabnik na svoje stroške.
164. člen
(dostopnost merilnih naprav)
Merilne naprave morajo biti vgrajene v ustrezni priključno
merilni omarici na vidnem in za uporabnika sistema ter od distribucijskega
operaterja pooblaščenim osebam stalno dostopnem mestu. Točno mesto vgradnje
določi distribucijski operater v SZP.
165. člen
(zaščitenost merilnih naprav pred nepooblaščenimi posegi)
(1) Števci, merilni transformatorji, stikalne ure, naprave za
omejevanje toka, komunikacijske naprave, stikalne plošče, merilne omarice in
druge naprave pri uporabniku sistema, preko katerih se lahko vpliva na
pravilnost merjenja in obračuna električne energije, morajo biti opremljeni z
varnostno plombo distribucijskega operaterja in zaklenjene s ključavnico
distribucijskega operaterja.
(2) V primeru poškodbe varnostne plombe distribucijskega
operaterja, ki je nameščena na merilni opremi merilnega mesta uporabnika
sistema, bo distribucijski operater po ugotovljenem nepooblaščenem posegu na
merilnem mestu izvedel dodatne ukrepe za preprečitev le-teh in pričel s
postopkom ugotavljanja neupravičenega odjema.
166. člen
(obveščanje o poškodbah in drugih spremembah na merilnih
napravah)
(1) Uporabnik sistema je dolžan obvestiti distribucijskega
operaterja takoj, ko ugotovi poškodbo ali izgubo merilnih, krmilnih ali
komunikacijskih naprav, nepravilno delovanje teh naprav, odstranitev varnostne
plombe ali poškodbe merilno-priključnih omaric, nameščenih pri uporabniku
sistema.
(2) Distribucijski operater je dolžan najkasneje v osmih dneh
po prejemu obvestila odpraviti pomanjkljivosti iz prejšnjega odstavka.
(3) Vsaka poškodba varnostne plombe na napravah, preko
katerih se lahko vpliva na količino izmerjene električne energije in naprave
niso dostopne z javnih ali skupnih površin, se obravnava kot neupravičeni odjem
skladno s poglavjem VIII.7 Neupravičen odjem, če uporabnik sistema o morebitni
nenamerni poškodbi varnostne plombe ne obvestiti distribucijskega operaterja.
167. člen
(pregled merilnih naprav)
(1) Distribucijski operater ima pravico preveriti ustreznost
merilnih naprav in po presoji na lastne stroške opraviti občasne tehnične
nadzore teh naprav, skladno z določbami 195. člena teh SONDSEE.
(2) Uporabnik sistema lahko od distribucijskega operaterja
zahteva nadzorni pregled obračunskih merilnih naprav, če sumi, da nepravilno
registrirajo prevzem ali oddajo električne energije oziroma moči. Če se pri
nadzornem pregledu ugotovi, da so imele obračunske merilne naprave pri
registriranju prevzema ali oddaje električne energije napake, večje od tistih,
kot bi jih po veljavnih predpisih smele imeti, distribucijski operater krije
stroške za njihovo demontažo, pregled in kontrolo točnosti ter ponovno montažo,
v nasprotnem primeru pa stroške demontaže, pregleda in kontrole točnosti
merilne naprave ter ponovne montaže plača uporabnik sistema, ki je pregled
zahteval, na podlagi cenika storitev distribucijskega operaterja in
akreditiranega laboratorija, ki niso zajete v omrežnini.
168. člen
(obveščanje o zamenjavi merilnih naprav)
(1) Distribucijski operater je dolžan obvestiti uporabnika
sistema o predvidenem terminu začasnega odklopa zaradi zamenjave merilnih
naprav skladno z 214. členom teh SONDSEE, ki podrobneje ureja način in postopek
predvidenih začasnih odklopov.
(2) Distribucijski operater je dolžan v roku pet delovnih dni
po opravljeni zamenjavi merilnih naprav na merilnem mestu zamenjavo ustrezno
evidentirati in o tem pisno obvestiti uporabnika sistema na, s pogodbo o
uporabi sistema dogovorjen naslov, in dobavitelja, če gre za spremembo načina
merjenja. Uporabnik sistema lahko v roku 15 dni po opravljeni zamenjavi zahteva
vpogled v zamenjano merilno napravo, da preveri pravilnost odčitkov.
(3) Distribucijski operater je dolžan voditi ustrezno
evidenco o vseh spremembah in zamenjavah merilnih naprav, ki se nanašajo na
posamezno merilno mesto, skladno s 197. členom teh SONDSEE.
169. člen
(nepravilno merjenje brez krivde uporabnika)
(1) Če distribucijski operater ugotovi, da so zaradi okvar
ali napak brez krivde uporabnika merilne naprave nepravilno merile obračunske
količine, distribucijski operater na podlagi razpoložljivih podatkov iz
preteklega obračunskega obdobja določi izpadlo meritev za čas od zadnjega
umerjanja merilne naprave, vendar za največ 12 mesecev nazaj od dneva
ugotovitve nepravilnosti. Za uporabnike sistema s priključno močjo 15 MW in več
v primeru izpada ali okvare glavnih merilnih naprav se izpadle merilne količine
določijo na podlagi kontrolnih meritev.
(2) Če se uporabnik sistema ne strinja z določitvijo
obračunskih količin iz prejšnjega odstavka, se popravek izvede tako, da se
vrednosti količin za obdobje, v katerem posamezne merilne naprave niso pravilno
merile, določi na podlagi srednjih vrednosti posameznih količin v zadnjem
obračunskem obdobju pred nastankom okvare in prvim obračunskim obdobjem po
odpravi okvare, vendar za največ 12 mesecev nazaj od dneva ugotovitve
nepravilnosti.
(3) Če distribucijski operater ne razpolaga z merilnimi
podatki pred nastankom okvare, se za določitev količin uporabijo podatki
naslednjega obračunskega obdobja po odpravi okvare ali napake.
(4) Ob nepravilni meritvi moči se ta določi posredno, na
podlagi izmerjene električne energije in povprečnih obratovalnih ur zadnjih 12
mesecev pred nastankom okvare ali napake.
(5) Distribucijski operater izvede poračun na način iz prvega
odstavka tega člena določenih nepravilno merjenih količin skladno s 173. členom
teh SONDSEE.
170. člen
(popravek registriranih količin pri dvotarifnem merjenju)
Pri uporabnikih sistema z dvotarifnim merjenjem in
dvotarifnim obračunom električne energije v primeru pravilno izmerjenih, vendar
s strani distribucijskega operaterja ugotovljenih napačno registriranih količin
po tarifah brez krivde uporabnika, distribucijski operater izvede popravek
obračunskih količin, po tarifah na osnovi razmerja porabe v višji in manjši
tarifi v zadnjem pravilnem obračunskem obdobju, v skladu s 173. členom teh
SONDSEE, za največ 12 mesecev nazaj od dneva ugotovitve nepravilnosti. Če tak
način ni mogoč, se uporabi razmerje celotne količine med višjo in manjšo tarifo
obračunane omrežnine za posamezno odjemno skupino za omrežnino, izračunano za
obdobje preteklega koledarskega leta, ki ga distribucijski operater objavi na
svoji spletni strani.
171. člen
(ročno odčitavanje merilnih podatkov)
(1) Uporabnik sistema je dolžan omogočiti distribucijskemu
operaterju brezplačen in neoviran dostop do merilnih naprav zaradi odčitavanja
stanja električnega števca, vzdrževanja merilnih naprav in merilnega mesta ter
kontrole merilnega mesta.
(2) Če distribucijski operater ni mogel odčitati stanja
števca električne energije, mu je uporabnik sistema dolžan na podlagi njegovega
obvestila javiti pravilen odčitek skladno z določbami teh SONDSEE v roku, ki ga
določi distribucijski operater in ne sme biti krajši od treh delovnih dni.
(3) Če uporabnik sistema ni omogočil dostopa do merilnih
naprav ali če je dostavil napačne odčitke, lahko distribucijski operater ukrepa
v skladu z drugim odstavkom 165. člena teh SONDSEE.
(4) Če ni možno izvesti nobenega od naštetih ukrepov iz
drugega odstavka 165. člena teh SONDSEE, distribucijski operater takšno merilno
mesto prepozna kot nedostopno, ugotovljeno dejstvo evidentira in ravna skladno
z 219. členom teh SONDSEE.
172. člen
(ravnanje v primeru napačnih ali manjkajočih odčitkov)
(1) Če distribucijski operater pri rednem ali izrednem odčitavanju
ugotovi, da so pri distribucijskem operaterju zabeleženi sporočeni mesečni
odčitki s strani uporabnika sistema napačni, distribucijski operater obračunske
podatke, ki so izdelani na osnovi napačnih odčitkov uporabnika sistema,
stornira in obračune izdela na osnovi pridobljenega odčitka. V primeru, ko
uporabnik sistema zagotavlja mesečne odčitke in mesečnega odčitka ni zagotovil
pravočasno ali ga sploh ni zagotovil, distribucijski operater izdela obračune
na osnovi povprečne dnevne porabe v predhodnem obračunskem obdobju in števila
dni.
(2) V primeru, ko sporočen odčitek odstopa od povprečne
dnevne porabe, se sporočen odčitek zavrne, razen v primeru, ko dobavitelj
posreduje odčitek v presojo in potrditev distribucijskemu operaterju skupaj z
navedbo razloga za odstopanje. Dobavitelj je odgovoren za pravilnost
posredovanja sporočenih odčitkov in razlogov za odstopanje.
173. člen
(izvedba poračuna električne energije, omrežnine in
prispevkov)
(1) V primeru, da za obračunsko merilno točko, za katero se izvaja
poračun po 169. členu teh SONDSEE, omrežnino in prispevke zaračunava
distribucijski operater dobavitelju, poračun nepravilno izmerjene ali
registrirane dobavljene električne energije ter omrežnine in prispevkov opravi
dobavitelj. Če omrežnino in prispevke zaračunava distribucijski operater
končnemu odjemalcu, poračun omrežnine in prispevkov izvede distribucijski
operater, poračun porabljene električne energije pa dobavitelj.
(2) Če so nepravilno izmerjene ali registrirane količine
povzročile škodo končnemu odjemalcu, distribucijski operater prizna stroške
omrežnine in prispevkov po veljavnem ceniku za obdobje, na katero se nanašajo
nepravilno izmerjene ali registrirane količine.
(3) Če so nepravilno izmerjene ali registrirane količine
povzročile korist končnemu odjemalcu, mu dobavitelj zaračuna premalo plačano
električno energijo po ceni, ki bi mu jo končni odjemalec moral plačati, in
stroške omrežnine in prispevkov po veljavnem ceniku za obdobje, na katero se
nanašajo nepravilno izmerjene ali registrirane količine. V primeru, če
dobavitelj nima sklenjene pogodbe iz 144. člena teh SONDSEE, poračun porabljene
električne energije izvede dobavitelj, poračun omrežnine in prispevkov pa
distribucijski operater.
(4) Če so nepravilno izmerjene količine povzročile korist ali
škodo proizvajalcu ali dobavitelju, proizvajalec in njegov dobavitelj na
podlagi sporočenih količin medsebojno uredita poračun napačno izmerjenih
količin prevzete proizvedene električne energije.
(5) Če za obračunsko merilno točko dobavitelj v evidenci
merilnih točk ni določen in so zaradi okvar ali napak brez krivde uporabnika
merilne naprave nepravilno merile obračunske količine, izvede poračun do
uporabnika sistema distribucijski operater.
VII.2. Tehnični pogoji merjenja električne energije
174. člen
(zahteve merjenja električne energije)
(1) Distribucijski operater v tem poglavju določa
funkcionalne in tehnične zahteve za merjenje in registriranje pretokov
električne energije ter zagotavljanje in izmenjavo podatkov za potrebe trga z
električno energijo v Republiki Sloveniji.
(2) Poglavje o merjenju električne energije velja za
distribucijskega operaterja, lastnike distribucijskega sistema, organizatorja
trga, proizvajalce električne energije, končne odjemalce in dobavitelje.
175. člen
(funkcionalne in tehnične zahteve naprednega merilnega
sistema)
(1) Napredni merilni sistem obsega:
-       
sistemske števce električne energije pri uporabnikih sistema;
-       
kontrolne meritve električne energije v TP;
-       
podatkovne zbiralnike v TP;
-       
komunikacijsko infrastrukturo, ki omogoča prenos podatkov od števcev do
merilnih centrov (MC) in do skupne dostopne točke ter izmenjavo podatkov z
upravičenci do merilnih podatkov;
-       
merilne centre, ki obsegajo strojno in programsko opremo, potrebno za
zajem, upravljanje, validacijo in posredovanje merilnih podatkov do skupne
dostopne točke;
-       
skupna dostopna točka do merilnih podatkov in podatkov o kakovosti
oskrbe z električno energijo obsega strojno in programsko opremo, potrebno za
zbiranje, analize in posredovanje podatkov.
(2) Napredni merilni sistem mora omogočati:
-       
zajem 15-minutnih obremenilnih diagramov in prenos v skupno dostopno
točko;
-       
zajem podatkov o kakovosti oskrbe (prekinitve) in prenos v skupno
dostopno točko;
-       
mesečno obračunavanje električne energije po dejanski porabi in/ali
proizvodnji;
-       
uporabo novih inovativnih načinov obračunavanja, ki so prilagojeni
ponudbi in povpraševanju na trgu oziroma razmeram v omrežju (napredni tarifni
sistemi);
-       
izvajanje naprednih storitev s strani ponudnikov na trgu, temelječih na
uporabi podatkov naprednega merilnega sistema;
-       
učinkovitejšo možnost menjave dobavitelja z dostopnostjo do dnevnih
odčitkov preko skupne dostopne točke za pretekli dan;
-       
zagotavljanje varne komunikacijske povezave;
-       
lokalno (enosmerno) povezavo sistemskega števca za prenos podatkov v
realnem času;
-       
možnost priključitve števcev drugih energentov in vode ter nudenja
storitev posredovanja teh podatkov;
-       
uporabo podatkov naprednega merilnega sistema za potrebe načrtovanja in
obratovanja distribucijskega omrežja, oziroma v sistemih DMS, DR, EMS;
-       
dostop uporabnikom sistema do vseh uporabnikovih podatkov, ki se bodo
zbirali v naprednem merilnem sistemu.
176. člen
(oprema merilnega mesta)
(1) Oprema merilnega mesta je odvisna od tehničnih in
obratovalnih karakteristik naprav uporabnika sistema, sistema merjenja lastnika
distribucijskega sistema in jo distribucijski operater predpiše v SZP.
(2) Oprema merilnega mesta mora izpolnjevati meroslovne,
tehnične in funkcionalne zahteve določene v predpisih, ki urejajo področje
meroslovja, in teh SONDSEE. Izvedba merilnega mesta mora biti skladna s Prilogo
2 Tipizacija merilnih mest.
(3) Funkcionalne in tehnične zahteve za merilno in
komunikacijsko opremo za merilna mesta na VN nivoju so določene v SONPO.
177. člen
(minimalne funkcionalne zahteve za merilno in komunikacijsko
opremo)
(1) Na merilnih mestih se lahko uporabijo le sistemski števci
električne energije, komunikacijski vmesniki, podatkovni zbiralniki in merilni
transformatorji, ki poleg meroslovnih zahtev iz veljavne slovenske in evropske
zakonodaje izpolnjujejo še predpisane funkcionalne zahteve iz dokumenta iz
zadnjega odstavka tega člena.
(2) Sistemski števec električne energije mora poleg
meroslovnih zahtev izpolnjevati naslednje minimalne funkcionalne zahteve:
-       
komunikacijski vmesnik sistemskega števca za komunikacijo s sistemom za
zajem merilnih podatkov (HES) distribucijskega operaterja mora omogočati
dvosmerno komunikacijo, ki omogoča najmanj daljinsko odčitavanje števca in
daljinsko upravljanje sistemskega števca z integrirano ali dodano stikalno
napravo – odklopnikom;
-       
shranjevanje 15-minutnih obremenilnih diagramov (pomnilnik za
shranjevanje podatkov – najmanj 40 dni) prejete in oddane delovne ter jalove
energije ali moči. Shranjene vrednosti so opremljene s časovno značko zaključka
15-minutne merilne periode;
-       
informacija o trenutnih tarifah in možnost večih tarif;
-       
komunikacijski vmesnik, ki omogoča priklop števcev drugih energentov in
vode;
-       
interna ura in koledar z možnostjo sinhronizacije;
-       
zaznavanje zlonamernih posegov v števec, sporočanje stanj merilne
opreme, alarmiranje;
-       
integrirano ali prigrajeno stikalno napravo za omejevanje toka, ki
omogoča daljinski izklop in vklop ter povišanje ali omejitve priključne moči;
-       
spremljanje osnovnih parametrov kakovosti električne energije: trenutne
vrednosti napetosti in tokov, prenapetosti in podnapetosti, nesimetrija
napetosti, število prekinitev napajanja in trajanje prekinitve;
-       
standardizirani komunikacijski vmesnik za lokalni dostop do merilnih
podatkov v skoraj realnem času za uporabnika sistema ali za povezavo s hišnim
energetskim prikazovalnikom in napravami hišne avtomatizacije;
-       
sistemski števec in pripadajoča komunikacijska oprema mora biti
združljiv (interoperabilen) z že vgrajenimi sistemskimi števci in podatkovnimi
zbiralniki v distribucijskem sistemu.
(3) Standardizirani komunikacijski vmesnik iz devete alineje
prejšnjega odstavka, nameščen v sistemskem števcu električne energije, mora
izpolnjevati naslednje minimalne funkcionalne zahteve:
-       
enosmerni komunikacijski kanal, ki mora biti skladen z SIST EN62056-7-5,
je namenjen dostopu do podatkov za uporabnika sistema ali tretje osebe, ki
podatke obdelujejo v njegovem imenu;
-       
posredovanje podatkov na standardiziranem komunikacijskem vmesniku se
izvaja na vsaj 5 sekund;
-       
za posredovanje podatkov na standardiziranem komunikacijskem vmesniku
mora biti omogočena zaščita osebnih in merilnih podatkov z uporabo ustreznih
kriptografskih metod za šifriranje kot je opisano v DLMS/COSEM standardu (Green
Book, Edition 7 in Edition 8);
-       
za napajanje zunanjega komunikacijskega modula (OSM naprava) mora
sistemski števec električne energije tem napravam nuditi napajanje vsaj nazivne
moči 0,576 W.
(4) Za omogočitev sodelovanja uporabnikov sistema pri nudenju
sistemskih storitev lahko distribucijski operater za standardizirani
komunikacijski vmesnik iz devete alineje drugega odstavka določi strožje
zahteve, kot so določene v prejšnjem odstavku.
(5) Sistemski števec električne energije, ki je nameščen na
dodatnem merilnem mestu uporabnika sistema za registracijo izvajanja sistemskih
in drugih storitev, mora izpolnjevati zahteve iz drugega odstavka tega člena,
razen četrte, osme in devete alineje drugega odstavka tega člena.
(6) Podatkovni zbiralnik mora izpolnjevati naslednje
minimalne funkcionalne zahteve:
-       
skupaj s sistemskimi števci na nivoju TP mora omogočiti izgradnjo
lokalnega komunikacijskega omrežja;
-       
mora s svojo komunikacijsko opremo pri uporabi razpoložljivih
komunikacijskih omrežij zagotavljati komunikacijo z MC; ALI
-       
s svojo komunikacijsko opremo mora biti interoperabilen z vgrajenimi
sistemskimi števci različnih proizvajalcev v distribucijskem sistemu ob
izvajanju branja obračunskih registrov, profilov obremenitve, alarmov, knjig
dogodkov in trenutnih vrednosti in pri tem zagotavljati zaupnost, celovitost in
razpoložljivost;
-       
omogočiti mora upravljanje lokalnega komunikacijskega omrežja;
-       
omogočiti mora samodejno zaznavanje in dodajanje novo vgrajenih števcev
(plug&play prepoznavanje in dodajanje števcev v svojo listo);
-       
izvajanje komunikacijske statistike za lastno optimizacijo;
-       
izvajanje nadgradenj programske opreme sistemskih števcev,
sinhronizacija časa, sprememb tarif, DSM/DR funkcij iz merilnih centrov.
(7) Merilni transformatorji morajo izpolnjevati naslednje
minimalne funkcionalne zahteve:
-       
razred točnosti mora biti 0,2 ali 0,5;
-       
sekundarne sponke morajo biti nameščene tako, da v breznapetostnem
stanju omogočajo izvajanje meritev in preskusov. Pokrov sekundarnih sponk mora
omočiti namestitev varnostne plombe distribucijskega operaterja;
-       
konstrukcija in postavitev v elektroenergetske naprave mora omogočati
brez večjih posegov njihovo zamenjavo;
-       
naznačena napetost merilnega transformatorja mora ustrezati nazivnim
napetostim distribucijskega sistema po Tabeli 1 iz 5. člena teh SONDSEE na
mestu vgradnje;
-       
ustrezati morajo kratkostičnim zahtevam navedenim v Tabeli 1 na mestu
vgradnje;
-       
morajo imeti obstojno napisno tablico z izpisanimi tehničnimi podatki in
tako nameščeno, da je mogoče prebrati podatke med obratovanjem. V kolikor to ni
mogoče, se izdela dodatna obstojna napisna tablica, ki se namesti na vidno
mesto stikalne naprave;
-       
primarni naznačen tok merilnega tokovnega transformatorja (MTT) mora
biti izbran tako, da je maksimalni tok na merilnem mestu v mejah med 20 % in
120 % primarnega naznačenega toka MTT;
-       
merilno jedro ali navitje MTT se sme uporabiti samo za priključitev
števca električne energije;
-       
sekundarni tok MTT mora znašati 5 A;
-       
varnostni faktor MTT mora biti enak ali manjši od 5;
-       
napetostni merilni transformator (NMT) mora biti enopolno izoliran;
-       
sekundarna nazivna napetost mora biti 100/√3 V. 
(8) Distribucijski operater na podlagi minimalnih
funkcionalnih zahtev, navedenih v prejšnjih odstavkih, pripravi tehnične
zahteve za merilno in komunikacijsko opremo in navodila s postopki ugotavljanja
skladnosti.
VII.2.1. Števci električne energije
178. člen
(števec električne energije)
Na merilnem mestu se lahko uporabi samo števec električne
energije, za katerega je bila v skladu z zakonom, ki ureja meroslovje,
ugotovljena skladnost po predpisanih načinih in postopkih ugotavljanja
skladnosti in ki ima oznako, da je bila zanj izdana listina o skladnosti merila
s predpisi in preverjene zahteve v skladu s 177. členom teh SONDSEE.
179. člen
(overitev števca)
(1) Števec električne energije mora imeti pred namestitvijo
ugotovljeno skladnost iz prejšnjega člena oziroma mora biti overjen v skladu s
predpisom, ki ureja postopek overitve meril. Ob prvi namestitvi ne sme biti
starejši od treh let.
(2) Priključne sponke števca morajo biti pokrite s pokrovom,
na katerega pooblaščeni izvajalec distribucijskega operaterja namesti varnostno
plombo.
(3) Pri namestitvi števec električne energije ne sme imeti
vidnih mehanskih ali električnih poškodb.
180. člen
(razredi točnosti števca)
Števec električne energije mora imeti naslednje minimalne
razrede točnosti:
-       
na merilnem mestu na nizki napetosti, kjer se konična obremenitev ne
meri: za delovno energijo razred A ali 2;
-       
na merilnem mestu na nizki napetosti, kjer se konična obremenitev meri:
za delovno energijo razred B ali 1, za jalovo energijo razred 2;
-       
na merilnem mestu na srednji napetosti:
- 
pri moči pod 1 MW: za delovno energijo razred B ali 1, za jalovo
energijo razred 2;
- 
pri moči 1 MW in več: za delovno energijo razred C ali 0,5, za jalovo
energijo razred 2;
-       
na merilnem mestu na visoki napetosti: za delovno energijo razred 0,2
ali C ali 0,5, za jalovo energijo razred 0,5 ali 1.
181. člen
(maksimalni in naznačeni tok števca)
(1) Števec električne energije za direktno priključitev se
izbere tako, da njegov maksimalni tok presega maksimalni bremenski tok, ki
lahko teče skozi merilno mesto.
(2) Če bremenski tok presega 80 A, se meri električna
energija preko tokovnih transformatorjev s števcem električne energije za
polindirektno priključitev.
(3) Naznačeni tok števca električne energije za polindirektno
in indirektno priključitev je 5 A in mora ustrezati naznačenemu sekundarnemu
toku tokovnega transformatorja.
182. člen
(naznačena napetost števca)
(1) Naznačena napetost enofaznega števca električne energije
mora ustrezati 230V.
(2) Naznačena napetost trifaznega števca električne energije
za direktno priključitev mora ustrezati 3×230/400V.
(3) Naznačena napetost trifaznega števca električne energije
pri priključitvi preko merilnih transformatorjev mora ustrezati napetosti omrežja.
Pri novih števcih je zahtevano razširjeno območje napetosti od 3×57,7/100 V do
3×240/415 V.
VII.2.2. Krmilne naprave
183. člen
(krmilna naprava)
Na merilnem mestu se za potrebe več tarifnega merjenja
električne energije uporabljajo za krmiljenje tarif MTK sprejemnik, števčna
stikalna ura ali elektronski števec električne energije z vgrajeno notranjo uro
z letnim koledarjem in tarifnim programom.
184. člen
(lastnosti krmilne naprave)
(1) Pomožna in krmilna napetost krmilne naprave mora
ustrezati naznačeni napetosti števcev električne energije, ki jih krmili.
(2) Napajanje krmilne naprave se za glavno varovalko varuje z
varovalko 6 A, ki mora biti opremljena z varnostno plombo pooblaščenega
izvajalca distribucijskega operaterja.
(3) Krmilna naprava mora imeti za vklop releja manjše tarife
na števcu električne energije izhodno stikalo ustrezne preklopne moči.
185. člen
(krmiljenje porabnikov preko krmilne naprave)
Z izhodnim kontaktom krmilne naprave za preklop tarife
dvotarifnega števca električne energije se ne sme krmiliti nobena druga
naprava, razen v primeru uporabe pomožnega releja, ki mora biti nameščen v
merilni omarici poleg krmilne naprave in opremljen z varnostno plombo
pooblaščenega izvajalca distribucijskega operaterja.
186. člen
(stikalne ure brez samodejnega preklopa)
Obstoječe števčne stikalne ure za preklop tarife dvotarifnih
števcev električne energije, ki niso opremljene s samodejnim preklopom med
letnim in zimskim časom, se ob prehodu med poletnim in zimskim časom ne
prestavljajo. Prav tako se ne upoštevajo prazniki, ki ne sovpadajo z vikendi.
VII.2.3. Sistemski čas
187. člen
(sistemski čas)
(1) Sistemski čas merilne opreme se uravnava po srednje
evropskem času (GMT+01:00).
(2) Časovna sinhronizacija se lahko izvaja lokalno preko
eksterne referenčne ure ali daljinsko preko sistema za zajem merilnih podatkov.
(3) Interne ure merilnih naprav morajo ustrezati standardu
SIST EN 62054-21.
VII.2.4. Merilni transformatorji
188. člen
(uporaba merilnih transformatorjev)
Na merilnem mestu se lahko uporabi samo merilni
transformator, za katerega je bila v skladu z zakonom, ki ureja meroslovje,
ugotovljena skladnost po predpisanih načinih in postopkih ugotavljanja
skladnosti in ki ima oznako, da je bila zanj izdana listina o skladnosti merila
s predpisi. Ob prvi priključitvi ne sme biti starejši od treh let.
189. člen
(merilni tokovni transformator)
Za indirektno merjenje morajo biti merilni tokovni
transformatorji primarno prevezljivi. Sekundarni naznačeni tok mora znašati 5
A.
VII.2.5. Ostale naprave
190. člen
(stikalna naprava za omejevanje toka)
Stikalna naprava za omejevanje toka je naprava za omejevanje
toka odjema ali oddaje električne energije, ki teče preko merilnega mesta in je
lahko izvedena kot glavna varovalka ali kot nastavljivi omejevalnik toka.
191. člen
(izvedba nastavljivega omejevalnika toka)
Kot naprava za omejevanje toka, ki je izvedena kot
nastavljivi omejevalnik toka, se uporabi sistemski števec električne energije s
stikalno napravo, ki za ta namen izvaja meritve veličin in v primeru prekoračitve
mejnih vrednosti izklopi stikalno napravo. Vsak izklop in ponovni vklop
stikalne naprave mora biti v števcu ustrezno zabeležen s časovno značko.
Izklopna karakteristika mora biti skladna z navodilom za uporabo sistemskega
števca s stikalno napravo za namene omejevanja toka, ki ga distribucijski
operater objavi na spletni strani.
192. člen
(sistemski števec s stikalno napravo za omejevanje toka)
Sistemski števec s stikalno napravo za omejevanje toka je
naprava, ki glede na vrsto priključka eno ali tripolno loči uporabnikove
naprave od distribucijskega sistema, če so presežene mejne vrednosti
nastavljenih parametrov.
193. člen
(ponovni vklop stikalne naprave za omejevanje toka)
Distribucijski operater mora uporabniku sistema na ustrezen
način omogočiti možnost ponovnega vklopa stikalne naprave za omejevanje toka,
če so za to izpolnjeni pogoji.
194. člen
(pogoji vgradnje števca s stikalno napravo za omejevanje
toka)
Sistemski števec s stikalno napravo za omejevanje toka ne
izklaplja kratkostičnih tokov, to nalogo opravlja glavna varovalka, zato ni
dovoljena vgradnja števca s stikalno napravo za omejevanje toka brez predhodne
vgradnje glavne oziroma glavnih varovalk.
VII.2.6. Kontrola merilnih mest
195. člen
(kontrola merilnega mesta)
(1) Distribucijski operater načrtno na osnovi opravljenih
analiz kontrolira nepooblaščene posege na merilnem mestu, okvare ter spremlja
meroslovne lastnosti nameščenih merilnih naprav pri trenutnih obratovalnih
pogojih.
(2) Pooblaščeni izvajalec nalog distribucijskega operaterja
je dolžan letno po metodi naključnega izbora merilnih mest in na osnovi
opravljenih analiz izvesti evidentirano kontrolo na najmanj 3 % merilnih mest.
196. člen
(osnovno in kontrolno merjenje električne energije)
(1) Merilna mesta s priključno močjo večjo od 15 MW morajo
biti opremljena z glavnimi – obračunskimi in kontrolnimi merilnimi napravami in
tokokrogi. Namen namestitve kontrolnih merilnih naprav je kontrola pravilnosti
delovanja glavnih merilnih naprav in nadomeščanje merilnih podatkov v primeru
izpada teh podatkov v glavnih merilnih napravah. Vse lastnosti in
karakteristike kontrolnih merilnih naprav se določijo na enak način kot za
glavne merilne naprave.
(2) Glavni – obračunski in kontrolni števec električne
energije morata meriti iz ločenih navitij ločenih merilnih transformatorjev.
Navitja merilnih transformatorjev in tokokrogi namenjeni za obračunske števce
električne energije morajo biti namenjeni le v te namene in morajo biti
zaščiteni.
(3) Ožičenje med navitji merilnih transformatorjev in
kontrolnimi števci električne energije se lahko uporablja tudi za druge namene
pod pogojem, da so zagotovljene zahteve po celotni ustrezni točnosti in je
vrednost dodatnega bremena v dovoljenem območju karakterističnih lastnosti
merilnih transformatorjev.
(4) Obračunski števec, kontrolni števec in dodatno breme
morajo imeti izvedeno ločeno varovanje tokokrogov merilnega napetostnega
transformatorja.
(5) Lokacija glavnih merilnih naprav se določi v SZP
praviloma na prevzemno predajnem mestu, lokacija kontrolnih merilnih naprav pa
se določi skladno s tehničnimi možnostmi čim bližje glavnih merilnih naprav.
(6) Stroške namestitve kontrolnih naprav nosi uporabnik
sistema.
(7) Števce električne energije in merilne transformatorje je
potrebno meroslovno testirati tudi izven predpisanih intervalov rednih
overitev, če se v obračunskem intervalu pojavi registrirana razlika izmerjenih
veličin med obračunskim in kontrolnim števcem večja od 2-kratne vrednosti
dovoljene meje pogreška.
VII.3. Evidenca opreme merilnih mest
197. člen
(podatki o opremi merilnega mesta)
(1) Distribucijski operater za vsako merilno mesto vodi
podatke o vgrajeni opremi najmanj v naslednjem obsegu:
-       
številko merilnega mesta iz 157. člena;
-       
tip in serijske številke merilnih, krmilnih in komunikacijskih naprav
ter letnice njihovih izdelav;
-       
datum veljavnosti overitve števcev z datumom veljavnosti »do«;
-       
obračunske konstante merilnih transformatorjev;
-       
datum namestitve merilnih, krmilnih in komunikacijskih naprav;
-       
merilne rezultate posameznega testiranja merilnih naprav;
-       
pripadnost merilne naprave populaciji meril prijavljenih pri Uradu RS za
meroslovje.
(2) Evidenca mora zagotavljati sledljivost vseh sprememb
opreme na posameznem merilnem mestu za minimalno dobo, ki jo določa veljavna
zakonodaja.
VII.4. Upravljanje in posredovanje podatkov iz merilnih
mest
198. člen
(hranjenje merilnih podatkov)
(1) Distribucijski operater zagotavlja hrambo izvornih
merilnih podatkov iz 199. člena teh SONDSEE v nespremenjeni obliki najmanj za
obdobje zadnjih petih let razen v primerih merilnih mest, ki jih uporabljajo
fizične osebe, ko so ti podatki na voljo največ za obdobje zadnjih dveh let.
(2) Distribucijski operater zagotavlja dostop v okviru skupne
dostopne točke iz 206. člena teh SONDSEE uporabnikom sistema do naslednjih
merilnih podatkov:
-       
15-minutnih merilnih podatkov ter njihovih dnevnih in tedenskih
agregatov največ za pretekli dve leti, ali, če je krajše, od dneva vključitve v
napredni merilni sistem na standardiziran elektronski način;
-       
mesečnih in letnih agregatov največ za preteklih pet let, ali, če je
krajše, od dneva vključitve v napredni merilni sistem na standardiziran
elektronski način.
199. člen
(izvorni merilni podatki)
(1) Izvorni merilni podatki so podatki, ki so v nespremenjeni
obliki zajeti, odčitani ali prebrani neposredno iz števca električne energije.
(2) Primarni merilni podatki so izvorni podatki, če so že v
števcu električne energije pomnoženi s konstanto prestave merilnih
transformatorjev.
(3) Sekundarni merilni podatki so izvorni podatki, ki še niso
pomnoženi s konstanto merilnih transformatorjev ali drugo konstanto.
(4) Konstante merilnih transformatorjev morajo biti jasno,
evidentno in ločeno arhivirane, če niso zajete v izvornih podatkih.
(5) V primeru shranjevanja primarnih merilnih podatkov v
merilni napravi morajo biti vpisane konstante merilnih transformatorjev
uporabniku dostopne na LCD zaslonu merilne naprave. Merilne naprave, ki ne
omogočajo prikaza vpisanih konstant na LCD zaslonu, se za primarno merjenje ne
smejo uporabiti.
200. člen
(status merilnega podatka)
Merilni podatek se pri shranjevanju v bazo merilnih podatkov
označi s statusom, ki ga distribucijski operater določi skladno z navodilom iz
205. člena teh SONDSEE.
201. člen
(zaokroževanje števčnih podatkov)
(1) Podatke o količini porabljene ali proizvedene energije
[kWh] oziroma [kVArh] v obračunskem obdobju se posreduje kot celo število brez
decimalnih mest, ki se zaokroži navzdol, če je število za decimalko manjše od
5, in navzgor, če je število za decimalko večje ali enako 5.
(2) Pri sumiranju merilnih podatkov se zaokroževanje izvede
po izračunu sumarnega merilnega podatka.
202. člen
(varovanje dostopa do podatkov)
(1) Merilna oprema mora biti zavarovana pred nepooblaščenim
lokalnim in daljinskim dostopom. Zaščita se izvede s pomočjo varnostnih plomb,
varnostnih kontrolnih indikatorjev ter zaščitnih komunikacijskih mehanizmov
vgrajenih v merilni opremi, gesel in varnostnih kriptografskih ključev.
(2) Parametriranje in servisiranje merilne opreme lokalno na
merilnem mestu ali na daljavo iz merilnega centra lahko izvajajo le za to
ustrezno strokovno usposobljeni in posebej pooblaščeni izvajalci
distribucijskega operaterja. Vsi posegi v napravi morajo biti zabeleženi v
napravi sami.
203. člen
(nadomeščanje manjkajočih vrednosti v obremenitvenem
diagramu)
(1) Če pri uporabniku sistema, pri kateremu se obračunska moč
meri, pride do izpada merjenja, uničenja ali napačne registracije podatkov,
distribucijski operater zagotovi nadomestne vrednosti v obremenitvenem
diagramu, ki so potrebni za izvajanje obračuna omrežnine in analitičnega
postopka.
(2) Pri tem se uporabijo naslednji postopki nadomeščanja
vrednosti obremenitve:
-       
v primeru izvedenih kontrolnih meritev se te vrednosti vstavijo na mesto
manjkajočih /uničenih vrednosti za čas izpada glavnih – obračunskih meritev;
-       
v ostalih primerih se manjkajoče vrednosti nadomestijo na osnovi
dvigovanja normiranega diagrama odjema ali oddaje energije iz istega časovnega
okna (enake ure v enakem dnevu preteklega tedna, enaki dnevi v preteklem tednu)
z upoštevanjem obračunskih vrednosti. Če pretekli teden po obliki diagrama
preveč odstopa od prejšnjih (praznik, daljši prazniki, itd.), se uporabi
normirana oblika diagrama predpreteklega tedna.
(3) Nadomeščene vrednosti so ocenjene vrednosti, zato morajo
biti enoumno označene skladno z navodilom Standardizirani merilni in obračunski
podatki iz 205. člena teh SONDSEE.
204. člen
(preostali diagram)
Uporabnikom sistema brez merjenja moči se določi
obremenitveni diagram na podlagi dvigovanja normirane oblike preostalega
diagrama glede na količino izmerjene ali ocenjene energije skladno s predpisom,
ki ureja delovanje trga z elektriko.
205. člen
(način zagotavljanja podatkov)
(1) Distribucijski operater zagotavlja merilne in obračunske
podatke v skladu z določili poglavja X.2 Obračun in posredovanje podatkov o
uporabi sistema ter navodilom Standardizirani merilni in obračunski podatki.
(2) Vsem upravičencem se v primeru zagotavljanja
obremenitvenega diagrama posredujejo merilni podatki, ki so že pomnoženi s
konstanto merilnih transformatorjev, in faktorjem izgub ter označeni z
informacijo o statusu.
206. člen
(zbiranje podatkov in vodenje zbirk podatkov)
(1) Distribucijski operater skladno z zakonom, ki ureja
varovanje osebnih podatkov, zbira in vodi le tiste zbirke osebnih in drugih
podatkov uporabnikov sistema, ki jih nujno potrebuje za svojo delovanje in
imajo podlago v zakonu ali pogodbenih določilih.
(2) Distribucijski operater v okviru skupne dostopne točke za
celoten sistem vsakemu uporabniku sistema, ki je vključen v napredni merilni
sistem ali z njegove strani pooblaščeni osebi, zagotavlja učinkovit in
standardiziran dostop do podatkov o njegovi porabi ali proizvodnji. Pri dostopu
do podatkov distribucijski operater ravna skladno z načeli varovanja občutljivih
podatkov.
207. člen
(postopki in ukrepi za varovanje osebnih in poslovno
občutljivih podatkov)
(1) Distribucijski operater mora zagotoviti organizacijske,
tehnične in logično-tehnične postopke in ukrepe, s katerimi se varujejo osebni
in poslovno občutljivi podatki, preprečuje slučajno ali namerno nepooblaščeno
uničevanje teh podatkov, njihove spremembe ali izguba ter nepooblaščena
obdelava teh podatkov, skladno z zahtevami zakona, ki ureja varstvo osebnih
podatkov.
(2) Osebni in poslovno občutljivi podatki, ki se posredujejo
preko elektronskih komunikacijskih poti, morajo biti med prenosom ustrezno
šifrirani.
208. člen
(podatkovne storitve)
(1) Distribucijski operater zagotavlja iz naprednega
merilnega sistema standardne podatkovne storitve na podlagi:
-       
določbe Energetskega zakona, ki določa obveščanje končnih odjemalcev o
porabi energije za uporabnika sistema ali drugo osebo na podlagi pisnega
pooblastila uporabnika sistema;
-       
določbe akta o izvajanju GJS dejavnosti distribucijskega operaterja
električne energije, ki opredeljuje posredovanje merilnih podatkov za določene
namene, za dobavitelja ali osebo s pravno podlago v ustreznem predpisu.
(2) Distribucijski operater ob upoštevanju kriterijev glede:
-       
vrste podatkov;
-       
lokacije shranjevanja podatkov;
-       
časovne dostopnosti podatkov po zajemu;
-       
validacije podatkov skladno s pravili distribucijskega operaterja;
-       
plačljivosti zaradi čezmernih zahtev pri standardnih storitvah in
ostalih podatkovnih storitev in podobno;
pripravi seznam
standardnih in ostalih podatkovnih storitev za vse upravičence in ga sproti
dopolnjuje s podatki o ravneh zagotavljanja podatkovnih storitev.
(3) Vse storitve, ki niso standardne oziroma so standardne,
vendar so pri njih nastopile čezmerne zahteve ter se lahko zaračunavajo, se
obračunajo:
-       
uporabniku sistema in njegovemu pooblaščencu po veljavnem ceniku
storitev distribucijskega operaterja, ki niso vsebovane v omrežnini;
-       
dobavitelju ali drugi osebi s pravno podlago v ustreznem predpisu v
posebnem ceniku.
209. člen
(vzporeden dostop do podatkov s števca)
(1) Distribucijski operater mora na zahtevo uporabnika
omrežja zagotoviti vzporeden dostop do energijskih registrov števca oziroma
podatkov o pretokih električne energije preko:
-       
standardiziranega komunikacijskega vmesnika iz devete alineje drugega
odstavka 177. člena teh SONDSEE; ali
-       
drugega primernega vmesnika (dajalnika impulzov, led indikatorja), ki
omogoča neposredno registriranje energijskih pretokov.
(2) Uporabnik sistema odda zahtevo distribucijskemu
operaterju. Pogoje in način dostopa naprav uporabnika sistema do teh podatkov
distribucijski operater določi v posebnih navodilih. Vse storitve dostopa do
števca, ki se lahko zaračunavajo, se obračunajo po veljavnem ceniku storitev
distribucijskega operaterja, ki niso vsebovane v omrežnini.
210. člen
(naročanje storitev)
(1) Naročanje plačljivih podatkovnih storitev in izvedba
naročila poteka praviloma v elektronski obliki. V primeru naročila podatkovnih
storitev za posamezno merilno mesto oziroma točko mora biti iz naročila
razvidna najmanj številka merilnega mesta oziroma točke in natančen opis
zahteve, kaj naročnik naroča.
(2) Naročnik, ki ni uporabnik sistema, mora v primeru, da gre
za osebne podatke, naročilu priložiti pooblastilo uporabnika sistema, ki ne sme
biti starejše od treh mesecev od dneva naročila storitve. Na pooblastilu mora
biti navedeno, ali velja za čas naročila storitve ali do preklica.
VIII. ODJEM IN ODDAJA ELEKTRIČNE ENERGIJE
VIII.1. Začetek in zaključek odjema ali oddaje električne
energije
211. člen
(začetek odjema ali oddaje)
Distribucijski operater po izpolnitvi vseh pogojev za priklop
in sklenitvi pogodbe o uporabi sistema najpozneje v osmih dneh z vklopom na
ločilnem mestu omogoči odjem ali oddajo električne energije uporabniku sistema.
212. člen
(preverjanje naprav)
Po priključitvi uporabnika sistema na distribucijski sistem
ima na merilnem mestu distribucijski operater pravico na svoje stroške
kadarkoli preveriti skladnost naprav uporabnika sistema z napravami
distribucijskega operaterja ter skladnost velikosti in vrste obremenitve,
določene s SZP, pogodbo o priključitvi in pogodbo o uporabi sistema.
Distribucijski operater v primeru ugotovljenih nepravilnostih o teh obvesti
uporabnika sistema.
VIII.2. Postopki ob odklopih
213. člen
(vrste odklopov)
(1) Distribucijski operater lahko izvede naslednje vrste
odklopov od distribucijskega elektroenergetskega sistema:
-       
začasni odklop zaradi del na distribucijskem sistemu;
-       
odklop po predhodnem obvestilu;
-       
odklop brez predhodnega obvestila;
-       
odklop na zahtevo uporabnika sistema;
-       
odklop po odločbi pristojnega organa.
(2) Distribucijski operater izvede odklop uporabnika sistema
daljinsko, razen v primerih, ko to ni mogoče, pa z ročnim odklopom. Ročni
odklop se izvede na merilnem mestu. V primerih, ko to ni mogoče, se odklop izvede
na priključku uporabnika sistema ali na prevzemno predajnem mestu ali v
distribucijskem sistemu.
214. člen
(začasni odklop)
(1) Distribucijski operater obvesti uporabnika sistema o
začasnem odklopu in izvrši začasni odklop skladno z določbo Energetskega zakona
o začasnem odklopu.
(2) Distribucijski operater je dolžan uporabnika sistema
obvestiti o predvidenem terminu začasnega odklopa v vsakem primeru začasnega
odklopa, ne glede na vrsto planiranih del, ki so vzrok za izvedbo odklopa, in
ne glede na predvideno trajanje začasnega odklopa. Distribucijski operater mora
uporabnika sistema obvestiti vsaj 48 ur pred začasnim odklopom, ne glede na to
ali gre za obveščanje s sredstvi javnega obveščanja in spleta ali za osebno
obveščanje, v katerem ga distribucijski operater poleg vzroka in trajanja
odklopa seznani tudi s priporočenim ravnanjem z njegovimi napravami v času
odklopa in po ponovnem priklopu. Distribucijski operater osebno obvešča o
začasnem odklopu do vključno 3 uporabnike sistema, več uporabnikov sistema pa
obvešča s sredstvi javnega obveščanja.
(3) V primeru osebnega obveščanja je treba uporabnika sistema
obvestiti v pisni obliki na naslov naslovnika, zavedenega v enotni evidenci
merilnih mest ali z obvestilom na kontaktne podatke za obveščanje (kot na
primer SMS sporočilo, elektronska pošta, faks in podobno). Obvestilo o
predvidenem začasnem odklopu je lahko oddano (puščeno) tudi na naslovu
merilnega mesta, če je le-ta enak naslovu naslovnika. Za osebno obveščanje se
šteje tudi osebno ustno obveščanje, z obvestilom ob osebnem obisku merilnega
mesta posameznega uporabnika sistema. Osebno ustno obveščanje posameznega
uporabnika sistema se lahko izvaja pred izvedbo začasnega odklopa, vendar mora
uporabnik sistema v tem primeru podati svoje dovoljenje za izvedbo začasnega
odklopa.
(4) Če za potrebe zamenjave merilne naprave merilno mesto ob
prvem poskusu obiska ni dostopno za izvedbo začasnega odklopa, distribucijski
operater pisno obvesti uporabnika sistema tega merilnega mesta o novem datumu
začasnega odklopa za zamenjavo merilne naprave.
(5) Če ni možno izvesti začasnega odklopa zaradi zamenjave
merilne naprave v novo postavljenem roku iz pisnega obvestila o začasnem
odklopu iz prejšnjega odstavka, distribucijski operater takšno merilno mesto
prepozna kot nedostopno, ugotovljeno dejstvo evidentira in ravna skladno z 219.
členom teh SONDSEE.
(6) Za vse načine obveščanja o začasnem odklopu je treba
hraniti pisno dokazilo o obvestilu.
215. člen
(odklop po predhodnem obvestilu)
(1) Distribucijski operater obvesti uporabnika sistema in
izvrši odklop po predhodnem obvestilu skladno z določbo Energetskega zakona o
odklopu po predhodnem obvestilu.
(2) V primeru odklopa po predhodnem obvestilu zaradi odstopa
od pogodbe o dobavi s strani dobavitelja ali uporabnika sistema, mora
dobavitelj na elektronski način obvestiti distribucijskega operaterja o
odpovedi pogodbe o dobavi, z navedbo ali gre za potek ali odpoved pogodbe o
dobavi, ter v primeru, ko za merilno mesto končnega odjemalca omrežnino in
prispevke zaračunava distribucijski operater dobavitelju, obstaja dolg za
omrežnino in prispevke. Po izvedenem odklopu distribucijski operater ravna
skladno s 140. členom teh SONDSEE.
(3) V primeru, ko pogodbo o dobavi odpove dobavitelj ali gre
za potek pogodbe o dobavi, lahko dobavitelj pri distribucijskem operaterju
prekliče vloženo odpoved do izvedbe odklopa.
(4) Distribucijski operater najkasneje v roku pet delovnih
dni od prejema obvestila dobavitelja o odpovedi pogodbe o dobavi ali ugotovitve
o obstoju razlogov iz določbe Energetskega zakona o odklopu po predhodnem
obvestilu, obvesti uporabnika sistema o odklopu merilnega mesta od sistema in
hrani dokazilo o opravljeni vročitvi.
(5) Obvestilo mora vsebovati najmanj:
-       
podatke o merilnem mestu in pripadajočih obračunskih merilnih točkah;
-       
razlog za odklop (kot na primer odpoved pogodbe o dobavi in podobno);
-       
predviden datum odklopa od sistema, ki je določen na petnajsti dan za
gospodinjske odjemalce in osmi dan za vse ostale uporabnike sistema in se šteje
od datuma vročitve obvestila o odklopu;
-       
informacijo o dolgovanem znesku za omrežnino ali oskrbe SODO v primeru
obvestila o tem razlogu;
-       
informacije o možnosti zamenjave dobavitelja;
-       
možnosti in pogoje zasilne oskrbe na podlagi zahteve gospodinjskega
odjemalca ali malega poslovnega odjemalca;
-       
možnosti in pogoje zagotovitve nujne oskrbe ranljivim odjemalcem, skupaj
z napotilom, kje je vlogo za odobritev nujne oskrbe dosegljiva, in navedbo
zahtevanih dokazil;
-       
opozorilo, da se bo v primeru, ko uporabnik ne omogoči izvedbe odklopa merilnega
mesta, vsa prevzeta energija na merilnem mestu z dnem prenehanja obveznosti
bilančne pripadnosti dosedanjemu dobavitelju skladno z določbo Energetskega
zakona, ki določa pridobitev zaključnega odčitka iz merilne naprave, zaradi
nedostopnosti merilnega mesta skladno z 219. členom teh SONDSEE, obračunala kot
neupravičen odjem v skladu z 245. členom teh SONDSEE po ceni, ki velja za
neupravičen odjem.
(6) V primeru, da distribucijski operater do roka
predvidenega odklopa:
-       
ne prejme dolgovanega zneska za omrežnino ali oskrbe SODO; ali
-       
ne prejme preklica oziroma v primeru nedelovanja informacijskega sistema
distribucijskega operaterja pisnega obvestila dobavitelja o preklicu odpovedi
pogodbe o dobavi; ali
-       
ne prejme obvestila o sklenitvi nove pogodbe o dobavi s strani novega
dobavitelja; ali
-       
ne prejme pravočasne, popolne in pravilne zahteve gospodinjskega
odjemalca oziroma malega poslovnega odjemalca za zagotovitev zasilne oskrbe;
ali
-       
ne prejme pravočasne, popolne in pravilne vloge za odobritev nujne
oskrbe ranljivemu odjemalcu z zahtevanimi dokazili; ali
-       
ne odpravi drugih razlogov za odklop po 151. členu EZ-1,
po preteku roka za
izpolnitev obveznosti iz obvestila o odklopu prične z aktivnostmi za izvršitev
odklopa in izvede odklop od sistema.
(7) Če distribucijski operater ne uspe odklopiti merilno
mesto, izvede odklop uporabnika sistema na zunanjem priključku ali na omrežju
oziroma odklopi uporabnika sistema z drugimi mogočimi ukrepi za preprečitev
nedostopnosti merilnega mesta,
(8) Če ni možno izvesti odklopa merilnega mesta ali nobenega
od naštetih ukrepov v 15 dneh po preteku datuma predvidenega odklopa,
distribucijski operater takšno merilno mesto prepozna kot nedostopno,
ugotovljeno dejstvo evidentira in ravna skladno z 219. členom teh SONDSEE.
(9) Distribucijski operater je upravičen zaračunati stroške
odklopa in ponovnega priklopa uporabniku sistema. Če pride po izvedenem odklopu
merilnega mesta do spremembe uporabnika sistema, se stroški odklopa zaračunajo
dosedanjemu uporabniku sistema, stroški priklopa pa novemu uporabniku sistema.
(10) Distribucijski operater v 30 dneh od dneva odklopa ravna
skladno z drugo alinejo tretjega odstavka 140. člena teh SONDSEE in izvede
kontrolo merilnega mesta. V primeru ugotovljenih nedovoljenih posegov
distribucijski operater uporabniku sistema zaračuna nastale stroške
ugotavljanja neupravičenega odjema in neupravičen odjem elektrike.
(11) Po prenehanju razlogov za odklop distribucijski operater
izvede ponovni priklop v skladu z določbo Energetskega zakona o ponovnem priklopu
najkasneje v treh dneh po plačilu vseh stroškov odklopa in ponovnega priklopa.
(12) Distribucijski operater o izvedenem odklopu in zaključku
bilančne pripadnosti obvesti dobavitelja obračunske merilne točke nemudoma po
evidentiranju v enotni evidenci merilnih mest, ki se izvede najkasneje v osmih
dneh po izvedenem odklopu.
(13) Distribucijski operater o izvedenem odklopu obvesti tudi
ponudnike storitev in dobavitelje na ostalih merilnih točkah, ki so povezane na
izklopljeno merilno mesto, nemudoma po evidentiranju v enotni evidenci merilnih
mest, ki se izvede najkasneje v osmih dneh po izvedenem odklopu.
216. člen
(odklop brez predhodnega obvestila)
(1) Distribucijski operater izvrši odklop brez predhodnega
obvestila skladno z določbo Energetskega zakona o odklopu brez predhodnega
obvestila.
(2) Po prenehanju razlogov za odklop distribucijski operater
izvede ponovni priklop v skladu z določbo Energetskega zakona o ponovnem
priklopu najkasneje v treh dneh po plačilu vseh stroškov odklopa in ponovnega priklopa.
(3) Distribucijski operater v 30 dneh od dneva odklopa ravna
skladno z drugo alinejo tretjega odstavka 140. členom teh SONDSEE, zaračuna
stroške odklopa in izvede kontrolo merilnega mesta. V primeru ugotovljenih
nedovoljenih posegov distribucijski operater uporabniku sistema zaračuna
nastale stroške ugotavljanja neupravičenega odjema in neupravičen odjem
elektrike.
(4) Distribucijski operater o izvedenem odklopu in/ali
priklopu obvesti dobavitelja obračunske merilne točke nemudoma po evidentiranju
v enotni evidenci merilnih mest, ki se izvede najkasneje v osmih dneh po
izvedenem odklopu.
(5) Distribucijski operater o izvedenem odklopu in/ali
priklop obvesti tudi ponudnike storitev in dobavitelje na ostalih merilnih
točkah, ki so povezane na izklopljeno merilno mesto, nemudoma po evidentiranju
v enotni evidenci merilnih mest, ki se izvede najkasneje v osmih dneh po
izvedenem odklopu.
217. člen
(odklop na zahtevo lastnika merilnega mesta)
(1) Distribucijski operater po predhodnem plačilu stroškov
odklopa izvrši odklop na zahtevo evidentiranega lastnika merilnega mesta,
skladno z določbo Energetskega zakona o odklopu na zahtevo.
(2) Distribucijski operater ob odklopu na merilnem mestu
lastnika merilnega mesta v dogovoru z lastnikom merilnega mesta demontira
merilne naprave. Če dogovora o demontaži ni in lastnik merilnega mesta ne
zahteva ponovnega priklopa v roku enega leta od odklopa, distribucijski
operater demontira merilne naprave.
(3) Distribucijski operater izvede ponovni priklop na zahtevo
uporabnika sistema skladno z določbo Energetskega zakona o ponovnem priklopu
najkasneje v treh dneh po plačilu vseh stroškov odklopa in ponovnega priklopa.
(4) Distribucijski operater o izvedenem odklopu in/ali
priklopu obvesti dobavitelja obračunske merilne točke nemudoma po evidentiranju
v enotni evidenci merilnih mest, ki se izvede najkasneje v osmih dneh po
izvedenem odklopu.
(5) Distribucijski operater o izvedenem odklopu in/ali
priklopu obvesti tudi ponudnike storitev in dobavitelje na ostalih merilnih
točkah, ki so povezane na izklopljeno merilno mesto, nemudoma po evidentiranju
v enotni evidenci merilnih mest, ki se izvede najkasneje v osmih dneh po
izvedenem odklopu.
218. člen
(odklop po odločbi pristojnega organa)
(1) Distribucijski operater izvrši odklop po odločbi
pristojnega organa. Ponovni priklop izvede skladno z določbo Energetskega
zakona o ponovnem priklopu najkasneje v treh dneh po plačilu vseh stroškov
odklopa in ponovnega priklopa ter predložitvi odločbe pristojnega organa.
(2) Distribucijski operater v 30 dneh od dneva odklopa ravna
skladno z drugo alinejo tretjega odstavka 140. člena teh SONDSEE, zaračuna
stroške odklopa in izvede kontrolo merilnega mesta. V primeru ugotovljenih
nedovoljenih posegov distribucijski operater uporabniku sistema zaračuna
nastale stroške ugotavljanja neupravičenega odjema in neupravičen odjem
elektrike, razen, če navedeno ni v nasprotju z odločbo pristojnega organa.
(3) Distribucijski operater o izvedenem odklopu in/ali
priklopu obvesti dobavitelja obračunske merilne točke nemudoma po evidentiranju
v enotni evidenci merilnih mest, ki se izvede najkasneje v osmih dneh po
izvedenem odklopu.
(4) Distribucijski operater o izvedenem odklopu in/ali
priklopu obvesti tudi ponudnike storitev in dobavitelje na ostalih merilnih točkah,
ki so povezane na izklopljeno merilno mesto, nemudoma po evidentiranju v enotni
evidenci merilnih mest, ki se izvede najkasneje v osmih dneh po izvedenem
odklopu.
219. člen
(nedostopnost merilnega mesta)
(1) Če distribucijskemu operaterju ni bil omogočen dostop do
merilnega mesta v primeru iz:
-       
171. člena teh SONDSEE zaradi nepridobljenega odčitka iz merilnih
naprav;
-       
214. člena teh SONDSEE glede začasnega odklopa zaradi zamenjave merilne
opreme;
-       
215. člena teh SONDSEE glede odklopa po predhodnem obvestilu,
ker merilno mesto
ni dostopno za izvedbo odklopa, distribucijski operater v roku pet dni od dneva
evidentiranja nedostopnosti merilnega mesta s priporočeno pošto po ZUP-u pošlje
uporabniku sistema, na naslov za pošiljanje pošte, ki je evidentiran v enotni
evidenci merilnih mest, poziv za zagotovitev takojšnega, varnega in neoviranega
dostopa do merilnega mesta.
(2) V tem pozivu mora biti navedeno najmanj:
-       
zahteva, da uporabnik sistema takoj ali najkasneje v roku, ki je določen
v pozivu in ne sme biti krajši od treh delovnih dni od izdaje poziva, zagotovi
varen in neoviran dostop do merilnega mesta, tako da se z distribucijskim
operaterjem dogovori za dan, ko bo omogočen dostop do merilnega mesta;
-       
seznanitev uporabnika sistema o posledicah, da, če ne bo omogočen varen
in neoviran dostop do merilnega mesta v dogovorjenem roku, bo distribucijski
operater zahteval pred ponovnim priklopom izvedbo ukrepov za zagotovitev
dostopnosti merilnega mesta, kamor sodi prestavitev merilnih naprav na stalno
dostopno mesto;
-       
opozorilo uporabniku sistema, da se bo vsa prevzeta energija na
nedostopnem merilnem mestu z dnem prenehanja obveznosti bilančne pripadnosti
dosedanjemu dobavitelju skladno z določbo Energetskega zakona, ki določa
pridobitev zaključnega odčitka iz merilne naprave, obračunala kot neupravičen
odjem v skladu z 245. členom teh SONDSEE po ceni, ki velja za neupravičen
odjem;
-       
seznanitev z možnostjo prijave suma kaznivega dejanja tatvine električne
energije pristojnemu organu.
(3) Če uporabnik sistema v roku, dogovorjenem na podlagi
poziva, ne omogoči varnega in neoviranega dostopa do merilnega mesta, se takšno
merilno mesto prepozna kot trajno nedostopno merilno mesto in distribucijski
operater ravna na naslednji način:
-       
obvesti energetskega inšpektorja o nedostopnosti merilnega mesta in o
sumu, da uporabnikovi energetski objekti, naprave ali omrežje ne ustrezajo
tehničnim ali drugim predpisom, oziroma da obstaja nevarnost za življenje in
zdravje ljudi ali nevarnost, da nastane večja materialna škoda;
-       
vloži pri AGEN zoper uporabnika sistema zahtevo za odločanje o sporu za
omogočanje dostopa do merilnega mesta, skladno z določbo Energetskega zakona,
ki ureja postopek odločanja v sporu pred AGEN;
-       
zaradi suma storitve kaznivega dejanja neupravičenega odjema električne
energije poda zoper uporabnika sistema kazensko ovadbo pristojnemu organu.
(4) V primeru trajno nedostopnega merilnega mesta
distribucijski operater pridobi odčitek zaključnega stanja merilne naprave in
merilno mesto izključi iz bilančne skupine dosedanjega dobavitelja tako, da:
-       
v kolikor razpolaga z odčitkom iz daljinskega odčitavanja števca, izvede
zaključek dobave dobavitelja peti delovni dan po zadnjem dnevu v mesecu, ki
sledi mesecu, v katerem je bil distribucijski operater obveščen o odstopu od
pogodbe o dobavi;
-       
v kolikor pridobitev odčitka ni mogoča, distribucijski operater oceni
števčno stanje z metodo linearne ekstrapolacije na osnovi zadnje povprečne
dnevne porabe predhodnega obračunskega obdobja in števila dni ter zaključi
dobavo dobavitelja na merilnem mestu z oceno na peti delovni dan po zadnjem
dnevu v mesecu, ki sledi mesecu, v katerem je bil distribucijski operater
obveščen o odstopu od pogodbe o dobavi.
(5) Distribucijski operater v primeru uspešno izvedenega
odklopa trajno nedostopnega merilnega mesta demontira merilne naprave in
onemogoči nepooblaščeni priklop.
(6) Uporabnik sistema je dolžan distribucijskemu operaterju
poravnati vse stroške na podlagi natančne specifikacije izvedenih aktivnosti,
povezanih z odklopom merilnega mesta in izvedbo ukrepov za zagotovitev
dostopnosti tega merilnega mesta.
VIII.3. Pogodba o dobavi in njeno evidentiranje
220. člen
(pogodba o dobavi)
(1) Predmet pogodbe o dobavi je dobava električne energije
končnemu odjemalcu ali prevzem električne energije od proizvajalca za
obračunsko merilno točko označeno s številko merilne točke določeno skladno s
161. členom teh SONDSEE.
(2) Pogodbo o dobavi na posamezni obračunski merilni točki
sklene uporabnik sistema.
(3) Če pogodbo o dobavi sklepa oseba, ki ni lastnik merilnega
mesta, ta oseba do izpolnitve vseh zahtev iz 250. člena teh SONDSEE ne vstopa v
pravice lastnika merilnega mesta v zvezi z obračunsko merilno točko oziroma
določili teh SONDSEE.
(4) Lastnik merilnega mesta in uporabnik sistema, ki ima
sklenjeno pogodbo o dobavi preko lastnikovega merilnega mesta, samostojno
urejata medsebojna razmerja, brez vpliva na distribucijskega operaterja ali na
pravice in obveznosti, ki izhajajo iz teh SONDSEE in drugih predpisov, ki
urejajo dostop do sistema.
(5) Lastnik merilnega mesta, ki je priključeno pod pogoji
samooskrbe, mora za vse spremembe na merilnem mestu, za katero sklepa novo
pogodbo o samooskrbi in/ali pogodbo o dobavi elektrike, zagotoviti, da je iz
predmetne pogodbe z dobaviteljem razvidno, da gre za dobavo elektrike pod
pogoji samooskrbe.
221. člen
(evidentiranje pogodbe o dobavi)
(1) Dobavitelju, ki je registriran pri distribucijskemu
operaterju, v postopkih sprememb na obračunski merilni točki distribucijski
operater izvede evidentiranje pogodbe o dobavi elektrike ne glede na trajanje
pogodbe o dobavi elektrike in vnese dobavitelja v enotno evidenco merilnih točk
za pripadajočo številko merilne točke za nedoločen čas.
(2) Način evidentiranja pogodbe o dobavi in bilančne
pripadnosti v enotni evidenci merilnih točk je določen v poglavju VI.4 Enotna
evidenca merilnih točk.
VIII.4. Zasilna oskrba
222. člen
(izvajanje zasilne oskrbe)
(1) Distribucijski operater samodejno in nemudoma zagotovi
zasilno oskrbo končnim odjemalcem skladno z Energetskim zakonom in predpisom,
ki ureja delovanje trga z električno energijo, po prejemu obvestila izvajalca
gospodarske javne službe operaterja trga z elektriko o odpovedi bilančne
pogodbe dobavitelju in njegovem umiku iz bilančne sheme.
(2) Operater trga z elektriko obvesti distribucijskega
operaterja o izključitvi dobavitelja iz bilančne sheme za vse obračunske
merilne točke tega dobavitelja zaradi ukrepov, ki so posledica insolventnosti
ali nelikvidnosti dobavitelja. O izključitvi dobavitelja iz bilančne sheme za
vse obračunske merilne točke tega dobavitelja operater trga obvesti
distribucijskega operaterja pisno priporočeno s povratnico in na elektronski
način skladno s 205. členom teh SONDSEE. V obvestilu navede tudi razlog
izključitve dobavitelja iz bilančne sheme. Distribucijski operater to obvestilo
operaterja trga objavi na svoji spletni strani.
(3) Distribucijski operater zagotovi zasilno oskrbo na
zahtevo tudi vsakemu:
-       
odjemalcu gospodinjskega odjema;
-       
malemu poslovnemu odjemalcu.
(4) Zasilna oskrba se šteje kot menjava dobavitelja in se
izvede smiselno po postopku iz poglavja IX.4 Postopek menjave dobavitelja
obračunske merilne točke, če v tem poglavju posamezni pogoji zasilne oskrbe
niso posebej določeni. Pri tem distribucijski operater nastopa kot dobavitelj.
223. člen
(obveščanje ostalih dobaviteljev o obvestilu operaterja trga
z elektriko)
(1) Distribucijski operater o objavljenem obvestilu
operaterja trga z elektriko iz 222. člena teh SONDSEE obvesti tudi ostale
dobavitelje registrirane pri distribucijskem operaterju.
(2) Distribucijski operater o prejetem obvestilu operaterja
trga z elektriko obvesti tudi dobavitelja, ki ga je distribucijski operater
izbral za dobavo elektrike za pokrivanje izgub v sistemu
224. člen
(menjava dobavitelja)
(1) Distribucijski operater takoj po prejemu obvestila
operaterja trga z elektriko o izključitvi dobavitelja iz bilančne sheme ali z
dnevom prenehanja bilančne pripadnosti, za vse obračunske merilne točke tega
dobavitelja izvede menjavo dobavitelja iz navedenega (obstoječega) dobavitelja na
distribucijskega operaterja, ki postane z dnem izključitve iz bilančne sheme
novi dobavitelj za zasilno oskrbo. Distribucijski operater v tem primeru
pogodbe o zasilni oskrbi ne sklepa.
(2) Distribucijski operater po prejemu zahteve končnega
odjemalca za zasilno oskrbo presodi upravičenost do zasilne oskrbe na zahtevo.
V primeru izpolnjevanja pogojev za zasilno oskrbo na zahtevo distribucijski
operater končnemu odjemalcu v osmih delovnih dneh od dneva prejema zahteve za
zasilno oskrbo pošlje v sklenitev pogodbo o zasilni oskrbi skupaj s pogoji
zasilne oskrbe. Če distribucijski operater ne prejme s strani končnega
odjemalca podpisane pogodbe o zasilni oskrbi, distribucijski operater šteje, da
je končni odjemalec odstopil od zahteve za zasilno oskrbo. Distribucijski
operater prične z menjavo dobavitelja na zasilno oskrbo na zahtevo po prejemu
podpisane pogodbe o zasilni oskrbi. V primeru zavrnitve distribucijski operater
končnega odjemalca v osmih delovnih dneh od dneva prejema zahteve za zasilno
oskrbo obvesti o zavrnitvi zasilne oskrbe na zahtevo.
(3) Za potrebe menjave dobavitelja na obračunskih merilnih
točkah, ki bodo prešla na zasilno oskrbo, distribucijski operater pridobi
odčitek ali oceni odčitek s števca na dan menjave dobavitelja za vsako
obračunsko merilno točko.
225. člen
(obvestilo končnemu odjemalcu)
(1) Distribucijski operater najkasneje v roku osmih delovnih
dni od dneva prejema obvestila operaterja trga z elektriko poslati obvestilo
končnemu odjemalcu o izključitvi njegovega dobavitelja iz bilančne sheme.
(2) Obvestilo distribucijskega operaterja iz prejšnjega
odstavka vsebuje najmanj:
-       
obvestilo o prenehanju pogodbe o dobavi elektrike z obstoječim
dobaviteljem za obračunsko merilno točko končnega odjemalca in začetku
izvajanja zasilne oskrbe;
-       
datum pričetka izvajanja zasilne oskrbe;
-       
obvestilo o pogojih in ceniku zasilne oskrbe ter seznanitev o višji ceni
kot je tržna;
-       
obvestilo o načinu pridobitve odčitka, če ga pridobiva distribucijski
operater;
-       
obvestilo o oceni stanja števca in ocenjenem stanju števca na dan
pričetka izvajanja zasilne oskrbe, ter rok, v katerem lahko uporabnik sistema
sporoči stanje števca, če se z ocenjenim stanjem števca ne strinja;
-       
obvestilo, da bodo odčitki, ki so bili pridobljeni s strani
distribucijskega operaterja oziroma končnega odjemalca, vendar ne na dan
pričetka izvajanja zasilne oskrbe, datirani na dan pričetka izvajanja zasilne
oskrbe;
-       
seznanitev končnega odjemalca s pravico do menjave dobavitelja.
226. člen
(cenik zasilne oskrbe)
(1) Distribucijski operater skladno z Zakonom o oskrbi z
električno energijo (Uradni list RS, št. 172/21) predvidoma mesečno določa
cenik s cenami električne energije za zasilno oskrbo glede na rast cen
električne energije in ga javno objavi na svoji spletni strani. Omrežnina in
prispevki se obračunavajo skladno z veljavno zakonodajo.
(2) Hkrati z objavo cenika distribucijski operater objavi
tudi pogoje zasilne oskrbe iz Energetskega zakona in teh SONDSEE.
227. člen
(trajanje zasilne oskrbe)
(1) Zasilna oskrba iz 222. člena teh SONDSEE se izvaja za
nedoločen čas ob izpolnjevanju pogoja iz 228. člena teh SONDSEE.
(2) V primeru neizpolnjevanja navedenih pogojev
distribucijski operater ravna skladno z 215. členom teh SONDSEE.
228. člen
(izvajanje zasilne oskrbe)
(1) Pogoj za izvajanje zasilne oskrbe je sprotno poravnavanje
vseh zapadlih obveznosti iz naslova izvajanja zasilne oskrbe.
(2) Distribucijski operater na vsakem računu za zasilno
oskrbo opozori končnega odjemalca na pravico do menjave dobavitelja električne
energije in na višjo ceno električne energije, kot bi jo lahko dosegel na trgu
z električno energijo.
229. člen
(obveščanje operaterja trga z elektriko)
Distribucijski operater na način iz drugega odstavka 223.
člena teh SONDSEE obvesti operaterja trga z elektriko o nastopu in zaključku
zasilne oskrbe na posameznem merilnem mestu v roku, ki je določen v predpisu,
ki ureja delovanje trga z elektriko.
VIII.5. Nujna oskrba ranljivih odjemalcev
230. člen
(izvajanje nujne oskrbe)
(1) Distribucijski operater izvaja nujno oskrbo ranljivim odjemalcem
skladno z določbo Energetskega zakona, ki ureja status ranljivih odjemalcev, in
predpisom, ki ureja kriterije in pravila za zagotavljanje nujne oskrbe z
električno energijo.
(2) Po odobritvi pravice do odložitve odklopa se prehod
gospodinjskega odjemalca na nujno oskrbo šteje kot menjava dobavitelja in se
izvede smiselno po postopku iz poglavja IX.4 Postopek menjave dobavitelja
obračunske merilne točke, če v tem poglavju posamezni pogoji prehoda na nujno
oskrbo niso posebej določeni. Pri tem distribucijski operater v obdobju
odložitve odklopa nastopa kot dobavitelj za obračunsko merilno točko ranljivega
gospodinjskega odjemalca.
(3) V procesu zagotavljanja nujne oskrbe poteka vsa
komunikacija med distribucijskim operaterjem in dobaviteljem obračunske merilne
točke ranljivega odjemalca (obstoječim dobaviteljem pred začetkom nujne oskrbe
in izbranim dobaviteljem po zaključku nujne oskrbe) ter distribucijskim
operaterjem in operaterjem trga z elektriko v elektronski obliki. Format,
vsebina in način komunikacije je določen v navodilu iz 205. člena teh SONDSEE.
231. člen
(vloga za nujno oskrbo)
(1) Gospodinjski odjemalec, ki skladno z Energetskim zakonom
uveljavlja pravico do nujne oskrbe, poda vlogo za nujno oskrbo distribucijskemu
operaterju po prejemu obvestila o odklopu od sistema po 215. členu teh SONDSEE,
če bi bilo zaradi odklopa elektrike ogroženo življenje in zdravje
gospodinjskega odjemalca in/ali oseb, ki z njim prebivajo v skupnem
gospodinjstvu. Vlogo poda najkasneje pet dni pred rokom za predviden odklop, ki
je naveden v tem obvestilu.
(2) Vloga za nujno oskrbo mora obsegati najmanj podatke o
obračunski merilni točki, podatke o vlagatelju zahteve za nujno oskrbo, ki je
lahko uporabnik sistema, ter potrdilo o skupnem gospodinjstvu, če vlagatelj za
denarno socialno pomoč (v nadaljevanju DSP) ni ista oseba kot vlagatelj zahteve
za nujno oskrbo. Vlogi morajo biti priložene vse priloge in dokazila, na
podlagi katerih bo možno odločiti o podani vlogi, in jih določa AGEN v svojih
pravilih in kriterijih za dodelitev pravice do nujne oskrbe.
(3) Z dnem vložitve pravočasne, popolne in pravilne vloge se
postopek odklopa gospodinjskega odjemalca od sistema po 215. členu teh SONDSEE
odloži do odločitve o dodelitvi pravice do nujne oskrbe, ki se izvede po prejemu
odločbe o DSP.
232. člen
(odločitev o odložitvi odklopa)
(1) Distribucijski operater po prejemu pravočasne, popolne in
pravilne vloge na podlagi pravil in kriterijev ter prilog in dokazil
predpisanih s strani AGEN, najkasneje v petih dneh od dneva prejema popolne
vloge z izdajo obvestila odobri pravico do odložitve odklopa in predloži
pogodbo o oskrbi v obdobju odložitve odklopa v podpis oziroma zavrne pravico do
odložitve odklopa z izdajo obvestila o zavrnitvi pravice do odložitve odklopa.
(2) Distribucijski operater pridobi odčitek s števca
gospodinjskega odjemalca najkasneje do dneva izdaje pogodbe o oskrbi v obdobju
odložitve odklopa, ki pomeni hkrati tudi datum menjave dobavitelja iz
dosedanjega dobavitelja na distribucijskega operaterja. Če gospodinjski
odjemalec ne omogoči pridobitve odčitka, se šteje, da je odstopil od zahteve za
nujno oskrbo.
(3) O izvedeni dodelitvi pravice gospodinjskega odjemalca do
odložitve odklopa distribucijski operater obvesti dosedanjega dobavitelja.
233. člen
(vsebina obvestila o odobritvi ali zavrnitvi pravice do
odložitve odklopa)
(1) Obvestilo o odobritvi pravice do odložitve odklopa
vsebuje seznanitev gospodinjskega odjemalca:
-       
da so podani razlogi za preložitev odklopa;
-       
da mu je skupaj s tem obvestilom posredovana v podpis pogodba o oskrbi v
obdobju odložitve odklopa;
-       
z obveznostjo, da mora poslano pogodbo iz prejšnje alineje podpisati in
distribucijskemu operaterju vrniti najkasneje v osmih dneh od prejema tega
obvestila in pogodbe;
-       
da bo distribucijski operater štel, da je gospodinjski odjemalec
odstopil od zahteve za dodelitev nujne oskrbe, če v predpisanem roku iz
prejšnje alineje ne bo prejel z njegove strani podpisane pogodbe.
(2) Obvestilo o zavrnitvi pravice do odložitve odklopa mora
vsebovati najmanj:
-       
obrazložene razloge za zavrnitev pravice do odložitve odklopa;
-       
informacijo o možnosti vložitve zahteve za odločanje o sporu na AGEN v
15 dneh od prejema tega obvestila;
-       
informacijo, da distribucijski operater nadaljuje postopek odklopa po
215. členu teh SONDSEE.
234. člen
(vsebina pogodbe o oskrbi v obdobju odložitve odklopa)
Pogodba o oskrbi v obdobju odložitve odklopa mora vsebovati
najmanj:
-       
trajanje odložitve odklopa, ki se določi na podlagi pravil in kriterijev
AGEN;
-       
obveznost gospodinjskega odjemalca, da v času trajanja postopka
dodelitve pravice do DSP dostavlja ustrezno potrdilo o trajanju postopka za
odobritev DSP in po končanem postopku dostavi dokončno odločbo o odločitvi
glede DSP;
-       
možnost omejitve obračunske moči, ki se določi na podlagi dokazil (kot
na primer o načinu ogrevanja, o nujnih medicinskih napravah in podobno);
-       
sporočilo o stanju števca na dan odobritve pravice do odložitve odklopa;
-       
informacijo o ceni električne energije za obdobje odložitve odklopa v
primeru zavrnitve pravice do DSP;
-       
obveznost gospodinjskega odjemalca, da v primeru zavrnitve odobritve
pravice do DSP plača vse stroške električne energije po ceni električne
energije za nujno oskrbo ter vse stroške omrežnine in prispevkov skladno z
veljavnimi predpisi;
-       
obveznost gospodinjskega odjemalca, da poslano pogodbo podpiše in vrne
distribucijskemu operaterju najkasneje v osmih dneh od prejema pogodbe o nujni
oskrbi. V kolikor distribucijski operater v predpisanem roku ne prejme s strani
gospodinjskega odjemalca podpisane pogodbe o oskrbi v obdobju preložitve
odklopa, se šteje, da je gospodinjski odjemalec odstopil od zahteve za
dodelitev nujne oskrbe;
-       
informacijo o obveznostih gospodinjskega odjemalca ob izteku trajanja
odložitve odklopa (kot na primer sklenitev pogodbe o dobavi z izbranim dobaviteljem,
zahteva za zasilno oskrbo in podobno).
235. člen
(trajanje odložitve odklopa)
(1) Distribucijski operater dodeli nujno oskrbo v primeru
odobritve v trajanju od dneva predvidenega odklopa do najkasneje 75 dni od
dneva vložitve vloge za dodelitev DSP in ob upoštevanju vidika ogroženosti
zaradi ogrevanja v času med 1. 10. in 30. 4. ali vidika ogroženosti zaradi
zdravja za čas trajanja veljavnosti zdravniškega potrdila, pri čemer se
trajanje nujne oskrbe:
-       
skrajša, če je pred potekom trajanja odločba o dodelitvi DSP postala
dokončna, katero mora gospodinjski odjemalec dostaviti distribucijskemu
operaterju najkasneje v roku pet dni po prejemu le-te;
-       
podaljša vsakič za 15 dni, če gospodinjski odjemalec najkasneje dva dni
pred potekom trajanja nujne oskrbe predloži potrdilo, da je postopek odločanja
o dodelitvi DSP še vedno v teku.
(2) Če gospodinjski odjemalec distribucijskemu operaterju po
prejemu dokončne odločbe o DSP ne dostavi navedene odločbe oziroma potrdila, da
postopek o dodelitvi DSP še vedno traja, se šteje, da je gospodinjski odjemalec
odstopil od zahteve za nujno oskrbo. V tem primeru se strošek porabljene
elektrike od dneva začetka nujne oskrbe do dneva zamenjave dobavitelja ali
začetka zasilne oskrbe ali izvedenega odklopa obračuna gospodinjskemu odjemalcu
kot neupravičen odjem, omrežnina in prispevki pa skladno z veljavno zakonodajo.
236. člen
(cena električne energije za nujno oskrbo)
(1) Distribucijski operater določi ceno električne energije
za nujno oskrbo na podlagi cene električne energije za izgube dosežene na
tržen, pregleden in učinkovit način za nakup električne energije za pokrivanje
izgub v omrežju in oskrbe SODO in jo javno objavi na svoji spletni strani.
(2) Omrežnina in prispevki se v primeru nujne oskrbe
obračunavajo skladno z veljavno zakonodajo.
237. člen
(obvestilo o prenehanju pogodbe o oskrbi v obdobju
preložitve odklopa)
(1) Distribucijski operater obvesti gospodinjskega odjemalca
o prenehanju trajanja nujne oskrbe najkasneje v roku 15 dni pred predvidenim
potekom nujne oskrbe. V primeru, da je predvideno trajanje nujne oskrbe
določeno skladno z 235. členom teh SONDSEE krajše od 15 dni, distribucijski
operater pošlje gospodinjskemu odjemalcu to obvestilo skupaj s podpisano
pogodbo o oskrbi v obdobju preložitve odklopa. Obvestilo mora vsebovati
najmanj:
-       
obveznost plačila stroškov nujne oskrbe, ki se določi na podlagi izdane
odločbe Centra za socialno delo (CSD) o zavrnitvi dodelitve DSP;
-       
informacijo o možnosti zamenjave dobavitelja;
-       
informacijo o možnosti in pogojih zasilne oskrbe na podlagi zahteve
gospodinjskega odjemalca.
(2) Gospodinjski odjemalec mora posredovati distribucijskemu
operaterju pogodbo o dobavi sklenjeno z novim dobaviteljem ali zahtevo za
zasilno oskrbo najkasneje v roku treh dni pred predvidenim potekom nujne
oskrbe. Če gospodinjski odjemalec distribucijskemu operaterju dostavi enega
izmed navedenih dokumentov, distribucijski operater zagotovi menjavo
dobavitelja skladno s poglavjem IX.4 Postopek menjave dobavitelja obračunske
merilne točke oziroma zagotovi zasilno oskrbo skladno s poglavjem VIII.4
Zasilna oskrba. V nasprotnem primeru distribucijski operater nadaljuje postopek
odklopa po 215. člena teh SONDSEE.
238. člen
(poravnava stroškov iz naslova nujne oskrbe)
(1) Če je bila končnemu odjemalcu z dokončno odločbo CSD
odobrena DSP, stroški dobavljene elektrike po ceni za nujno oskrbo ter stroški
omrežnine in prispevkov za čas trajanja nujne oskrbe bremenijo distribucijskega
operaterja.
(2) Če končnemu odjemalcu z dokončno odločbo CSD ni bila
odobrena DSP, stroški dobavljene elektrike po ceni za nujno oskrbo ter stroški
omrežnine in prispevkov za čas trajanja nujne oskrbe bremenijo gospodinjskega
odjemalca.
(3) Po preteku trajanja nujne oskrbe do izvedbe menjave
dobavitelja oziroma do zagotovitve zasilne oskrbe oziroma do izvedenega odklopa
stroški dobavljene elektrike po ceni za nujno oskrbo ter stroški omrežnine in
prispevkov bremenijo gospodinjskega odjemalca.
239. člen
(obveščanje o porabi in izdaja računov po pogodbi o oskrbi v
obdobju preložitve odklopa)
(1) Distribucijski operater v času zagotavljanja nujne oskrbe
skladno s pogodbo o oskrbi v obdobju preložitve odklopa izdaja gospodinjskemu
odjemalcu mesečne račune o porabljeni elektriki, ki za čas zagotavljanja nujne
oskrbe iz pogodbe o oskrbi v obdobju preložitve odklopa bremenijo
distribucijskega operaterja.
(2) Če gospodinjskemu odjemalcu ni bila odobrena DSP,
distribucijski operater izvede obračun elektrike ter omrežnine in prispevkov
skladno z drugim odstavkom prejšnjega člena, stornira izdane mesečne račune in
obveznosti zaračuna gospodinjskemu odjemalcu. Le-ta lahko zaprosi za plačilo
obveznosti v obrokih.
240. člen
(obveščanje operaterja trga z elektriko)
Distribucijski operater na način iz tretjega odstavka 230.
člena teh SONDSEE obvesti operaterja trga z elektriko o nastopu in zaključku
nujne oskrbe na posamezni obračunski merilni točki v roku, ki je določen v
predpisu, ki ureja delovanje trga z električno energijo.
VIII.6. Zagotavljanje električne energije za pokrivanje
izgub, zasilne in nujne oskrbe in neupravičenega odjema
241. člen
(nakup električne energije za pokritje izgub, zasilne in
nujne oskrbe in neupravičenega odjema)
(1) Distribucijski operater skladno z določbo Energetskega
zakona, ki opredeljuje naloge GJS distribucijskega operaterja, pokriva izgube
električne energije v elektrodistribucijskem sistemu ter zagotavlja električno
energijo za zasilno in nujno oskrbo, neupravičen odjem in nepravilno
registrirane merilne podatke na posameznih območjih distribucijskega
elektroenergetskega sistema.
(2) Distribucijski operater izvaja nakup električne energije
za pokrivanje izgub v omrežju in oskrbe SODO v omrežju na tržen, pregleden in
učinkovit način.
242. člen
(podatki za izvedbo avkcije)
V primeru nakupa električne energije za pokrivanje izgub,
zasilno in nujno oskrbo, neupravičen odjem in nepravilno registrirane merilne
podatke na avkciji distribucijski operater izda avkcijska pravila, ki jih
oblikuje po načelih preglednosti, nediskriminatornosti in konkurenčnosti, ter
jih objavi na svoji spletni strani.
243. člen
(letni poračun)
(1) Letni poračun izvedeta organizator trga z električno
energijo in distribucijski operater. Poračun za posamezno območje
distribucijskega sistema se izvede na način, da organizator trga posreduje
obračun distribucijskemu operaterju za vsa območja distribucijskega sistema
skupaj, s pregledom po posameznem območju distribucijskega sistema.
(2) Letni poračun električne energije za potrebe
SODO=količine električne energije za potrebe SODOletno-Σkoličin električne energije
za potrebe SODO mesečno.
244. člen
(točka dobave električne energije)
Dobava električne energije se nanaša na DAP (mesto dobave po
Incoterms) slovenska stran slovenske meje (točka v ELES-ovem prenosnem omrežju
ali slovenskem distribucijskem elektroenergetskem sistemu). Pridobitev
prenosnih kapacitet je izključno obveznost ponudnika.
VIII.7. Neupravičen odjem
245. člen
(neupravičen odjem)
(1) Neupravičen odjem je vsak odjem ali oddaja električne
energije uporabnika sistema iz distribucijskega sistema, ki ni skladen s SZP,
ali uporabnik sistema nima urejenih pogodbenih razmerij z distribucijskim
operaterjem.
(2) Kot neupravičen odjem se šteje, če:
-       
je uporabnik sistema priključen na distribucijski sistem brez ustrezne
pogodbe o uporabi sistema ali pogodbe o dobavi, niso pa izpolnjeni pogoji za
zasilno ali nujno oskrbo;
-       
uporabnik sistema odjema ali oddaja električno energijo brez zahtevanih
ali dogovorjenih merilnih naprav ali mimo njih ali če onemogoča pravilno
registriranje merilnih podatkov ali v zahtevanem roku ne odpravi tehničnih
pomanjkljivosti;
-       
uporabnik sistema onemogoča distribucijskemu operaterju dostop do
merilnih naprav za potrebe vzdrževanja in odčitavanja merilnih naprav, za
katere je ugotovljena trajna nedostopnost po 219. členu teh SONDSEE;
-       
je uporabnik sistema z merilnih naprav odstranil varnostno plombo;
-       
se uporabnik sistema svojevoljno priključi na distribucijski sistem;
-       
uporabnik sistema z merjeno močjo prekorači priključno moč določeno v
SZP.
(3) O ugotovljenem neupravičenem odjemu distribucijski
operater obvesti povzročitelja neupravičenega odjema. V obvestilu se opredeli
vrsta kršitve iz prejšnjega odstavka in čas ugotovitve neupravičenega odjema.
(4) Za vse obveznosti uporabnika sistema iz tega poglavja teh
SONDSEE (neupravičen odjem) je lastnik merilnega mesta solidarno in neomejeno
odgovoren.
(5) Če ni mogoče ugotoviti, kdaj se je začel neupravičeni
odjem, mora uporabnik sistema plačati neupravičeni odjem električne energije
ter omrežnino in prispevke za obdobje dvanajst mesecev nazaj od dneva
ugotovitve neupravičenega odjema.
246. člen
(določitev neupravičenega odjema, ko so količine izmerjene)
(1) Distribucijski operater v primerih iz drugega odstavka
prejšnjega člena, razen šeste alineje, ko so količine izmerjene, uporabniku
sistema zaračuna omrežnino in prispevke ter neupravičeno porabljeno električno
energijo, in sicer v količinah, kot so jih izmerile merilne naprave.
Neupravičeno porabljena električna energije se zaračuna po ceni, ki je enaka
ceni električne energije višje dnevne tarifne postavke za zasilno oskrbo na dan
izstavitve računa, povečani za 30 %. Pri izračunu omrežnine in prispevkov se
obračunska moč upošteva za obdobje od nepooblaščene priključitve do dneva
ugotovitve takšne priključitve na distribucijski sistem. Omrežnina in prispevki
se za obračunsko merilno točko brez merjenja moči zaračuna po enotarifnih
postavkah, ločeno za gospodinjski in ostali odjem, veljavnih za odjemno skupino
na NN brez merjenja moči, za obračunsko merilno točko z merjeno močjo pa po
tarifnih postavkah za odjemno skupino T<2500 ur po veljavnem ceniku AGEN na
dan izstavitve računa.
(2) V primeru prekoračitve priključne moči določene v SZP se
na merilnem mestu končnega odjemalca, kjer se obračunska moč meri, za obračun
omrežnine in prispevkov celotna izmerjena obračunska moč poveča za procent
prekoračitve obračunske moči nad priključno močjo in se obračuna na rednem
računu za omrežnino in prispevke kot ločena postavka obračunske moči.
(3) Poleg stroškov porabljene električne energije ter
omrežnine in prispevkov, distribucijski operater uporabniku sistema zaračuna
tudi stroške odklopa in stroške ugotavljanja neupravičenega odjema.
247. člen
(določitev neupravičenega odjema, ko količine niso
izmerjene)
(1) Če v konkretnih primerih iz 245. člena teh SONDSEE ni
mogoče zanesljivo ugotoviti drugih podatkov, se ocenitev količin električne
energije in obračunske moči neupravičenega odjema za potrebe obračuna
porabljene električne energije, omrežnine in prispevkov, izvede na naslednji
način:
1.     
za uporabnike sistema na srednji in visoki napetosti:
a)   
če je bil nedovoljen poseg v pravilno registracijo maksimalne
(obračunske) moči, se obračuna naznačena moč transformatorja, pri tem se
enačijo kVA s kW;
b)   
če merilne naprave niso registrirale vse odvzete električne energije, se
količina električne energije določi tako, da se naznačena moč transformatorja
množi z mesečnimi obratovalnimi urami, in sicer:
-    
pri enoizmenskem obratovanju 300 ur;
-    
pri dvoizmenskem obratovanju 450 ur;
-    
pri troizmenskem obratovanju 550 ur;
2.     
za uporabnike sistema na nizki napetosti:
a)   
če je bil ugotovljen neupravičen odjem električne energije med glavno
napravo za omejevanje toka in števcem električne energije, se za določitev
količin upošteva naznačen tok omejevalne naprave, opredeljen v SZP, ali naznačen
tok omejevalne naprave, ki je bil ugotovljen ob pregledu merilnega mesta in je
večji kot je opredeljen v SZP za to merilno mesto (to mora biti razvidno v
zapisniku pregleda). Prerez vodnikov se v tem primeru ne upošteva;
b)   
če je na merilnem mestu nameščen števec z vgrajeno napravo za omejevanja
toka in je bil neupravičen odjem pred obračunskim števcem električne energije z
vodniki ali več žilnim kablom, se za določitev količin neupravičenega odjema
upošteva prenosna zmogljivost uporabljenih vodnikov ali kablov po spodaj
navedeni tabeli 4. Naznačenih tokov na varovalkah pred in za ugotovljeno
nepooblaščeno priključitev na distribucijski sistem se v tem primeru ne
upošteva pri določitvi količin neupravičenega odjema.
Tabela 4 je
povzeta iz standarda SIST HD 60364-5-52:2011. Annex C. Vrednosti tokov
ustrezajo referenčni izvedbi inštalacije »C«, prerezu in materialu vodnika iz
Al ali Cu, vrsti izolacije PVC, temperaturi vodnika 70 °C in temperaturi
okolice 30 °C. Količine neupravičenega odjema se izračunajo kot zmnožek toka
uporabljenega vodnika iz Tabele 2, napetosti 230 V in mesečnih obratovalnih ur
in sicer:
- 
v mesecih od 1. oktobra do 31. marca 200 ur/mesec;
- 
v mesecih od 1. aprila do 30. septembra 130 ur/mesec;
TABELA 4: Obremenljivost vodnikov


»C«

[ A ]


Prerez vodnika v
  [ mm2 ]

1 fazni prik.

1 fazni prik.

3 fazni prik.

3 fazni prik.


Al

Cu

Al

Cu


1,5

/

19,5

/

17


2,5

21

27

18,5

23


4

28

36

25

31


6

36

46

32

40


10

49

63

44

54


16

66

85

58

73


25

83

110

73

95


35

103

137

90

117


50

125

167

110

141


70

160

213

140

179


95

195

258

170

216


120

226

299

197

249


150

261

344

226

285


185

298

392

256

324


240

352

461

300

380


c)    če je bila
vplivana samo stikalna ura ali sprejemnik MTK, se ves odjem električne energije
ter omrežnina in prispevki zaračunajo po veljavni ceni za višjo dnevno tarifno
postavko;
d)   
če je bilo poseženo na napravo za omejevanje toka ali na registracijo
moči, se moč določi tako, da se upoštevajo nazivni toki, ki ustrezajo vrsti in
prerezu vodnikov, po katerih je bil ta odjem izveden.
(2) Distribucijski operater v primerih iz 245. člena teh
SONDSEE, ko so količine določene na podlagi tega člena, uporabniku zaračuna
omrežnino in prispevke ter neupravičeno porabljeno električno energijo, in
sicer v količinah, kot so bile določene v prvem odstavku tega člena.
Neupravičeno porabljena električna energije se zaračuna po ceni, ki je enaka
ceni električne energije višje dnevne tarifne postavke za zasilno oskrbo na dan
izstavitve računa, povečani za 30 %. Pri izračunu omrežnine in prispevkov se
obračunska moč upošteva za obdobje od priključitve do dneva ugotovitve takšne
priključitve na distribucijski sistem, vendar največ za 12 mesecev. Omrežnina
in prispevki se za obračunsko merilno točko brez merjenja moči zaračuna po
enotarifnih postavkah, ločeno za gospodinjski in ostali odjem, veljavnih za
odjemno skupino na NN brez merjenja moči, za obračunsko merilno točko z merjeno
močjo pa po tarifnih postavkah za odjemno skupino T<2500 ur po veljavnem
ceniku AGEN na dan izstavitve računa.
(3) Če neupravičen odjem izvaja oseba, ki v evidencah
distribucijskega operaterja nima evidentiranega merilnega mesta, se neupravičen
odjem zaračuna kot je določeno za neupravičen odjem gospodinjskega odjemalca za
fizično osebo ali ostali odjem za pravno osebo.
(4) Distribucijski operater uporabniku sistema poleg stroškov
porabljene električne energije, omrežnine in prispevkov zaračuna tudi stroške
odklopa ter stroške ugotavljanja neupravičenega odjema.
IX. DOGODKI NA MERILNEM MESTU IN MERILNI TOČKI
IX.1. Postopek menjave lastništva merilnega mesta
248. člen
(dokazila potrebna za spremembo lastništva)
(1) Novi lastnik merilnega mesta mora v roku 30 dni po
nastali spremembi lastništva podati vlogo iz 136. člena teh SONDSEE za
spremembo lastništva obstoječega merilnega mesta in sklenitev nove pogodbe o
uporabi sistema ter priložiti podatke o tem merilnem mestu in ustrezne
dokumente iz četrtega odstavka tega člena, ki dokazujejo spremembo lastništva
objekta s priključkom. Če je vloga za spremembo lastništva podana po preteku
roka iz prejšnjega stavka, distribucijski operater vlogo za spremembo lastnika
na merilnem mestu zavrne, novi lastnik pa mora zaprositi za novo SZP.
(2) V primeru, da je merilno mesto objekta ali posameznega
dela objekta z več stanovanjskimi ali poslovnimi enotami v solastnini ali
skupni lastnini dveh ali več oseb, morajo vsi pooblastiti enega izmed
solastnikov ali skupnih lastnikov, ki bo podal vlogo za spremembo lastništva
obstoječega merilnega mesta in sklenil novo pogodbo o uporabi sistema ter bo v
enotni evidenci merilnih mest evidentiran kot lastnik merilnega mesta.
Pooblaščeni solastnik ali skupni lastnik s sklenitvijo pogodbe o uporabi
sistema prevzema pravice in obveznosti na merilnem mestu in ureja vsa razmerja
z ostalimi solastniki ali skupnimi lastniki iz naslova pravic in obveznosti na
tem merilnem mestu neodvisno od distribucijskega operaterja.
(3) Vlogo za spremembo lastnika na merilnem mestu lahko poda
tudi s strani novega lastnika merilnega mesta pooblaščen dobavitelj. V tem
primeru postopek poteka skladno s tretjim odstavkom 254. člena teh SONDSEE.
(4) Kot dokazilo, ki ga distribucijski operater upošteva za
spremembo lastništva, šteje zemljiško knjižni izpisek. Če lastništvo še ni
zavedeno v zemljiški knjigi, novi lastnik merilnega mesta lahko predloži:
-       
overjeno kopijo prodajne ali menjalne ali darilne pogodbe; ali
-       
kopijo sporazuma o razdelitvi premoženja, skupaj z zemljiško knjižnim
predlogom; ali
-       
kopijo pravnomočnega sklepa o dedovanju; ali
-       
kopijo pravnomočne sodne ali upravne odločbe.
(5) Poleg navedenega dokumenta iz prejšnjega odstavka mora
novi lastnik merilnega mesta dostaviti še obojestransko podpisan primopredajni
zapisnik ali drug ustrezen dokument ob prevzemu objekta, iz katerega mora biti
razviden odčitek s števca električne energije in datum primopredaje, ter
pogodbo o dobavi elektrike sklenjeno med izbranim dobaviteljem in novim
lastnikom merilnega mesta ali pooblaščencem novega lastnika merilnega mesta –
uporabnikom sistema.
249. člen
(izvedba spremembe lastništva)
(1) Distribucijski operater najkasneje v roku osmih delovnih
dni od dneva prejema pravočasne, popolne in pravilne vloge za spremembo
lastništva izvede obračun omrežnine in prispevkov ter porabljene električne
energije za dosedanjega uporabnika sistema in njegovega dobavitelja do datuma iz
primopredajnega zapisnika ter pripravi pogodbo o uporabi sistema za novega
lastnika merilnega mesta.
(2) Poslana pogodba o uporabi sistema se na podlagi vloge iz
prejšnjega odstavka šteje za veljavno tudi v primeru, če novi lastnik merilnega
mesta v 30 dneh od oddaje vloge ni vrnil podpisane pogodbe o uporabi sistema
oziroma ni zahteval odklopa od sistema ali njegov izbrani dobavitelj ni
odstopil od pogodbe o dobavi elektrike, uporablja pa se od dneva odčitka na dan
primopredaje objekta. O tem načinu veljavnosti pogodbe o uporabi sistema, ki
temelji na podlagi izražene volje novega lastnika merilnega mesta,
distribucijski operater seznani le-tega v splošnem delu pogodbe o uporabi
sistema. Pogodbi o uporabi sistema priloži podatke iz nove evidence merilnega
mesta, nove evidence merilne točke in splošni del pogodbe o uporabi sistema.
(3) Distribucijski operater prične z distribucijo električne
energije novemu lastniku merilnega mesta na osnovi veljavne pogodbe o uporabi
sistema, ki je bila sklenjena na osnovi pravnega posla, ki ni posledica
univerzalnega pravnega nasledstva, ter so s strani dosedanjega lastnika
merilnega mesta poravnane vse obveznosti do distribucijskega operaterja
(omrežnina in prispevki, oskrbe SODO, plačljive storitve, ki niso zajete v omrežnini).
Če s strani dosedanjega lastnika merilnega mesta niso poravnane vse obveznosti
do distribucijskega operaterja, distribucijski operater evidentira novega
lastnika merilnega mesta, če med distribucijskim operaterjem in novim lastnikom
merilnega mesta obstoja pisni dogovor, da le-ta pristopa k dolgu ali prevzema
ta dolg. S tem novi lastnik merilnega mesta vstopi v vse pravice in obveznosti
prejšnjega lastnika. V nasprotnem primeru mora novi lastnik merilnega mesta
zaprositi za novo SZP. Distribucijski operater na podlagi veljavne pogodbe o
uporabi sistema evidentira novega lastnika merilnega mesta v enotni evidenci
merilnih mest.
(4) V primeru spremembe lastništva na podlagi univerzalnega
pravnega nasledstva se pogodba o uporabi sistema z novim lastnikom merilnega
mesta ne sklepa in novega lastnika merilnega mesta bremenijo vse neporavnane
obveznosti prejšnjega lastnika. Distribucijski operater novega lastnika
merilnega mesta evidentira v enotni evidenci merilnih mest na podlagi
ustreznega dokazila in nadaljuje z distribucijo električne energije novemu
lastniku merilnega mesta.
(5) V primeru spremembe lastništva, ki je posledica
originalnega pridobitnega načina, distribucijski operater izda novemu lastniku
merilnega mesta novo SZP, na osnovi katerega sklene pogodbo o uporabi sistema.
Novega lastnika merilnega mesta ne bremenijo vse neporavnane obveznosti
prejšnjega lastnika. Distribucijski operater na podlagi veljavne pogodbe o
uporabi sistema evidentira novega lastnika merilnega mesta v enotni evidenci merilnih
mest in prične z distribucijo električne energije novemu lastniku merilnega
mesta.
IX.2. Postopek menjave uporabnika sistema na obračunski
merilni točki
250. člen
(vloga za izdajo pogodbe o uporabi sistema s predložitvijo
soglasja lastnika merilnega mesta)
(1) Uporabnik sistema, ki ni lastnik merilnega mesta in je
najemnik ali drug uporabnik, poda v roku 30 dni po nastali spremembi vlogo za
sklenitev pogodbe o uporabi sistema s soglasjem lastnika merilnega mesta. Če je
vloga za izdajo pogodbe o uporabi sistema podana po preteku roka iz prejšnjega
stavka, distribucijski operater izvede vse spremembe največ za 30 dni nazaj od
dneva prejema zahteve za spremembo.
(2) Na osnovi te vloge lastnik merilnega mesta skladno z
določbo Energetskega zakona, ki ureja sklepanje pogodbe o uporabi sistema,
soglaša, da:
-       
lahko pooblaščenec lastnika merilnega mesta uporablja merilno mesto
lastnika merilnega mesta in odjema ali oddaja elektriko preko njegovega
merilnega mesta;
-       
lahko pooblaščenec lastnika merilnega mesta kot končni odjemalec ali
proizvajalec sklepa pogodbe o dobavi elektrike in pogodbo o uporabi sistema.
(3) V primeru, da je merilno mesto v solastnini ali skupni
lastnini dveh ali več oseb, evidentirani lastnik merilnega mesta poda
uporabniku sistema (najemnik ali drugi uporabnik) soglasje iz prejšnjega
odstavka.
(4) Vlogo za izdajo pogodbe o uporabi sistema lahko poda tudi
s strani novega uporabnika sistema pooblaščen dobavitelj. V tem primeru
postopek poteka skladno s tretjim odstavku 254. člena teh SONDSEE.
(5) Poleg vloge za izdajo pogodbe o uporabi sistema mora novi
uporabnik sistema na merilnem mestu dostaviti še obojestransko podpisan
primopredajni zapisnik ali drug ustrezen dokument ob zamenjavi uporabnika
sistema, iz katerega mora biti razvidno stanje števca električne energije in
datum primopredaje, če to ni navedeno na vlogi, ter pogodbo o dobavi elektrike
sklenjeno med izbranim dobaviteljem in novim uporabnikom sistema.
251. člen
(izvedba spremembe uporabnika sistema)
(1) Distribucijski operater najkasneje v roku osmih delovnih
dni od dneva prejema pravočasne, popolne in pravilne vloge za izdajo pogodbe o
uporabi sistema izvede obračun omrežnine in prispevkov ter porabljene
električne energije za dosedanjega uporabnika sistema na obračunski merilni točki
in njegovega dobavitelja do datuma iz primopredajnega zapisnika ter pripravi
pogodbo o uporabi sistema za novega uporabnika sistema na merilnem mestu.
(2) Poslana pogodba o uporabi sistema se na podlagi vloge iz
prejšnjega odstavka šteje za veljavno tudi v primeru, če novi uporabnik sistema
na obračunski merilni točki v 30 dneh od oddaje vloge ni vrnil podpisane
pogodbe o uporabi sistema oziroma ni uporabnik sistema zahteval odklopa od
sistema ali njegov izbrani dobavitelj ni odstopil od pogodbe o dobavi
elektrike, uporablja pa se od dneva odčitka na dan primopredaje objekta.
Distribucijski operater prične z distribucijo električne energije novemu
uporabniku sistema na obračunski merilni točki na osnovi nove pogodbe o uporabi
sistema in ko so s strani dosedanjega uporabnika sistema na obračunski merilni
točki poravnane vse obveznosti do distribucijskega operaterja (omrežnina in
prispevki, oskrbe SODO, plačljive storitve, ki niso zajete v omrežnini).
(3) Če s strani dosedanjega uporabnika sistema na obračunski
merilni točki niso poravnane vse obveznosti do distribucijskega operaterja, za
vse te obveznosti odgovarja lastnik merilnega mesta.
(4) Distribucijski operater o evidentirani spremembi
uporabnika sistema na obračunski merilni točki obvesti dosedanjega in/ali
novega dobavitelja.
IX.3. Postopek menjave naslovnika na obračunski merilni
točki
252. člen
(vloga za evidentiranje spremembe naslova za pošiljanje
pošte)
(1) Uporabnik sistema lahko z vlogo za evidentiranje
spremembe naslova za pošiljanje pošte zahteva spremembo naslova za pošiljanje
pošte, kar distribucijski operater evidentira v enotni evidenci merilnih točk.
Dobavitelj posamezne obračunske merilne točke ne more biti hkrati evidentiran
tudi kot naslovnik za pošiljanje pošte, razen za obračunske merilne točke, kjer
je dobavitelj tudi uporabnik sistema.
(2) Omenjeno vlogo lahko poda tudi s strani uporabnika
sistema pooblaščena oseba. V primeru, da omenjeno vlogo poda izbrani dobavitelj
kot pooblaščena oseba, postopek poteka po tretjem odstavku 254. člena teh
SONDSEE.
253. člen
(evidentiranje spremembe naslova za pošiljanje pošte)
(1) Distribucijski operater najkasneje v roku osem delovnih
dni evidentira nov naslov za pošiljanje pošte v enotni evidenci merilnih točk
in prične s pošiljanjem pošte na nov naslov s koriščenjem standardne poštne
storitve ali na dogovorjen naslov elektronske pošte. Med pošto spadajo računi
in obvestila vezana na izvajanje pogodbe o uporabi sistema.
(2) Distribucijski operater o evidentirani spremembi obvesti
dobavitelja.
(3) Ob spremembi naslova za pošiljanje pošte se obračun ne
izvede.
IX.4. Postopek menjave dobavitelja obračunske merilne točke
254. člen
(menjava dobavitelja)
(1) Menjava dobavitelja je proces, v katerem distribucijski
operater za priključeno obračunsko merilno točko končnega odjemalca ali
proizvajalca dosedanjega dobavitelja zamenja z novim dobaviteljem in spremembo
evidentira v enotni evidenci merilnih točk.
(2) Končni odjemalec ali proizvajalec, ki ni lastnik
merilnega mesta in je evidentiran v evidenci merilnih točk, lahko zahteva
menjavo dobavitelja skladno z določbo Energetskega zakona, ki omogoča
pooblaščencu lastnika merilnega mesta, da sklene pogodbo o dobavi in menja
dobavitelja.
(3) V procesu menjave dobavitelja (vložitev zahteve za
menjavo dobavitelja, odobritev oziroma zavrnitev menjave dobavitelja,
odčitavanje števca in potrditev izvedbe menjave dobavitelja) poteka vsa
komunikacija med vlagateljem zahteve za menjavo dobavitelja in dosedanjim
dobaviteljem ter distribucijskim operaterjem v elektronski obliki. Format,
vsebina in način komunikacije je določen v navodilu iz 205. člena teh SONDSEE.
(4) Novi dobavitelj pridobi podatke potrebne za vložitev
zahteve za menjavo dobavitelja pri končnem odjemalcu ali proizvajalcu, s
katerim je sklenil pogodbo o dobavi, in po potrebi v enotni evidenci merilnih
točk pri distribucijskem operaterju.
(5) Podatke iz enotne evidence merilnih točk, količine
fakturirane realizacije omrežnine ali 15-minutne bloke energije za preteklih 12
mesecev lahko novi dobavitelj na podlagi pooblastila končnega odjemalca oziroma
proizvajalca ali na osnovi sklenjene pogodbe o dobavi električne energije
pridobi pri distribucijskem operaterju samo za namene priprave ponudbe končnemu
odjemalcu ali proizvajalcu, kontrole podatkov pogodbe o dobavi ali vložitve
zahteve za menjavo dobavitelja. Zahteva za pridobitev podatkov in podatki se
med dobaviteljem in distribucijskim operaterjem izmenjajo v elektronski obliki.
Distribucijski operater zagotovi podatke, če je pooblastilo skladno s podatki iz
enotne evidence merilnih točk distribucijskega operaterja in od podpisa pogodbe
ali pooblastila končnega odjemalca oziroma proizvajalca ni minilo več kot šest
mesecev.
255. člen
(vložitev zahteve za menjavo dobavitelja)
(1) Zahtevo za menjavo dobavitelja pri distribucijskem
operaterju poda uporabnik sistema ali novi dobavitelj po pooblastilu uporabnika
sistema in na osnovi sklenjene pogodbe o dobavi elektrike z uporabnikom
sistema. Vlagatelj sme zahtevati menjavo dobavitelja le za obračunsko merilno
točko, kjer je v sklenjeni pogodbi o dobavi elektrike pogodbena stranka enaka
uporabniku sistema v enotni evidenci merilnih točk distribucijskega operaterja.
(2) Trenutek, ko se evidentira zahteva za menjavo dobavitelja
v informacijskem sistemu distribucijskega operaterja, se šteje za čas prejema
zahteve za menjavo dobavitelja.
(3) Če distribucijski operater za isto obračunsko merilno
točko prejme več vlog za menjavo dobavitelja, obravnava prvo prispelo zahtevo
za menjavo dobavitelja, zahtevke ostalih vlagateljev za menjavo dobavitelja pa
zavrne do zaključka obravnave prvo prispele zahteve za menjavo dobavitelja.
256. člen
(vsebina zahteve za menjavo dobavitelja)
Zahteva za menjavo dobavitelja mora biti pravočasna, popolna
in pravilna ter mora vsebovati najmanj naslednje podatke:
-       
številko obračunske merilne točke;
-       
identifikator distribucijskega območja;
-       
naziv, naslov in davčna številka pogodbene stranke iz pogodbe o dobavi
elektrike;
-       
zavezanec za plačilo omrežnine in prispevkov (uporabnik sistema ali
dobavitelj);
-       
naziv in EIC identifikator izbranega dobavitelja odjema;
-       
naziv in EIC identifikator izbranega dobavitelja oddaje;
-       
elektronsko obliko pogodbe o dobavi elektrike, iz katere morajo biti
razvidni najmanj pogodbene stranke, obdobje veljavnosti pogodbe, številka obračunske
merilne točke in številka merilnega mesta, ki je predmet pogodbe, in podpisi
pogodbenih strank, predvsem za namen razreševanja naknadnih sporov.
257. člen
(potrditev prejema zahteve za menjavo dobavitelja)
Ob prejemu zahteve za menjavo dobavitelja distribucijski
operater potrdi vlagatelju prejem zahteve.
258. člen
(pregled zahteve za menjavo dobavitelja)
(1) Distribucijski operater pregleda zahtevo za menjavo
dobavitelja in odobri zahtevo, če niso podani razlogi za zavrnitev menjave
dobavitelja.
(2) Seznam in šifrant standardnih razlogov za zavrnitev
menjave dobavitelja je določen v navodilu iz 205. člena teh SONDSEE, ki ga
distribucijski operater objavi na svoji spletni strani. Pri izmenjavi podatkov
se uporabljajo samo standardizirani identifikatorji, opisi pa, če gre za
nestandardne razloge zavrnitve zahteve.
(3) O odobritvi menjave dobavitelja distribucijski operater
obvesti vlagatelja, novega in dosedanjega dobavitelja najkasneje do petega
delovnega dne od dneva prejema zahteve za menjavo dobavitelja.
(4) Do izdaje obvestila iz prejšnjega odstavka lahko
vlagatelj odstopi od zahteve za menjavo dobavitelja brez stroškov.
Distribucijski operater potrdi vlagatelju odstop od menjave dobavitelja.
(5) O zavrnitvi menjave dobavitelja distribucijski operater
obvesti vlagatelja najkasneje do petega delovnega dne od dneva prejema zahteve
za menjavo dobavitelja.
259. člen
(obvestilo o odobritvi zahteve za menjavo dobavitelja)
(1) Obvestilo o odobreni zahtevi za menjavo dobavitelja za
vlagatelja in novega dobavitelja vsebuje najmanj:
-       
številko obračunske merilne točke;
-       
naziv in EIC identifikator novega dobavitelja;
-       
predviden datum izvedbe zamenjave dobavitelja na obračunski merilni
točki;
-       
način pridobitve odčitka števca;
-       
predvideno obdobje pridobitve odčitka števca;
-       
podatek o tovarniški številki nameščenega števca na merilnem mestu,
datum zadnjega odčitka in zadnji odčitek števca, ki je evidentiran v sistemu
distribucijskega operaterja.
(2) Obvestilo o odobreni zahtevi za menjavo dobavitelja za
dosedanjega dobavitelja vsebuje najmanj:
-       
številko obračunske merilne točke;
-       
naziv in EIC identifikator dosedanjega dobavitelja;
-       
predviden datum izvedbe zamenjave dobavitelja na obračunski merilni
točki.
260. člen
(obvestilo o zavrnitvi zahteve za menjavo dobavitelja)
Obvestilo o zavrnjeni zahtevi za menjavo dobavitelja za
vlagatelja vsebuje najmanj:
-       
številko obračunske merilne točke;
-       
naziv in EIC identifikator novega dobavitelja;
-       
razlog zavrnitve menjave dobavitelja na obračunski merilni točki.
261. člen
(način določitve datuma predvidene menjave dobavitelja)
Distribucijski operater določi predvideni datum menjave
dobavitelja za uporabnika sistema najkasneje na 21. dan od dneva prejema
zahteve za menjavo dobavitelja.
262. člen
(način določitve načina odčitavanja števca)
(1) Distribucijski operater določi način pridobitve odčitka
števca na naslednji način:
-       
v primeru nameščenega ustreznega elektronskega števca na merilnem mestu
in zagotovljene povezave med merilnim centrom in tem števcem pridobitev odčitka
izvede distribucijski operater najkasneje na 21. dan od dneva prejema zahteve
za menjavo dobavitelja;
-       
v ostalih primerih je za pridobitev odčitka števca zadolžen uporabnik
sistema, ki v roku iz pete alineje prvega odstavka 259. člena teh SONDSEE preko
novega dobavitelja sporoči stanje števca distribucijskemu operaterju, izključno
v skladu s tretjim odstavkom 254. členom teh SONDSEE;
-       
v primeru, da distribucijski operater v zadnjih 12 mesecih od datuma
predvidene menjave dobavitelja ni uspel pridobiti stanja števca na merilnem mestu
zaradi nedostopnosti merilnega mesta, o nameravanjem odčitavanju števca z
obiskom merilnega mesta zaradi menjave dobavitelja obvesti uporabnika sistema
ter o nameravanem odčitavanju seznani dosedanjega in novega dobavitelja.
Distribucijski operater izda obvestilo najkasneje tri delovne dni po odobritvi
menjave dobavitelja;
-       
v primeru, da dobavitelj do petega dne od dneva odobritve menjave
dobavitelja sporoči distribucijskemu operaterju, da je merilno mesto uporabniku
sistema nedostopno za odčitavanje, distribucijski operater izvede odčitek
najkasneje 21 dan od dneva prejema zahteve za menjavo dobavitelja.
(2) Odčitek s števca za izvedbo menjave dobavitelja se lahko
izvede v obdobju med dnevom izdanega obvestila o odobreni menjavi dobavitelja
in 21 dnevom od dneva prejema zahteve za menjavo dobavitelja.
263. člen
(dejanska izvedba menjave dobavitelja)
(1) Distribucijski operater dejansko izvede menjavo
dobavitelja na obračunski merilni točki po prejemu odčitka števca, na kateri se
izvaja menjava dobavitelja, ki ustreza validacijskim kriterijem, ter izvede
končni obračun za dosedanjega dobavitelja najkasneje v roku pet delovnih dni po
pridobitvi odčitka oziroma za obračunske merilne točke z merjeno močjo v roku
pet delovnih dni po preteku meseca, v katerem je bila izvedena menjava
dobavitelja.
(2) V primeru iz druge alineje 262. člena teh SONDSEE se
odčitek, izveden v obdobju med dnevom izdanega obvestila o odobreni menjavi
dobavitelja in 21 dnevom od dneva prejema zahteve za menjavo dobavitelja,
datira na dan pridobitve odčitka in distribucijski operater izvede menjavo na
ta dan dejanskega odčitka.
(3) V primeru, da distribucijski operater s strani uporabnika
sistema v roku iz drugega odstavka 262. člena teh SONDSEE ne prejme odčitka
števca ali ta ne ustreza validacijskim kriterijem oziroma distribucijski
operater ne more pridobiti odčitka, ker je merilno mesto nedostopno za
odčitavanje, distribucijski operater zavrne menjavo dobavitelja na obračunski
merilni točki za uporabnika sistema.
(4) Po izvedeni spremembi dobavitelja na obračunski merilni
točki distribucijski operater izvede ustrezne spremembe v enotni evidenci
merilnih točk.
264. člen
(obvestilo o izvedeni menjavi dobavitelja)
(1) Distribucijski operater obvesti dosedanjega in novega
dobavitelja o izvedeni menjavi dobavitelja takoj po evidentiranju spremembe v
enotni evidenci merilnih točk.
(2) To obvestilo mora za novega dobavitelja vsebovati
najmanj:
-       
številko obračunske merilne točke;
-       
naziv in EIC identifikator novega dobavitelja;
-       
datum izvedbe menjave dobavitelja na obračunski merilni točki;
-       
odčitek s števca na dan izvedene menjave dobavitelja;
-       
način pridobitve odčitka.
(3) To obvestilo mora za dosedanjega dobavitelja vsebovati
najmanj:
-       
številko obračunske merilne točke;
-       
naziv in EIC identifikator dosedanjega dobavitelja;
-       
datum izvedbe menjave dobavitelja na obračunski merilni točki;
-       
odčitek s števca na dan izvedene menjave dobavitelja;
-       
način pridobitve odčitka.
265. člen
(obvestilo o zavrnjeni menjavi dobavitelja)
(1) Distribucijski operater obvesti vlagatelja, dosedanjega
in novega dobavitelja o zavrnjeni menjavi dobavitelja na obračunski merilni
točki uporabnika sistema zaradi odčitka najkasneje v roku pet delovnih dni od
dneva predvidene menjave dobavitelja.
(2) To obvestilo mora vsebovati najmanj:
-       
številko obračunske merilne točke;
-       
razlog zavrnitve menjave dobavitelja na obračunski merilni točki;
-       
pravni pouk za vlagatelja, če je zahtevo za menjavo dobavitelja podal
uporabnik sistema.
266. člen
(zaključni obračun ob menjavi dobavitelja)
Distribucijski operater izvede in posreduje dosedanjemu
dobavitelju končni obračun skladno z 205. členom teh SONDSEE zaradi zamenjave
dobavitelja najkasneje v roku 6 tednov od dneva izvedene menjave dobavitelja.
X. PRIPRAVA OBRAČUNSKIH PODATKOV, OBRAČUN IN POSREDOVANJE
X.1. Postopki priprave obračunskih podatkov
267. člen
(vir obračunskih podatkov)
Merilni podatki o parametrih električne energije (moč,
delovna in jalova električna energija) se ugotavljajo z merilnimi napravami in
tvorijo osnovo za pripravo obračunskih podatkov.
268. člen
(način in frekvenca odčitavanje merilnih podatkov)
(1) Odčitavanje merilnih podatkov iz merilnih naprav
uporabnikov sistema, pri katerih se obračunska moč meri, in tistih, ki so
vključene v sistem daljinskega zajema merilnih podatkov, poteka mesečno in se
registrira pri distribucijskemu operaterju.
(2) Ostalim uporabnikom sistema se merilne naprave odčitavajo
vsaj enkrat letno.
(3) Odčitki iz prvega odstavka in enkrat letni odčitek iz
drugega odstavka tega člena sodijo v standardno storitev distribucijskega
operaterja.
269. člen
(dodatno odčitavanje na zahtevo)
Če uporabnik sistema ali dobavitelj zahteva dodatno
odčitavanje merilnih naprav izven tistih, ki sodijo v storitve distribucijskega
operaterja, ki so pokrite iz omrežnine, mu ima distribucijski operater pravico
zaračunati dodatne stroške odčitavanja merilnih naprav in posredovanje podatkov
po veljavnem in objavljenem ceniku storitev distribucijskega operaterja, ki
niso zajete v omrežnini.
270. člen
(obračun v primeru prenehanje pogodbe o uporabi sistema)
V primeru prenehanja pogodbe o uporabi sistema iz 140. člena
teh SONDSEE je distribucijski operater dolžan odčitati števec in v 15 dneh po
pridobitvi odčitka izvesti zaključni obračun.
271. člen
(obračunsko obdobje)
(1) Obračunsko obdobje, za katero distribucijski operater
izdela obračunske podatke, je praviloma od 00.00 ure prvega dne do 24.00 ure
zadnjega dne v koledarskem mesecu za tiste uporabnike sistema, ki imajo
nameščene naprave, skladne s 177. členom teh SONDSEE, in imajo omogočen
daljinski zajem podatkov.
(2) Ostale uporabnike sistema lahko distribucijski operater
odčitava mesečno ali letno. Obračunsko obdobje je določeno z obdobjem med dvema
odčitkoma. V primeru letnega odčitavanja mora distribucijski operater izvesti
odčitek v predvidenem mesecu odčitavanja.
272. člen
(podlaga za različne obračune)
Obračunsko obdobje in podatki iz tega poglavja so osnova za
obračun omrežnine in prispevkov, dobave ali odjema električne energije,
obračuna realizacije bilančnih skupin in morebitnih drugih obveznosti.
273. člen
(način priprave obračunskih podatkov)
(1) Obračunske podatke za obračunsko obdobje pripravi
distribucijski operater skladno z določili tega člena.
(2) Za uporabnike sistema z obračunom moči po merjeni moči
distribucijski operater praviloma izdela obračunske podatke za mesečno
obračunsko obdobje od 00.00 ure prvega dne do 24.00 ure zadnjega dne v
koledarskem mesecu.
(3) V ostalih primerih uporabnikov sistema z določanjem
obračunske moči na podlagi omejevalca toka, za katere distribucijski operater
mesečno odčitava merilne naprave in imajo omogočen daljinski zajem merilnih
podatkov, distribucijski operater pripravi obračunske podatke na podlagi
razlike med končnim in začetnim stanjem merilnih naprav v obračunskem obdobju,
pri čemer je začetno stanje tekočega obračunskega obdobja vedno enako končnemu
stanju predhodnega obračunskega obdobja.
(4) V primerih, ko distribucijski operater odčitava merilne
naprave letno, distribucijski operater med obračunskim obdobjem pripravlja
obračunske podatke za koledarski mesec na podlagi povprečne dnevne porabe
predhodnega obračunskega obdobja in števila dni v mesecu. Distribucijski
operater na podlagi pridobljenih odčitkov najmanj enkrat letno izvede poračun.
Obračunski podatek v primeru poračuna je razlika med končnim in začetnim
stanjem obračunskega obdobja, pri čemer se na podlagi linearne interpolacije
določijo obračunski podatki po obdobjih cene za omrežnino in prispevke ter
odštejejo že zaračunane količine in zneske z akontacijami, ki jih je
distribucijski operater izstavil med obračunskim obdobjem.
(5) V primeru, da se uporabniku sistema odčitavajo merilne
naprave enkrat letno, lahko do 20. v mesecu uporabnik sistema sam sporoči
števčno stanje merilne naprave, ki je odčitano v koledarskem mesecu in ni
starejše od osem dni. Odčitek lahko posreduje preko spletne storitve ali
spletnega portala tudi evidentiran dobavitelj na merilnem mestu. Če odčitek ne
izpolnjuje validacijskih kriterijev, distribucijski operater ne izvede obračuna
po sporočenem odčitku in to sporoči odjemalcu oziroma dobavitelju. Če sporočen
odčitek ustreza validacijskim kriterijem distribucijskega operaterja ali
odjemalec oziroma dobavitelj prevzame odgovornost za posledice obračuna z
odčitkom, ki ne izpolnjuje validacijskih kriterijev distribucijskega
operaterja, se s sporočenim oziroma pridobljenim odčitkom zaključi obračunsko
obdobje in izdela obračunske podatke po postopku, opisanem v predhodnem
odstavku. V mesecu izvedbe rednega letnega odčitavanja in obračuna distribucijski
operater uporabi prejeti odčitek za obračun le v primeru, ko ni uspel odčitati
merilne naprave.
(6) Uporabniku sistema, pri katerem se obračunska moč določa
z omejevalcem toka in je vključen v sistem daljinskega zajema merilnih podatkov
ter distribucijskemu operaterju ne uspe daljinsko odčitati števca,
distribucijski operater za obračun uporabi odčitek iz daljinskega zajema
merilnih podatkov na katerikoli drugi dan po zadnjem dnevu v mesecu ali ročno
odčita merilno mesto in preveri ustreznost delovanja daljinskega zajema
merilnih podatkov. Če daljinski zajem merilnih podatkov ni mogoč,
distribucijski operater merilno mesto uvrsti v letno frekvenco odčitavanja.
(7) Za ostale uporabnike sistema, pri katerih distribucijski
operater odčitava merilne naprave mesečno, izdela obračunske podatke za
obračunsko obdobje, ki je določeno z obdobjem med končnim in začetnim stanjem
merilnih naprav v obračunskem obdobju.
(8) V kolikor distribucijski operater ni pridobil odčitka s
števca in so razlogi za to na strani uporabnika sistema, distribucijski
operater izvede obračun na podlagi ocen stanj števca pripravljenih na podlagi
278. člena teh SONDSEE.
274. člen
(frekvenca pošiljanja podatkov)
(1) Merilne podatke oziroma mesečne obračunske podatke
posreduje distribucijski operater enkrat mesečno dobavitelju, ki je registriran
v enotni evidenci merilnih točk za obračunsko obdobje, in končnemu odjemalcu,
kateremu račun za omrežnino in prispevke izstavlja distribucijski operater.
(2) Merilni oziroma obračunski podatki se posredujejo na
enoten način, uporabniku na računu in dobavitelju v elektronski obliki, skladno
z navodilom iz 205. člena teh SONDSEE.
275. člen
(zaokroževanje podatkov)
Pri merilnih oziroma obračunskih podatkih se obračunska moč
(kW), prevzeta ali oddana delovna energija (kWh) in prekomerno prevzeta jalova
energija (kVArh) zaokrožujejo na cela števila skladno z 201. členom teh
SONDSEE.
X.2. Obračun in posredovanje podatkov o omrežnini in
prispevkih
276. člen
(način izvajanja obračuna in posredovanja podatkov o omrežnini
in prispevkih)
Distribucijski operater izvaja obračun in posredovanje
podatkov o omrežnini in prispevkih na način, določen v pogodbi o uporabi
sistema, Energetskem zakonu, podzakonskih predpisih, ki urejajo zaračunavanje
in plačevanje omrežnine in prispevkov, in teh SONDSEE.
277. člen
(sprememba obračunske moči)
(1) Končni odjemalec, ki se mu obračunska moč določi na
podlagi omejevalca toka, lahko zahteva spremembo obračunske moči v okviru
veljavnega SZP. Stroške uveljavitve spremembe plača končni odjemalec po ceni iz
veljavnega cenika storitev distribucijskega operaterja, ki niso zajete v
omrežnini. Sprememba teh podatkov ne pomeni spremembe pogodbe o uporabi sistema
in se uporablja od datuma izvedbe spremembe naprej.
(2) Zahteva za spremembo obračunske moči iz prejšnjega
odstavka ni možna v primeru končnega odjemalca, ki ima za svojim merilnim
mestom priključeno napravo za proizvodnjo električne energije ali je vključen v
skupnostno samooskrbo.
278. člen
(določitev količin in zneska akontacije za omrežnino in
prispevke)
(1) Če distribucijski operater merilne naprave uporabnika
sistema odčitava enkrat letno, določi osnove za izračun količin in zneska
akontacije za omrežnino in prispevke na podlagi obračunske moči za tekoči mesec
in povprečne dnevne porabe zadnjega obračunskega obdobja pomnožene s številom
dni obdobja, za katerega se akontacija izstavlja. Za novega uporabnika sistema
določi distribucijski operater osnove za izračun količin in zneska akontacije
na podlagi predvidenih količinskih podatkov uporabnika sistema.
(2) V primeru letnega obračuna na obračunski merilni točki se
uporabnik sistema in dobavitelj lahko dogovorita, da bosta redno posredovala
odčitke distribucijskemu operaterju. Dobavitelj to sporoči distribucijskemu
operaterju preko spletne storitve za naročilo na neakontacijski obračun.
Distribucijski operater v tem primeru ne izda akontacije, ampak uporabi
sporočen odčitek za obračun. Če odčitek ni sporočen do 20. v mesecu ali ne
ustreza validacijskim parametrom distribucijskega operaterja, distribucijski
operater za to obračunsko merilno točko začne z izdajo akontacij.
(3) V primeru rednega letnega odčitavanja distribucijski
operater odčitek sporočen s strani uporabnika sistema upošteva, če zaradi
nedostopnosti merilnega mesta števca ni uspel odčitati.
279. člen
(odčitavanje merilne naprave v primeru spremembe cene za
omrežnino in prispevke)
Uporabniku sistema, ki se mu obračunska moč določi na podlagi
omejevalca toka in ima letno ali mesečno obračunsko obdobje, distribucijski
operater ob spremembi cene omrežnine in prispevkov, ki ne sovpada s koncem
obračunskega obdobja, ne odčita merilne naprave.
280. člen
(način izračuna merilnih podatkov v primeru spremembe cene
za omrežnino in prispevke)
Uporabniku sistema iz prejšnjega člena distribucijski
operater ob spremembi cene izračuna merilne podatke z linearno interpolacijo v
sorazmerju s številom dni veljavnosti posameznih tarifnih postavk med dvema
odčitkoma na začetku in koncu obračunskega obdobja ali na podlagi sporočenih
odčitkov v osmih dneh od dneva uveljavitve spremembe cene.
281. člen
(izdelava mesečnega računa)
(1) Distribucijski operater izdela mesečni račun na podlagi
mesečnih obračunskih podatkov in ga izstavi skladno z 273. členom teh SONDSEE.
Pri tem distribucijski operater izdela račun uporabniku sistema praviloma do
vključno šestega delovnega dne v mesecu za pretekli mesec.
(2) Če se med obračunskim obdobjem spremeni cena za omrežnino
in prispevke, distribucijski operater dobavitelju za merilna mesta na letni
frekvenci odčitavanja to upošteva v obračunskih podatkih do konca obračunskega
obdobja za vsako posamezno obračunsko merilno točko.
282. člen
(uporaba številke obračunske merilne točke)
(1) Dobavitelj mora v komunikaciji z uporabnikom sistema in
distribucijskim operaterjem v zvezi z obračunom energije, omrežnine in
prispevkov obvezno navesti vsaj številko obračunske merilne točke iz 161. člena
teh SONDSEE in številko merilnega mesta iz 157. člena teh SONDSEE.
(2) Številko obračunske merilne točke in številko merilnega
mesta uporabljata uporabnik sistema in dobavitelj na vseh obvestilih in
dokumentih tudi v postopkih sprememb na obračunski merilni točki in reševanju
reklamacij, ki jih izvajata z distribucijskim operaterjem.
283. člen
(obračun za odjemalce priključene pod pogoji samooskrbe)
(1) Distribucijski operater za izstavitev akontacij upošteva
količine, ki jih dogovorita dobavitelj in odjemalec pod pogoji samooskrbe.
Dobavitelj mora akontativno količino javiti distribucijskemu operaterju na
način iz 205. člena teh SONDSEE pred priključitvijo ali spremembo akontacije
vsaj osem dni pred izdajo akontacije.
(2) Distribucijski operater v obračunskem obdobju za
samooskrbo v mesecu finančne realizacije obračuna ugotovi dejanske neto
količine kot razliko med dejansko prevzeto energijo iz sistema in predano
energijo v sistem brez upoštevanja vmesnih meritev.
(3) V podatkih za obračun omrežnine in prispevkov
posredovanih skladno z 205. členom teh SONDSEE se akontacije in obračuni za
obračunsko merilno točko, ki je priključena pod pogoji samooskrbe, označi z
oznako »samooskrba«. Enako označi račune za omrežnino in prispevke tudi
distribucijski operater ter račune za elektriko dobavitelj elektrike.
(4) V podatkih obračuna za obračunsko merilno točko
priključeno pod pogoji samooskrbe distribucijski operater navede tudi količine
prevzete in predane energije v sistem in saldo v kWh, ki je lahko:
-       
pozitiven, če je prevzeta energija večja od predane energije;
-       
negativen, če je prevzeta energija manjša od predane energije;
-       
0, če je prevzeta energija enaka predani energiji.
(5) Distribucijski operater v poročila posreduje količine
odjemalca pod pogoji samooskrbe na podlagi obračunanih količin omrežnine in
prispevkov ter obračunskega salda iz prejšnjega odstavka.
(6) V primeru, ko je distribucijski operater z obračunom za
odjemalca pod pogoji samooskrbe ugotovil, da so predane količine večje od
prevzetih količin, saldo iz druge alineje četrtega odstavka tega člena
brezplačno preda dobavitelju, kar naredi z uvrstitvijo salda količin v bilančni
obračun kot količine prevzema proizvodnje v sistem kot preostali diagram in v
ostalih poročilih.
284. člen
(določitev vrste odjema »hitre polnilnice«)
(1) Pogoji za uvrstitev obračunske merilne točke v vrsto
odjema v skladu z določili podzakonskega predpisa, ki urejajo zaračunavanje in
plačevanje omrežnine in prispevkov odjemnih mest za polnjenje električnih
avtomobilov na javni infrastrukturi hitrih polnilnic distribucijskega
operaterja na avtocestnem križu in drugih hitrih polnilnic, ter obračunu
omrežnine po ceni za to vrsto odjema so:
-       
hitra polnilnica mora biti javno dostopna na lokaciji v Republiki
Sloveniji;
-       
hitra polnilnica mora imeti izvedeno samostojno merilno mesto v skupini
končnih odjemalcev »Odjem na NN – z merjenjem moči«, priključeno na
distribucijski sistem, s priključno močjo več kot 43 kW;
-       
ob hitri polnilnici sme biti na merilnem mestu priključena samo nujna
oprema, ki je namenjena polnjenju cestnih vozil, kamor spada zagotavljanje
razsvetljave polnilnice, zagotavljanje električne energije za komunikacije,
varovanje in podobno;
-       
vsaj eno polnilno mesto v okviru hitre polnilnice mora omogočati prenos
električne energije na električno vozilo z močjo večjo kot 43 kW.
(2) Distribucijski operater pred spremembo vrste odjema
preveri izpolnjevanje pogoja tretje alineje prejšnjega odstavka na enopolni
shemi hitre polnilnice, ki mora biti obvezno priložena k vlogi za uvrstitev
obračunske merilne točke v vrsto odjema »hitre polnilnice« in presodi o
upravičenosti uvrstitve glede na enopolno shemo priključka.
(3) Z vlogo iz prejšnjega odstavka mora za pregled
izpolnjevanje pogojev iz četrte alineje prvega odstavka tega člena končni
odjemalec dostaviti distribucijskemu operaterju tudi tehnično specifikacijo
hitre polnilnice.
(4) Končni odjemalec odgovarja za pravilnost podatkov in
skladnost dostavljene sheme ter tehnične dokumentacije z dejanskim izvedenim
stanjem.
X.3. Bilančni obračun
285. člen
(priprava podatkov)
Distribucijski operater pripravi podatke za izvedbo
bilančnega obračuna za registrirane dobavitelje in operaterja trga z uporabo
podatkov bilančne pripadnosti dobavitelja posamezni obračunski merilni točki,
podatkov o obračunani omrežnini in števčnih meritev v urnih oziroma 15-minutnih
blokih energije.
286. člen
(obračunska merilna točka pri več dobaviteljih v enem
mesecu)
(1) Obračunska merilna točka je lahko v podatkih za bilančni
obračun posameznega meseca vsebovana pri več dobaviteljih, če je bila v mesecu
izvedena menjava dobavitelja ali druga ustrezna sprememba enotne evidence
merilnih točk.
(2) Razmejitev pripadnosti in količin obračunske merilne
točke pri več dobaviteljih v mesecu se v pripravi podatkov za bilančni obračun
izvede skladno z razdelitvijo količin obračunane realizacije omrežnine.
287. člen
(merjeni diagram)
(1) Distribucijski operater uvrsti v diagrame urnih ali
15-minutnih blokov energije kot merjene diagrame podatke uporabnikov sistema
priključenih na distribucijski sistem po distribucijskih področjih ločeno za:
-       
končne odjemalce, ki imajo v enotni evidenci merilnih mest evidentirano priključno
moč večjo kot 43 kW, ne glede na način določanja obračunske moči;
-       
proizvajalce električne energije, pri katerih je zagotovljen daljinski
zajem 15-minutnih blokov energije ne glede na priključno moč;
-       
končne odjemalce in proizvajalce, ki jim je uvrstitev v merjen diagram
določena na osnovi določb teh SONDSEE oziroma drugih predpisov.
(2) Podatke posameznih merilnih mest merjenih diagramov, kot
so bili agregirano vključeni v pripravo podatkov za bilančni obračun obračunske
merilne točke, zagotovi distribucijski operater pripadajočemu dobavitelju in
operaterju trga do osmega delovnega dne v mesecu za pretekli mesec v
15-minutnih blokih energije v elektronski obliki in na standardiziran enoten
način, skladno z 205. členom teh SONDSEE.
(3) Če v procesu določanja podatkov za bilančni obračun
distribucijski operater spremeni te podatke, jih spremenjene dodatno zagotovi
in označi z datumom objave.
(4) Merilno mesto s priključno močjo do vključno 43 kW se
uvrsti v merjeni diagram, ko je dobavitelju na voljo najmanj šest mesecev
zgodovine 15-minutnih odčitkov odjema na merilnem mestu. Če ob določitvi
merjenega diagrama za obračunsko obdobje za navedeno merilno mesto manjka več
kot 10 odstotkov 15-minutnih blokov energije obračunskega obdobja, se
manjkajoče količine ne nadomeščajo, ampak se v preostali diagram uvrstijo
celotne količine obračunskega obdobja.
288. člen
(nadomeščanje urnih ali 15-minutnih blokov energije)
Distribucijski operater za merilno mesto s priključno močjo
do vključno 43 kW z merjenim diagramom nadomesti manjkajoče 15-minutne bloke
energije obračunskega obdobja po postopku, opisanem v drugem in tretjem odstavku
203. člena teh SONDSEE.
289. člen
(preostali diagram)
(1) Distribucijski operater uvrsti količine obračunskih
merilnih točk uporabnikov sistema priključenih na distribucijski sistem v
preostali diagram po distribucijskih področjih ločeno za:
-       
končne odjemalce, ki imajo v enotni evidenci merilnih mest evidentirano
priključno moč manjšo ali enako kot 43 kW, ne glede na način določanja obračunske
moči, razen tistih, ki so vključeni v merjeni diagram za bilančni obračun;
-       
proizvajalce električne energije, pri katerih ni zagotovljen daljinski
zajem 15-minutnih blokov energije ne glede na priključno moč.
(2) Količnike preostalega diagrama po dobaviteljih in skupno
količino preostalega diagrama določi distribucijski operater ločeno po
distribucijskih območjih na podlagi podatkov o obračunani omrežnini v mesecu
obračunske realizacije, ki je enak mesecu, za katerega se pripravljajo podatki
za bilančni obračun.
290. člen
(objava preostalega diagrama)
(1) Podatek o celotni količini električne energije v kWh vseh
dobaviteljev skupaj, ki je vključena v preostali diagram za odjemalce in
proizvajalce ločeno, objavi distribucijski operater na svoji spletni strani in
portalu za izmenjavo podatkov. Objavi jih ločeno za posamezno distribucijsko
področje do 15. delovnega dne v mesecu za pretekli mesec.
(2) Če v procesu določanja podatkov za bilančni obračun
distribucijski operater spremeni te podatke, jih spremenjene dodatno objavi in
označi z datumom objave.
291. člen
(nadomeščanje količin v preostalem diagramu v mesecu brez
obračuna omrežnine)
Če za obračunsko merilno točko v mesecu obračunske
realizacije distribucijski operater obračuna omrežnine ni izvedel, se količine
v preostali diagram ne nadomeščajo.
292. člen
(objava priključne moči v podatkih za obračun omrežnine)
Distribucijski operater v podatkih obračuna omrežnine za
končne odjemalce, ki jih zagotovi pripadajočim dobaviteljem, navede tudi
priključno moč, ki dobavitelju omogoči že ob prejemu podatkov obračuna
omrežnine, da prepozna, ali bodo količine v podatkih za bilančni obračun
upoštevane v merjenih ali preostalih diagramih.
293. člen
(podatki po predpisih operaterja trga)
Posredovanje podatkov in priprava podatkov v analitičnem
postopku in drugih podatkov za bilančni obračun, ki niso določena v tem
SONDSEE, izvaja distribucijski operater skladno z določili predpisov operaterja
trga.
XI. ODŠKODNINE
294. člen
(odškodninska odgovornost uporabnika sistema ali sistemskega
operaterja)
Distribucijski operater ima pravico do povračila škode od
uporabnika sistema ali sistemskega operaterja, če je ta nastala zaradi namerne
povzročitve škode, nepravilnega ravnanja ali malomarnosti uporabnika sistema
ali sistemskega operaterja.
295. člen
(odškodninska odgovornost distribucijskega operaterja)
Uporabnik sistema ima pravico do povrnitve škode, če ga je
distribucijski operater neutemeljeno odklopil od distribucijskega sistema ali
če le-ta traja neupravičeno dolgo, razen v primeru višje sile in tujih vzrokov,
ali če kakovost napetosti ne ustreza veljavnim standardom ali pogodbeno
dogovorjeni vrednosti.
296. člen
(odločanje o odškodnini)
O ugotovljeni odškodninski odgovornosti nastali v primerih iz
prejšnjih dveh členov ter odškodnini odločajo sodišča
splošne pristojnosti.

Priloga
1: Seznam slovenskih standardov uporabljenih v SONDSEE
Priloga
2: Tipizacija merilnih mest
Priloga
3: Navodilo za presojo vplivov naprav na omrežje
Priloga
4: Tipizacija omrežnih priključkov uporabnikov sistema in NN priključnih omaric
Priloga
5: Navodila za priključevanje in obratovanje proizvodnih naprav in hranilnikov
priključenih v distribucijsko elektroenergetsko omrežje
Priloga
6: Navodilo za zavarovanje obveznosti dobavitelja

Sistemska obratovalna navodila za
distribucijski sistem električne energije (Uradni list RS, št. 7/21) vsebujejo naslednje prehodne in
končne določbe:
»XII. PREHODNE IN KONČNE DOLOČBE
297. člen
(sprejem in objava navodil,
tipizacij in drugih dokumentov)
(1) Distribucijski operater sprejme navodila iz:
-       
11. člena teh SONDSEE v 18 mesecih od začetka uporabe teh SONDSEE;
-       
14., 177., 205., 208. in 209. člena teh SONDSEE v šestih mesecih od
začetka uporabe teh SONDSEE,
po istem postopku
kot SONDSEE.
(2) Ostala navodila, tipizacije in dokumenti, na katere se
sklicujejo določbe teh SONDSEE, bodo objavljena na spletnem naslovu
http://www.sodo.si najkasneje v 60 dneh od začetka uporabe teh SONDSEE.
298. člen
(zagotovitev ločenih
enotnih evidenc merilnih mest in merilnih točk)
Distribucijski operater zagotovi ločeni enotni evidenci
merilnih mest in merilnih točk najkasneje v enem letu od začetka uporabe teh
SONDSEE.
299. člen
(zagotovitev merilnih
naprav s strani uporabnika sistema)
Uporabnik sistema, ki je sklenil pogodbo o priključitvi in
poravnal vse obveznosti iz te pogodbe do začetka veljavnosti teh SONDSEE, lahko
ne glede na določbo prvega odstavka 163. člena teh SONDSEE sam zagotovi nabavo
in montažo ustrezne merilne in komunikacijske opreme.
300. člen
(veljavnost zahtev za
registracijo uporabnikovih naprav)
Distribucijski operater vzpostavi sistem za registracijo
uporabnikovih naprav iz 142. člena teh SONDSEE najkasneje v enem letu od
začetka uporabe teh SONDSEE.
301. člen
(veljavnost zahtev za
krmilne naprave)
Zahteve iz poglavja Krmilne naprave iz 183., 184., 185. in
186. člena se smiselno uporabljajo do popolnega prehoda na novi napredni
merilni sistem.
302. člen
(zagotavljanje določenih
podatkovnih storitev)
Distribucijski operater začne zagotavljati storitve iz 208.
in 209. člena teh SONDSEE po vzpostavitvi skupne dostopne točke, najkasneje pa
v enem letu od začetka uporabe teh SONDSEE.
303. člen
(roki za vključevanje
uporabnikov v merjeni diagram za bilančni obračun)
(1) Distribucijski operater prične z zagotavljanjem podatkov
dobavitelju za vse negospodinjske končne odjemalce, kjer so zagotovljeni
15-minutni odčitki, za namen prilagoditve dela dobavitelja, s 1. januarjem
2021.
(2) Distribucijski operater uvrstitvi vse negospodinjske
končne odjemalce v diagrame 15-minutnih blokov energije, kot merjene diagrame,
kjer so zagotovljeni 15-minutni odčitki, s 1. januarjem 2022.
(3) Distribucijski operater prične z zagotavljanjem podatkov
dobavitelju za vse gospodinjske končne odjemalce, kjer so zagotovljeni
15-minutni odčitki, za namen prilagoditve dela dobavitelja, s 1. januarjem
2022.
(4) Distribucijski operater uvrstitvi vse gospodinjske končne
odjemalce v diagrame 15-minutnih blokov energije kot merjene diagrame, kjer so
zagotovljeni 15-minutni odčitki, s 1. januarjem 2024.
304. člen
(vzorec pogodbe o
zaračunavanju omrežnine in prispevkov)
Obrazec zahteve za izdajo enotnega računa in vzorec pogodbe o
zaračunavanju omrežnine in prispevkov iz 2. člena Priloge 6 Navodilo za
zavarovanje obveznosti dobavitelja objavi distribucijski operater na svoji
spletni strani v 15 dneh od uveljavitve teh SONDSEE.
305. člen
(deleži zavarovanj glede na
bonitetne razrede do 31. decembra 2021)
Ne glede na deseti odstavek 12.
člena Priloge 6 Navodilo za zavarovanje obveznosti dobavitelja se do 31.
decembra 2021 uporablja naslednja tabela deležev zavarovanj glede na bonitetne
razrede:


Bonitetni razred

Delež primarnega zavarovanja

Delež dopolnilnega zavarovanja


A – najnižje tveganje

60 %

40 %


B – nizko tveganje

70 %

30 %


C – srednje tveganje

80 % 

20 %


D – visoko tveganje

100 %

/


306. člen
(prenehanje uporabe
predpisov)
Z začetkom uporabe teh SONDSEE se prenehajo uporabljati
Sistemska obratovalna navodila za distribucijsko omrežje električne energije
(Uradni list RS, št. 41/11 in 17/14 – EZ-1) ter Splošni pogoji za dobavo in
odjem električne energije iz distribucijskega omrežja električne energije
(Uradni list RS, št. 126/07, 1/08 – popr., 37/11 – odl. US in 17/14 – EZ-1).
307. člen
(začetek veljavnosti in
uporabe)
(1) Ta SONDSEE začnejo veljati naslednji dan po objavi v
Uradnem listu Republike Slovenije, uporabljati pa se začnejo prvi dan drugega
koledarskega meseca, ki sledi mesecu objave SONDSEE v Uradnem listu Republike
Slovenije.
(2) Ne glede na prejšnji odstavek se tabela deležev
zavarovanj glede na bonitetne razrede iz desetega odstavka 12. člena Priloge 6
Navodilo za zavarovanje obveznosti dobavitelja začne uporabljati 1. januarja
2022.«.

Akt
o spremembah in dopolnitvah Sistemskih obratovalnih navodil za distribucijski
sistem električne energije (Uradni list RS, št. 41/22)
spreminja 298. člen sistemskih obratovalnih navodil tako, da se glasi:
»298. člen
(zagotovitev ločenih
enotnih evidenc merilnih mest in merilnih točk)
Distribucijski operater zagotovi ločeni enotni evidenci
merilnih mest in merilnih točk najkasneje v petnajstih mesecih od začetka
uporabe teh SONDSEE.«;
spreminja 303. člen sistemskih obratovalnih
navodil tako, da se glasi:
»303. člen
(roki za vključevanje
uporabnikov v merjeni diagram za bilančni obračun)
(1) Distribucijski operater prične z zagotavljanjem podatkov
dobavitelju za vse negospodinjske končne odjemalce, kjer so zagotovljeni
15-minutni odčitki, za namen prilagoditve dela dobavitelja, s 1. januarjem
2021.
(2) Distribucijski operater uvrstitvi vse negospodinjske
končne odjemalce v diagrame 15-minutnih blokov energije, kot merjene diagrame,
kjer so zagotovljeni 15-minutni odčitki, s 1. januarjem 2023.
(3) Distribucijski operater prične z zagotavljanjem podatkov
dobavitelju za vse gospodinjske končne odjemalce, kjer so zagotovljeni
15-minutni odčitki, za namen prilagoditve dela dobavitelja, s 1. januarjem
2022.
(4) Distribucijski operater uvrstitvi vse gospodinjske končne
odjemalce v diagrame 15-minutnih blokov energije kot merjene diagrame, kjer so
zagotovljeni 15-minutni odčitki, s 1. januarjem 2024.«;
doda 305.a člen sistemskih obratovalnih
navodil:
»305.a člen
(veljavnost dveh identifikatorjev
za merilno mesto)
Obe številki identifikatorja merilnega mesta iz 157. člena
teh SONDSEE se v izmenjavi podatkov o merilnem mestu uporabljata najkasneje do
31. decembra 2028. Po preteku tega roka
se začne z opuščanjem številke iz prve alineje prvega odstavka 157. člena teh
SONDSEE.«;
ter vsebuje naslednjo končno določbo:
»KONČNA DOLOČBA
16. člen
Ta akt začne veljati petnajsti dan po objavi v Uradnem listu
Republike Slovenije.«.