A. SPLOŠNE DOLOČBE
1. člen
(vsebina pravilnika)
(1) S tem pravilnikom se določa
postopek za izbor prejemnikov proračunskih sredstev, ki izvajajo raziskovalno
dejavnost ter spremljanje izvajanja njihovih obveznosti.
(2) S pravilnikom so urejeni postopki
razpisov in pozivov ter ocenjevanje prijav za financiranje oziroma
sofinanciranje (v nadaljnjem besedilu: (so)financiranje) raziskovalne
dejavnosti, ki obsega:
-      
raziskovalne programe;
-      
temeljne, aplikativne in podoktorske
raziskovalne projekte;
-      
mentorje oziroma usposabljanje mladih
raziskovalcev v raziskovalnih organizacijah;
-      
mednarodno znanstveno sodelovanje;
-      
uveljavljene raziskovalce iz tujine in
-      
podporne dejavnosti.
(3) Podporne dejavnosti vključujejo:
-      
infrastrukturne programe;
-      
nakup raziskovalne opreme;
-      
znanstvene sestanke;
-      
nakup mednarodne znanstvene literature;
-      
osrednje specializirane informacijske centre.
(4) S
pravilnikom so urejene tudi obveznosti poročanja prejemnikov sredstev iz
prejšnjega odstavka.
(5) Ta pravilnik določa tudi delovanje in
organizacijo strokovnih teles kot svetovalnih teles Znanstvenega sveta
agencije, pogoje za njihovo imenovanje in razloge za izločitev članov
strokovnih teles, pa tudi postopek izogibanja konfliktu interesov za člane
Znanstvenega sveta agencije (v nadaljnjem besedilu: ZSA) in strokovnih teles
ter komisij za ocenjevanje prijav za sofinanciranje predmeta raziskovalne
dejavnosti.
2. člen
Vsak drug javni razpis Javne agencije za
raziskovalno dejavnost Republike Slovenije (v nadaljnjem besedilu: agencija),
ki ga ne opredeljujeta ta pravilnik in pravilnik, ki ureja ciljne raziskovalne
programe, se mora izvesti tako, da se upošteva postopek, določen v tem
pravilniku (Poglavja A–F), kazalce in merila pa se opredeli v razpisni
dokumentaciji. Določbe tega pravilnika se ne uporabljajo glede tistih vprašanj,
ki so v drugih predpisih agencije urejena drugače.
3. člen
(namen pravilnika)
Namen tega pravilnika je zagotoviti
transparentnost postopkov izbora in (so)financiranja aktivnosti iz drugega
odstavka 1. člena po mednarodno uveljavljenih načelih za izvajanje teh
postopkov.
4. člen
(definicije)
(1) Raziskovalni program predstavlja
zaokroženo področje raziskovalnega dela, za katerega je pričakovati, da bo
aktualno in uporabno v daljšem časovnem obdobju, in je takega pomena za
Slovenijo, da obstaja državni interes, opredeljen v nacionalnem programu za
področje raziskovalne dejavnosti.
(2) Temeljni projekt je izvirno
eksperimentalno oziroma teoretično delo, s katerim želimo pridobiti predvsem
novo znanje o osnovah pojavov in zaznavnih dejstvih.
(3) Aplikativni projekt je izvirno
raziskovanje, ki ga izvajamo zato, da bi pridobili novo znanje, usmerja pa se
predvsem k praktičnemu cilju ali namenu.
(4) Podoktorski projekt je temeljni
ali aplikativni projekt, ki ga izvaja en raziskovalec – podoktorand.
Podoktorand je raziskovalec, pri katerem še ni preteklo več kot 3 leta od
pridobitve doktorata znanosti.
(5) Mobilnostni projekt je izvirno
raziskovalno delo, katerega del se opravi med eno do dvoletnim gostovanjem na
eni od raziskovalnih organizacij v tujini, gostovanje pa traja več kot polovico
trajanja projekta.
(6) Temeljni, aplikativni in
podoktorski projekti so lahko tematsko usmerjeni z raziskovalnimi temami, ki
jih določi javni razpis.
(7) Infrastrukturni program
predstavlja vzdrževanje infrastrukture kot podpore raziskovalni dejavnosti v
javni raziskovalni organizaciji (v nadaljnjem besedilu: JRO) oziroma
raziskovalni organizaciji s koncesijo (v nadaljnjem besedilu: RO s koncesijo)
in sicer v obliki instrumentalne podpore, podpore znanstvenim zbirkam,
popularizacije znanosti in podpori raziskovalnim programom, ki vsebujejo
elemente instrumentalnega centra ali znanstvene zbirke.
(8) Znanstveni sestanek po tem
pravilniku je sestanek, ki je namenjen izmenjavi in preverjanju spoznanj in
znanj, ki so plod lastnega raziskovalnega dela znanstvenikov. Znanstveni
sestanek po tem pravilniku je tudi sestanek, ki je namenjen prenosu temeljnih
znanstvenih spoznanj v aplikacijo in tehnološki razvoj.
(9) Mednarodni znanstveni sestanek po
tem pravilniku je sestanek, ki poteka v slovenskem jeziku (prvi jezik) in vsaj
v enem izmed tujih jezikov (drugi jezik), ima mednarodni programski odbor in na
katerem je od aktivnih udeležencev z referati in vabljenimi predavanji vsaj tretjina
udeležencev iz tujine.
(10) Matična raziskovalna organizacija
je tista, ki vloži prijavo raziskovalnega programa oziroma raziskovalnega
projekta, je prva navedena na prijavnem obrazcu in pri kateri je zaposlen vodja
raziskovalnega programa oziroma raziskovalnega projekta. Matična raziskovalna
organizacija ima status prijavitelja.
(11) Skupina raziskovalcev v tem
pravilniku je programska skupina, projektna skupina ali katera druga skupina
raziskovalcev, ki se prijavi na javni razpis ali javni poziv.
(12) Kriterij je splošni element
ocenjevanja, ki se uporablja pri ocenjevanju prijav. Kriteriji, ki se pri
posameznem razpisu uporabljajo, so določeni s tem pravilnikom. Za vsak kriterij
je določen nabor kazalcev.
(13) Kazalec je element ocenjevanja
znotraj posameznega kriterija, ki se uporablja pri ocenjevanju prijav. Za vsak
kazalec je določen nabor meril.
(14) Merilo je element ocenjevanja
znotraj posameznega kazalca, ki se uporablja pri ocenjevanju prijav. Za vsako
merilo je določen razpon točk.
(15) Raziskovalna infrastruktura je
oznaka za vsebine, ki jih financira agencija in so pomembne kot podporna
dejavnost raziskovalne dejavnosti.
(16) Mejna vrednost se uporablja pri
nekaterih kvantitativnih ocenah za pretvorbo vrednosti kvantitativnih ocen (na
primer: števila točk v bazi Sicris, število citatov) v točke, ki se uporabljajo
pri točkovanjih.
(17) Minimalna ocena je najmanjše
število točk, ki mora biti dosežena, da se lahko uvrsti v financiranje.
Minimalna ocena se lahko določi kot vstopni pogoj, za posamezni kriterij ali
skupno oceno.
(18) Metodologija določa mejno
vrednost, minimalne ocene, merila s pripadajočim številom točk ter po potrebi
podrobnejši postopek ocenjevanja. Metodologijo sprejme Znanstveni svet
agencije.
(19) Akt poslovanja je interni splošni akt
agencije, ki ureja pravila, s katerimi se zagotavlja opravljanje dela v
agenciji.
5. člen
(pogoji za začetek postopka
(so)financiranja)
S postopkom za dodelitev sredstev lahko
agencija prične, če:
-      
ima za dodelitev sredstev zagotovljena
proračunska sredstva v sprejetem programu dela in finančnem načrtu agencije v
potrebni višini in
-      
so izpolnjeni drugi pogoji za prevzemanje
obveznosti, ki jih določajo zakoni in podzakonski predpisi.
6. člen
(uradna oseba)
Direktor agencije (v nadaljnjem besedilu:
direktor) pooblasti javnega uslužbenca, ki je na agenciji pristojen za
posamezne vsebine (v nadaljnjem besedilu: uradna oseba), za koordiniranje in
organizacijo evalvacijskega postopka in postopka izbora prijav za (so)financiranje
raziskovalne dejavnosti oziroma postopka izbora kandidata, ki je prejemnik
proračunskih sredstev.
7. člen
(pogoji)
(1) Pogoji za dodelitev sredstev so
določeni v tem pravilniku oziroma v javnem razpisu ali javnem pozivu.
(2) Na javni razpis se lahko prijavijo
raziskovalne organizacije in zasebni raziskovalci, ki so vpisani v zbirko
podatkov o izvajalcih raziskovalne in razvojne dejavnosti (v nadaljnjem
besedilu: evidenca RO) ali v register zasebnih raziskovalcev, ki ju vodi
agencija, in izpolnjujejo pogoje, določene z zakonom, ki ureja raziskovalne in
razvojne dejavnosti, in s predpisi agencije, če ni s tem pravilnikom določeno
drugače.
(3) Raziskovalec,
ki se na javni razpis ali javni poziv v okviru prijavitelja prijavi kot vodja
programa, projekta, mentor, vodja znanstvenega sestanka ali kot vodja skupine
raziskovalcev prijavitelja in sicer kot gostitelj uveljavljenega raziskovalca
iz tujine (v nadaljnjem besedilu: vodja raziskovalne dejavnosti), na posameznem
javnem razpisu ali javnem pozivu lahko kandidira samo z enim predlogom za
(so)financiranje raziskovalne dejavnosti (v nadaljnjem besedilu: raziskovalni
predlog).
B. POSTOPEK ZA (SO)FINANCIRANJE
I. Javni razpis
8. člen
(1) Agencija zbira elektronske oziroma
tiskane prijave za (so)financiranje raziskovalne dejavnosti na podlagi javnega
razpisa ali javnega poziva (v nadaljnjem besedilu: razpis). 
(2) Razpise delimo v dve osnovni skupini. V
prvo skupino spadajo razpisi za (so)financiranje raziskovalnega dela, v okviru
katerih se med drugim ocenjujejo raziskovalci. V drugo skupino spadajo
dejavnosti, ki so podporne dejavnosti za raziskovalno delo.
9. člen
(izdelava predloga razpisa)
(1) Pri izdelavi predloga razpisa je
treba upoštevati Raziskovalno in inovacijsko strategijo na področju
raziskovanja in razvoja in razpoložljiva proračunska sredstva. Direktor lahko
ustanovi komisijo za izdelavo predloga razpisa.
(2) Predlog javnega razpisa obravnava
ZSA ter predlaga njegove dopolnitve in spremembe.
10. člen
(najava razpisa)
Agencija najavi plan vseh razpisov za
tekoče leto na svoji spletni strani. Najava vsebuje: predvideni datum objave
(mesec in leto), naziv razpisa, pravne podlage za objavo razpisa, rok za oddajo
prijav, rok za seznanitev z rezultati in kontaktne osebe.
11. člen
(objava razpisa)
(1) Sklep za objavo razpisa sprejme
direktor. Razpis mora biti objavljen v Uradnem listu Republike Slovenije in na
spletnih straneh agencije. Javni poziv prijaviteljem mora biti objavljen na
spletnih straneh agencije.
(2) Ob objavi razpisa objavi agencija
na svoji spletni strani tudi rokovnik poteka izvajanja razpisa, ki sproti kaže
faze izvajanja razpisa.
12. člen
(vsebina objave razpisa)
(1) Objava razpisa mora vsebovati
zlasti:
1.    
naziv in sedež agencije;
2.    
pravno podlago za izvedbo razpisa, v kateri se
navede metodologija ocenjevanja prijav za (so)financiranje raziskovalne
dejavnosti;
3.    
predmet razpisa;
4.    
navedbo osnovnih pogojev za kandidiranje na
razpisu ter kriterijev za ocenjevanje;
5.    
okvirno višino sredstev, ki so na razpolago za
predmet razpisa;
6.    
določitev obdobja, v katerem morajo biti
porabljena dodeljena sredstva;
7.    
razpisno dokumentacijo z navedbo vrste dokazil
o izpolnjevanju pogojev;
8.    
način, obliko in rok za predložitev prijav;
9.    
kraj, datum in čas odpiranja prijav;
10.  rok, v katerem bodo prijavitelji obveščeni o izidu razpisa;
11.  kraj in čas, kjer zainteresirani lahko dvignejo razpisno
dokumentacijo ter spletni naslov, na katerem je dostopna razpisna
dokumentacija.
(2) Agencija lahko v razpisu poleg
podatkov iz prejšnjega odstavka objavi tudi druge podatke, če so potrebni glede
na vrsto predmeta razpisa.
13. člen
(razpisna dokumentacija)
(1) Razpisna dokumentacija vsebuje
metodologijo ocenjevanja prijav za (so)financiranje raziskovalne dejavnosti,
podzakonske predpise agencije, predpisan obrazec prijave, vzorec pogodbe in po
potrebi druge obrazce ter različna navodila.
(2) Agencija mora na svoji spletni
strani ponuditi prijavitelju dostop do razpisne dokumentacije.
(3) Agencija mora v razpisni
dokumentaciji navesti vse pogoje, ki jih mora prijavitelj izpolnjevati, da se
uvrsti v izbor za dodelitev sredstev oziroma za izbor kandidata in vse potrebne
podatke, ki jih mora izpolnjevati prijava, da se šteje kot formalno popolna.
(4) Prijavitelj se prijavi na razpis z
oddajo prijave in zahtevanih dokazil. Dodatne dokumentacije, ki jo prijavitelj
samoiniciativno priloži prijavni dokumentaciji, agencija v postopku ocenjevanja
ne upošteva.
14. člen
(prijava)
Podatke o predmetu razpisa, ki jih mora
vsebovati prijava, določa ta pravilnik v poglavju o posebnostih posameznih
razpisov in pozivov.
15. člen
(oblika prijave)
(1) Prijava na razpis mora biti v
elektronski oziroma papirnati obliki. Če je prijava v elektronski obliki
podpisana s kvalificiranim digitalnim potrdilom, prijavitelj ni dolžan poslati
prijave tudi v papirnati obliki. Obrazec prijave prijavitelj izpolni v
slovenskem in v angleškem jeziku oziroma samo v slovenskem jeziku, glede na
določbe razpisa.
(2) Prijavo morajo podpisati osebe, ki
jih določa razpis.
(3) Če se prijavo na razpis neposredno
odda v glavni pisarni, se sprejem prijave v papirnati obliki potrdi na posebnem
obrazcu o prejemu prijave, ki ga glavna pisarna izroči prijavitelju.
16. člen
(rok za oddajo prijave)
(1) Prijava mora biti oddana do roka,
ki je določen v objavi razpisa.
(2) Predložena pisna prijava mora biti
v zaprti ovojnici. Na ovojnici mora biti oznaka »ne odpiraj –prijava«, navedba
razpisa, na katerega se nanaša ter naziv in naslov prijavitelja.
II. Vodenje postopka odpiranja prijav
17. člen
(komisija za odpiranje prijav)
(1) Postopek odpiranja prijav razpisa
vodi komisija za odpiranje prijav (v nadaljnjem besedilu: komisija), ki jo s
pisnim sklepom imenuje direktor.
(2) Število članov komisije določi
direktor. Komisijo sestavljajo predsednik in najmanj dva člana. Predsednik in
vsaj polovica članov komisije morajo biti zaposleni v agenciji.
18. člen
(odpiranje prijav)
(1) Odpiranje prejetih prijav se
izvede v roku, ki je predviden v razpisu, pri čemer rok ne sme biti daljši od 8
dni od izteka roka za oddajo prijav.
(2) Odpiranje prejetih prijav je
praviloma javno. Kadar je predvideno javno odpiranje prijav, se postopek
odpiranja izvede najkasneje v 3 delovnih dneh od dneva, ki je predviden kot
zadnji rok za oddajo prijav. Komisija lahko odloči, da odpiranje ni javno,
kadar je število prejetih prijav veliko.
(3) Komisija na seji, ki jo skliče
predsednik komisije, odpira samo v roku oddane in pravilno označene ovojnice
ter pri tem evidentira dokaze, da so bile prijave nepravočasne oziroma
nepravilno označene. Nepravočasne in nepravilno označene prijave se s spremnim
dopisom neodprte vrnejo prijavitelju. Dokazila, da so bile prijave nepravočasne
oziroma nepravilno označene, so sestavni del uradne
dokumentacije. Pri elektronsko prispelih prijavah komisija evidentira dokaze,
da so bile prijave nepravočasne oziroma nepravilno označene.
19. člen
(zapisnik komisije)
(1) O odpiranju prijav komisija vodi
zapisnik, ki vsebuje predvsem:
1.    
naslov, prostor in čas odpiranja in formalnega
pregleda prijav;
2.    
predmet razpisa;
3.    
imena navzočih članov komisije;
4.    
imena oziroma nazive prijaviteljev, ki so
vložili prijave;
5.    
ugotovitve o pravočasnih oziroma prepoznih
prijavah ter o pravilno oziroma nepravilno označenih ovojnicah in
6.    
ugotovitve o formalni popolnosti prijav.
(2) Zapisnik podpišejo predsednik in
člani komisije. Če je odpiranje prijav javno, je priloga k zapisniku seznam
predstavnikov prijaviteljev, ki so bili navzoči pri odpiranju.
20. člen
(nepopolna dokumentacija – dopolnitev
prijav)
(1) Komisija v roku osem delovnih dni od zaključka odpiranja
prijav pisno pozove tiste prijavitelje, katerih prijave niso bile formalno
popolne, da jih v roku dopolnijo. Rok za dopolnitev ne sme biti daljši od osem delovnih dni od prejema poziva
komisije. Prijave so formalno nepopolne, če gre za manjša odstopanja od zahtev
razpisne dokumentacije, ki ne vplivajo na vsebino prijave in ocenjevanje in razvrstitev posamezne
prijave skladno s postavljenimi merili za izbor prijave.
(2) Nepopolne prijave, ki jih
prijavitelj v roku iz prejšnjega odstavka ne dopolni, se zavržejo s sklepom, ki
ga izda direktor ali oseba, ki jo direktor pooblasti. Zoper sklep je v roku osem dni od vročitve dovoljena pritožba, o kateri odloči tri članska
komisija za pritožbe, ki jo imenuje direktor. Odločitev komisije je dokončna.
21. člen
(administrativno preverjanje izpolnjevanja
pogojev)
(1) Agencija pri vsaki formalno
popolni prijavi preveri upravičenost prijavitelja in izpolnjevanje razpisnih
pogojev.
(2) Prijavo, pri kateri niso
izpolnjeni vsi razpisni pogoji, se zavrne s sklepom, ki ga izda direktor ali
oseba, ki jo direktor pooblasti. Zoper sklep je v osmih dneh od vročitve
dovoljena pritožba, o kateri odloči komisija za pritožbe v sestavi najmanj treh
članov, ki jo imenuje direktor. Odločitev komisije je dokončna.
22. člen
(obravnava prijav)
V postopku za izbor prijav se obravnavajo
tiste prijave, ki vsebujejo zahteve, določene z razpisom in razpisno
dokumentacijo. V primeru
ugotovljenih vsebinskih nejasnosti lahko agencija pozove prijavitelje k
dodatnim pojasnilom oziroma dopolnitvam.
23. člen
(interno gradivo)
Dokumentacija in podatki, ki jih vsebujejo
prijave, se v času trajanja izbora za (so)financiranje raziskovalne dejavnosti
uporabljajo kot interno gradivo.
III. Evalvacijski postopek
24. člen
(ocenjevanje prijav in predlog
prednostnega seznama)
(1) Prijave ocenjujejo domači
recenzenti, tuji recenzenti, občasna strokovna telesa, določena v predpisu
agencije, ki ureja delovanje stalnih in občasnih strokovnih teles na področju
raziskovalne dejavnosti (v nadaljnjem besedilu: strokovna telesa), ali pa
strokovne komisije. V primerih, določenih s tem pravilnikom, prijave ocenjuje
panel.
(2) V primeru, da prijave ocenjuje
strokovna komisija, predsednika in njene člane imenuje direktor. Število članov
komisije določi direktor. Komisijo sestavljajo predsednik in najmanj dva člana.
Predsednik in vsaj polovica članov komisije morajo biti zaposleni v agenciji.
Strokovna komisija ocenjuje prijave v primerih, ko je to določeno s tem
pravilnikom.
(3) Recenzente imenuje strokovno telo.
V posebnih primerih, ko pride v fazi ocenjevalnega postopka do odklonitve
sodelovanja s strani posameznih recenzentov oziroma ugotovitve o nezadostnem
številu ustreznih recenzentov na posameznem raziskovalnem področju glede na
vsebino prijav in v okviru seznama recenzentov, potrjenega s strani ZSA, ni
mogoče imenovati novih recenzentov, lahko strokovno telo imenuje dodatne
recenzente za izvedbo ocenjevalnega postopka. Prijavitelj lahko v prijavi
navede recenzente, za katere ne želi, da ocenjujejo njegovo prijavo.
(4) Naloga recenzentov je izdelava
ocene za posamično prijavo, prispelo na razpis, skladno s tem pravilnikom,
metodologijo in razpisom. Pri izdelavi ocene recenzenti upoštevajo tudi
navodila za recenzente, ki so akt poslovanja.
(5) Rezultat dela strokovnega telesa,
strokovne komisije ali panela v okviru ocenjevalnega postopka je predlog
prednostnega seznama prijav, obravnavanih v ocenjevalnem postopku, vključno s
predlogom višine dodeljenih finančnih sredstev (v nadaljnjem besedilu: predlog
prednostnega seznama prijav), če v tem pravilniku ni določeno drugače.
25. člen
(sklep o izboru)
(1) Predlog prednostnega seznama
prijav obravnava ZSA in na njegovi podlagi sprejme predlog sklepa o izboru
prijav za (so)financiranje raziskovalne dejavnosti s predlogom prednostnega
seznama prijav (v nadaljnjem besedilu: predlog sklepa), če ni s tem pravilnikom
določeno drugače.
(2) ZSA lahko svoj predlog sklepa o
izboru prijav za (so)financiranje raziskovalne dejavnosti s predlogom
prednostnega seznama delno spremeni, vendar ne v več kot 5 % primerov glede na
vse izbrane prijave, pri čemer ravna enako kakor strokovno telo, komisija ali
panel. Sprememba praga se ne šteje v kvoto 5 % dovoljenih sprememb. Nobena
sprememba pa ne sme biti narejena, če gre za konflikt interesov iz 172.p člena
tega pravilnika. Vrstni red v predlogu prednostnega seznama prijav, ki ga
sprejme ZSA, mora biti po narejeni spremembi tak, da si odobrene prijave
sledijo po ocenah. Vse spremembe morajo biti obrazložene.
(3) Na podlagi predloga sklepa ZSA
direktor sprejme obrazložen sklep o izboru prijav za (so)financiranje
raziskovalne dejavnosti s seznamom izbora prijav (v nadaljnjem besedilu:
sklep).
26. člen
(obvestilo o rezultatih izbora)
(1) Agencija izda na podlagi sklepa iz
tretjega odstavka prejšnjega člena prijaviteljem individualno obvestilo o
rezultatih izbora prijav (v nadaljnjem besedilu: obvestilo).
(2) Obvestilo vsebuje podatke o
prijavi ter o obsegu sofinanciranja v primeru, da je bila prijava izbrana za
sofinanciranje, če ni s tem pravilnikom določeno drugače.
(3) V obvestilu se posebej navede
podatke o skupnem številu točk in posebej število točk, dobljeno po posameznih
elementih ocenjevanja ter pouk o pravnem sredstvu. V obrazložitvi obvestila se
utemelji odločitev.
27. člen
(objava rezultatov izbora prijav)
(1) Agencija objavi na spletni strani
sprejeti seznam izbranih in neizbranih prijav in sicer najkasneje v 5 dneh od
dneva odposlanih obvestil.
(2) V seznamu iz prejšnjega odstavka
so rezultati predstavljeni po ocenjevalnih skupinah (po vedah ali po področjih,
po tipu projekta ipd.) in po skupnem številu točk, če ni v tem pravilniku
določeno drugače.
(3) Izbrane prijave za
(so)financiranje raziskovalne dejavnosti se v seznamu navedejo z izvajalci
raziskovalne dejavnosti in vodji raziskovalne dejavnosti.
(4) Neizbrane prijave za
(so)financiranje raziskovalne dejavnosti se v seznamu navedejo samo z
zaporednimi številkami tako, da ni možno ugotoviti identitete posamezne
prijave.
(5) Če je postopek izbora prijav
večfazni, se v prvi fazi navede rezultate samo z zaporednimi številkami tako,
da ni možno ugotoviti identitete posamezne prijave. Ko je končana zadnja faza
izbora prijav, se v seznamu poleg predpisanih podatkov po drugem, tretjem in
četrtem odstavku navede tudi podatke glede prejetih sredstev.
IV. Ugovor
28. člen
(ugovor)
(1) Prijavitelj ima v 15 dneh od
prejema obvestila pravico vložiti ugovor. V ugovoru mora natančno opredeliti
razloge, zaradi katerih ga vlaga. Predmet ugovora ne morejo biti pogoji,
kriteriji in merila za ocenjevanje prijav, niti ocena prijave, dana v postopku
ocenjevanja s strani recenzentov. Predmet ugovora je lahko samo kršenje
postopka izbora ali očitna napaka. Ocena je lahko posredno predmet ugovora samo
v primeru, ko se prijavitelj v ugovoru sklicuje na konkretno kršitev postopka
izbora.
(2) Vloženi ugovor ne zadrži podpisa
pogodb z izbranimi prijavitelji.
(3) Prijavitelj se ima pravico
seznaniti s pisnimi ocenami svojega predloga. V skladu z zakonom, ki ureja
dostop do informacij javnega značaja, lahko prijavitelj pridobi vse podatke iz
ocenjevalnega postopka, razen tistih, ki predstavljajo izjeme v skladu s prvim
odstavkom 6. člena Zakona o dostopu do informacij javnega značaja (Uradni list
RS, št. 51/06 – uradno prečiščeno besedilo in 117/06 – ZDavP‑2). Podatki o
recenzentih in podatki o drugih prijaviteljih, ki v skladu s 27. in 30. členom
tega pravilnika niso objavljeni na spletni strani agencije, so osebni podatki,
ki se obravnavajo v skladu z zakonom, ki ureja varstvo osebnih podatkov.
29. člen
(odločitev o ugovoru)
(1) Komisijo za ugovore s pisnim
sklepom imenuje direktor. Število članov komisije za ugovore določi direktor.
Komisijo za ugovore sestavljajo predsednik in najmanj dva člana. Predsednik in
vsaj polovica članov morajo biti zaposleni v agenciji.
(2) Komisija za ugovore pripravi
predlog odločitve o ugovoru. Direktor predlog odločitve o ugovoru pošlje
Upravnemu odboru v sprejem.
(3) Upravni odbor o ugovoru odloči v
30 dneh od prejema ugovora. Upravni odbor mora svojo
odločitev obrazložiti.
(4) Zoper odločitev upravnega odbora
ni pritožbe, možen pa je upravni spor.
30. člen
(objava dokončnih rezultatov izbora)
(1) Agencija objavi na spletni strani
seznam dokončno izbranih in neizbranih prijav, in sicer najkasneje v 5 dneh po
odločitvi Upravnega odbora o ugovorih.
(2) V seznamu iz prejšnjega odstavka
so rezultati predstavljeni po ocenjevalnih skupinah (po vedah ali po področjih,
po tipu projekta ipd.) in po skupnem številu točk ter prejeta sredstva.
(3) Dokončno izbrane prijave za
(so)financiranje raziskovalne dejavnosti se v seznamu predstavi s prijavitelji
in vodji raziskovalne dejavnosti.
(4) Dokončno neizbrane prijave za
(so)financiranje raziskovalne dejavnosti se v seznamu predstavi samo z
zaporednimi številkami tako, da ni možno ugotoviti identitete posamezne
prijave.
31. člen
(dokumentiranje)
Agencija hrani dokumentacijo o postopku
dodelitve sredstev v skladu s predpisi, ki urejajo področje dokumentiranja in
arhiviranja gradiva.
C. OCENJEVANJE PRIJAV
32. člen
(elementi ocenjevanja)
(1) Za ocenjevanje prijav na razpise
se uporabljajo naslednji elementi: kriteriji, kazalci in merila.
(2) Za vsak kriterij se lahko
uporablja večje število kazalcev. Vrednotenje kazalcev se opravi z enim ali več
merili. Posamezni kazalec ali merilo lahko predstavlja kvantitativna ocena ali
pa ocena recenzentov. Recenzenti ob oceni podajo tudi kratko opisno oceno
oziroma komentar po posameznih elementih ocenjevanja.
(3) Največje število točk, ki jih
prijava lahko dobi za posamezen kriterij in nabor kazalcev, je določeno s tem
pravilnikom. Največje število točk, ki jih prijava dobi za posamezno merilo, je
določeno v metodologiji.
33. člen
(kriteriji)
(1) Za ocenjevanje raziskovalcev se
uporabljata naslednja kriterija:
-      
raziskovalna uspešnost raziskovalca oziroma
skupine raziskovalcev in
-      
družbeno‑ekonomska oziroma kulturna
relevantnost raziskovalnih rezultatov raziskovalca oziroma skupine
raziskovalcev.
(2) Za ocenjevanje vsebine prijav se
uporabljajo naslednji kriteriji:
-      
raziskovalna oziroma razvojna kakovost prijave,
-      
relevantnost in potencialni vpliv prijave in
-      
izvedljivost predloga.
(3) Za ocenjevanje učinkov podporne
dejavnosti se uporabljata naslednja kriterija:
-      
kakovost opravljene podporne dejavnosti in
-      
relevantnost podporne dejavnosti.
(4) Za ocenjevanje vsebine prijav za
(so)financiranje podporne dejavnosti se uporablja naslednje kriterije:
-      
kakovost prijave podporne dejavnosti,
-      
relevantnost in potencialni vpliv prijave in
-      
izvedljivost predloga.
34. člen
(nabor vseh kazalcev)
(1) 1.   Raziskovalno
uspešnost raziskovalca oziroma skupine raziskovalcev se ocenjuje z naslednjimi
kazalci:
1.1.    Objave (ocena A1);
1.2.    Citiranost na podlagi sistema Sicris (Web of Science – Wos,
Scopus) (ocena A2);
1.3.    Nadpovprečna znanstvena uspešnost (A', A" in A1/2);
1.4.    Izjemni dosežki pri publikacijah;
1.5.    Izjemni dosežki pri citiranosti;
1.6.    Statusna odličnost;
1.7.    Predavanja na mednarodnih konferencah v tujini;
1.8.    Sodelovanje pri mednarodnih projektih ali delih mednarodnih
projektov (ne bilateralnih, ki jih sofinancira agencija);
1.9     Relativna citiranost glede na svet;
1.10   Sredstva, pridobljena od agencije, za izvajanje
raziskovalnih projektov in usposabljanje mladih raziskovalcev.
2.       Družbeno‑ekonomsko oziroma kulturno relevantnost
raziskovalnih rezultatov raziskovalca oziroma skupine raziskovalcev se ocenjuje
z naslednjimi kazalci:
2.1.    Sredstva drugih uporabnikov (ocena A3);
2.2.    Izkazana pedagoška dejavnost kot visokošolski učitelj;
2.3.    Izkazana mentorstva pri diplomah, magisterijih in
doktoratih;
2.4.    Avtorstvo poljudnih člankov v revijah, ki dosežejo širši
krog bralcev, prisotnost v medijih s komentarji in kritičnim razmišljanjem in
(so)organizacija javnih dogodkov, s prispevkom k popularizaciji znanosti;
2.5.    Izkazovanje relevantnih dosežkov tudi na področju kulture
(kazalec se uporablja za humanistiko);
2.6.    Izkazovanje članstva v odborih, pomembnih za stroko;
2.7.    Izkazane povezave z industrijo oziroma družbenimi in
kulturnimi dejavnostmi;
2.8.    Avtorstvo/soavtorstvo patentov, standardov, licenc, novih
proizvodov, tehnologij in tehnoloških rešitev, inovacij;
2.9.    Ustanoviteljstvo/soustanoviteljstvo spin‑off podjetja;
2.10. Posredni pomen za družbo (promocija države, vključevanje v
mednarodno delitev dela, vzgoja in izobraževanje kadrov ...);
2.11.  Realizacija ciljev raziskovalnega programa;
2.12.  Pretok mladih raziskovalcev;
2.13.  Gostovanje raziskovalcev;
2.14.  Vključenost raziskovalcev/strokovnjakov iz podjetij.
3.       Raziskovalno oziroma razvojno kakovost prijave se ocenjuje
z naslednjimi kazalci:
3.1.    Znanstvena pomembnost teme;
3.2.    Aktualnost izhodiščne hipoteze in metodološka primernost
ali zasnova raziskave;
3.3.    Jasnost zamisli in kvaliteta ciljev;
3.4.    Izvirnost (novost) pričakovanih rezultatov;
3.5.    Kvaliteta in učinkovitost izbrane znanstveno‑raziskovalne
metodologije.
4.       Relevantnost in potencialni vpliv prijave se ocenjuje z
naslednjimi kazalci:
4.1.    Neposredni pomen za gospodarstvo in družbene dejavnosti (za
posamezno podjetje, za gospodarsko panogo, za več panog, za družbeno
infrastrukturo, za državno upravo, za nastanek novih podjetij, za kulturni
razvoj in ohranjanje nacionalne identitete, za varovanje naravne in kulturne
dediščine …);
4.2.    Posredni pomen za družbo (promocija države, dostopanje do
tujih znanj, vključevanje v mednarodno delitev dela, vzgoja in izobraževanje
kadrov …);
4.3.    Pomen za razvoj znanosti oziroma stroke;
4.4.    Usklajenost z razvojno politiko države, znanstveno‑raziskovalnega
dela, vede, področja, razpisanimi temami;
4.5.    Primernost ukrepov za uporabo in razširjanje rezultatov;
4.6.    Skladnost vsebine predloga z razpisanimi temami;
4.7.    Delež sredstev iz drugih virov;
4.8.    Pomen za razvoj deficitarnih raziskovalnih (pod)področij;
4.9.    Delež tujih udeležencev znanstvenega sestanka;
4.10. Periodičnost znanstvenega sestanka;
4.11. Pričakovana odzivnost v znanstveni in strokovni javnosti;
4.12. Združevanje več znanstvenih disciplin;
4.13. Pomen za raziskovalno organizacijo (v nadaljnjem besedilu:
RO);
4.14. Pomen za raziskovalno skupino;
4.15. Pomen za Slovenijo;
4.16. Potencialni vplivi oziroma učinki rezultatov.
5.      Izvedljivost predloga se ocenjuje z naslednjimi kazalci:
5.1.   Usposobljenost vodje (vključuje mentorstva in vodenje
raziskovalnih oziroma visokošolskih organizacij, vodenje raziskovalnih
programov in projektov ali vodenje razvojnoraziskovalnih skupin na podjetniški
ravni, državni ravni, na ravni Evropske unije (v nadaljnjem besedilu: EU) ali
mednarodni ravni);
5.2.   Primernost načrta dela;
5.3.   Primernost izvedljivosti, obsega in trajanja projekta;
5.4.   Primernost sestave skupine raziskovalcev (inter‑disciplinarnost,
interinstitucionalnost);
5.5.   Razpoložljivost opreme in prostorov;
5.6.   Vpetost v programe in projekte;
5.7.    Skladnost predlaganega obsega aktivnosti s predvidenimi
finančnimi sredstvi in zagotavljanje racionalne rabe sredstev;
5.8.    Strokovna usposobljenost osebja;
5.9.   Ustreznost organiziranosti centra za uspešno izvajanje
nalog;
5.10. Infrastrukturna skupina ter obseg materialnih stroškov, blaga
in storitev ter amortizacije.
6.      Kakovost opravljene podporne dejavnosti se ocenjuje z naslednjimi
kazalci:
6.1.   Glavni rezultati in doseganje ciljev infrastrukturnega
programa;
6.2.   Pomen infrastrukture kot podpore za raziskovalno dejavnost
in druge uporabnike;
6.3.   Raziskovalna in infrastrukturna oprema ter druga
infrastruktura s stopnjo izkoriščenosti zmogljivosti, tehnološka zahtevnost ter
prispevek k izkoriščenosti infrastrukture RO;
6.4.   Sodelovanje z uporabniki, drugimi infrastrukturnimi programi
in infrastrukturnimi omrežji v Sloveniji;
6.5.   Pomen infrastrukturnega programa kot podpore sodelovanju pri
mednarodnih infrastrukturnih projektih.
7.      Relevantnost podporne dejavnosti se ocenjuje z naslednjimi
kazalci:
7.1.   Dostopnost;
7.2.   Pogostnost uporabe;
7.3.   Kontinuiteta naročil.
8.      Kakovost prijave podporne dejavnosti se ocenjuje z naslednjimi
kazalci:
8.1.   Pomen infrastrukture kot podpore za raziskovalno dejavnost
in druge uporabnike;
8.2.   Raziskovalna in infrastrukturna oprema ter druga
infrastruktura s stopnjo izkoriščenosti zmogljivosti, tehnološka zahtevnost ter
prispevek k izkoriščenosti infrastrukture RO;
8.3.   Sodelovanje z uporabniki, drugimi infrastrukturnimi programi
in infrastrukturnimi omrežji v Sloveniji;
8.4.   Pomen infrastrukturnega programa kot podpore sodelovanju pri
mednarodnih infrastrukturnih projektih;
8.5.   Kakovost programa dela in razvoja centra;
8.6.   Kvaliteta in pomen naročene mednarodne znanstvene
literature;
8.7.   Odobren čas financiranja raziskovalnega oziroma
infrastrukturnega programa;
8.8.   Višina nabavne vrednosti opreme.
(2) Posamezni navedeni kriteriji lahko
pomenijo izločitvene kriterije, če je tako določeno z metodologijo ali v
razpisu.
35. člen
(kvantitativne ocene)
(1) Kvantitativne ocene merijo
naslednje kazalce iz prejšnjega člena:
1.1.    Objave (ocena A1),
1.2.    Citiranost na podlagi sistema Sicris (Web of Science – Wos,
Scopus) (ocena A2),
1.3.    Nadpovprečna znanstvena uspešnost (A', A" in A1/2),
1.3.1. Zelo kvalitetni dosežki (A'),
1.3.2. Izjemni dosežki (A"),
1.3.3. Pomembni dosežki (in A1/2) in
2.1.    Sredstva drugih uporabnikov (ocena A3).
(2) Kvantitativna ocena A1 se določi
na podlagi upoštevanega števila točk v zbirki Sicris (COBISS) za objavljena
raziskovalna dela za petletno obdobje in obdobje do datuma zaključka javnega
razpisa v tekočem letu ter točk A', A'' in A1/2. Upoštevano število
točk v zbirki Sicris (COBISS) je določeno v četrtem odstavku 39. člena tega
pravilnika. Za izračun točk 2. E (patent, nova sorta, pasma) se upošteva
desetletno obdobje. Formula za izračun ocene A1 je določena v metodologiji.
(3) Način kvantitativnega ocenjevanja
(točkovanje) je naveden v Prilogi 1, ki je sestavni del tega pravilnika. V primeru odsotnosti raziskovalca zaradi izrabe starševskega
dopusta, dokumentirane bolniške odsotnosti in zaposlitve izven raziskovalne
dejavnosti, najmanj v trajanju 6 mesecev, se za izračun A1 upošteva
ustrezno daljše časovno obdobje.
(4) Znanstvena in strokovna dela
(bibliografske enote), ki se jih ocenjuje, morajo biti katalogizirana v sistemu
COBISS.SI. Verifikacijo ustreznosti razvrstitve bibliografskih enot, ki so
predmet ocenjevanja znanstvene uspešnosti po veljavni tipologiji dokumentov ali
del za vodenje bibliografij v sistemu COBISS, izvajajo osrednji specializirani
informacijski centri po vedah (v nadaljnjem besedilu: OSIC).
(5) Znanstvena in strokovna dela se
točkuje. Točkujeta se znanstvena uspešnost ter uspešnost prenosa in uporabe
znanja (v nadaljnjem besedilu: strokovna uspešnost). Število točk se deli s
številom avtorjev prispevka, če je avtorjev 10 ali manj. Če je avtorjev več kot
10, se število točk deli z izrazom 10*log10N, pri čemer je N število
avtorjev (na primer 10*log10N ima vrednost 10 pri 10 avtorjih, 20
pri stotih avtorjih, in 30 pri tisoč avtorjih). Točk strokovne uspešnosti se ne
uporablja samostojno, ampak se jih uporabi samo za dopolnitev točkovanja
znanstvene uspešnosti. Če so
v članku poleg avtorjev navedeni tudi člani projektne skupine (angl. study
group), tem točke ne pripadajo – število točk prispevka se deli samo s
številom avtorjev.
(6) Kvantitativna ocena A2 je določena
na podlagi normiranega števila čistih citatov (WoS, Scopus) v obdobju zadnjih
desetih let (dela, ki se citirajo v tem obdobju, so lahko objavljena tudi prej)
in faktorja vpliva (Scopus) za objave v obdobju zadnjih petih let do datuma
zaključka javnega razpisa iz sistema Sicris. Citati v zbirki Sicris so iz
zbirke WoS ali Scopus, kjer se upoštevajo citati znanstvenih prispevkov, za
katere obstaja polni bibliografski zapis. Zaradi razlike v številu citatov med
zbirkama Wos in Scopus se upošteva večje število čistih citatov. Normiranje se
opravi po kategorijah Wos, za revije, ki niso v Wos pa je normalizacijski
faktor 1.
(7) Citati so normirani tako, da je
število čistih citatov objavljenega dela deljeno s
srednjim faktorjem vpliva (IF) JCR področja, v katerem
je bilo objavljeno znanstveno delo.
(8) Za članke, objavljene v revijah,
ki jih indeksirajo SSCI, A&HCI ali Scopus s
področja družboslovja oziroma humanistike, zaradi
manjšega števila soavtorjev dodatno normiramo število citatov tako, da jih
pomnožimo s faktorjem 4 (srednje število slovenskih avtorjev v SCI je 4,
srednje število slovenskih avtorjev v SSCI in A&HCI pa 2).
(9) Kvantitativna ocena A3
se določi glede na sredstva drugih uporabnikov za 5 letno obdobje. Zadnje
upoštevano leto je leto pred objavo razpisa.
(10) Sredstva
se normirajo glede na izvor:
-      
Faktor 1,5: projekti za gospodarstvo – GOSP;
-      
Faktor 1: evropski projekti – EU, drugi
mednarodni projekti – MED;
-      
Faktor 0,5: projekti za ministrstva oziroma
druge organe v sestavi Vlade RS – MIN in drugo – DRUGO).
Sredstva za centre
odličnosti in kompetenčne centre se ne štejejo.
(11) Pri
raziskovalcih, ki so manj kot 80% polno zaposleni za raziskovalno delo, se pri
oceni A3 upošteva dodaten normalizacijski faktor: skupna sredstva se
množijo s faktorjem 1,5, ki upošteva pedagoško delo.
(12) Vodja
programske skupine lahko na predlog vodje projekta za sredstva, ki se
upoštevajo pri oceni A3, opredeli delež (%) sodelujočih članov
programske skupine za posamezen projekt, ki izraža njihovo vlogo pri pridobitvi
teh sredstev. Delež članov projektne skupine za posamezen projekt se določi
samo enkrat za ves čas trajanja projekta.
(13) Maksimalno
število točk za posamezno kvantitativno oceno je razvidno iz Tabele C.
Tabela C:
Število točk za posamezno kvantitativno oceno.


Vrsta kvantitativne ocene

Vir

Maksimalno število točk


A1 – Objave 

Sicris (COBISS)

7


A2 – Citiranost


Sicris (Web of Science)



10


A3 – Sredstva drugih uporabnikov

agencija

10


(14) Kvantitativne
ocene za posamezni element ocenjevanja in za posamezno znanstveno vedo pridobi
in izračuna agencija. Agencija bo za izračun kvantitativnih ocen uporabila
podatke, ki bodo vpisani v bazi Sicris (COBISS) na dan zaključka javnega
razpisa.
(15) Podatke
za izračun ocene A3 bo agencija pridobila neposredno od RO za vse
tiste raziskovalce, ki so bili člani programskih skupin. RO podatke vpišejo v
obrazec in s podpisom odgovornih oseb jamčijo za točnost podatkov. Za tiste
raziskovalce, ki niso člani nobene programske skupine, pridobi agencija podatke
od RO ob razpisu. V zvezi s podatki, ki jih RO vpisuje v obrazec RO, ta upošteva tudi
navodila, ki so akt poslovanja.
(16) Če v
razpisu ni drugače določeno, bo agencija raziskovalce ocenjevala v znanstveni
vedi in na področju, ki ju prijavitelj navede v prijavi.
36. člen
(mejna vrednost A1, A2, A3)
(1) Ocena
za kazalce A1, A2 in A3 se pod mejno vrednostjo določi linearno med 0 in 7
oziroma 10. Mejne vrednosti so določene v metodologiji.
(2) Raziskovalci,
ki imajo vrednost A1 večjo od mejne vrednosti, dobijo oceno 7, raziskovalci, ki
imajo vrednost A2, A3 večjo od mejne vrednosti, dobijo oceno 10.
(3) Mejne
vrednosti A1 mejna, A2 mejna in A3 mejna so določene tako, da so blizu
najvišjih vrednosti slovenskih raziskovalcev.
37. člen
(nadpovprečna znanstvena uspešnost)
(1) Kvantitativna ocena A'' (izjemni
dosežki v ocenjevalnem obdobju petih let) so točke Sicris, ki izhajajo iz teh
sestavin ocenjevanja: 
-      
objava monografije pri mednarodni znanstveni
založbi s seznama agencije. Način kvantitativnega ocenjevanja (točkovanja) je
določen v Prilogi 1 tega pravilnika; 
-      
članek v prvi ali drugi reviji SCI področja in
članek v revijah z IF, večjim od 8; 
-      
članek v reviji, ki ima IF 3-krat večji od
spodnje meje zgornje četrtine revij SCI področja (cca zgornjih 5%). Ne
upoštevajo se članki v revijah z IF, manjšim od 3; 
-      
patent (EU ali ZDA ali Japonska), nova sorta,
pasma; 
-      
članek v reviji, ki ima IF 1,5-krat večji od
spodnje meje zgornje četrtine revij SSCI področja (približno zgornjih 10%); 
-      
članek v reviji, ki ima IF 1,5-krat večji od
spodnje meje zgornje četrtine revij Scopus (uporablja se SNIP za družboslovje;
približno zgornjih 10%); 
-      
članek v zgornji četrtini revij Scopus
(uporablja se SNIP za humanistiko); 
-      
kot IF se v zbirkah SCI in SSCI uporablja JCR
(Journal of Citation Reports), v zbirki Scopus pa SNIP (Source Normalized
Impact per Paper). 
Če ima revija iz kategorije A'' več kot 25%
avtocitatov, se uvrsti v kategorijo A'.
(2) Kvantitativna ocena A' (zelo
kakovostni dosežki v ocenjevalnem obdobju petih let) so točke Sicris, ki
izhajajo iz teh sestavin ocenjevanja: 
-      
članek v zgornji četrtini revij SCI področja; 
-      
članek v zgornji polovici revij SSCI področja; 
-      
članek v zgornji polovici revij v zbirke Scopus
(uporablja se SNIP za družboslovje); 
-      
članek v zgornjih treh četrtinah revij v zbirke
Scopus (uporablja se SNIP za humanistiko); 
-      
članek v A & HCI; 
-      
patent (EU ali ZDA ali Japonska), nova sorta,
pasma; 
-      
objava monografije ali poglavja v monografiji
pri mednarodni znanstveni založbi s seznama agencije; znanstvena monografija,
izdana pri tuji ali domači založbi, če je monografija s humanističnih področij
(po vrstilcu UDK) in se izvaja vrednotenje za humanistiko. Način
kvantitativnega ocenjevanja (točkovanja) je naveden v Prilogi 1 tega
pravilnika.
(3) Kvantitativna ocena A1/2
(pomembni dosežki v ocenjevalnem obdobju petih let) pomeni: 
-      
točke Sicris za objave v zgornji polovici revij
iz zbirk Scopus in SSCI (za družboslovje) ter SCI (za vse druge vede), za
humanistiko pa pomeni točke Sicris za objave v zgornjih treh četrtinah revij iz
zbirke Scopus; 
-      
patent (vsi mednarodni patenti), nova sorta,
pasma; 
-      
objava monografije ali poglavja v monografiji pri
mednarodni znanstveni založbi s seznama agencije; znanstvena monografija ali
poglavje v znanstveni monografiji, če je monografija s humanističnih področij
(po vrstilcu UDK) in se izvaja vrednotenje za humanistiko, ter znanstvena
monografija pri domači založbi, če je monografija z družboslovnih področij (po
vrstilcu UDK) in se izvaja vrednotenje za družboslovje. Način kvantitativnega
ocenjevanja (točkovanja) je naveden v Prilogi 1 tega pravilnika.
(4) Agencija
za vsak razpis v okviru metodologije določi način upoštevanja nadpovprečne
znanstvene uspešnosti (A', A").
38. člen
(pet najpomembnejših dosežkov)
(1) Prijavitelj v prijavi navede do
pet izjemnih dosežkov na znanstvenem in do pet izjemnih dosežkov na strokovnem
področju.
(2) Izjemni dosežki so na primer:
nadpovprečna citiranost v znanstveni disciplini po metodologiji ISI, citati
izven ISI, objave, ki jih točkovanje po mnenju avtorja ne ovrednoti ustrezno
(npr. udeležba na izjemno pomembnem kongresu, objava v reviji Science, Nature
ipd.), delo na nacionalno pomembnem znanstvenem korpusu ali zbirki, pomembne
objave z večjim številom avtorjev in skupin (delež avtorja), nagrade, medalje,
uredništva, uspešni prenosi in uporabe znanje, prodaje patentov ipd. Ocena
izjemnih dosežkov mora imeti pri ocenjevanju primerljivo težo s kvantitativnim
ocenjevanjem bibliografskih kazalcev znanstvene in strokovne uspešnosti.
(3) Agencija bo v sistemu Sicris
objavila podatke raziskovalca, ki jih je prijavitelj navedel v prijavi in ki se
nanašajo na njegove izjemne znanstvene dosežke, družbenoekonomsko in kulturno
relevantne rezultate ter pomembne vsebinske elemente.
(4) Bibliografske enote z večjim
številom citatov, za katere v WoS ni polnega bibliografskega zapisa, lahko
prijavitelj navede v okviru izjemnih raziskovalnih dosežkov v prijavi.
39. člen
(uporaba kvantitativnih meril)
(1) Kvantitativni podatki se
uporabljajo individualno za petletno obdobje oziroma pri izkazovanju
citiranosti za desetletno obdobje, v primeru ocenjevanja skupin pa lahko tudi
za enoletno obdobje. Pri točkovanju znanstvene uspešnosti je potrebno
upoštevati razlike v načinu objavljanja med vedami, ki se kažejo v tem, da je
objavljanje v naravoslovju, tehniki, biotehniki in medicini najbolj odmevno v
čim kvalitetnejših mednarodnih znanstvenih revijah, objavljanje v družboslovju
v znanstvenih monografskih publikacijah in znanstvenih revijah, objavljanje v
humanistiki pa tudi v drugih vrstah znanstvenih publikacij. Treba je upoštevati
tudi naravo znanstvenega objavljanja, ki je v mnogih elementih tesno povezano s
strokovnim delom.
(2) Znanstveno uspešnost se meri z
naslednjimi elementi:
-      
znanstveni članki,
-      
znanstvene monografske publikacije in drugi
dokumentirani dosežki,
-      
samostojni znanstveni sestavki ali poglavja v
monografski publikaciji in
-      
znanstveni prispevki na konferencah, objavljeni
v zbornikih recenziranih znanstvenih prispevkov.
(3) Strokovno uspešnost se meri z
naslednjimi elementi:
-      
članki in drugi sestavni deli,
-      
monografije in druga zaključena dela,
-      
izvedena dela (dogodki) in
-      
sekundarno avtorstvo.
(4) Upoštevano število točk se za vse
vede izračuna tako, da se prejetemu številu točk znanstvene uspešnosti
prištejejo točke strokovne uspešnosti, a le v tolikšni višini, da njihov delež
ne preseže 15% skupnega upoštevanega števila točk.
(5) (črtan).
(6) (črtan).
40. člen
(ocena recenzentov)
Način ocenjevanja prijav, ki ga opravijo
recenzenti, je določen v poglavjih tega pravilnika, v katerih so podrobneje
urejene posamezne vrste prijav.
D. POGODBA
41. člen
(sklenitev pogodbe)
Za izvedbo predmeta razpisa, ki je bil
sprejet v (so)financiranje, sklene agencija s prijaviteljem pogodbo o izvajanju
in (so)financiranju. Pogodba mora biti podpisana najkasneje v treh mesecih od
sklepa direktorja iz 25. člena, če ni v tem pravilniku določeno drugače.
42. člen
(podpis pogodbe)
(1) Pogodbo o izvajanju in
(so)financiranju raziskovalne dejavnosti pripravi agencija in jo pošlje
prijavitelju (v nadaljnjem besedilu: sopogodbenik) v podpis.
(2) Podpisano pogodbo z izpolnjenimi
obrazci pogodbene dokumentacije morajo sopogodbeniki vrniti agenciji v roku, ki
ga določi agencija.
43. člen
(pomanjkljivosti pogodbene dokumentacije)
(1) Če uradna oseba ugotovi, da je
treba katero od sestavin pogodbene dokumentacije dopolniti, obvesti
sopogodbenika o pomanjkljivostih pogodbene dokumentacije in ga pozove, da jih
dopolni.
(2) Če se sopogodbenik v roku,
določenem za dopolnitev pogodbene dokumentacije, ki ni krajši od 14 dni od
prejema poziva, ne odzove, se šteje, da je umaknil prijavo za pridobitev
sredstev.
44. člen
(sestavine pogodbe)
(1) Obvezne sestavine pogodbe so:
1.    
naziv in naslov, matična in davčna številka,
številka transakcijskega računa agencije in sopogodbenika;
2.    
namen, za katerega so sredstva dodeljena;
3.    
višina dodeljenih sredstev;
4.    
dinamika izplačil dodeljenih sredstev;
5.    
način nadzora nad namensko porabo sredstev, kot
na primer:
-  
možnost, da agencija kadarkoli preverja
namensko porabo sredstev;
-  
poročila o poteku in rezultatih porabljenih
sredstev v skladu z določili tega pravilnika;
-  
dolžnost agencije, da spremlja in nadzira
izvajanje pogodbe ter namensko porabo sredstev;
-  
določilo, da mora sopogodbenik ob nenamenski
porabi sredstev, sredstva vrniti v proračun skupaj z zakonitimi zamudnimi
obrestmi;
-  
določilo, da mora sopogodbenik obrazložiti in
utemeljiti podaljšanje roka porabe sredstev glede na predvideno dinamiko
izplačil;
6.    
določilo glede pravic intelektualne lastnine;
7.    
drugo, kar sledi iz podzakonskih predpisov
agencije glede obvezne vsebine pogodb.
(2) V pogodbi direktor določi osebo,
zaposleno na agenciji, za spremljanje izvajanja določil pogodbe.
45. člen
(verodostojnost podatkov)
Sopogodbeniki jamčijo za verodostojnost
podatkov v pogodbi in pogodbeni dokumentaciji.
E. SPREMLJANJE IZVAJANJA RAZISKOVALNE DEJAVNOSTI
46. člen
(spremljanje in nadzor)
(1) Agencija skupaj s strokovnimi
telesi spremlja in nadzoruje izvajanje raziskovalne dejavnosti na način in po
postopku, določenem s tem pravilnikom in v pogodbi o (so)financiranju.
(2) Spremljanje in nadzor se izvajata
pretežno s periodičnimi in zaključnimi poročili (zaključna poročila o
opravljenem delu glede raziskovalne dejavnosti in poročila o porabljenih
sredstvih) v skladu s tem pravilnikom. Agencija lahko izvaja tudi nadzor
izvajanja raziskovalne dejavnosti z obiski pri izvajalcih raziskovalne
dejavnosti. Za opravljanje nadzora pri izvajalcih raziskovalne dejavnosti lahko
agencija najame pooblaščene revizorje, ki v imenu agencije izvedejo nadzor
porabe sredstev.
47. člen
(poročila)
(1) Za redno poročanje o izvajanju in
(so)financiranju raziskovalne dejavnosti v skladu s pogodbo sta odgovorna vodja
raziskovalne dejavnosti in odgovorna oseba sopogodbenika.
(2) Periodična poročila (fazna
poročila oziroma letno poročilo) in zaključno poročilo o opravljenem delu glede
raziskovalne dejavnosti morajo vsebovati vsebinsko poročilo in dokazila o
izpolnitvi prevzetih pogodbenih obveznosti.
(3) Poročila o letni razporeditvi
raziskovalnih ur morajo biti oddana na standardiziranih obrazcih in zajemajo
delovne obremenitve članov programskih oziroma projektnih skupin.
(4) Vsebina
poročil je natančneje določena v naslednjih poglavjih tega pravilnika.
(5) Vodje raziskovalnih programov,
temeljnih, aplikativnih in podoktorskih raziskovalnih projektov ter mentorji
mladih raziskovalcev, ki v predpisanih rokih ne predložijo zahtevanih poročil,
na naslednjem razpisu oziroma pozivu ne morejo sodelovati kot vodje oziroma
mentorji.
48. člen
Sopogodbeniki za vsako leto opravljanja
raziskovalne dejavnosti predložijo finančno poročilo, ki v skladu s predpisi
vsebuje pregled porabe sredstev po skupinah stroškov te dejavnosti.
49. člen
(podpisovanje poročil)
(1) Vsebinsko poročilo morata
podpisati odgovorna oseba sopogodbenika in vodja raziskovalne dejavnosti.
Finančno poročilo morata podpisati odgovorna oseba sopogodbenika in odgovorni
računovodja.
(2) Poročila morajo biti oddana v
elektronski obliki. Poročila so lahko oddana samo v elektronski obliki, če so
podpisana s kvalificiranim potrdilom vodje raziskovalne dejavnosti in odgovorne
osebe sopogodbenika. Poročila, ki niso podpisana s kvalificiranim digitalnim
potrdilom, morajo biti podpisana in oddana tudi v tiskani obliki.
(3) Finančna poročila, ki so v
elektronski obliki, morajo biti podpisana s kvalificiranim digitalnim potrdilom
odgovorne osebe sopogodbenika in odgovornega računovodje.
(4) Finančno poročilo se odda hkrati z
oddajo letnega ali zaključnega poročila iz 47. člena
tega pravilnika, ali pa ločeno, če tako določi agencija.
50. člen
(začasna prekinitev financiranja)
Sopogodbenik je dolžan v roku, določenem v
pogodbi, obveščati agencijo o vseh okoliščinah, ki vplivajo na uspešno
izvajanje raziskovalne dejavnosti. Če uradna oseba ugotovi, da spremenjene
okoliščine onemogočajo nadaljnji nemoten potek izvajanja raziskovalne
dejavnosti, predlaga direktorju, da začasno prekine financiranje raziskovalne
dejavnosti.
51. člen
(prekinitev izvajanja raziskovalne
dejavnosti)
(1) Če se ugotovi, da raziskovalne
dejavnosti ne bo mogoče uspešno zaključiti zaradi objektivnih okoliščin, se
nadaljnje izvajanje raziskovalne dejavnosti prekine, sopogodbenik pa v tem
primeru ni dolžan vrniti že izplačanih sredstev.
(2) Če se ugotovi, da raziskovalna
dejavnost ne bo uspešno zaključena zaradi neizpolnjevanja pogodbenih obveznosti
s strani sopogodbenika, agencija razdre pogodbo ter zahteva vrnitev vseh že
izplačanih sredstev skupaj z zakonitimi zamudnimi obrestmi, če ni v tem
pravilniku določeno drugače.
(3) Če se med izvajanjem raziskovalne
dejavnosti ugotovi, da sredstva niso bila porabljena namensko oziroma porabljena
v celoti ter neporabljen del sredstev ni bil razporejen skladno z uredbo, ki
ureja normative in standarde za določanje sredstev za izvajanje Raziskovalne in
inovacijske strategije Slovenije (v nadaljnjem besedilu: uredba), agencija za neporabljen oziroma nenamensko porabljen del zniža
obseg financiranja.
(4) Če se po zaključku izvajanja ugotovi,
da sredstva niso bila porabljena namensko oziroma niso bila porabljena v celoti
ter neporabljen del sredstev ni bil razporejen skladno z uredbo, agencija za
neporabljen oziroma nenamensko porabljen del zahteva vrnitev neporabljenih
oziroma nenamensko porabljenih sredstev skupaj z zakonitimi zamudnimi obrestmi.
(5) Če raziskovalna organizacija med
opravljanjem raziskovalne dejavnosti ali po njej agenciji ne omogoči vpogleda v
zahtevano dokumentacijo, se šteje, da so sredstva porabljena nenamensko,
agencija pa ukrepa v skladu s tretjim oziroma četrtim odstavkom tega člena.
F. OBVEŠČANJE JAVNOSTI IN UPORABNIKOV
52. člen
(način obveščanja javnosti)
Agencija obvešča javnost in uporabnike o
financirani raziskovalni dejavnosti na svoji spletni strani, v internih
glasilih, sredstvih javnega obveščanja ter na javnih panelih in konferencah, ki
jih organizira.
53. člen
(spletna objava podatkov agencije o
financiranju)
Agencija na svoji spletni strani objavlja
vse podatke o financiranju znanstveno raziskovalne dejavnosti (“on‑line” bela
knjiga). Podatki so razvrščeni po programskih vsebinah, znanstvenih vedah,
izvajalcih raziskovalne dejavnosti (RO, zasebni raziskovalci), ki so na podlagi
razpisov prejemniki javnih sredstev, tipih izvajalcev raziskovalne dejavnosti
(javni, visokošolski, poslovni, zasebni nepridobitni sektor, tujina, drugo) in
vodjih raziskovalne dejavnosti. Podatki o financiranju raziskovalne dejavnosti
se na spletni strani posodobijo najmanj enkrat mesečno.
54. člen
(spletne objave raziskovalnih rezultatov
in dodeljenih sredstev)
(1) Raziskovalci so dolžni poskrbeti
za sprotni vnos podatkov o bibliografskih rezultatih v javno dostopen
bibliografski sistem COBISS. Agencija je skupaj z raziskovalci dolžna poskrbeti
za sprotni vnos podatkov v javno dostopni znanstveno predstavitveni sistem
Sicris, ki med drugim vsebuje znanstveno relevantne dosežke, družbeno‑ekonomsko
relevantne dosežke izvajalcev raziskovalne dejavnosti, raziskovalnih skupin,
raziskovalnih projektov in raziskovalcev in povezave z mednarodnimi indeksi
(ISI, CSA…) in bazami podatkov, tudi takimi, ki omogočajo dostopnost celotnih
besedil raziskovalnih rezultatov.
(2) COBISS.SI (Kooperativni on‑line
bibliografski sistem in servisi) predstavlja organizacijski model povezovanja
knjižnic v knjižnični informacijski sistem z vzajemno katalogizacijo, vzajemno
bibliografsko‑kataložno bazo podatkov COBIB in lokalnimi bazami podatkov
sodelujočih knjižnic, bazo podatkov o knjižnicah COLIB, normativno bazo
podatkov CONOR ter s številnimi drugimi funkcijami. Ena od aplikacij COBISS‑a
je spletna aplikacija Bibliografije raziskovalcev, ki omogoča izdelavo
osebnih bibliografij raziskovalcev, če bibliografski zapisi v bazi podatkov
COBIB vsebujejo poleg običajnih bibliografskih podatkov še enolično
identifikacijo avtorja (šifro raziskovalca) in oznako za tip bibliografske
enote po veljavni tipologiji dokumentov/del za vodenje bibliografij v sistemu
COBISS. Gre za centraliziran sistem bibliografij slovenskih raziskovalcev. V
COBISS‑u so vse bibliografske enote vseh slovenskih raziskovalcev prikazane na
standardiziran način.
(3) Sicris je informacijski sistem o
raziskovalni dejavnosti v Sloveniji, ki vključuje podatkovne baze o RO,
raziskovalnih skupinah, raziskovalcih in raziskovalnih programih ter
raziskovalnih projektih. Sistem Sicris je integriran v evropski informacijski
sistem za raziskovalno dejavnost z imenom euroCRIS.
(4) Digitalna knjižnica je vstopna
točka za dostop do elektronskih informacijskih virov. Je zbirka različnih
sistemov in virov, ki so povezani preko mreže in integrirani med seboj ter
namenjeni specifičnim namenom in uporabnikom. Omogoča uporabo decentraliziranih
elektronskih informacijskih virov s strojno, komunikacijsko in programsko
opremo brez časovnih in prostorskih omejitev.
(5) Vpogled v dodeljena sredstva
omogoča On‑line poročilo o financiranju. To je informacijsko orodje, ki omogoča
vpogled v tekoče financiranje raziskovalnega dela, ki ga financira agencija. On‑line
dostop do podatkov o finančnih transakcijah omogoča raziskovalcem in drugim
zainteresiranim vpogled v finančne transakcije agencije z RO in raziskovalci.
Ta sistem oziroma orodje omogoča iskanje po različnih parametrih (RO, projekt,
raziskovalec).
55. člen
(objava raziskovalnih rezultatov s strani
izvajalca)
Izvajalec (RO) je dolžan pri objavi
rezultatov svojega dela in pri vseh drugih oblikah javnega predstavljanja
navesti, da so doseženi raziskovalni rezultati nastali v okviru nalog, ki so
bile (so)financirane iz sredstev državnega proračuna po pogodbah, ki so bile
sklenjene med agencijo in izvajalcem, ter na zahtevo agencije sodelovati pri obveščanju javnosti, ki ga
organizira agencija.
G. POSEBNOSTI POSAMEZNIH RAZPISOV IN POZIVOV
I. Raziskovalni in infrastrukturni programi
56. člen
(javna služba)
Javno službo na področju raziskovalne
dejavnosti agencija financira iz sredstev državnega proračuna po pogodbah, ki
jih sklepa z JRO oziroma RO s koncesijo. V JRO oziroma RO s koncesijo opravljajo
javno službo na področju raziskovalne dejavnosti v obliki raziskovalnih
programov programske skupine, v obliki infrastrukturnih programov pa
infrastrukturne skupine.
57. člen
(sestava programske skupine)
(1) Raziskovalni program izvajajo
programske skupine v javnih raziskovalnih organizacijah, to je v JRZ, na
univerzah, ki jih je ustanovila Republika Slovenija in samostojnih
visokošolskih zavodih, ki jih je ustanovila Republika Slovenija (v nadaljnjem
besedilu: JRO) ter v RO s koncesijo.
(2) Programsko skupino sestavljajo
raziskovalci in tehnični sodelavci. Raziskovalci in tehnični sodelavci morajo
biti zaposleni v JRO oziroma RO s koncesijo, ki izvaja raziskovalni program.
Število oziroma delež tehničnih sodelavcev, ki sodelujejo pri izvajanju raziskovalnega
programa, mora biti v skladu s predpisom, ki določa normative in standarde za
določitev obsega sredstev za izvajanje raziskovalne dejavnosti. V programski
skupini sodelujejo tudi mladi raziskovalci in vodje podoktorskih projektov, ki
so financirani iz drugih virov. Programsko skupino vodi vodja, ki je lahko
vodja le ene skupine.
(3) Programsko skupino sestavljajo
vodja programske skupine, najmanj trije raziskovalci z doktoratom znanosti ter
strokovni in tehnični sodelavci iz ene ali več JRO oziroma RO s koncesijo. Če
se program izvaja na več JRO oziroma RO s koncesijo, mora biti v vsaki JRO
oziroma RO s koncesijo v programski skupini vsaj en raziskovalec z doktoratom.
(4) Raziskovalci morajo imeti doktorat
znanosti, izkazane raziskovalne ali razvojne rezultate v zadnjih petih letih in
nazive v skladu z obstoječimi predpisi. Člani programske skupine so lahko
vključeni v en sam raziskovalni program.
(5) Minimalna ocena, ki jo morajo na
osnovi kvantitativnih ocen iz 35. člena dosegati vodje in člani programskih skupin, je določena v metodologiji.
58. člen
(sestava infrastrukturne skupine)
(1) Vsaka JRO oziroma RO s koncesijo
ima lahko samo en infrastrukturni program, ki mora biti strukturno (glede
organizacije, dejavnosti, kadrov) in finančno razdeljen, če se izvaja v več
organizacijskih enotah JRO oziroma RO s koncesijo. V
tem primeru so JRO oziroma RO s koncesijo strukturo dolžne sporočiti agenciji
letno oziroma ob spremembi.
(2) Infrastrukturni program izvaja
infrastrukturna skupina, ki jo sestavljajo strokovni in tehnični sodelavci ter
raziskovalci iz JRO oziroma iz RO s koncesijo, v kateri so zaposleni.
(3) (črtan).
59. člen
(spremembe sestave skupine, ki izvaja
raziskovalni ali infrastrukturni program)
(1) Med izvajanjem raziskovalnega ali
infrastrukturnega programa lahko prijavitelj spremeni, poveča ali zmanjša
sestavo skupine, pri čemer sofinanciranje ostane enako. Obrazložitev za
spremembo mora biti podana v letnem poročilu.
(2) Prijavitelj lahko predlaga
zamenjavo vodje raziskovalnega programa zaradi prenehanja delovnega razmerja,
upokojitve, smrti ali iz drugega utemeljenega razloga. O zamenjavi odloča
direktor na predlog ZSA.
(3) Zamenjavo vodje infrastrukturnega
programa izvede agencija na predlog prijavitelja.
(4) (črtan).
60. člen
(odgovornost in pristojnost vodje
programske skupine oziroma vodje infrastrukturne skupine)
Vodja programske skupine oziroma vodja
infrastrukturne skupine je v sodelovanju z odgovorno osebo JRO oziroma
odgovorno osebo RO s koncesijo ter strokovnim organom JRO odgovoren za
vsebinsko pripravo in izvedbo raziskovalnega oziroma infrastrukturnega
programa. Vodja programske skupine oziroma infrastrukturne skupine je odgovoren
in pristojen tudi za:
-      
vodenje, organiziranje in koordiniranje dela;
-      
razporejanje raziskovalcev, strokovnih in
tehničnih sodelavcev na posamezne naloge;
-      
izvedbo in realizacijo ciljev;
-      
namensko in gospodarno porabo sredstev, ki je
urejena z uredbo;
-      
pripravo letnega poročila in poročila,
pripravljenega eno leto pred iztekom pogodbe in zaključnega poročila.
61. člen
(upravičenost financiranja)
JRO oziroma RO s koncesijo mora izkazati
upravičenost do proračunskih sredstev za financiranje raziskovalnega oziroma
infrastrukturnega programa tako glede dejanske kot tudi namenske porabe
sredstev v skladu z uredbo.
62. člen
(obseg financiranja)
(1) Obseg financiranja programske
skupine oziroma infrastrukturne skupine je odvisen od vsebine raziskovalnega
oziroma infrastrukturnega programa in števila raziskovalcev ter strokovnih in
tehničnih sodelavcev.
(2) Podlaga za izračun obsega
financiranja programske skupine oziroma infrastrukturne skupine je opredeljena v
uredbi.
(3) Minimalni letni obseg financiranja
programske skupine, ki deluje samo v JRZ, je 2,5 FTE kategorije cene
raziskovalne ure A, v drugih JRO oziroma RO s koncesijo pa je 1 FTE kategorije
cene raziskovalne ure A.
(4) Minimalni letni obseg financiranja
infrastrukturne skupine je 1 plačni del FTE. 
(5) Kadar pri izvajanju raziskovalnega
programa sodeluje več JRO oziroma RO s koncesijo, znaša minimalni obseg letnega
financiranja na posamezni JRO oziroma RO s koncesijo 170 raziskovalnih ur
letno.
(6) Obseg
financiranja infrastrukturne skupine se v plačnem FTE določi za celotno obdobje
izvajanja infrastrukturnega programa, obseg sofinanciranja neposrednih materialnih
stroškov in stroškov storitev ter amortizacije pa na letni ravni na temelju
predloženih letnih finančnih načrtov JRO oziroma RO s koncesijo. Agencija lahko na osnovi utemeljenega
predloga JRO oziroma RO s koncesijo del sredstev namenjenih za materialne
stroške infrastrukturnega programa nameni plačnemu delu v obdobju do zaključka
celotnega obdobja financiranja.
(7) Izplačilo
plačnega dela FTE je vezano na zaposlitev raziskovalcev oziroma strokovnih in
tehničnih sodelavcev v JRO oziroma RO s koncesijo.
63. člen
(spodbujanje odličnosti)
(1) V skladu s proračunskimi možnostmi
lahko agencija vsako leto na podlagi javnega poziva poveča financiranje
raziskovalnih programov. 
(2) Finančno povečanje raziskovalnega
programa temelji na ovrednotenju podatkov, ki se nanašajo na programske
skupine, in sicer po naslednjih kriterijih: 
-      
raziskovalna uspešnost raziskovalca oziroma
skupine raziskovalcev, 
-      
družbeno-ekonomska oziroma kulturna
relevantnost raziskovalnih rezultatov raziskovalca oziroma skupine
raziskovalcev. 
(3) Za ocenjevanje po kriteriju
raziskovalna uspešnost raziskovalca oziroma skupine raziskovalcev se
uporabljata naslednja kazalca: 
1.9    Relativna
citiranost glede na svet, 
1.10  Sredstva, pridobljena od agencije,
za izvajanje raziskovalnih projektov in usposabljanje mladih raziskovalcev. 
(4) Ne glede na določbo prejšnjega odstavka
se pri humanistiki uporablja le kazalec 1.10. Za humanistiko se kot merili
ločeno vrednotijo sredstva iz raziskovalnih projektov in sredstva za
usposabljanje mladih raziskovalcev. 
(5) Za ocenjevanje po kriteriju
družbeno-ekonomska oziroma kulturna relevantnost raziskovalnih rezultatov
raziskovalca oziroma skupine raziskovalcev se uporabljata naslednja kazalca: 
2.1    Sredstva
drugih uporabnikov (ocena A3), 
2.2    Izkazana
pedagoška dejavnost kot visokošolski učitelj. 
(6) Obdobje vrednotenja kazalcev se določi
v metodologiji. 
(7) Merila za vrednotenje kazalcev, ki
temeljijo na sredstvih, so podrobneje določena v metodologiji. Sredstva se
vrednotijo relativno glede na sredstva za programsko financiranje posamezne
skupine. Sredstva drugih uporabnikov se vrednotijo s tremi merili ločeno glede
na vir, in sicer: 
-      
sredstva iz gospodarstva, 
-      
sredstva iz evropskih in mednarodnih projektov,
-      
sredstva drugih ministrstev. 
(8) Agencija izračuna povprečne vrednosti
meril za vsako vedo v Republiki Sloveniji. Do povečanja sredstev so upravičene
le tiste programske skupine, ki so nadpovprečne v Republiki Sloveniji glede na
vedo, v kateri delujejo. Nadpovprečnost se ugotavlja za vsako merilo posebej.
Do financiranja po tem členu so v obdobju do izteka financiranja raziskovalnega
programa upravičene programske skupine, ki izkazujejo nadpovprečnost po vsaj
enem merilu kriterija raziskovalna uspešnost raziskovalca oziroma skupine
raziskovalcev in po vsaj enem merilu kriterija družbeno-ekonomska oziroma
kulturna relevantnost raziskovalnih rezultatov raziskovalca oziroma skupine
raziskovalcev. Temelj za izračun povečanja sredstev sta kazalca kriterija
raziskovalne uspešnosti raziskovalca ali skupine raziskovalcev. Če je
programska skupina nadpovprečna po merilu, s katerim ugotavljamo kazalec 1.10
iz tretjega odstavka tega člena, se sredstva lahko povečajo največ do povprečne
vrednosti tega merila, vendar ne več kot za 50% pogodbene vrednosti v tekočem
letu. Na temelju merila, s katerim ugotavljamo kazalec 1.9 iz tretjega odstavka
tega člena, se sredstva lahko povečajo za največ 10% pogodbene vrednosti v
tekočem letu. Če je programska skupina nadpovprečna po obeh merilih, se za
izračun povečanja uporabi tisto, ki je zanjo ugodnejše. 
(9) Pri relativni citiranosti glede na
svetovno povprečje se šteje za nadpovprečno tista programska skupina, ki ima
vrednost kazalca oziroma merila večjo od 1,0. 
(10) Infrastrukturna skupina se lahko
dodatno financira, če so sredstva zagotovljena v okviru financiranja mednarodne
raziskovalne infrastrukture. 
(11) Agencija pripravi za ZSA predlog ocen
za raziskovalni program. Sklep o višini dodatnega financiranja za posamezni
raziskovalni program sprejme direktor na predlog ZSA. Odločbo o dodatnem
financiranju za RO s koncesijo sprejme minister v skladu z določbami
podzakonskega akta, ki ureja koncesijo za izvajanje javne službe na področju
raziskovalne dejavnosti. Dodeljena sredstva se štejejo med sredstva za
programsko financiranje. 
(12) Če se povečano financiranje na podlagi
poziva začne 1. januarja prihodnjega leta, se za tiste raziskovalne programe,
za katere se obdobje financiranja izteče s koncem tekočega leta, pridobljeni
podatki iz prijave uporabijo v postopku, določenem v 67. členu tega pravilnika.
V takem primeru se odloči o obsegu raziskovalnega programa v novem obdobju
financiranja, o povečanju financiranja na podlagi tega člena pa se ne odloča.
64. člen
(poziv)
(1) Poziv za vložitev prijav za
financiranje raziskovalnih in infrastrukturnih programov se izda v letu pred
iztekom financiranja. Sklep o izdaji poziva sprejme direktor. 
(2) S sklepom iz prejšnjega odstavka se
določi število raziskovalnih programov, ki jih lahko prijavi posamezni
izvajalec. Pri tem se upošteva sklep ministra o razpisu za koncesije in o
določitvi števila raziskovalnih programov, ki jih lahko prijavi posamezna RO s
koncesijo. 
(3) V pozivu ali razpisu za ocenjevanje
raziskovalnih programov lahko RO predlagajo tudi preoblikovanje (združitev,
razdružitev ali druge načine preoblikovanja) raziskovalnih programov. Načini
preoblikovanja so podrobneje določeni v metodologiji. 
(4) RO, ki še nima raziskovalnega ali
infrastrukturnega programa, lahko prijavi nov raziskovalni ali infrastrukturni
program le v primeru, da je RO ob prijavi nosilec vsaj enega raziskovalnega
projekta ali ima zaposlenega vsaj enega mladega raziskovalca, ki ga sofinancira
agencija.
65. člen
(vsebina poziva)
Vsebina poziva JRO oziroma RO s koncesijo mora
biti v skladu z 12. členom.
66. člen
(pozivna dokumentacija)
(1) JRO oziroma RO s koncesijo (v
nadaljnjem besedilu: prijavitelj) se prijavi na poziv s prijavo, skladno s
pozivno dokumentacijo.
(2) Podatki se predložijo na obrazcih
pozivne dokumentacije, ki jih določi agencija, in z dokazili, ki jih mora
prijavitelj priložiti.
(3) Agencija mora v času poziva
omogočiti prijaviteljem dostop do obrazcev pozivne dokumentacije in na zahtevo
predati obrazce pozivne dokumentacije.
(4) V pozivni dokumentaciji morajo
biti navedene vse informacije in podatki, ki bodo
omogočili prijavitelju izdelati popolno prijavo.
(5) Obrazci in navodila morajo biti
javno dosegljivi na spletni strani agencije.
67. člen
(vodenje postopka za raziskovalne
programe)
(1) Za izvedbo ocenjevanja prijav,
prispelih na poziv oziroma razpis, ZSA imenuje strokovno telo za ocenjevanje
raziskovalnih programov. Vodja programa ne more biti član strokovnega telesa. 
(2) Agencija članom strokovnega telesa za
ocenjevanje raziskovalnih programov za vsak na poziv ali razpis prijavljeni
raziskovalni program pripravi gradivo, ki vsebuje prijavno dokumentacijo,
kvantitativne podatke o dosedanjem delu programske skupine ter ocenjevalni
obrazec. Za raziskovalne programe na posameznem raziskovalnem področju, ki se
ne bodo zaključili v prihodnjem letu, agencija pripravi kvantitativne podatke o
dosedanjem delu programske skupine. 
(3) Če RO oziroma RO s koncesijo prijavi
nov raziskovalni program, se ocenijo rezultati članov, ki jih prijavitelj
prijavi v programski skupini za izvajanje raziskovalnega programa. 
(4) Vsako prijavo raziskovalnega programa
ocenita najmanj dva tuja recenzenta. Recenzent ocenjuje posamezne sestavine
ocenjevanja tako, da izpolni ocenjevalni list, ki vsebuje številčne ocene po
posameznih kriterijih. Recenzent k oceni za vsak posamezen kriterij poda opisno
oceno, v kateri navede razloge za dodeljeno oceno. 
(5) Rezultat obravnave na strokovnem telesu
za ocenjevanje raziskovalnih programov je predlog prednostnega seznama prijav
raziskovalnih programov z obdobjem financiranja raziskovalnega programa, ki je
lahko 3, 4, 5 ali 6 let. 
(6) ZSA na podlagi predloga strokovnega
telesa za ocenjevanje raziskovalnih programov oblikuje in sprejme predlog
prednostnega seznama programov, ki se priporočijo za nadaljnje financiranje
oziroma se začnejo na novo financirati, ter seznam zavrnjenih raziskovalnih
programov. ZSA v predlogu prednostnega seznama programov pri posameznem
raziskovalnem programu določi letni obseg raziskovalnih ur. Pri tem upošteva
letni obseg raziskovalnih ur v obdobju, ki se zaključuje, ter kriterije in
kazalce iz 63. člena. Način določanja letnega obsega raziskovalnih ur je
podrobneje določen v metodologiji. 
(7) Skupno financiranje RO oziroma RO s
koncesijo za vse raziskovalne programe znotraj RO oziroma RO s koncesijo se
praviloma ne spreminja.
67.a člen
(vodenje postopka za infrastrukturne
programe)
(1) Za izvedbo ocenjevanja prijav
infrastrukturnih programov, prispelih na poziv oziroma razpis, ZSA imenuje
strokovno telo za ocenjevanje infrastrukturnih programov. Vodja
infrastrukturnega programa ne more biti član strokovnega telesa. 
(2) Vsako prijavo infrastrukturnega
programa ocenita najmanj dva recenzenta. Recenzent ocenjuje posamezne sestavine
ocenjevanja tako, da izpolni ocenjevalni list, ki vsebuje številčne ocene po
posameznih kriterijih. Recenzent k oceni pri vsakem posameznem kriteriju poda
opisno oceno, v kateri navede razloge za dodeljeno oceno. 
(3) Rezultat obravnave na strokovnem telesu
za ocenjevanje infrastrukturnih programov je predlog prednostnega seznama
prijav infrastrukturnih programov, vključno s predlogom letnega obsega
raziskovalnih ur. 
(4) ZSA obravnava predlog prednostnega
seznama prijav iz prejšnjega odstavka in sprejme predlog prednostnega seznama
infrastrukturnih programov, ki se financirajo, ter predlog seznama zavrnjenih
infrastrukturnih programov. 
(5) Obdobje trajanja financiranja
infrastrukturnih programov je 6 let. Trajanje financiranja novo sprejetih
infrastrukturnih programov v ciklusu financiranja obstoječih programov se
prilagodi ciklusu financiranja obstoječih infrastrukturnih programov, tako da
je prvo obdobje ustrezno krajše. 
(6) Skupno financiranje RO oziroma RO s
koncesijo glede infrastrukturnih programov se praviloma ne spreminja.
68. člen
(elementi ocenjevanja raziskovalnih
programov)
(1) Člani občasnega strokovnega telesa
za ocenjevanje raziskovalnih programov uporabijo
kriterije, navedene v tabeli G.I.1.
Tabela G.
I.1.: Kriteriji za ocenjevanje prijavljenih raziskovalnih programov in največje
število točk za posamezen kriterij.


Št. kriterija iz 33. člena

Kriterij

Največje 
  št. točk


1

Raziskovalna uspešnost raziskovalca oziroma skupine
  raziskovalcev

5
 


2

Družbeno‑ekonomska oziroma kulturna relevantnost
  raziskovalnih rezultatov raziskovalca oziroma skupine raziskovalcev

5
 


3

Raziskovalna oziroma razvojna kakovost prijave

5
 


4

Relevantnost in potencialni vpliv prijave

5
 


5

Izvedljivost predloga

5
 


 

Skupaj

25
 


(2) Za ocenjevanje pri kriteriju
Raziskovalna uspešnost raziskovalca oziroma skupine raziskovalcev se uporablja
naslednje kazalce:
1.3. Nadpovprečna znanstvena uspešnost (A’, A” in A1/2);
1.4. Izjemni dosežki pri publikacijah;
1.5. Izjemni dosežki pri citiranosti;
1.6. Statusna odličnost;
1.8. Sodelovanje pri mednarodnih projektih ali delih mednarodnih
projektov (ne bilateralnih, ki jih sofinancira agencija).
(3) Za ocenjevanje pri kriteriju
Družbeno‑ekonomska oziroma kulturna relevantnost raziskovalnih rezultatov
raziskovalca oziroma skupine raziskovalcev se uporablja naslednje kazalce:
2.3.    Izkazana mentorstva pri diplomah, magisterijih in
doktoratih;
2.7.    Izkazane povezave z industrijo
oziroma družbenimi in kulturnimi dejavnostmi; 
2.8.    Avtorstvo/soavtorstvo patentov,
standardov, licenc, novih proizvodov, tehnologij in tehnoloških rešitev, inovacij; 
2.9.    Ustanoviteljstvo/soustanoviteljstvo
spin-off podjetja;
2.10. Posredni pomen za družbo (promocija države, vključevanje v
mednarodno delitev dela, vzgoja in izobraževanje kadrov …);
2.11. Realizacija ciljev raziskovalnega programa;
2.12. Pretok mladih raziskovalcev;
2.13. Gostovanje raziskovalcev;
2.14. Vključenost raziskovalcev/strokovnjakov iz podjetij.
(4) Za ocenjevanje pri kriteriju
Raziskovalna oziroma razvojna kakovost prijave se uporablja naslednje kazalce:
3.1. Znanstvena pomembnost teme;
3.2. Aktualnost izhodiščne hipoteze in metodološka primernost ali
zasnova raziskave;
3.3. Jasnost zamisli in kvaliteta ciljev;
3.4. Izvirnost (novost) pričakovanih rezultatov.
(5) Za ocenjevanje pri kriteriju
Relevantnost in potencialni vpliv prijave se uporablja naslednja kazalca:
4.1.    Neposredni pomen za gospodarstvo in družbene dejavnosti (za
posamezno podjetje, za gospodarsko panogo, za več panog, za družbeno
infrastrukturo, za državno upravo, za nastanek novih podjetij, za kulturni
razvoj in ohranjanje nacionalne identitete, za varovanje naravne in kulturne
dediščine ...);
4.8.    Pomen za razvoj deficitarnih
raziskovalnih (pod)področij;
4.16. Potencialni vplivi oziroma učinki rezultatov.
(6) Za ocenjevanje pri kriteriju
Izvedljivost predloga se uporablja naslednje kazalce:
5.1. Usposobljenost vodje (vključuje mentorstvo in vodenje raziskovalnih
oziroma visokošolskih organizacij, raziskovalnih programov in projektov ali
vodenje razvojnih skupin na podjetniški ravni, državni ravni, ravni EU ali
mednarodni ravni);
5.2. Primernost načrta dela;
5.3. Primernost izvedljivosti, obsega in trajanja projekta;
5.4. Primernost sestave tima (interdisciplinarnost,
interinstitucionalnost);
5.5. Razpoložljivost opreme in prostorov;
5.6. Vpetost v programe in projekte.
(7) Skupna
ocena, ki jo za posamezni raziskovalni program določi strokovno telo za ocenjevanje
raziskovalnih programov, je povprečje ocen recenzentov, najboljša ali najslabša
ocena recenzentov. Pri določitvi skupne ocene lahko strokovno telo za
ocenjevanje raziskovalnih programov upošteva tudi kvantitativne podatke iz
drugega odstavka 67. člena pravilnika. Na tej podlagi se raziskovalni programi
razdelijo na: vrhunski, zelo kakovosten, kakovosten, manj kakovosten in
nekakovosten program. Od te razvrstitve je odvisno obdobje financiranja:


vrhunski program

6-letno financiranje


zelo kakovosten program

5-letno financiranje


kakovosten program

4-letno financiranje


manj kakovosten program

3-letno financiranje


nekakovosten program

ukinitev – zavrnitev


69. člen
(elementi ocenjevanja infrastrukturnih
programov)
(1) Člani strokovnega telesa za ocenjevanje
uporabijo kriterije, navedene v tabeli G.I.2.
Tabela G.I.2.:
Kriteriji za ocenjevanje prijavljenih infrastrukturnih programov in največje
število točk za posamezen kriterij.


Št. kriterija iz 33. člena

Kriterij

Največje št. točk
 


6

Kakovost opravljene podporne dejavnosti

25


8

Kakovost prijave podporne dejavnosti

20


5

Izvedljivost predloga

5


 

Skupaj

50


(2) Ko RO oziroma RO s koncesijo, ki
infrastrukturnega programa še ni izvajala, prijavi nov infrastrukturni program,
se prijava oceni po kriterijih 8 in 5 iz tabele G.I.2.: Kriteriji za
ocenjevanje prijavljenih infrastrukturnih programov in največje število točk za
posamezen kriterij iz prejšnjega odstavka.
(3) Za
ocenjevanje pri kriteriju Kakovost opravljene podporne dejavnosti se uporablja
naslednje kazalce:
6.1. Glavni rezultati in doseganje ciljev infrastrukturnega
programa;
6.2. Pomen infrastrukture kot podpore za raziskovalno dejavnost in
druge uporabnike;
6.3. Raziskovalna in infrastrukturna oprema ter druga
infrastruktura s stopnjo izkoriščenosti zmogljivosti, tehnološka zahtevnost ter
prispevek k izkoriščenosti infrastrukture RO;
6.4. Sodelovanje z uporabniki, drugimi infrastrukturnimi programi
in infrastrukturnimi omrežji v Sloveniji;
6.5. Pomen infrastrukturnega programa kot podpore sodelovanju pri
mednarodnih infrastrukturnih projektih.
(4) Za
ocenjevanje pri kriteriju Kakovost prijave podporne dejavnosti se uporablja
naslednje kazalce:
8.1. Pomen infrastrukture kot podpore za raziskovalno dejavnost in
druge uporabnike;
8.2. Raziskovalna in infrastrukturna oprema ter druga
infrastruktura s stopnjo izkoriščenosti zmogljivosti, tehnološka zahtevnost ter
prispevek k izkoriščenosti infrastrukture RO;
8.3. Sodelovanje z uporabniki, drugimi infrastrukturnimi programi
in infrastrukturnimi omrežji v Sloveniji;
8.4. Pomen infrastrukturnega programa kot podpore sodelovanju pri
mednarodnih infrastrukturnih projektih.
(5) Za
ocenjevanje pri kriteriju Izvedljivost predloga se uporablja naslednje kazalce:
5.10. Infrastrukturna skupina ter obseg materialnih stroškov, blaga
in storitev ter amortizacije.
(6) Strokovno telo za ocenjevanje infrastrukturnih programov
določi skupno oceno za infrastrukturni program na podlagi ocen po kriterijih in
infrastrukturne programe razdeli na: vrhunski, kakovosten in manj kakovosten
program:


vrhunski program

3


kakovosten program

2


manj kakovosten
  program

1


70. člen
(podelitev koncesije)
Agencija posreduje raziskovalne programe
oziroma dele programov, za izvajanje katerih je predlagana podelitev koncesije,
v sprejem ministru, pristojnemu za znanost, ki izda ustrezno odločbo o
podelitvi koncesije.
71. člen
(način spremljanja in nadzorovanja)
(1) Agencija izvaja nadzor nad
raziskovalnimi in infrastrukturnimi programi v skladu z veljavno zakonodajo in
s tem pravilnikom.
(2) Agencija skupaj z
znanstvenoraziskovalnimi sveti ved (v nadaljnjem besedilu: ZSV) spremlja in
nadzoruje izvajanje raziskovalnih in infrastrukturnih programov v vseh fazah
njihovega poteka na podlagi letnih in zaključnih poročil o delu ter poročil o
porabljenih sredstvih.
(3) JRO oziroma RO s koncesijo
predloži poročila na obrazcih, ki jih predpiše direktor.
(4) Letna poročila raziskovalnih in
infrastrukturnih programov obravnavajo ZSV na podlagi metodologije za
vsakoletno spremljanje izvajanja raziskovalnega in infrastrukturnega programa,
ki jo sprejme agencija v skladu s kriteriji in kazalci, ki jih določa ta
pravilnik.
(5) Če ZSV negativno oceni letno
poročilo raziskovalnega ali infrastrukturnega programa, mora svojo oceno
obrazložiti. Agencija o tem obvesti JRO ali RO s koncesijo in vodjo programa.
Če ZSV v naslednjem letu ponovno negativno oceni letno poročilo raziskovalnega
ali infrastrukturnega programa, potem hkrati predlaga zmanjšanje ali ukinitev
financiranja. Pri določanju zmanjšanja se uporabljajo kriteriji in kazalci iz
63. ali 69. člena tega pravilnika. Sredstva se znižajo za najmanj pet odstotkov
in za največ toliko odstotkov, kolikor izhaja iz ureditve, določene v šestem
odstavku 67. člena tega pravilnika, ali za infrastrukturne programe za največ
deset odstotkov. Ne glede na opisani izračun pa sredstev ni mogoče zmanjšati
pod minimalni obseg, ki ga določa 62. člen tega pravilnika, ampak se odločitev
sprejme le o zmanjšanju na minimalni obseg ali o ukinitvi. O predlogu zmanjšanja ali ukinitve financiranja
razpravlja ZSA, direktor pa na njegov predlog sprejme sklep.
(6) (črtan).
72. člen
(obremenitve raziskovalcev)
Agencija v okviru poročila iz prejšnjega
člena ali po pisnem pozivu pridobi od odgovorne osebe JRO oziroma RO s
koncesijo tudi stanje in poročilo o finančni angažiranosti in plačni
obremenjenosti posameznih raziskovalcev in strokovno‑tehničnih sodelavcev iz
sredstev državnega proračuna v okviru programske skupine in infrastrukturne
skupine za tekoče in prihodnje leto.
73. člen
(črtan)
74. člen
(ustanovitev, ukinitev in sprememba
programa)
(1) V skladu s proračunskimi možnostmi
lahko agencija vsako leto pozove JRO, da predlagajo nove raziskovalne in
infrastrukturne programe oziroma spremenijo (povečajo ali zmanjšajo) obstoječe
raziskovalne in infrastrukturne programe. V ta namen izvede agencija
ocenjevalni postopek po tem pravilniku.
(2) Vsebina, postopek, priprave,
evalvacija in izbor so določeni s tem pravilnikom. Predlogi novih programov
morajo izkazovati dolgoročno pomembnost za Republiko Slovenijo.
(3) Razlogi
za ukinitev raziskovalnih in infrastrukturnih programov so lahko vsebinski,
interes po združitvi in podobno.
II. Temeljni, aplikativni in podoktorski
raziskovalni projekti
75. člen
(vrste projektov)
(1) Agencija razpisuje (so)financiranje
temeljnih in aplikativnih projektov. Agencija lahko (so)financira naslednje
raziskovalne projekte (v nadaljnjem besedilu: projekti):
-      
podoktorske projekte za gospodarstvo;
-      
podoktorske projekte (temeljne ali
aplikativne);
-      
manjše projekte (100.000 EUR). Prijavitelj
lahko prijavi tudi projekt v vrednosti 50.000 EUR. Takih projektov je lahko
odobrenih največ 10% za vse vede skupaj (predvsem v klinični medicini,
matematiki in družboslovju);
-      
večje projekte (200.000 EUR). Če je prijavitelj
iz področij, navedenih v prejšnji alineji, je večji projekt v vrednosti 100.000
EUR.
(2) Vsak projekt (100.000 in 200.000
EUR) mora vključevati prijavitelja in vsaj še eno ali več sodelujočih
raziskovalnih organizacij, ki bodo skupaj izvajale najmanj 20% vrednosti
projekta. Ta pogoj ne velja za najmanjše projekte (50.000 EUR). V primeru, da
je projekt odobren v vrednosti 50.000 EUR, lahko prijavitelj izloči ali zmanjša
delež izvajanja sodelujočih raziskovalnih organizacij, kar mora navesti že ob
prijavi.
(3) Večji projekti so lahko:
1.    
aplikativni, ki morajo obvezno vključevati:
-  
najmanj tri po tipu (glede na status) različne
RO (raziskovalni zavod, univerzo oziroma samostojni visokošolski zavod in
gospodarsko družbo);
-  
morajo izkazovati sofinanciranje.
2.    
temeljni, ki morajo obvezno vključevati:
-  
najmanj dve po tipu (glede na status) različni
slovenski RO (raziskovalni zavod ali univerzo oziroma samostojni visokošolski
zavod ali gospodarsko družbo);
-  
tujega sodelujočega partnerja (brez finančnih
obveznosti).
(4) Podoktorski projekt je lahko
temeljni ali aplikativni raziskovalni projekt ali podoktorski projekt za gospodarstvo, ki se izvaja zato, da
raziskovalec po doktoratu pridobi dodatne raziskovalne izkušnje in znanja ter
omogoča tudi dodatno usposabljanje raziskovalcev. Obseg temeljnega
podoktorskega projekta je 1700 letnih raziskovalnih ur (1 FTE), obseg
aplikativnega podoktorskega projekta pa je 1275 letnih raziskovalnih ur (0.75
FTE) cenovne kategorije B. Z razpisom je lahko predviden tudi manjši obseg
podoktorskih projektov za prijavitelje s pedagoškimi obveznostmi.
(5) Obdobje trajanja projektov se
določi v razpisu. Razpis lahko določa, da se projekti ali del projektov
izvajajo kot mobilnostni projekti.
76. člen
(sestava projektne skupine)
(1) Projekt izvaja projektna skupina,
ki jo sestavljajo vodja projekta, raziskovalci in tehnični sodelavci.
(2) Podoktorski projekt izvaja samo en
raziskovalec – podoktorand, za katerega velja, da je od zagovora njegovega
doktorata poteklo manj kot tri leta. Če je kandidat za podoktorski projekt
izkoristil starševski dopust, pri čemer se za enega otroka upošteva 1 leto, se
čas od zagovora doktorata podaljša nad tri leta.
(3) Minimalna ocena, ki jo morajo na
osnovi kvantitativnih ocen iz 35. člena dosegati vodje projektnih skupin, je
določena v metodologiji. Z metodologijo ali razpisom so lahko določeni tudi
drugi razpisni pogoji, ki temeljijo na kriterijih iz 34. člena in ki jih mora
vodja projektne skupine izpolnjevati, ter način dokazovanja izpolnjevanja teh
pogojev.
(4) Projekt mora obvezno izvajati
prijavitelj in vsaj še ena ali več sodelujočih RO, ki bodo skupaj izvajale
najmanj 20% vrednosti projekta. Ta pogoj ne velja za najmanjše projekte (50.000
EUR) in podoktorske projekte.
77. člen
(spremembe sestave projektne skupine)
(1) Med izvajanjem raziskovalnega
projekta lahko prijavitelj ali izvajalec v soglasju z vodjo spremeni, poveča
ali zmanjša sestavo skupine, pri čemer sofinanciranje ostane enako.
Obrazložitev za spremembo mora biti navedena v letnem ali zaključnem poročilu,
če je sprememba nastala v zadnjem letu izvajanja raziskovalnega projekta. 
(2) Prijavitelj lahko predlaga zamenjavo
vodje projekta ob prenehanju delovnega razmerja, upokojitvi, smrti ali iz
drugih pisno utemeljenih razlogov. O zamenjavi odloča direktor na predlog ZSA.
Novi vodja mora izpolnjevati pogoje za vodjo raziskovalnega projekta, določene
v predpisih, ki veljajo ob zamenjavi vodje. 
(3) Če med izvajanjem projekta vodji
projekta pri prijavitelju preneha delovno razmerje, raziskovalna organizacija,
v kateri je vodja projekta na novo sklenil delovno razmerje in ki je vpisana v
evidenco RO pri agenciji, postane na predlog vodje projekta nova sodelujoča
organizacija pri izvedbi projekta, s številom raziskovalnih ur, kolikor jih je
imel vodja projekta, in s številom raziskovalnih ur članov pri projektu projektne
skupine, ki so v sodelujoči organizaciji sklenili delovno razmerje. 
(4) Če po vložitvi prijave na razpis vodji
projekta kot raziskovalcu pri prijavitelju preneha delovno razmerje in je
projekt izbran, raziskovalna organizacija, v kateri je vodja projekta na novo
sklenil delovno razmerje in ki je vpisana v evidenco RO pri agenciji, na
predlog vodje projekta postane sodelujoča organizacija pri izvedbi projekta z
največ polovico raziskovalnih ur za celotni projekt. Prijavitelj ostane matična
organizacija. 
(5) O predlogu vodje projekta glede nove
sodelujoče organizacije pri izvedbi projekta iz tretjega in četrtega odstavka
tega člena odloča direktor na predlog ZSA. Vodja projekta mora predlogu
priložiti dokument o delitvi dela in sredstev med prijaviteljem in sodelujočo
organizacijo. Preden ZSA sprejme predlog sklepa, preveri, ali nova sodelujoča
organizacija izpolnjuje pogoje glede dostopa do raziskovalne infrastrukture, ki
je potrebna za izvajanje projekta.
78. člen
(proste raziskovalne kapacitete)
Vodja projekta in člani projektnih skupin
morajo imeti za izvajanje projektov proste kapacitete glede raziskovalnih ur
(maksimalna kapaciteta za polni delovni čas je 1700 raziskovalnih ur na leto
ali 1 FTE) in morajo biti zaposleni v RO izvajalki projekta ali imeti status
zasebnega raziskovalca. Oba pogoja se preverita ob podpisu pogodbe o izvajanju
in financiranju raziskovalnega projekta (v nadaljnjem besedilu: pogodba). Ob
podpisu pogodbe mora imeti vodja projekta najmanj 170 prostih raziskovalnih ur
(0,1 FTE) na letnem nivoju. Član projektne skupine (razen mladih raziskovalcev,
upokojenih raziskovalcev in direktorjev javnih raziskovalnih zavodov) mora ob
podpisu pogodbe imeti najmanj 17 prostih raziskovalnih ur (0,01 FTE) na letnem
nivoju.
79. člen
(financiranje)
(1) Temeljne projekte agencija
financira do 100% utemeljenih stroškov projekta.
(2) Aplikativne projekte agencija
sofinancira do 75% utemeljenih stroškov projekta. Prijavitelj aplikativnega
projekta mora zagotoviti pokritje vsaj 25% utemeljenih stroškov projekta s
strani drugih zainteresiranih uporabnikov. Prijavitelj aplikativnega projekta
mora pred podpisom pogodbe z agencijo predložiti dokazila o sofinanciranju
projekta (pogodba), in sicer za celotno obdobje izvajanja projekta glede na
vrednost cene raziskovalne ure ob začetku financiranja.
(3) Če gospodarska družba prijavlja
aplikativni projekt, ne potrebuje dokazila o sofinanciranju projekta s strani drugih zainteresiranih
uporabnikov, mora pa svoj delež sofinanciranja predvideti ob prijavi projekta ter
ga izkazati na način, kot ga določi agencija.
(4) V primeru znižanja sofinanciranja
projekta s strani drugih zainteresiranih uporabnikov med njegovim izvajanjem, o
sofinanciranju s strani agencije odloči direktor na predlog ZSA.
(5) Projektov ne morejo sofinancirati
raziskovalne organizacije, vpisane v evidenco RO, razen gospodarskih družb.
80. člen
(utemeljeni stroški projekta)
Podlaga za določitev obsega sredstev za
izvedbo projektov je opredeljena s predpisom, ki določa normative in standarde
za določitev obsega sredstev za izvajanje raziskovalne dejavnosti ob
upoštevanju omejitev iz 79. člena.
81. člen
(razpisni pogoji)
(1) Na razpis se lahko prijavi pravna
ali fizična oseba, ki je vpisana v evidenco RO ter izpolnjuje pogoje, predpisane z zakonom, ki ureja raziskovalno
dejavnost in s tem pravilnikom. Na posamezni razpis lahko vodja projekta
kandidira samo z enim predlogom projekta.
(2) Na razpis se lahko kot vodje
projektov prijavijo le tisti raziskovalci, ki so eno leto po zaključku razpisa
vodje največ enega raziskovalnega projekta (ciljni raziskovalni programi (CRP) in projekti iz 129. člena ter nov projekt se ne štejejo).
(3) Raziskovalec, ki je že
izvajal podoktorski projekt, ne more več prijaviti podoktorskega raziskovalnega
projekta.
82. člen
(postopek izbire prijav)
(1) Postopek izbire prijav poteka v
dveh fazah. V prvi fazi prijavitelji oddajo kratko prijavo. ZSA lahko na
podlagi kvantitativnih ocen raziskovalcev iz 35. člena, najboljše prijavitelje
preko predizbora neposredno povabi k sodelovanju v drugi fazi izbora.
(2) (črtan).
83. člen
(recenzenti in paneli)
(1) Ocenjevanje vodi strokovno telo,
pristojno za ocenjevanje projektov. Strokovno telo ima v celotni fazi
ocenjevanja funkcijo poročevalca (rapporteurja), v okviru katere izvaja
naslednje naloge:
-      
pregled ocen recenzentov v smislu nedoslednosti
ocen in utemeljitev, glede na določila metodologije;
-      
poročanje panelu o ocenah recenzentov pri
posameznih projektih.
(2) Prijave za projekte pregleda član ZSV,
ki je zadolžen za področje prijave, in v primeru kandidature na neustrezno
področje, predlaga prerazporeditev na drugo ustrezno področje. V obrazložitvi
član ZSV upošteva predvsem OECD (SCI, SSCI) področja objav vodje projekta in
vsebino prijave. Samo v primeru, če se član ZSV iz področja, na katerega je
predlagana prerazporeditev, s predlogom strinja, agencija ta predlog posreduje
občasnemu strokovnemu telesu v odločitev.
(3) Vsako
prijavo v prvi fazi, razen prijav iz 85. člena, in prijavo v drugi fazi ocenijo
recenzenti.
(4) Panel
sestavljajo člani strokovnega telesa in tuji recenzenti, ki jih je najmanj
toliko, kot članov strokovnega telesa. Člane panela iz vrst recenzentov na predlog strokovnega telesa imenuje
direktor. Na panelu kot opazovalec sodeluje tudi predstavnik ustreznega ZSV, ki
ga izmed sebe določijo člani tega sveta.
84. člen
(izbor recenzentov in postopek
ocenjevanja)
(1) Pri
imenovanju recenzentov se upošteva enakomerna zastopanost ter uravnoteženost
recenzentov iz posameznih znanstvenih ved glede na specifične značilnosti raziskovanja
znotraj znanstvenih ved.
(2) V prvi
fazi vsako prijavo, razen prijav iz 85. člena, ocenjujeta najmanj dva tuja
recenzenta. Po pridobljenih ocenah recenzentov uradna oseba izračuna povprečno
oceno, ki se uporabi pri končnem izračunu ocene.
(3) Recenzenti
ocenjujejo posamezne elemente ocenjevanja tako, da izpolnijo ocenjevalne liste,
ki vsebujejo številčne ocene po posameznih elementih (kazalcih). Strokovno telo
razdeli prijave za ocenjevanje v skupine po 5‑20 prijav. Prijave v posameznih
skupinah so si blizu glede na vsebino predloga projekta (področja oziroma več
manjših področij skupaj).
(4) Strokovno
telo mora pri imenovanju recenzentov za področje interdisciplinarnosti
upoštevati, da recenzenta pokrivata glavni področji interdisciplinarnosti, povezani
z vsebino predloga projekta, navedeni v prijavi za prvo fazo.
85. člen
(1) Pred objavo javnega razpisa za
sofinanciranje raziskovalnih projektov agencija pisno pozove vodje
raziskovalnih programov k prijavi omejenega števila raziskovalnih projektov na
javni razpis. Poziv je predložen vodjem raziskovalnih programov, katerih članom
– vodjem projektov se v enem letu od končanega zadnjega razpisa za raziskovalne
projekte konča financiranje enega ali več raziskovalnih projektov (temeljnih,
aplikativnih in podoktorskih). V obdobje izvajanja ne šteje obdobje podaljšanja
roka za izvedbo projekta brez dodatnega financiranja z namenom podaljšanja
obdobja nastajanja upravičenih stroškov projektov. 
(2) Če na javnem razpisu člani
raziskovalnega programa kot vodje prijavijo največ en projekt več, kot je
število končanih raziskovalnih projektov, se njihove prijave neposredno
uvrstijo v drugo fazo javnega razpisa. V odgovoru na poziv vodja raziskovalnega
programa sporoči imena raziskovalcev – članov programske skupine, ki se bodo na
javni razpis prijavili kot vodje raziskovalnih projektov. Vodja raziskovalnega
programa in soizvajalke raziskovalnega programa se sporazumno odločijo o
prijavitelju in vodjih raziskovalnih projektov. 
(3) Če člani raziskovalnega programa oddajo
večje število prijav raziskovalnih projektov, kot je določeno v prejšnjem
odstavku, se vse te prijave ocenijo najprej v prvi fazi, kot velja za vse druge
prijave, ki izpolnjujejo pogoje razpisa.
86. člen
(izbor na razpisu)
(1) V razpisu se določi, katere vrste
projektov se lahko prijavi na razpis. V prijavi za prvo faza prijavitelji
navedejo, za katero vrsto projekta iz 75. člena kandidirajo.
(2) Na podlagi ocen kratkih prijav
(prijava za prvo fazo) panel ločeno za vsako vedo in za vsako področje in za interdisciplinarne
raziskave z večinsko odločitvijo oblikuje predlog sklepa o uvrstitvi prijav
raziskovalnih projektov v drugo fazo izbora, pri čemer upošteva kapaciteto
področij (količino zaključenih projektov in število prijavljenih projektov). Delovanje
panela se uredi z navodilom, ki je akt poslovanja.
(3) Rezultat panelne razprave je
razvrstitev predlogov projektov po vrstah projektov znotraj posameznih
znanstvenih področij. Člani panela posebej obravnavajo predloge projektov, pri
katerih se oceni recenzentov bistveno razlikujeta, in se odloči ali povprečje
ocen realno odraža vrednost predlaganega projekta ali je ustrezna višja ali
nižja ocena. Predloge projektov pri katerih se oceni recenzentov razlikujeta za
+/- 10 % od povprečja ocen, panel mora obravnavati. Tako odločitev mora
panel pisno utemeljiti.
(4) Panel razvrsti predloge projektov
v dve kategoriji:
-      
Kategorija A: V tej kategoriji so projekti
razvrščeni znotraj področja po padajočih ocenah. Projekti A kategorije še niso
izbrani za financiranje. V kategorijo A se uvrstijo tudi podoktorski projekti,
pri katerih predlagatelji prijavljajo projekte na drugi RO, kot so trenutno
zaposleni.
-      
Kategorija B: Projekti, uvrščeni v kategorijo B
so projekti, ki niso bili uvrščeni v kategorijo A. Projekti kategorije B se
zavrnejo. V kategorijo B se uvrstijo vsi projekti, ki imajo posamezno ali
skupno oceno nižjo, kot je predpisana minimalna ocena za prvo fazo. Minimalna
ocena za prvo fazo je predpisana v metodologiji. Recenzenti so ob prejemu
prijave obveščeni o minimalni oceni.
(5) ZSA obravnava seznam prijav, ki ga
predlaga panel, in ga lahko dopolni na podlagi v razpisu določenih kriterijev
in meril ter pri tem upošteva priporočila panela. V metodologiji se
opredeli delež različnih tipov projektov.
87. člen
(poziv za prijavo za drugo fazo izbora)
(1) Prijavitelje, ki so uvrščeni v
drugo fazo izbora projektov (kategorija A), agencija pozove, da v roku treh
tednov oddajo dopolnjeno prijavo raziskovalnega projekta (v nadaljnjem
besedilu: prijava za drugo fazo).
(2) Prijavitelje, ki niso uvrščeni v drugo
fazo izbora projektov (kategorija B), agencija pisno obvesti. Prijavitelj ima
pravico do ugovora v skladu z 28. členom tega pravilnika, ko se konča postopek
izbora po prvi in drugi fazi.
(3) Prijave
ocenjujeta najmanj dva tuja recenzenta. Vsak recenzent
oceni nekaj projektov in napiše utemeljitve ocen po posameznih kriterijih ocenjevanja, z navedbo razlogov, ki so
bili odločilni za prejete ocene. V postopku razvrščanja se upošteva povprečna
ocena recenzentov.
(4) Ocena
recenzenta je sestavljena iz enakih elementov kot v prvi fazi, le da je vsebina
projekta za drugo fazo dopolnjena oziroma razširjena.
88. člen
(postopek druge faze izbora prijav)
(1) Recenzentu se posreduje v
ocenjevanje prijava za drugo fazo s celotno razpisno dokumentacijo.
(2) Recenzenti ocenjujejo posamezne
elemente ocenjevanja tako, da izpolnijo ocenjevalni list, ki vsebuje številčne
ocene po posameznih kriterijih. Recenzenti v oceni podajo tudi kratko opisno
oceno oziroma komentar.
(3) Strokovne službe agencije
posredujejo ocene recenzentov članom panela in prijaviteljem. Prijavitelji
lahko podajo svoje mnenje na ocene recenzentov.
(4) Panel obravnava utemeljitve ocen
(komentarje) recenzentov in mnenje (odziv) prijaviteljev na pisne ocene oziroma
komentarje recenzentov. Pri obravnavi prijav dobijo člani panela na vpogled
tudi ocene zaključnih poročil projektov, ki so jih vodje obravnavanih projektov
zaključili v zadnjih treh letih kot pomoč pri obravnavi predlogov projektov.
(5) Minimalna ocena oziroma povprečje
ocen, ki jo mora dosegati raziskovalni projekt v drugi fazi, je predpisana v
metodologiji. Recenzenti so ob prejemu prijave za drugo fazo obveščeni o
minimalni oceni.
(6) Rezultat panel razprave je
razvrstitev projektov znotraj posameznih vrst projektov in področij. Ocena
projekta je sestavljena kot povprečna ocena. Panel posebej obravnava predloge
projektov, pri katerih se ocene recenzentov bistveno razlikujejo, in se odloči,
ali povprečje ocen dejansko odraža vrednost predlaganega projekta. Če povprečje
ne odraža vrednosti projekta, lahko panel izloči največ eno oceno in izračuna
novo povprečje brez izločene ocene oziroma upošteva preostalo oceno. Panel mora
obravnavati predloge projektov, pri katerih ena ocena odstopa najmanj za +/-
10% od povprečja ocen.
(7) Glede na predvidena sredstva
razpisa in glede na prioritete določene v razpisu panel predlaga prijave, ki
naj se financirajo kot večji projekti (200.000 EUR) ali v manjšem obsegu
(50.000 EUR).
(8) Predlog razvrstitve prijav za
(so)financiranje projektov se sprejme z večinsko odločitvijo in s pisno
obrazložitvijo ocen.
(9) Predlog prednostnega seznama
prijav se pripravi za vsako znanstveno vedo in za projekte na področju
interdisciplinarnih raziskav posebej po področjih znotraj vede, in sicer ločeno
za večje in za male projekte ter za podoktorske projekte.
(10) ZSA obravnava prednostni seznam
prijav, pri čemer upošteva razvrstitev panela in razmerje med tipi projektov
znotraj ved na podlagi v razpisu določenih kriterijev in meril. Pri večjih projektih
ZSA določi minimalno oceno za izbor. Panel in ZSA pri končni odločitvi poleg
uvrstitve projektov na prednostnem seznamu po področjih upoštevata
razpoložljive zmogljivosti področij.
89. člen
(elementi ocenjevanja raziskovalnih
projektov)
(1) Recenzenti za ocenjevanje
uporabijo kriterije, navedene v tabeli G.II.
Tabela G.II.:
Kriteriji za ocenjevanje projektov in največje število točk za posamezen
kriterij.


Št. kriterija 
iz 33. člena

Kriterij

Največje št. točk


1

Raziskovalna uspešnost raziskovalca oziroma skupine
  raziskovalcev

5


2

Družbeno‑ekonomska oziroma kulturna relevantnost
  raziskovalnih rezultatov raziskovalca oziroma skupine raziskovalcev

5


3

Raziskovalna oziroma razvojna kakovost prijave

5


4

Relevantnost in potencialni vpliv prijave

5


5

Izvedljivost predloga

5


 

Skupaj

25


(2) Za ocenjevanje pri kriteriju
Raziskovalna uspešnost raziskovalca oziroma skupine raziskovalcev se uporablja
naslednje kazalce:
1.4. Izjemni dosežki pri publikacijah;
1.5. Izjemni dosežki pri citiranosti;
1.6. Statusna odličnost;
1.7. Predavanja na mednarodnih konferencah v tujini;
1.8. Sodelovanje pri mednarodnih projektih ali delih mednarodnih
projektov (ne bilateralnih, ki jih sofinancira agencija).
(3) Za ocenjevanje pri kriteriju
Družbeno‑ekonomska oziroma kulturna relevantnost raziskovalnih rezultatov
raziskovalca oziroma skupine raziskovalcev se uporablja naslednje kazalce:
2.2. Izkazana pedagoška dejavnost kot visokošolski učitelj;
2.3. Izkazana mentorstva pri diplomah, magisterijih in doktoratih;
2.4. Avtorstvo poljudnih člankov v revijah, ki dosežejo širši krog
bralcev, prisotnost v medijih s komentarji in kritičnim razmišljanjem in
(so)organizacija javnih dogodkov, s prispevkom k popularizaciji znanosti;
2.5. Izkazovanje relevantnih dosežkov tudi na področju kulture
(kazalec se uporablja za humanistiko);
2.6. Izkazovanje članstva v odborih, pomembnih za stroko;
2.7. Izkazane povezave z industrijo oziroma družbenimi in
kulturnimi dejavnostmi;
2.8. Avtorstvo/soavtorstvo patentov, standardov, licenc, novih
proizvodov, tehnologij in tehnoloških rešitev, inovacij;
2.9. Ustanoviteljstvo/soustanoviteljstvo spin‑off podjetja;
2.13. Gostovanje raziskovalcev.
(4) Za ocenjevanje pri kriteriju
Raziskovalna oziroma razvojna kakovost prijave se uporablja naslednje kazalce:
3.1. Znanstvena pomembnost teme;
3.2. Aktualnost izhodiščne hipoteze in metodološka primernost ali
zasnova raziskave;
3.3. Jasnost zamisli in kvaliteta ciljev;
3.4. Izvirnost (novost) pričakovanih rezultatov;
3.5. Kvaliteta in učinkovitost izbrane znanstveno‑raziskovalne
metodologije.
(5) Za ocenjevanje pri kriteriju
Relevantnost in potencialni vpliv prijave se uporablja naslednje kazalce:
4.1. Neposredni pomen za gospodarstvo in družbene dejavnosti (za
posamezno podjetje, za gospodarsko panogo, za več panog, za družbeno
infrastrukturo, za državno upravo, za nastanek novih podjetij, za kulturni
razvoj in ohranjanje nacionalne identitete, za varovanje naravne in kulturne
dediščine ...);
4.2  Posredni pomen za družbo (promocija države, dostopanje do
tujih znanj, vključevanje v mednarodno delitev dela, vzgoja in izobraževanje
kadrov …);
4.3. Pomen za razvoj znanosti oziroma stroke;
4.4. Usklajenost z razvojno politiko države, znanstveno‑raziskovalnega
dela, vede, področja, razpisanimi temami;
4.5.  Primernost ukrepov za uporabo in razširjanje rezultatov;
4.6. Skladnost vsebine predloga z razpisanimi temami;
4.7. Delež sredstev iz drugih virov.
(6) Za ocenjevanje pri kriteriju
Izvedljivost predloga se uporablja naslednje kazalce:
5.1. Usposobljenost vodje (vključuje mentorstvo in vodenje
raziskovalnih ali visokošolskih organizacij, raziskovalnih programov in
projektov ali vodenje razvojnih skupin na podjetniški ravni, državni ravni,
ravni EU ali mednarodni ravni);
5.2. Primernost načrta dela;
5.3. Primernost izvedljivosti, obsega in trajanja projekta;
5.4. Primernost sestave skupine raziskovalcev (inter‑disciplinarnost,
interinstitucionalnost);
5.5. Razpoložljivost opreme in prostorov;
5.6. Vpetost v programe in projekte;
5.7. Skladnost predlaganega obsega aktivnosti s predvidenimi
finančnimi sredstvi in zagotavljanje racionalne rabe sredstev.
(7) Bibliografske enote z večjim
številom citatov, za katere v WoS ni polnega bibliografskega zapisa, lahko
prijavitelj navede v okviru izjemnih raziskovalnih dosežkov v prijavi.
(8) Raziskovalci, ki imajo vrednost Ai
iz 36. člena večjo od mejne vrednosti, dobijo oceno 5 (razen za A2,
kjer dobe oceno 10). To dejstvo lahko prijavitelj navede v okviru izjemnih
raziskovalnih dosežkov v prijavi za prvo fazo.
(9) Kandidate za vodje projektov bo
agencija ocenjevala s kvantitativnimi ocenami v vedi in na področju, ki ju je
prijavitelj navedel v prijavi za prvo fazo.
(10) Tuji
recenzent ocenjuje prijave po kriterijih:
a) 
raziskovalne uspešnosti raziskovalca oziroma
skupine raziskovalcev, raziskovalne oziroma razvojne kakovosti prijave,
relevantnosti in potencialnega vpliva prijave in izvedljivosti predloga;
b) 
družbeno-ekonomske oziroma kulturne
relevantnosti rezultatov, raziskovalne oziroma razvojne kakovosti prijave,
relevantnosti in potencialnega vpliva prijave in izvedljivosti predloga.
(11) Pri
oceni raziskovalne oziroma razvojne kakovosti prijave, relevantnosti in
potencialnega vpliva prijave in izvedljivosti predloga se upošteva povprečna
ocena recenzentov.
(12) V
humanistiki recenzent pri oceni družbeno‑ekonomske oziroma kulturne
relevantnosti rezultatov upošteva tudi relevantne dosežke vodje projekta na
področju kulture.
(13) V pomoč
pri oceni so recenzentom lahko tudi kvantitativne ocene vodje projektne skupine
iz 35. člena. Če ni v metodologiji določeno drugače, se:
-      
v prvi fazi ocenjuje vodja projekta;
-      
v drugi fazi ocenjuje celotna projektna
skupina;
-      
pri podoktorskih projektih ocenjuje samo
podoktoranda.
90. člen
(spremljanje in nadzor)
(1) Agencija skupaj z ZSV spremlja in
nadzoruje izvajanje raziskovalnih projektov v vseh fazah njihovega poteka na
podlagi letnih in zaključnih poročil o delu ter poročil o porabljenih
sredstvih. Agencija lahko izvaja tudi nadzor izvajanja projektov z obiski na
organizacijah, ki projekte izvajajo.
(2) Če ZSV negativno oceni letno
poročilo raziskovalnega projekta (temeljnega, aplikativnega ali podoktorskega),
mora svojo oceno obrazložiti. Agencija o tem obvesti RO in vodjo projekta. Če
ZSV v naslednjem letu ponovno negativno oceni letno poročilo raziskovalnega
projekta (temeljnega ali aplikativnega), predlaga zmanjšanje financiranja v
posameznem letu za 10% ali ukinitev financiranja. Če ZSV negativno oceni
zaključno poročilo raziskovalnega projekta, predlaga vrnitev 10% vseh
izplačanih sredstev. ZSV oblikuje predlog odločitve o zmanjšanju ali ukinitvi
financiranja na podlagi ocene, ali raziskave pri projektu potekajo vsebinsko in
po obsegu v skladu s programom glede na zastavljene cilje, in ob upoštevanju
vloženih sredstev. O predlogu zmanjšanja ali ukinitve financiranja razpravlja
ZSA, direktor pa na njegov predlog sprejme sklep.
(3) Za aplikativne projekte je treba k
letnim in zaključnim poročilom priložiti oceno sofinancerja z vsebinsko
obrazložitvijo o potencialnih učinkih rezultatov projekta. Agencija lahko
zahteva od nosilca aplikativnega projekta poročilo sofinancerja o gospodarskih
in drugih učinkih uporabe rezultatov še pet let po končanem projektu.
91. člen
(vsebina letnega poročanja)
Letno poročilo o rezultatih opravljenega
raziskovalnega dela na projektu obsega poleg naslova projekta, imena oziroma
naziva in sedeža prijavitelja, imena in priimka vodje projekta in številke
pogodbe, tudi kratko vsebinsko poročilo in dokazila o izpolnitvi prevzetih
obveznosti. V poročilu morajo biti navedeni:
-      
cilji projekta;
-      
realizacija predloženega programa dela oziroma
ciljev;
-      
izkoriščanje dobljenih rezultatov;
-      
utemeljitve eventualnih sprememb programa dela
na projektu;
-      
obrazložitev sprememb projektnih skupin;
-      
mednarodno sodelovanje;
-      
raziskovalni in drugi rezultati.
92. člen
(vsebina zaključnega poročila)
Zaključno poročilo o rezultatih
opravljenega raziskovalnega dela na projektu obsega poleg naslova projekta,
imena oziroma naziva in sedeža prijavitelja, imena in priimka vodje projekta,
številke pogodbe tudi poročilo sofinancerja ter zbirno poročilo in dokazila o
izpolnitvi prevzetih obveznosti za vsa leta trajanja projekta. Zaključno
poročilo mora vsebovati:
-      
cilje projekta;
-      
realizacijo predloženega programa dela oziroma
ciljev;
-      
obrazložitev sprememb projektnih skupin v primeru,
da do sprememb pride v zadnjem letu izvajanja;
-      
izkoriščanje dobljenih rezultatov;
-      
mednarodno sodelovanje;
-      
raziskovalne in druge rezultate.
92.a člen
(podaljšanje roka za zaključek izvajanja
projekta)
RO lahko prosi za podaljšanje roka
zaključka izvajanja projekta za dobo do 1 leta in navede vzroke za zamudo. O
podaljšanju obdobja, ki se ne financira, odloča direktor na predlog ZSA.
93. člen
(objava rezultatov projekta)
(1) RO je dolžna pri objavi rezultatov
projekta oziroma pri vseh drugih oblikah javnega predstavljanja navesti, da so
doseženi rezultati nastali v okviru projekta, ki je bil (so)financiran iz
sredstev državnega proračuna, ter na zahtevo agencije sodelovati pri obveščanju
javnosti, ki ga organizira agencija.
(2) Navedba v objavi, da je bil
projekt (so)financiran iz sredstev državnega proračuna se v slovenskem jeziku
glasi:
Projekt št. …. je
sofinancirala Javna agencija za raziskovalno dejavnost Republike Slovenije iz
državnega proračuna.
(3) Navedba v objavi, da je bil
projekt (so)financiran iz sredstev državnega proračuna se v angleškem jeziku
glasi:
»The authors acknowledge
the financial support from the Slovenian Research Agency (project No. …)«.
III. Izbor mentorjev in usposabljanje mladih
raziskovalcev v RO
III.1. Izbor mentorjev
94. člen
(prijava na poziv)
Agencija objavi poziv za določitev
mentorskih mest raziskovalnim programom. Na poziv se lahko prijavi RO, pri
kateri je zaposlen vodja programske skupine in ki ima statusno obliko zavoda.
Za eno programsko skupino je dovoljena ena prijava.
94.a člen
(število mentorskih mest na programsko
skupino)
Število mentorskih mest na programsko
skupino med trajanjem raziskovalnega programa se določi glede na oceno
kakovosti programa, velikosti programske skupine in tipa raziskovalne
organizacije, v kateri se program izvaja (univerza, javni raziskovalni zavod
ali drugi zavod), in glede na število razpisanih mest na vedo. Podrobna
razdelitev mentorjev po raziskovalnih programih in po letih začetka
usposabljanja se uredi v metodologiji ocenjevanja prijav. Občasno strokovno
telo pripravi predlog sklepa o številu mentorskih mest na programske skupine za
obravnavo na ZSA. O številu mentorskih mest odloči direktor na predlog ZSA.
94.b člen
(določitev mentorjev)
(1) Na podlagi opredeljenega števila mentorskih
mest na programske skupine agencija pozove raziskovalne organizacije, da skupaj
z vodji programov do roka, določenega v pozivu, sporočijo imena kandidatov za
mentorje, ki morajo izpolnjevati te pogoje: 
-      
kvantitativne pogoje, ki so določeni v metodologiji
ocenjevanja prijav; 
-      
da so v delovnem razmerju v RO, ki sodeluje pri
izvajanju raziskovalnega programa, in so člani programske skupine; 
-      
da so od njihovega zagovora doktorata minila
najmanj štiri leta; 
-      
da izpolnjujejo pogoje za vodjo temeljnega in aplikativnega
raziskovalnega projekta. 
Če RO do navedenega roka agenciji ne
sporočijo imen kandidatov za mentorje, programske skupine izgubijo možnost
financiranja usposabljanja mladih raziskovalcev, pridobljeno na podlagi poziva.
(2) Mentor ne more usposabljati več kot tri
mlade raziskovalce hkrati. V kvoto mladih raziskovalcev se ne štejejo tisti, ki
jim status mladega raziskovalca miruje zaradi starševskega dopusta ali so
slednjega že izkoristili med trajanjem statusa mladega raziskovalca najmanj v
trajanju šest mesecev. Kvoto mladih raziskovalcev v usposabljanju pri
posameznem mentorju agencija preveri ob podpisu pogodbe o financiranju
usposabljanja mladega raziskovalca. 
(3) Vodja programske skupine lahko postane
mentor največ vsako drugo leto. Na seznamu mentorjev znotraj RO mora biti
najmanj 25% mlajših mentorjev. Kandidat za mlajšega mentorja je tisti, za
katerega velja, da je na dan končanega javnega poziva od zagovora njegovega
doktorata poteklo manj kot deset let. Če je mlajša kandidatka za mentorico
izkoristila porodniški dopust in dopust za nego in varstvo otroka, pri čemer se
za enega otroka upošteva eno leto, se čas od zagovora doktorata podaljša nad
deset let. Če RO ne more predlagati ustreznega števila mlajših mentorjev, o
potrditvi izbranih mentorjev odloča direktor na predlog ZSA. 
(4) Če se program izvaja na več RO, mora
biti razpored mentorjev po RO sorazmeren s sredstvi programa na teh RO. 
(5) Število mest mentorjev za medicino se v
RO zaradi opravljanja specializacije in krajšega obdobja financiranja
usposabljanja mladega raziskovalca na tem področju ustrezno poveča, in sicer
tako, da sredstva, namenjena mladim raziskovalcem v medicini, ostanejo
nespremenjena.
95. člen
(črtan)
96. člen
(črtan)
97. člen
(črtan)
98. člen
(črtan)
99. člen
(črtan)
100. člen
(črtan)
III.2. Usposabljanje mladih raziskovalcev
v RO
101. člen
(namen)
Agencija financira usposabljanje mladih
raziskovalcev v RO z namenom, da se:
-      
obnovita raziskovalni in raziskovalno‑pedagoški
kader v RO;
-      
poveča raziskovalna zmogljivost skupin za
izvajanje raziskovalnih programov ter temeljnih in aplikativnih projektov;
-      
poveča kadrovski potencial za potrebe drugih
uporabnikov iz javnega in zasebnega sektorja.
102. člen
(razpisi za kandidate za mlade
raziskovalce)
RO izberejo kandidate za mlade raziskovalce
v skladu s predpisi, ki urejajo zaposlovanje v javnem sektorju, svojimi
internimi predpisi, pogoji, ki jih določa ta pravilnik, in v soglasju z
izbranimi mentorji.
103. člen
(pogoji za kandidate za mlade
raziskovalce)
(1) Kandidat za mladega raziskovalca
mora izpolnjevati naslednje pogoje:
-      
ima najmanj univerzitetno izobrazbo ustrezne
smeri, doseženo po študijskem programu, sprejetem v Republiki Sloveniji pred
11. junijem 2004, in povprečno študijsko oceno vseh izpitov in vaj (brez
diplome) najmanj 8,00 ter izpolnjuje pogoje za vpis na podiplomski študij
tretje stopnje, ali
-      
ima izobrazbo druge stopnje ustrezne smeri,
doseženo po magistrskem študijskem programu, sprejetem v Republiki Sloveniji po
11. juniju 2004, in povprečno študijsko oceno vseh izpitov in vaj na
dodiplomskem študiju prve stopnje in podiplomskem študiju druge stopnje najmanj
8,00, ali
-      
ima magisterij, dosežen po magistrskem
študijskem programu, sprejetem v Republiki Sloveniji pred 11. junijem 2004
ali
-      
glede na prvo, drugo in tretjo alinejo
primerljivo izobrazbo, doseženo na univerzah v tujini in
-      
da ni minilo več kot 5 let od zagovora diplome
iz prve ali druge alineje oziroma od zagovora magisterija iz tretje alineje,
pri čemer se pet letno obdobje računa do 30. 9. tekočega leta; če je kandidat
za mladega raziskovalca brez finančne podpore agencije ali ministrstva,
pristojnega za znanost, že vpisan na podiplomski študij tretje stopnje, se
obdobje od zagovora diplome oziroma magisterija podaljša nad 5 let, in sicer se
za vsak vpisani letnik doda eno leto.
(2) Če je kandidat za mladega
raziskovalca že vpisan na podiplomski študij tretje
stopnje za pridobitev
znanstvenega naziva ali ima magisterij, dosežen po magistrskem študijskem
programu, sprejetem v Republiki Sloveniji pred 11. junijem 2004, povprečna
ocena dodiplomskega študija ni pomembna, razen v primeru ponovnega vpisa v prvi
letnik podiplomskega študija tretje
stopnje.
(3) Če je kandidat za mladega
raziskovalca izkoristil starševski dopust – pri čemer se za enega otroka upošteva
1 leto – se obdobje od zagovora diplome oziroma magisterija podaljša nad 5 let.
Enako velja za daljšo, več kot šestmesečno, dokumentirano bolezensko odsotnost
kandidata.
(4) Agencija ne financira kandidatov
za mlade raziskovalce, ki se ob podpisu pogodbe vpisujejo kot absolventi, in
kandidatov, ki so že bili financirani v programu mladih raziskovalcev.
104. člen
(ocenjevanje kandidatov za mlade
raziskovalce)
(1) Kriteriji in kazalci za
ocenjevanje iz 33. in 34. člena se za ocenjevanje mladih raziskovalcev ne
uporabljajo. Merila za ocenjevanje kandidatov za mlade raziskovalce so:
-      
povprečna študijska ocena vseh izpitov in vaj
(brez diplome) na univerzitetnem študijskem programu, sprejetem v Republiki
Sloveniji pred 11. junijem 2004 oziroma na dodiplomskem študiju prve stopnje in
podiplomskem študiju druge stopnje, opravljenih mora biti vsaj 80 % vseh
izpitov in vaj;
-      
že zaključen znanstveni magisterij;
-      
vpis na podiplomski študij tretje stopnje;
-      
prejete nagrade oziroma priznanja;
-      
objavljeni članki;
-      
sodelovanje pri razvojno-raziskovalnem delu.
(2) Vrednotenje meril določi RO.
105. člen
(izbor kandidatov za mlade raziskovalce)
(1) RO morajo izbiro kandidatov za mlade
raziskovalce opraviti do konca avgusta tekočega leta in do 1. septembra
sporočiti agenciji imena izbranih mladih raziskovalcev. Agenciji pošljejo
izjavo, da so bili kandidati izbrani v skladu z določbo 102. člena tega
pravilnika. 
(2) Če RO do 1. septembra tekočega leta
agenciji ne sporočijo imen kandidatov za mlade raziskovalce, mentorji izgubijo
možnost financiranja usposabljanja mladih raziskovalcev, pridobljeno na podlagi
razpisa. 
(3) Če RO agenciji pravočasno sporoči ime
kandidata za mladega raziskovalca, pa ta odstopi od mesta mladega raziskovalca,
preden se usposabljanje začne izvajati, lahko RO naknadno, vendar najpozneje do
konca tekočega leta, sporoči ime novega kandidata, ki je bil prav tako izbran v
skladu z določbami 102. člena pravilnika.
106. člen
(financiranje usposabljanja)
(1) Agencija financira usposabljanje
mladih raziskovalcev do doktorata znanosti, in sicer:
-      
največ štiri leta in šest mesecev, če so
vpisani v štiriletni doktorski študijski program (stari program);
-      
največ štiri leta, če so vpisali podiplomski
študij tretje stopnje (novi program);
-      
največ tri leta, če so vpisali podiplomski
študij tretje stopnje (novi program) na medicini. Če mladi raziskovalec po tem
roku ni pridobil statusa specializanta, mu agencija financira usposabljanje na
podiplomskem študiju tretje stopnje še za eno leto.
(2) Kategorija cene raziskovalne ure
za mladega raziskovalca se določi na podlagi kategorije cene raziskovalne ure
programske skupine mentorja. Tako določena kategorija cene raziskovalne ure
velja za celotno obdobje usposabljanja.
(3) Agencija
skrajša dobo financiranja, navedeno v drugi alineji prvega odstavka tega člena
za eno leto, če je mladi raziskovalec ob podpisu pogodbe vpisan v drugi letnik podiplomskega študija tretje stopnje in za
dve leti, če je vpisan v tretji letnik podiplomskega
študija tretje stopnje.
107. člen
(dokumentacija o usposabljanju)
(1) RO mora pred podpisom pogodbe o
financiranju in usposabljanju mladega raziskovalca (v nadaljnjem besedilu:
pogodba), vendar najkasneje do 20. septembra, poslati agenciji naslednjo
dokumentacijo:
-      
okvirni program raziskovalnega usposabljanja;
-      
dokazilo o diplomi oziroma potrdilo o zagovoru
znanstvenega magisterija in
-      
prilogo k diplomi, če se kandidat za mladega
raziskovalca vpisuje v prvi letnik podiplomskega študija tretje stopnje.
(2) Če kandidat za mladega
raziskovalca ni opravil dodiplomskega študija ali
podiplomskega študija druge stopnje oziroma magistrskega študija v Republiki Sloveniji, mora RO pred
podpisom pogodbe poslati še:
-      
odločbo visokošolskega zavoda o priznavanju
tujega izobraževanja za namen izobraževanja v Republiki Sloveniji in
-      
pretvorbo povprečne ocene dodiplomskega študija
glede na sistem ocenjevanja, ki se izvaja na visokošolskih zavodih v Republiki
Sloveniji, ki jo pripravi RO, kjer se izvaja usposabljanje, upoštevaje sistem
ocenjevanja v tujini opravljenega izobraževanja.
108. člen
(program usposabljanja)
(1) Okvirni program raziskovalnega
usposabljanja kandidata za mladega raziskovalca je sestavljen iz raziskovalnega
in študijskega programa. Raziskovalni program obsega:
-      
izhodišče raziskovalne naloge mladega
raziskovalca in njeno umestitev v raziskovalni program oziroma projekt
raziskovalne skupine;
-      
delovno hipotezo in metode dela;
-      
cilje raziskave in predvidene rezultate s
poudarkom na originalnem prispevku k znanosti.
(2) Študijski program obsega:
-      
program podiplomskega študija za pridobitev
znanstvenega naziva, ki mora biti časovno opredeljen,
-      
naziv univerze in fakultete podiplomskega
študija za pridobitev znanstvenega naziva.
(3) Okvirni program usposabljanja v
raziskovalni skupini podpišejo: raziskovalni mentor, poslovodni organ izvajalca
in mladi raziskovalec.
109. člen
(sklenitev pogodbe)
(1) Agencija in RO medsebojne pravice
in obveznosti glede izvajanja in financiranja usposabljanja uredita s pogodbo.
S pogodbo se lahko določi, da RO krije določene stroške pri usposabljanju
mladega raziskovalca.
(2) RO mora vrniti podpisano pogodbo
oziroma aneks najkasneje v 15 dneh od prejema le‑te. Pogodbi
je dolžna priložiti pogodbo o zaposlitvi mladega raziskovalca in potrdilo o
vpisu na podiplomski študij.
110. člen
(krajše usposabljanje v tujini)
(1) Mladim raziskovalcem, katerih
usposabljanje agencija že financira, se omogoči krajše usposabljanje v tujini v
obliki študijskih projektov na tujih univerzah oziroma raziskovalnih inštitutih
ali izvedbe eksperimentalnega dela doktorata, v prid kakovostnejšega
usposabljanja in podiplomskega študija doma, in sicer do največ enega leta in
pol.
(2) V času krajšega usposabljanja
mladega raziskovalca v tujini je RO upravičena do polnega obroka sredstev, ki
jih agencija iz državnega proračuna po pogodbi namenja za usposabljanje mladih
raziskovalcev, tudi v primeru, da je mladi raziskovalec za čas bivanja v tujini
pridobil tujo štipendijo.
(3) RO opiše potek usposabljanja
mladega raziskovalca v tujini v letnem poročilu.
(4) Zaradi krajšega usposabljanja v
tujini se pogodbeni rok za izvedbo programa ne podaljša. Zagovor doktorata mora
biti opravljen v Republiki Sloveniji. Zagovor doktorata je izjemoma možen tudi
v tujini, v primeru, če je pri doktoratu sodeloval tuj somentor in je odločitev
o zagovoru doktorata v tujini bila sprejeta v soglasju z vsemi udeleženci.
111. člen
(poročanje o usposabljanju)
(1) RO mora poročati o usposabljanju
mladega raziskovalca v rokih, navedenih v pogodbi in v ta namen poslati
agenciji letna poročila in zaključno poročilo na obrazcih, ki jih pripravi
agencija in so objavljena na spletni strani agencije.
(2) Pred zaključkom usposabljanja se
mora mladi raziskovalec udeležiti seminarja s področja podjetništva. Seminar
lahko organizira visokošolska organizacija, ki ima v svojem programu primerne
vsebine in ustrezne predavatelje, ali pa ga organizira RO ob sodelovanju s
strokovnjaki iz drugih visokošolskih zavodov in gospodarstva. Seminar ne sme
biti krajši od 5 šolskih ur. Potrdilo o udeležbi na seminarju mora biti priloženo
zaključnemu poročilu iz prejšnjega odstavka.
(3) Če poročila niso posredovana do
rokov, določenih v pogodbi, lahko agencija za čas zamude ne izplača sredstev po
pogodbi.
(4) (črtan).
112. člen
(poročanje o spremembah)
(1) RO je dolžna sporočiti agenciji
spremembe v zvezi z usposabljanjem mladega raziskovalca, ki se nanašajo na
spremembo oziroma prenehanje zaposlitve pri RO, ter na upravičeno odsotnost nad
30 delovnih dni skupaj, kot je starševski dopust ali daljša bolezenska
odsotnost, v roku, navedenem v pogodbi. Agencija
vzpostavi mirovanje statusa mladega raziskovalca tudi, če je podlaga za
vzpostavitev mirovanja v drugem zakonu. Za čas upravičene odsotnosti agencija s
sklepom začasno prekine financiranje in podaljša
usposabljanje za čas mirovanja pogodbenih obveznosti.
(2) V primeru prenehanja oziroma
spremembe zaposlitve mladega raziskovalca, agencija ustavi izplačevanje
sredstev. Nadaljevanje financiranja usposabljanja mladega raziskovalca je
vezano na pozitivno mnenje ustreznega telesa agencije.
113. člen
(zamenjava mentorja in programske oziroma raziskovalne
skupine)
(1) RO predlaga zamenjavo mentorja
zaradi prenehanja delovnega razmerja mentorja, upokojitve, smrti mentorja in
enoletne dokumentirane odsotnosti mentorja. Če gre za zamenjavo mentorja, ki ne
vpliva na druga pogodbena določila, in RO zagotovi, da predlagani mentor deluje
na istem raziskovalnem področju kakor prvotni mentor in mladi raziskovalec, o
zamenjavi odloča direktor.
(2) O zamenjavi mentorja iz drugih
utemeljenih razlogov in o zamenjavah, ki niso opredeljene v prejšnjem odstavku,
odloča direktor na predlog ZSA.
(3) Mentor
mora izpolnjevati pogoje iz 94.b člena tega
pravilnika.
(4) RO
predlaga spremembo programske skupine mladega raziskovalca, ki je posledica
zamenjave mentorja, spremembe organizacijskih enot, prenehanje izvajanja
raziskovalnega programa itd. O spremembi odloča direktor na predlog ZSA.
114. člen
(zagotavljanje namenske rabe sredstev)
(1) Sredstva agencije se smejo
uporabljati le za namene in v razmerjih, ki so določeni v uredbi.
(2) RO je dolžna omogočiti agenciji
vpogled v porabo sredstev, ki jih prejema na podlagi pogodbe.
(3) V pogodbi se navede ime odgovorne
osebe za skrbnika pogodbenih določil.
115. člen
(neizpolnjevanje pogodbe)
(1) V primeru neizpolnjevanja pogodbenih
obveznosti je RO dolžna o tem takoj poročati agenciji. Agencija lahko začasno
ali v celoti prekine financiranje oziroma odstopi od pogodbe.
(2) Prekinitev usposabljanja na
zahtevo izvajalca ali na željo mladega raziskovalca v prvih treh mesecih financiranja
nima finančnih posledic za podpisnika pogodbe razen, če agencija ugotovi
nenamensko porabo sredstev.
(3) Če agencija odstopi od pogodbe
zaradi nenamenske porabe sredstev, je RO dolžna nenamensko porabljena sredstva
vrniti z zakonitimi zamudnimi obrestmi v roku, ki ga določi agencija.
(4) V primeru, da pride do prekinitve
na zahtevo izvajalca ali na željo mladega raziskovalca po treh mesecih
financiranja oziroma če namen in cilj programa usposabljanja (zagovor
doktorata) nista dosežena v pogodbenem roku oziroma roku, skladno z drugim
odstavkom 116. člena tega pravilnika, je RO dolžna vrniti 10 % izplačanih
sredstev oziroma v primeru, ko je mladi raziskovalec dopolnilno zaposlen, 20 %
izplačanih sredstev. RO ima v obeh primerih pravico uveljaviti regresni
zahtevek v višini 5 % izplačanih sredstev proti mlademu raziskovalcu.
(5) (črtan).
116. člen
(predčasen zaključek usposabljanja oziroma
podaljšanje roka za zaključek usposabljanja)
(1) Če mladi raziskovalec uspešno zaključi
usposabljanje (zagovor doktorata) pred iztekom pogodbenega roka, se mu za čas,
ki preostane do izteka pogodbe, lahko podeli nagrada, ki predstavlja 30% višine
sredstev, ki jih agencija namenja za bruto plačo mladega raziskovalca, za vsak
predčasno končani mesec usposabljanja, vendar največ za dvanajst mesecev.
(2) RO lahko
zaprosi za podaljšanje roka zaključka usposabljanja, za katerega agencija ne
zagotavlja finančnih sredstev, za čas do enega leta in navede vzroke za zamudo,
razen za mlade raziskovalce s področja medicine, ki po izteku financiranja
doktorskega usposabljanja pridobijo status pripravnika, specializanta ali
začnejo s sekundariatom, za katere je možno podaljšanje do dveh let, za kar
agencija ne zagotavlja finančnih sredstev. O podaljšanju s sklepom odloči
direktor agencije na predlog ZSA.
IV. Raziskovalna oprema
117. člen
(predmet razpisa)
(1) Sofinanciranje nakupov
raziskovalne opreme obsega nakupe raziskovalne opreme, katere predračunska
nabavna vrednost prijavljene raziskovalne opreme znaša najmanj 50.000 EUR za naravoslovje,
najmanj 20.000 EUR za tehniko,
biotehniko in medicino ter najmanj 15.000 EUR za humanistiko in družboslovje.
(2) Delež sofinanciranja agencije za
nakup raziskovalne opreme se določi z razpisom ali metodologijo.
118. člen
(prijava na razpis)
(1) Na razpis se lahko prijavijo JRZ, univerze in drugi javni zavodi (v
nadaljnjem besedilu: prijavitelji), ki izvajajo javno službo na področju
raziskovalne dejavnosti v obliki raziskovalnih programov in infrastrukturnih
programov na podlagi dodeljene koncesije.
(2) Ob prijavi na razpis morajo
prijavitelji predložiti poleg prijave tudi naslednja dokazila: predračune za
raziskovalno opremo, ki jo nameravajo kupiti in pisma o nameri, predpogodbo
oziroma pogodbo o sofinanciranju, ki jo bo podpisal sofinancer in v kateri bo
naveden znesek sofinanciranja ali izjavo o lastnih sredstvih.
119. člen
(izločitveni pogoj)
Strokovno telo kot izločitveni pogoj lahko
upošteva raziskovalno opremo večje vrednosti, ki v Sloveniji že obstaja
(najmanj 140.000 EUR za naravoslovje, tehniko, biotehniko in medicino oziroma
najmanj 40.000 EUR za humanistiko in družboslovje). Pri tem mu je v pomoč
seznam obstoječe raziskovalne opreme, ki je dostopen na sistemu Sicris.
Strokovno telo lahko pozove prijavitelje, da dodatno utemeljijo prijavo glede
na obstoječo opremo.
120. člen
(ocenjevanje prijav)
(1) Ocenjevanje prijav vodi strokovno
telo.
(2) Strokovno telo točkuje posamezno
prijavo za raziskovalno opremo na podlagi kriterijev, določenih v tabeli G. IV.
Tabela G. IV.:
Kriteriji za ocenjevanje raziskovalne opreme in največje število točk za
posamezen kriterij.


Št. kriterija iz 33.
  člena

Kriterij

Največje št. točk


8

Kakovost prijave podporne dejavnosti

11


4

Relevantnost in potencialni vpliv prijave

6


 

Skupaj

17


(3) Za ocenjevanje pri kriteriju
Kakovost prijave podporne dejavnosti se uporablja kazalec:
8.7. Odobren čas financiranja raziskovalnega oziroma
infrastrukturnega programa, pri čemer strokovno telo preveri ustreznost
uvrstitve prijave raziskovalne opreme v raziskovalni oziroma infrastrukturni
program na podlagi javno dostopnih podatkov v bazi Sicris,
8.8. Višina nabavne vrednosti opreme.
(4) Za ocenjevanje pri kriteriju
Relevantnost in potencialni vpliv prijave se uporabljata kazalca:
4.7. Delež sredstev iz drugih virov.
(5) Elementi ocenjevanja so podrobneje
določeni v metodologiji.
121. člen
(1) Na temelju izvedenega točkovanja,
skladno z opredeljenimi kriteriji, strokovno telo izdela predlog prednostnega
seznama prijav za sofinanciranje nakupov raziskovalne opreme in ga posreduje v
obravnavo na ZSA.
(2) V primeru, če več prijav doseže
enako število točk, izmed teh na temelju razprave o pomenu raziskovalne opreme
za podporo raziskovalni dejavnosti prijavitelja in drugih vključenih
raziskovalnih in infrastrukturnih programov oziroma projektov odloči o izboru
za sofinanciranje nakupov raziskovalne opreme ZSA. ZSA pri tem upošteva izhodišča
nacionalnega programa za področje raziskovalne dejavnosti.
122. člen
(odtujitev opreme in zagotavljanje
dostopnosti)
(1) Prijavitelj, s katerim agencija
sklene pogodbo o sofinanciranju nakupa raziskovalne opreme (v nadaljnjem
besedilu: sopogodbenik), mora zagotavljati nemoteno delovanje raziskovalne
opreme ter ravnati z njo kot dober gospodar. Odtujevanje te opreme je možno le
s soglasjem ustanovitelja po postopkih, ki jih določajo predpisi o
pridobivanju, razpolaganju in upravljanju s stvarnim premoženjem države.
(2) Sopogodbenik je dolžan nuditi
zmogljivosti raziskovalne opreme in povezane storitve vsem zainteresiranim RO
pod najugodnejšimi pogoji v primerih, ko se zmogljivosti in storitve
potrebujejo za izvajanje raziskovalnih programov oziroma projektov,
(so)financiranih s sredstvi državnega proračuna. Za uporabo zmogljivosti
raziskovalne opreme morajo imeti sopogodbeniki izdelane cenike, ki morajo biti
javno objavljeni.
(3) Pri oblikovanju lastne cene
uporabe raziskovalne opreme, sofinancirane s sredstvi agencije, morajo
prijavitelji upoštevati stroške amortizacije raziskovalne opreme, stroške
materiala in storitev za vzdrževanje opreme in pripadajoče stroške dela skladno
s predpisi s področja plačnega sistema javnega sektorja.
(4) Prijavitelji so dolžni agenciji
poročati o ceni za uporabo raziskovalne opreme ter o strukturi lastne cene
uporabe raziskovalne opreme.
(5) Prijavitelji so dolžni agenciji
redno poročati o dejanski uporabi oziroma izkoriščenosti raziskovalne opreme
ter obveščati javnost o razpoložljivosti opreme na svojih spletnih straneh.
(6) Navodilo za oblikovanje cen za
uporabo raziskovalne opreme, obveščanje in poročanje o uporabi raziskovalne
opreme, ki je akt poslovanja, sprejme direktor
agencije.
123. člen
(javno dostopna evidenca raziskovalne
opreme)
Evidenca raziskovalne opreme, katere nakup
je sofinancirala agencija iz sredstev državnega proračuna, je javno dostopna v
sistemu SICRIS. Podatke, ki so potrebni za evidenco, so prijavitelji v obliki
in na način, ki ga določi agencije, dolžni dostaviti.
124. člen
(pogodba o
sofinanciranju nakupa raziskovalne opreme)
(1) Pogodba o sofinanciranju nakupa
raziskovalne opreme se lahko sklene posamezno za določen nakup raziskovalne
opreme oziroma za več nakupov določene RO skupaj glede na čas izvedbe
predmetnega nakupa.
(2) S pogodbo o sofinanciranju nakupa
raziskovalne opreme se poleg obveznih sestavin pogodbe, ki jih določa ta
pravilnik, uredijo tudi druge medsebojne materialne pravice in obveznosti, kot
so: izkoriščanje raziskovalne opreme, pogoji za uporabo raziskovalne opreme,
poročanje o delovanju, uporabnosti in izkoriščenosti ter merila in elementi za
oblikovanje cen storitev izvajanj s to raziskovalno opremo.
(3) Sopogodbenik je dolžan zagotoviti
vključitev raziskovalne opreme v izvajanje programov in projektov ter
zagotoviti, da se raziskovalna oprema sofinancirana po tem pravilniku,
knjigovodsko evidentira kot osnovno sredstvo pri sopogodbeniku.
V. Mednarodno znanstveno sodelovanje
125. člen
(namen)
Na področju mednarodnega znanstvenega
sodelovanja agencija lahko (so)financira:
1.    
sprejete obveznosti v okviru mednarodnih
dvostranskih in večstranskih sporazumov, programov, memorandumov in protokolov
med Republiko Slovenijo in drugimi državami (v nadaljnjem besedilu: mednarodnih
aktov);
2.    
članstvo slovenskih znanstvenih združenj v
mednarodnih znanstvenih združenjih;
3.    
delovanje slovenskih predstavnikov, izvoljenih
za predsednike, podpredsednike, generalne sekretarje ali člane vodstvenih
organov mednarodnih znanstvenih združenj;
4.    
aktivnosti v zvezi s promocijo slovenske
znanosti v tujini;
5.    
delovanje tujih raziskovalcev, ki prihajajo v
Republiko Slovenijo na podlagi mednarodnega akta, če ta akt vsebuje recipročno
določilo za slovenske raziskovalce;
6.    
spodbujanje prijav na javne razpise okvirnih
programov za raziskave in tehnološki razvoj Evropske unije (v nadaljnjem
besedilu: okvirni programi EU);
7.    
sodelovanje slovenskih organizacij v
mednarodnih raziskovalnih in razvojnih projektih, ki jih je sprejela vlada,
ministrstvo, pristojno za znanost, ali agencija, in za katere je sklenjena
posebna pogodba oziroma drug ustrezen mednarodni akt.
126. člen
(razpis)
(1) Agencija (so)financira mednarodno
sodelovanje iz 1., 2., 3. in 4. točke prejšnjega člena na podlagi razpisa.
(2) Na razpis iz 1., 3. in 4. točke
prejšnjega člena se lahko prijavijo RO in zasebni raziskovalci, ki so vpisani v
evidenco RO oziroma v register zasebnih raziskovalcev, ki ju vodi agencija ter
izpolnjujejo pogoje, predpisane z zakonom, ki ureja področje raziskovalne in
razvojne dejavnosti, in s predpisi agencije, ter izvajajo s strani agencije
(so)financirane programe oziroma projekte temeljnega ali aplikativnega
raziskovanja, ali odobrene mednarodne projekte (zlasti npr. sodelovanje v
okvirnih programih EU na področju raziskav in tehnološkega razvoja), ki
zagotavljajo osnovni vir raziskav.
(3) Na razpis iz 4. točke prejšnjega
člena se lahko prijavijo tudi zavodi, skupnosti zavodov, gospodarske družbe,
društva, zveze društev in ustanove Republike Slovenije, ter pravne osebe iz
slovenskega zamejstva in pravne osebe Slovencev po svetu.
(4) Na razpis iz 2. in 3. točke
prejšnjega člena se lahko prijavijo slovenska znanstvena združenja.
127. člen
(enostranski in dvostranski razpisi)
Kadar mednarodni akt ne določa obveznosti
tuje strani, da ta (so)financira mednarodno sodelovanje se (so)financiranje
znanstvenoraziskovalnega sodelovanja iz 1. točke 125. člena tega
pravilnika izvaja na podlagi enostranskega javnega razpisa, sicer pa se izvaja
na podlagi dvostranskega razpisa. Vodja projekta mora izpolnjevati pogoje za vodjo raziskovalnega
projekta, kot jih določa ta pravilnik in metodologija.
128. člen
(ocenjevanje prijav)
(1) Prijave ocenjuje strokovna komisija
v skladu z razpisnimi pogoji, tem pravilnikom in metodologijo.
(2) Ocena posamezne prijave za razpise iz
1. točke 125. člena je kvantitativna ocena po kriteriju »1. Raziskovalna
uspešnosti raziskovalca oziroma skupine raziskovalcev« iz 34. člena, in sicer
kvantitativna ocena za znanstveno uspešnost nosilca projekta pri prijavitelju,
ki se določi na podlagi ocene A1 iz 35. člena tega pravilnika.
129. člen
(predlog prednostnega seznama prijav)
(1) Pri javnih razpisih, ki se
izvajajo kot dvostranski razpisi, strokovna komisija slovenskemu delu
pooblaščenega mednarodnega telesa (mešani komisiji ali odboru za znanstveno in
tehnološko sodelovanje obeh sodelujočih držav) preda seznam prijav s
pripadajočimi ocenami iz 128. člena. Pooblaščeno mednarodno telo pripravi
prednostni seznam prijav, ki ga slovenski del pooblaščenega mednarodnega
telesa posreduje agenciji v nadaljnjo obravnavo. Sklep o izboru prijav za
(so)financiranje sprejme direktor, pri čemer je dolžan upoštevati posredovani
finančno ovrednoteni prednostni seznam prijav.
(2) Pri javnih razpisih, ki se
izvajajo kot enostranski razpisi, strokovna komisija pripravi predlog
prednostnega seznama prijav na podlagi ocene prijav. V primeru skoraj identične
ocene dveh prijav, to je manj kot 5 odstotkov točk razlike, strokovna
komisija pri pripravi predloga finančno ovrednotenega prednostnega seznama
prijav za (so)financiranje poleg ocene upošteva tudi kriterij vključenosti
doktorskih študentov ali podoktorandov.
130. člen
(odločanje o financiranju)
Mednarodno sodelovanje iz 125. člena tega
pravilnika (so)financira agencija na podlagi sklepa direktorja.
(So)financiranje poteka na podlagi obvestila o rezultatih izbora prijav z
navedbo odobrenih sredstev oziroma števila izmenjav, ali na podlagi posebne
pogodbe med agencijo in prijaviteljem.
131. člen
(zahtevek za izplačilo)
(1) Vsi prijavitelji, ki jim je
sredstva za mednarodno sodelovanje predhodno odobrila agencija, so v 10 dneh po
realizirani aktivnosti dolžni agenciji predložiti zahtevek za izplačilo
sredstev, obračun stroškov in vsebinsko poročilo o realiziranih aktivnostih v
okviru posamezne aktivnosti. Poročilo lahko agencija uporablja v promocijske
namene.
(2) Agencija ni dolžna upoštevati
zahtevkov za izplačilo, ki na agencijo prispejo kasneje kot 30 dni po
realizirani aktivnosti. Ne
glede na določbo prejšnjega stavka agencija ni dolžna upoštevati zahtevka za
izplačilo, ki ga prejme po 10. januarju tekočega leta za izvedeno
aktivnost v preteklem koledarskem letu.
(3) V primeru, da je med agencijo in
prijaviteljem sklenjena pogodba, se način financiranja uredi v pogodbi.
132. člen
(nadzor)
Če agencija ugotovi nenamensko porabo
sredstev, prekine izplačevanje sredstev in odstopi od pogodbe ter zahteva
vrnitev vseh že izplačanih sredstev v realni vrednosti, vključno z zakonitimi
zamudnimi obrestmi.
133. člen
(sofinanciranje)
(1) Mednarodno sodelovanje
raziskovalcev iz tujine, ki prihajajo na obisk v Republiko Slovenijo na podlagi
1. in 5. točke 125. člena tega pravilnika, agencija (so)financira v višini
stroškov bivanja in dnevnic, določenih z veljavno uredbo, ki ureja višino
povračil stroškov v zvezi z delom in drugih dohodkov, ki se ne vštevajo v
davčno osnovo, če ni v razpisu določeno drugače.
(2) Stroški bivanja se sofinancirajo
največ v višini stroškov prenočnine v hotelu B-kategorije do 100 EUR (za
bivanje do 14 dni) ali do 1250 EUR mesečno, če ni v razpisu določeno drugače. 
(3) Mednarodno sodelovanje slovenskih
raziskovalcev na podlagi 1. točke 125. člena agencija (so)financira v višini
mednarodnih prevoznih stroškov kar najgospodarneje, upoštevajoč ceno in porabo
časa, če ni v razpisu določeno drugače. Pri enostranskih razpisih iz 127. člena
ali dvostranskih razpisih, kadar tako določa razpis, agencija raziskovalcem
lahko (so)financira tudi dnevnice med obiskom v tujini, kot jih določa uredba,
ki ureja povračila stroškov za službena potovanja v tujino (v nadaljnjem
besedilu: uredba o stroških).
134. člen
(projekti v okvirnih programih)
Agencija izplača enkratni finančni
prispevek k stroškom prijave projekta slovenskim organizacijam, ki so kot
prijaviteljice ali glavne koordinatorke prijavile projekt ali sodelujejo kot
partnerke pri projektu, ki ga je Evropski komisiji prijavila tuja ali slovenska
organizacija na objavljene javne razpise okvirnih programov za raziskave in
tehnološki razvoj EU. Za prijavo projekta, za katero je Evropska komisija
ugotovila, da je pravno formalno popolna in jo je posredovala v ocenjevanje
recenzentom, agencija izplača enkratni finančni prispevek k stroškom prijave
projekta. Do prispevka niso upravičeni prijavitelji, ki v recenzentski oceni ne
dosežejo mejnega odstotka največjega možnega števila točk v posameznem
recenzijskem postopku. Zneski enkratnih finančnih prispevkov in mejni odstotek
so določeni v metodologiji, vendar znesek ne more preseči 4.000 EUR za
slovensko organizacijo, ki je projekt prijavila kot koordinatorka v mednarodnem
konzorciju in 1.000 EUR za slovensko organizacijo, ki je pri projektu
sodelovala kot sodelujoča organizacija v konzorciju ali je prijavila projekt
samostojno, kadar razpis predvideva tudi enega prijavitelja.
135. člen
(prevzem sofinanciranja po komplementarni
shemi ali vodilni agenciji)
(1) Če recenzija prijave
raziskovalnega projekta, pri katerem sodeluje raziskovalec iz Slovenije, na
mednarodnem razpisu preseže prag za možno sofinanciranje, lahko agencija
prevzame sofinanciranje slovenskega dela v obsegu, ki ga predlaga ZSA in
sprejme direktor skladno z razpoložljivimi sredstvi v finančnem načrtu
agencije. Mednarodni razpisi, največji možni obseg in trajanje sofinanciranja,
prag za možno sofinanciranje in druga merila so določeni v metodologiji.
(2) Če je prijava raziskovalnega
projekta, pri katerem sodeluje raziskovalec iz Slovenije, na razpisu druge
države oziroma njene agencije na področju raziskovalne dejavnosti (v nadaljnjem
besedilu: vodilne agencije) predlagana v sofinanciranje, lahko agencija
prevzame sofinanciranje slovenskega dela v obsegu, ki ga predlaga ZSA in
sprejme direktor skladno z razpoložljivimi sredstvi v finančnem načrtu agencije.
Druge države oziroma vodilne agencije, največji možni obseg in trajanje
sofinanciranja ter druga merila so določeni v metodologiji.
136. člen
(sofinanciranje stroškov delovanja
funkcionarjev v mednarodnih znanstvenih združenjih)
(1) Slovenskim raziskovalcem,
izvoljenim za predsednike, podpredsednike in člane vodstvenih organov ali
generalne sekretarje mednarodnih znanstvenih združenj iz 3. točke 125. člena,
agencija lahko (so)financira mednarodne prevozne stroške na najbolj ekonomičen
način in dnevnice, kot jih določa uredba o stroških,
za udeležbe na zasedanjih vodstvenih organov mednarodnih znanstvenih združenj,
vendar ne več kot dvakrat letno. Agencija ne (so)financira udeležb na sestankih
delovnih skupin in drugih ad hoc teles.
(2) Slovenskim raziskovalcem lahko
agencija (so)financira nadomestila za strokovna opravila v zvezi z opravljanjem
funkcije predsednikov in generalnih sekretarjev mednarodnih znanstvenih
združenj največ do 900 EUR letno, vendar posamezno slovensko znanstveno
združenje ne more prejeti več kot enkratno nadomestilo za svoje funkcionarje v
mednarodnih znanstvenih združenjih letno.
(3) Pogoji, ki jih mora izpolnjevati
mednarodno znanstveno združenje iz tega in iz 137. člena, se lahko določijo z
razpisom.
137. člen
(sofinanciranje članarin v mednarodnih
znanstvenih združenjih)
(1) Agencija lahko (so)financira
mednarodne članarine slovenskih znanstvenih združenj v mednarodnih znanstvenih
združenjih od 200 EUR do 800 EUR letno. Agencija zagotovi sredstva za članarine
na podlagi zahtevkov za izplačilo s priloženo kopijo računov.
(2) Agencija ne (so)financira
mednarodnih članarin sekcijam slovenskih znanstvenih združenj v mednarodnih
znanstvenih združenjih, gospodarskim družbam in zavodom oziroma drugim javnim
pravnim osebam in posameznikom.
138. člen
(financiranje stroškov obiskov tujih
delegacij)
(1) Agencija zagotavlja sredstva za
financiranje stroškov, ki nastanejo pri uresničevanju programov mednarodnega
znanstvenega sodelovanja Republike Slovenije z obiski tujih delegacij v
Republiki Sloveniji in slovenskih v tujini. Pri zagotavljanju sredstev se
upošteva načelo recipročnosti.
(2) Sodelovanje delegatov agencije v
meddržavnih telesih in odborih mednarodnih organizacij, katerih partner je
Republika Slovenija, se financira v celoti in v višini, kot je določeno z
uredbo o stroških.
VI. Uveljavljeni raziskovalci iz tujine
139. člen
(namen)
Agencija sofinancira sodelovanje tujih
raziskovalcev z RO v Republiki Sloveniji z namenom, da le‑ti pri skupnem
raziskovalnem delu dosežejo tako kvalitetne raziskovalne rezultate, da bodo
lahko objavljeni s slovenskimi soavtorji vsaj v eni mednarodni znanstveni
reviji, ki sodi v zgornjo četrtino po faktorju odmevnosti (impact factor) na
svojem področju.
140. člen
(sofinanciranje)
Agencija sofinancira sodelovanje tujih
raziskovalcev na podlagi razpisa vsaj en mesec in ne več kot eno leto z
zagotavljanjem sredstev za plačilo njihovega raziskovalnega dela, za povračilo
potnih stroškov iz države bivanja tujega raziskovalca v Republiko Slovenijo ter
nazaj, za stroške bivanja v Republiki Sloveniji in druge stroške, ki jih skupaj
z drugimi pogoji določa metodologija.
141. člen
(prijavitelj)
(1) Na razpis se lahko prijavijo RO s
predlogom tujega raziskovalca, ki bi v raziskavah sodeloval s skupino
raziskovalcev, ki deluje znotraj RO (v nadaljnjem besedilu: skupina
raziskovalcev prijaviteljice). Tuj raziskovalec je tuj državljan, ki živi in
deluje v tujini, ali slovenski državljan, ki najmanj pet let živi in deluje v
tujini.
(2) Prijavitelj mora v prijavi med
drugim predložiti:
-      
okvirni program sodelovanja tujega
raziskovalca, ki je v skladu z drugim odstavkom 144. člena tega pravilnika,
-      
poimensko navedbo slovenskih raziskovalcev, s
katerim(i) bo tuji raziskovalec sodeloval pri raziskavah in
-      
navedbo naslova znanstvene revije, v kateri bo
predvidoma dosežena objava skupnih rezultatov s skupino raziskovalcev
prijaviteljice.
142. člen
(pogoji za sofinanciranje)
(1) Za sofinanciranje sodelovanja
tujih raziskovalcev v posamezni RO morata biti v trenutku prijave izpolnjena
naslednja pogoja:
-      
tuji raziskovalec mora imeti vsaj tri objave v
mednarodnih znanstvenih revijah, ki sodijo v zgornjo četrtino po faktorju
odmevnost (impact factor) na svojem področju, ali vsaj eno objavo v mednarodni
znanstveni reviji znotraj A", ali vsaj en patent,
podeljen pri uradu, ki opravlja popoln preizkus patentne prijave (pogoj ne
velja za humanistiko);
-      
skupina raziskovalcev prijaviteljice ima pri
agenciji vsaj en tekoči raziskovalni projekt ali program.
(2) V prijavi se mora prijavitelj
zavezati, da bo
-      
v času raziskovanja v Republiki Sloveniji imel
tuji raziskovalec vsaj dve predavanji s tematiko s področja opravljanih
raziskav;
-      
tuji raziskovalec raziskoval v skupini
raziskovalcev prijaviteljici na ozemlju Republike Slovenije brez prekinitev
vsaj en mesec, pri čemer se sodelovanje tujega raziskovalca na konferencah ali
znanstvenih srečanjih ne šteje za prekinitev.
(3) Na razpisu ne morejo biti izbrani
tuji raziskovalci oziroma skupine raziskovalcev prijaviteljice, ki so bili v
zadnjih petih letih izbrani na javnem razpisu za (so)financiranje uveljavljenih
raziskovalcev iz tujine.
(4) Dodatni pogoji so lahko določeni z
razpisom.
143. člen
(strokovno telo)
Ocenjevanje prijav vodi strokovno telo,
pristojno za ocenjevanje uveljavljenih raziskovalcev iz tujine, ki ga imenuje
ZSA. Strokovno telo sestavljajo predsednik in dva člana.
144. člen
(ocenjevanje raziskovalcev)
(1) Prijave lahko ocenjujejo posamezni
člani strokovnega telesa kot recenzenti ali zunanji recenzenti, ki jih imenuje
strokovno telo (v nadaljnjem besedilu: recenzenti). Vsak recenzent po možnosti
ocenjuje vsaj dve prijavi z istega področja ali vede.
(2) Recenzenti ocenjujejo posamezne
elemente ocenjevanja tako, da izpolnijo ocenjevalni list, ki vsebuje številčne
ocene po posameznih kazalcih in merilih. Recenzenti za ocenjevanje prijav
uporabljajo kriterije, navedene v tabeli G. IV.
Tabela G.IV.:
Kriteriji za ocenjevanje prijavljenih uveljavljenih raziskovalcev iz tujine in
največje število točk za posamezen kriterij.


Št. kriterija iz 33. člena

Kriterij

Največje št. točk


1

Raziskovalna uspešnost raziskovalca oziroma skupine
  raziskovalcev

30


2
Družbeno-ekonomska oziroma kulturna relevantnost raziskovalnih rezultatov raziskovalca oziroma skupine raziskovalcev
10


4

Relevantnost in potencialni vpliv prijave

10


 

Skupaj

50


(3) Za ocenjevanje pri kriteriju
Raziskovalna uspešnost raziskovalca oziroma skupine raziskovalcev se uporablja
naslednje kazalce:
1.4. Izjemni dosežki pri publikacijah;
1.5. Izjemni dosežki pri citiranosti;
1.6  Statusna odličnost.
(4) Za ocenjevanje pri kriteriju
Družbeno-ekonomska oziroma kulturna relevantnost raziskovalnih rezultatov
raziskovalca oziroma skupine raziskovalcev se uporabljajo naslednji kazalci: 
2.7  Izkazane povezave z industrijo
oziroma družbenimi in kulturnimi dejavnostmi; 
2.8  Avtorstvo/soavtorstvo patentov,
standardov, licenc, novih proizvodov, tehnologij in tehnoloških rešitev,
inovacij; 
2.9  Ustanoviteljstvo/soustanoviteljstvo
spin-off podjetja.
(5) Za
ocenjevanje pri kriteriju Relevantnost in potencialni vpliv prijave se
uporablja naslednje kazalce:
4.13. Pomen za RO;
4.14. Pomen za raziskovalno skupino;
4.15. Pomen za Slovenijo.
(6) V
primeru, da je prijavljeni raziskovalec iz tujine Nobelov nagrajenec, se uvrsti
v financiranje brez ocenjevanja.
(7) Elementi
ocenjevanja za oceno recenzentov so podrobneje določeni v metodologiji.
145. člen
(postopek ocenjevanja)
(1) Po opravljenem točkovanju in
prejeti oceni recenzentov strokovno telo pregleda ocene in lahko pozove
recenzente k dodatni utemeljitvi ocene.
(2) Strokovno telo na podlagi ocen
recenzentov nato tuje raziskovalce razvrsti v prednostni seznam prijav glede na
doseženo skupno število točk in glede na kategorije iz usmeritev ministrstva.
(3) V sofinanciranje so lahko sprejeti
tisti tuji raziskovalci, ki dosežejo največje število točk znotraj področij
posamezne vede, praviloma enega na posameznem področju v istem letu.
(4) Strokovno telo pripravi predlog
finančno ovrednotenega prednostnega seznama prijav tujih raziskovalcev in ga
posreduje v obravnavo ZSA v roku tridesetih dni od prejema recenzij.
146. člen
(pogodba)
Agencija sofinanciranje izbranih tujih
raziskovalcev uredi s pogodbo.
VII. Znanstveni sestanki
147. člen
(namen)
Agencija sofinancira sestanke z namenom, da
omogoči pridobivanje novega znanja, prenos znanja iz sveta, mednarodno
izmenjavo znanja in prenos raziskovalnih dosežkov v prakso.
148. člen
(predmet sofinanciranja)
(1) Agencija
sofinancira stroške organizacije znanstvenega sestanka, in sicer krije stroške
administriranja programskega in organizacijskega odbora, tiskanje in
razpošiljanje vabil in dopisov ter tiskanje povzetkov v knjižni oziroma
elektronski obliki, dodatka na referenta, najemnine dvorane in stroške bivanja
največ 10 vabljenim tujim predavateljem oziroma 5 % od aktivnih udeležencev (vabljeni
predavatelji iz tujine in referenti). Agencija sofinancira tudi pripravljalna
dela za organizacijo velikih sestankov, in sicer krije stroške administriranja
programskega in organizacijskega odbora, tiskanja in razpošiljanja vabil in
dopisov ter tiskanje povzetkov v knjižni oziroma elektronski obliki.
(2) Minimalna dotacija je 1000 EUR. Če
je izračun dotacije nižji od 1000 EUR, prijava pa je uvrščena na predlog
prednostnega seznama, se bo prijava sofinancirala s 1000 EUR pod pogojem,
da zaprošena sredstva iz prijave niso presežena.
149. člen
(programski odbor)
Za kvalitetno organizacijo znanstvenega
sestanka je ustanovljen in zadolžen programski odbor. Vodja znanstvenega sestanka mora biti evidentiran kot raziskovalec
v evidenci RO.
150. člen
(zbiranje prijav)
(1) Agencija zbira prijave za
organizacijo sestanka (v nadaljnjem besedilu: prijava) na podlagi razpisa.
(2) Na razpis se lahko prijavijo
organizacije, ki so vpisane v evidenco RO pri agenciji in društva s statusom delovanja v javnem interesu na
področju raziskovalne dejavnosti. Prav tako se lahko prijavijo pravne osebe
Slovencev iz slovenskega zamejstva in pravne osebe Slovencev po svetu (v
nadaljnjem besedilu: prijavitelj).
151. člen
(ocenjevanje prijav)
(1) Ocenjevanje prijav vodi strokovno telo,
pristojno za ocenjevanje prijav znanstvenih sestankov.
(2) Vsako prijavo ocenita dva
recenzenta. Strokovno telo za znanstvene sestanke (v nadaljnjem besedilu:
strokovno telo) imenuje 14 recenzentov, za vsako znanstveno vedo po dva
znanstvena recenzenta. Strokovno telo v 30 dneh od dneva prejema dokumentacije
pripravi finančno ovrednoten predlog prednostnega seznama za sofinanciranje
znanstvenih sestankov (v nadaljevanju: predlog). Predlog podpiše predsednik
strokovnega telesa.
(3) Za ocenjevanje prijav se uporablja
kriterije, navedene v tabeli G. VII.
Tabela G.VII.:
Kriteriji za ocenjevanje prijav za znanstvene sestanke in največje število točk
za posamezen kriterij.


Št. kazalca iz 33. člena

Kriterij

Največje št. točk


1

Raziskovalna uspešnost raziskovalca oziroma skupine
  raziskovalcev

40


4

Relevantnost in potencialni vpliv prijave

60


5

Izvedljivost predloga

15


 

Skupaj

115


(4) Za ocenjevanje pri kriteriju
Raziskovalna uspešnost raziskovalca oziroma skupine raziskovalcev se uporablja
naslednje kazalce:
1.4. Izjemni dosežki pri publikacijah,
1.5. Izjemni dosežki pri citiranosti.
(5) Za ocenjevanje pri
kriteriju Relevantnost in potencialni vpliv prijave se uporablja naslednje
kazalce:
4.3.    Pomen za razvoj znanosti oziroma stroke;
4.7.    Delež sredstev iz drugih virov;
4.9.    Delež tujih udeležencev znanstvenega sestanka;
4.10. Periodičnost znanstvenega sestanka;
4.11. Pričakovana odzivnost v znanstveni in strokovni javnosti;
4.12. Združevanje več znanstvenih disciplin.
(6) Za ocenjevanje pri kriteriju
Izvedljivost predloga se uporablja naslednja kazalca:
5.7  Skladnost predlaganega obsega aktivnosti s predvidenimi
finančnimi sredstvi in zagotavljanje racionalne rabe sredstev.
(7) Elementi za ocenjevanje so
podrobneje določeni v metodologiji.
(8) Po točkovanju strokovno telo
določi štiri kategorije: I, II, III in IV. Sofinancira se le sestanke, ki se
pri ocenjevanju uvrstijo v I, II. in III. kategorijo. Sestanek se uvrsti v
posamezno kategorijo na osnovi vsote točkovnih ocen in to ločeno po vedah.
152. člen
(najmanjše število referentov)
Agencija sofinancira sestanke, na katerih
je predvideno za enodnevni sestanek najmanj 10 referentov ter najmanj
20 referentov za dva ali več dnevni sestanek.
153. člen
(normativ za izračun sredstev za
sofinanciranje stroškov organizacije znanstvenih sestankov)
Za izračun pripadajočih sredstev za
sofinanciranje stroškov organizacije znanstvenih sestankov se upošteva število
udeležencev, število referentov, število dni, število tujih vabljenih
predavateljev in administriranje, ki je odvisno od števila referentov. Način
izračuna in finančno opredeljeni elementi so določeni v
metodologiji.
VIII. Nakup mednarodne znanstvene literature
154. člen
(namen)
Agencija v skladu s tem pravilnikom
sofinancira nakup mednarodne znanstvene literature z namenom zagotavljanja
dotoka in dostopnosti mednarodnih znanstvenih in strokovnih informacij za
potrebe raziskovalne, izobraževalne in razvojne dejavnosti v Republiki
Sloveniji.
155. člen
(strokovno telo)
Ocenjevanje prijav vodi strokovno telo,
pristojno za ocenjevanje prijav za mednarodno znanstveno literaturo.
156. člen
(prijavitelji)
Na razpis se lahko prijavijo knjižnice, ki
so javne pravne osebe, in zavodi, vpisani v evidenco RO pri agenciji. Knjižnice
in zavodi, ki se prijavijo na razpis, morajo opravljati informacijske storitve
za širši krog uporabnikov v raziskovalni, razvojni in izobraževalni dejavnosti.
Knjižnice (nacionalna knjižnica, univerzitetne in visokošolske knjižnice,
specialne knjižnice) in zavodi se lahko prijavijo posamično ali v obliki
konzorcijev.
157. člen
(vsebina prijave)
(1) Prijava mora biti pripravljena na
podlagi pridobljenih ponudb, evidentiranih v sistemu COBISS.SI. Seznam za
naročilo mednarodne literature je priloga k prijavi.
(2) Prijavitelju se lahko odobri
sredstva največ do višine ponudb iz predloženega seznama.
(3) Če
prijavitelj s pogajanji z dobavitelji doseže nižje
cene od prvotno ponujenih in mu sredstva zato ostanejo, lahko predlaga
agenciji:
a) 
nakup dodatne mednarodne literature, za katero
je na razpisu kandidiral, vendar sofinanciranje ni bilo odobreno ali ni bilo
odobreno v celoti;
b) 
nakup dodatne mednarodne literature, za katero
na razpisu ni kandidiral.
(4) Predlog iz tretjega odstavka mora biti
pripravljen na podlagi ponudb, ki jih prijavitelj priloži k predlogu. O
predlogu odloči direktor.
158. člen
(ocenjevanje prijav)
(1) Za ocenjevanje prijav se
uporabljajo kriteriji, navedeni v tabeli G. VIII.
Tabela
G.VIII.: Kriteriji za ocenjevanje prijav za nakup mednarodne znanstvene
literature ter največje število točk za posamezni kriterij.


Št. kriterija 
iz 33. člena

Kriterij

Največje št. točk


7

Relevantnost podporne dejavnosti

21


8

Kakovost prijave podporne dejavnosti

15


4

Relevantnost in potencialni vpliv prijave

3


5

Izvedljivost predloga

6


 

Skupaj

45


(2) Za ocenjevanje pri kriteriju
Relevantnost podporne dejavnosti se uporablja naslednje kazalce:
7.1. Dostopnost;
7.2. Pogostnost uporabe;
7.3. Kontinuiteta naročil.
(3) Za ocenjevanje po kriteriju
Kakovost prijave podporne dejavnosti se uporablja naslednji kazalec:
8.6. Kvaliteta in pomen naročene mednarodne znanstvene literature.
(4) Za ocenjevanje po kriteriju
Relevantnost in potencialni vpliv prijave se uporablja naslednji kazalec:
4.7. Delež sredstev iz drugih virov.
(5) Za ocenjevanje po kriteriju
Izvedljivost predloga se uporablja naslednje kazalce:
5.7. Skladnost predlaganega obsega aktivnosti s predvidenimi
finančnimi sredstvi in zagotavljanje racionalne rabe sredstev;
5.8. Strokovna usposobljenost osebja.
(6) Elementi ocenjevanja so podrobneje
določeni v metodologiji.
159. člen
(prednost pri sofinanciranju)
(1) Prednost pri sofinanciranju nabave
mednarodne znanstvene literature imajo prijavitelji, pri katerih je potreben
pospešen razvoj knjižnice, ker je ta sestavni del organizacije, katere
pospešeni razvoj je v javnem interesu Republike Slovenije. Na ta način se
omogoča pospešeni razvoj strok, ki so v javnem interesu za razvoj Republike
Slovenije in so sestavni del mlade organizacije, ki jo je treba v javnem
interesu pospešeno razvijati oziroma uveljavljene organizacije, ki pospešeno
razvija novo raziskovalno‑razvojno področje.
(2) Strokovno telo lahko prijavitelja
iz prejšnjega odstavka obravnava prednostno, če je pospešen razvoj knjižnice
sestavni del celovitega projekta razvoja določenega raziskovalno‑razvojnega
področja. Svojo odločitev mora strokovno telo utemeljiti.
160. člen
(obseg sredstev sofinanciranja)
Pri izdelavi predloga za obseg sredstev za
posameznega prijavitelja strokovno telo upošteva:
-      
obseg v ta namen že odobrenih sredstev
posameznemu prijavitelju v prejšnjem letu in razmerje med znanstvenimi vedami,
-      
povečanje ali zmanjšanje zgoraj navedenih
sredstev glede na uvrstitev prijavitelja v lestvici točk glede na kriterije in
-      
skupen obseg razpoložljivih sredstev za ta
namen.
161. člen
(razdelitev prijav)
(1) Prijave oceni strokovno telo za
mednarodno literaturo po znanstvenih področjih na podlagi prijave za
sofinanciranje nakupa mednarodnih serijskih publikacij. Če je kdo od članov
strokovnega telesa v konfliktu interesov, prijavo oceni predsednik strokovnega
telesa ali pa kdo od članov, ki ni v konfliktu interesov. 
(2) Strokovno telo na podlagi ocen pripravi
po področjih vrstni red prijav za serijske publikacije. 
(3) Ko strokovno telo za serijske
publikacije določi število točk, pri opredelitvi sredstev za sofinanciranje kot
izhodišče upošteva razpoložljiva sredstva in sredstva, izplačana v preteklem
letu. Določi tudi prag števila točk, pod katerim se uvrščeni prijavitelji ne
sofinancirajo. 
(4) Strokovno telo lahko posamičnega
prijavitelja za sofinanciranje periodičnih publikacij obravnava prednostno, pri
čemer odloča o vsakem primeru posebej. Pri tem mora upoštevati zaprošena in
razpoložljiva sredstva. Tak predlog mora dodatno obrazložiti. 
(5) Če agencija prijavitelja v preteklosti
še ni sofinancirala, strokovno telo predlog za sofinanciranje nakupa mednarodne
znanstvene literature pripravi tako, da upošteva razpoložljiva sredstva.
Minimalni obseg sredstev za sofinanciranje ne sme biti manjši od sredstev,
danih prijavitelju, ki je v preteklem letu prejel najnižja sredstva. 
(6) Strokovno telo posebej predlaga
sofinanciranje nabavnih konzorcijev, ki so posebnega pomena. Kriterij za
opredelitev posebnega pomena je vključitev v konzorcij vsaj štirih univerz in
vsaj štirih JRZ oziroma celotno znanstveno področje, ki ga pokrivajo s
konzorcijskim nakupom. Konzorcijem se sofinancirajo stroški za elektronski
dostop do vsebin s celotnim besedilom. Izhodišče za določitev sredstev za to
sofinanciranje so razpoložljiva sredstva in sredstva, izplačana v preteklem
letu. 
(7) Strokovno telo posebej predlaga
sofinanciranje mednarodnih zbirk podatkov. Predlagane zbirke morajo poleg
seznamov objav in drugih rezultatov raziskovalnega dela vsebovati analitične
podatke, ki omogočajo dodatne informacije o kakovosti raziskovalnih izsledkov.
Izhodišče za sofinanciranje mednarodnih zbirk podatkov so razpoložljiva
sredstva in sredstva, izplačana v preteklem letu. 
(8) Revije v konzorciju, ki jih naroča in
plačuje posamezna knjižnica, so del rednega financiranja in se vrednotijo na
podlagi ocen, ki se jim dodata 2 točki za vsakih 10% nabav. Revije, ki so
dostopne v elektronski obliki v konzorcijih in niso pogoj za konzorcij, se ne
vrednotijo.
162. člen
(predlog prednostnega seznama prijav)
Na temelju izvedenega točkovanja, skladno z
opredeljenimi elementi ocenjevanja (pogoji, kriteriji, kazalci, merila)
strokovno telo v roku 30 dni od dneva prejema dokumentacije pripravi predlog
prednostnega seznama prijav za sofinanciranje mednarodne znanstvene literature.
Za mnenje k strokovni oceni lahko strokovno telo zaprosi ZSV.
IX. Osrednji specializirani informacijski
centri
163. člen
(namen)
Agencija v skladu s tem pravilnikom
sofinancira naloge centrov, ki so pogoj za izvajanje nacionalnega programa na
področju raziskovalne dejavnosti.
164. člen
(evalvacijski postopek)
Evalvacijski postopek vodi strokovno telo,
ki ga imenuje ZSA.
165. člen
(naloge centrov)
Naloge centrov so: obdelovanje,
organiziranje, vrednotenje, arhiviranje in posredovanje specializiranih
informacij in informacijskih virov, spremljanje in nadziranje ustreznosti
razvrstitve bibliografskih zapisov v bibliografski bazi raziskovalcev na
podlagi metodologije, ki jo sprejme agencija. Izvajanje nalog centrov v
povezavi z zapisi v bibliografski bazi raziskovalcev koordinira Institut
informacijskih znanosti (v nadaljnjem besedilu: IZUM).
166. člen
(koordinacija in arbitraža)
Za razreševanje vsebinskih vprašanj,
povezanih s prejšnjim členom tega pravilnika, centri sodelujejo z agencijo.
167. člen
(prijavitelji)
Naloge centra iz 165. člena tega pravilnika
lahko prijavitelji opravljajo kot samostojna pravna oseba ali kot
organizacijska enota prijavitelja, ki se ukvarja s knjižnično ali drugo
informacijsko dejavnostjo, z uporabo sistema COBISS, z vzpostavljenimi
komunikacijami med RO v Republiki Sloveniji in v mednarodnem prostoru in ki
opravljajo knjižnično in informacijsko dejavnost vsaj pet let. Vodja centra
oziroma strokovnjak za spremljanje, nadzor in razvrščanje bibliografskih
zapisov mora imeti najmanj znanstveni magisterij.
168. člen
(vsebina razpisa)
Agencija objavi v Uradnem listu Republike
Slovenije razpis za sofinanciranje nalog iz 165. člena tega pravilnika na
znanstveno‑raziskovalnih področjih: naravoslovnih ved, tehniških ved,
biotehniških ved, medicinskih ved, družboslovnih ved in humanističnih ved.
169. člen
(ocenjevanje prijav)
(1) Strokovno telo pri ocenjevanju
prijav upošteva kriterija, navedena v tabeli G.X.
Tabela G.X.:
Kriterija za ocenjevanje prijav za osrednje specializirane informacijske centre
ter največje število točk za posamezni kriterij.


Št. kriterija iz 33. člena

Kriterij

Največje št. točk


5

Izvedljivost predloga

10


 

Skupaj

10


(2) Izvedljivost predloga se ocenjuje
z naslednjima kazalcema:
5.8. Strokovna usposobljenost osebja;
5.9. Ustreznost organiziranosti centra za uspešno izvajanje nalog.
(3) Strokovno usposobljenost osebja za
opravljanje nalog iz 165. člena tega pravilnika se izkaže s priloženimi
referencami in izobrazbeno strukturo delavcev centra.
170. člen
(prednost pri sofinanciranju)
Prednost pri sofinanciranju imajo centri,
ki izkažejo večjo usposobljenost za opravljanje nalog in so ustrezno
organizirani za izvajanje nalog.
171. člen
(dodatna pojasnila)
Strokovno telo pri oblikovanju predloga
prednostnega seznama prijav upošteva usmeritve Nacionalnega raziskovalnega in
razvojnega programa. Strokovno telo lahko ZSV zaprosi za dodatna pojasnila k
predlogu prednostnega seznama centrov glede strokovne ocene centrov.
172. člen
(predmet sofinanciranja)
Za obdobje sofinanciranja se upošteva
stroške dela glede na planirane stroške za opravljanje nalog centra.
G. a DELOVANJE STROKOVNIH TELES AGENCIJE
172.a člen
(namen strokovnih teles)
(1) Strokovna telesa agencije omogočajo
strokovno neoporečno in neodvisno ocenjevanje prijav za (so)financiranje
raziskovalne dejavnosti in ocenjevanje poročil. 
(2) Pomembnejši nalogi strokovnih teles sta
še: 
-      
celostna skrb za razvoj ved in področij, ki jo
zagotavljajo ZSA in strokovna telesa agencije; 
-      
ohranjanje specifike posameznih ved in
področij, ki jo omogočajo pristojnosti ZSA in strokovnih teles ZSA. 
(3) Strokovna telesa agencije z usklajenim
delovanjem omogočajo strokovno presojo o predmetih ocenjevanja. Člane
strokovnih teles avtonomno imenuje ZSA.
I. Strokovna telesa
172.b člen
(vrste strokovnih teles)
(1) Strokovna telesa ZSA so stalna in
občasna strokovna telesa ter paneli. Kot ocenjevalci sodelujejo tudi
posamezniki (v nadaljnjem besedilu: recenzenti). 
(2) ZSA za izpolnjevanje nalog iz svoje
pristojnosti, ki so opredeljene v aktu o ustanovitvi agencije, predpisih
agencije in statutu agencije, imenuje stalna in občasna strokovna telesa.
I.1 Stalna in občasna strokovna telesa
172.c člen
(stalno strokovno telo)
(1) Stalna strokovna telesa so ZSV, ki so: 
-      
ZSV za naravoslovje; 
-      
ZSV za tehniko; 
-      
ZSV za medicino in zdravje; 
-      
ZSV za biotehniko; 
-      
ZSV za družboslovje; 
-      
ZSV za humanistiko; 
-      
ZSV za interdisciplinarne raziskave. 
(2) Člane ZSV imenuje ZSA za pet let tako,
da njihovo število in znanstvena ekspertiza omogočata pokrivanje vseh področij
po klasifikaciji agencije. Opredelitev področij se ravna po mednarodni
klasifikaciji OECD (Eurostat). ZSV ima od šest do dvanajst članov.
172.č člen
(naloge ZSV in naloge članov ZSV)
(1) Naloge ZSV so: 
-      
spremlja in nadzoruje izvajanje v
(so)financiranje sprejetih programov, projektov in drugih oblik raziskovalne
dejavnosti s področja ZSV v vseh fazah njihovega poteka na podlagi letnih in
zaključnih poročil o delu ter poročil o porabljenih sredstvih (v nadaljnjem
besedilu: ocenjevanje poročil), kar vključuje tudi administrativno-strokovni
vidik, ki ga izvaja agencija; 
-      
daje mnenje na zaprosilo občasnega strokovnega
telesa o strokovni oceni glede (so)financiranja mednarodne znanstvene
literature oziroma dodatna pojasnila k predlogu prednostnega seznama osrednjih
specializiranih informacijskih centrov glede njihove strokovne ocene; 
-      
pripravlja poročila o rezultatih in učinkih
raziskovalnih programov in projektov ter drugih oblik raziskovalne dejavnosti; 
-      
po končanih ocenjevalnih postopkih pripravi
predloge izboljšanja predpisov agencije in metodologije ocenjevanja; 
-      
daje pobude za razvoj raziskovalne dejavnosti
na svojem področju; 
-      
določa in dopolnjuje sezname bibliografskih
zbirk podatkov, znanstvenih revij in mednarodnih založb, ki se uporabljajo pri
kategorizaciji znanstvenih publikacij; iz bibliografskih zbirk podatkov izloča
publikacije, ki ne ustrezajo znanstvenim zahtevam; določa in dopolnjuje sezname
znanstvenih zbirk, korpusov in znanstvenih arhivov, ki se upoštevajo pri
vrednotenju raziskovalne uspešnosti. Skupaj z IZUM določi postopke ugotavljanja
zaključenih enot v navedenih zbirkah; 
-      
pregleduje ustreznost prijav raziskovalnih
projektov in mentorjev mladih raziskovalcev po področjih ter pri neustreznosti
prijav predlaga prerazporeditev na druga področja; 
-      
opravlja druge naloge za zagotavljanje
skladnega razvoja znanstvene vede, ki so v pristojnosti ZSV. 
(2) Pri opravljanju nalog ZSV člani ZSV
ocenjujejo letna in zaključna poročila ter sodelujejo z osrednjimi
specializiranimi informacijskimi centri pri presoji ustreznosti razvrstitve
znanstvenih del po tipologiji COBISS.
172.d člen
(naloge predsednika ZSV)
Delo ZSV vodita predsednik ali namestnik.
Naloge predsednika ZSV so: 
-      
pripravlja, sklicuje in vodi sestanke
strokovnega telesa, na katere lahko vabi tudi vodje raziskovalnih skupin, vodje
raziskovalnih programov in projektov ter raziskovalce; 
-      
usklajuje delo strokovnega telesa v skladu s
predpisi agencije; 
-      
strokovno usmerja delovanje ZSV; 
-      
pripravlja poročila o delu iz pristojnosti ZSV;
-      
opravlja druge naloge v skladu z usmeritvami
ZSA.
172.e člen
(občasno strokovno telo)
(1) Občasno strokovno telo imenuje ZSA za
ocenjevanje prijav, prispelih na razpis, ali za opravljanje drugih nalog iz
svoje pristojnosti ter mu določi obdobje delovanja in področje dela. 
(2) Občasna strokovna telesa so: 
-      
strokovno telo za dodelitev mentorskih mest
raziskovalnim programom; 
-      
strokovno telo za ocenjevanje raziskovalnih
programov; 
-      
strokovno telo za ocenjevanje raziskovalnih
projektov; 
-      
strokovno telo za opremo; 
-      
strokovno telo za uveljavljene raziskovalce iz
tujine; 
-      
strokovno telo za mednarodne projekte, ki so
bili pozitivno ocenjeni, niso pa bili izbrani za financiranje; 
-      
strokovno telo za znanstvene sestanke; 
-      
strokovno telo za znanstveno literaturo; 
-      
strokovno telo za mednarodno znanstveno literaturo;
-      
strokovno telo za osrednje specializirane
informacijske centre.
172.f člen
(naloge občasnega strokovnega telesa)
Naloge občasnega strokovnega telesa so: 
-      
izvaja evalvacijske postopke za posamezen
razpis ali drug ocenjevalni postopek in ocenjuje prijave, prispele na razpis.
Rezultat tega dela je predlog prednostnega seznama prijav, vključno s predlogom
višine finančnih sredstev, ki ga predloži v obravnavo ZSA; 
-      
sodeluje pri oblikovanju in obravnavanju
gradiva iz svojih pristojnosti; 
-      
pripravlja poročila s svojega strokovnega
področja za ZSA; 
-      
ima pri celotnem ocenjevanju funkcijo
poročevalca (rapporteurja); 
-      
opravlja druge naloge v skladu s svojim
strokovnim področjem.
172.g člen
(naloge predsednika občasnega strokovnega
telesa)
Naloge predsednika ali namestnika
predsednika občasnega strokovnega telesa so: 
-      
sklicuje in vodi sestanke strokovnega telesa; 
-      
usklajuje delo strokovnega telesa v skladu s
predpisi agencije; 
-      
strokovno usmerja delovanje strokovnega telesa;
-      
pripravlja poročila o delu iz pristojnosti
strokovnega telesa; 
-      
opravlja druge naloge v skladu s sklepi ZSV in
usmeritvami ZSA.
172.h člen
(imenovanje članov stalnih in občasnih
strokovnih teles)
(1) Izbor mogočih članov stalnih in
občasnih strokovnih teles je sestavljen iz predlogov raziskovalcev. K
predložitvi in usklajevanju predlogov za člane ZSV za posamezno vedo ali
področje agencija povabi raziskovalce po znanstvenih vedah ali disciplinah. 
(2) Člane ZSV imenuje ZSA izmed kandidatov,
ki jih predlagajo raziskovalci v znanstvenih vedah. Predsednika ZSV imenuje ZSA
na predlog Slovenske akademije znanosti in umetnosti (SAZU), ki da predlog v
dveh mesecih po pozivu, sicer ZSA imenuje predsednika ZSV izmed članov ZSV. ZSA
imenuje namestnika predsednika izmed članov ZSV. 
(3) Predsednika, namestnika predsednika in
člane občasnih strokovnih teles imenuje ZSA pred vsakokratnim začetkom
izvajanja ocenjevalnih postopkov ali ob začetku mandata na predlog ZSV in po
svoji presoji. 
(4) Seznam članov stalnih in občasnih
strokovnih teles se objavi po imenovanju na spletnih straneh agencije.
172.i člen
(kriteriji in pogoji za imenovanje članov
stalnih in občasnih strokovnih teles)
(1) Kandidati za imenovanje na mesto
predsednika, namestnika predsednika in člana strokovnega telesa morajo
izkazovati znanstveno ali strokovno odličnost tako, da izpolnjujejo pogoje za
vodjo temeljnega ali aplikativnega raziskovalnega projekta, kar ne velja nujno
za predsednika, namestnika predsednika in člane občasnega strokovnega telesa za
mednarodno znanstveno literaturo in strokovnega telesa za osrednje
specializirane informacijske centre. 
(2) Sestava stalnih strokovnih teles mora
zagotoviti pokrivanje področij znotraj ved in zagotavljati institucionalno
uravnoteženost ter ustrezno tematsko zastopanost. 
(3) Sestava občasnega strokovnega telesa
mora pokrivati vse znanstvene vede oziroma področja, iz katerih prihaja predmet
ocenjevanja, vključno z interdisciplinarno tematiko. Pogoj za člana občasnega
strokovnega telesa se določi z metodologijo ocenjevanja. 
(4) Sestava stalnih in občasnih strokovnih
teles mora zagotavljati zastopanost obeh spolov, in sicer tako, da bo v
znanstvenih vedah zagotovljena najmanj tretjinska zastopanost vsakega spola,
razen tehniških ved, v katerih mora biti zagotovljena najmanj petina
predstavnikov vsakega spola. 
(5) Strokovno telo za mednarodno znanstveno
literaturo sestavljajo predsednik, namestnik predsednika in po en član za vsako
znanstveno vedo, en predstavnik IZUM in en predstavnik Narodne in univerzitetne
knjižnice. 
(6) ZSA s sklepom o imenovanju določi
predsednika, namestnika predsednika in člane stalnih in občasnih strokovnih
teles, njihove naloge in trajanje mandata.
172.j člen
(razrešitev članov stalnih in občasnih
strokovnih teles)
(1) Predsednik, namestnik predsednika in
član stalnega ali občasnega strokovnega telesa so lahko razrešeni pred potekom
časa, za katerega so imenovani. ZSA razreši predsednika, namestnika predsednika
ali člana strokovnega telesa, če: 
-      
sam zahteva razrešitev; 
-      
pri svojem delu ne ravna po predpisih ali
neutemeljeno ne opravlja nalog, določenih v sklepu o imenovanju ali v tem
pravilniku; 
-      
s svojim nevestnim ali nestrokovnim delom
povzroči večjo škodo ali če zanemarja ali malomarno opravlja svoje naloge, tako
da nastanejo ali bi lahko nastale hujše motnje na raziskovalnem področju; 
-      
je imenovan za predstojnika visokošolskega
zavoda ali članice univerze ali direktorja javnega ali zasebnega raziskovalnega
zavoda ali za člana upravnega odbora agencije in ZSA; 
-      
nastopi konflikt interesov. 
(2) ZSA mora pred sprejetjem sklepa o
razrešitvi seznaniti predsednika, namestnika predsednika ali člana stalnega ali
občasnega strokovnega telesa z razlogi za razrešitev in mu dati možnost, da se
o njih izreče. 
(3) Sklep o razrešitvi predsednika,
namestnika predsednika ali člana stalnega ali občasnega strokovnega telesa
sprejme ZSA istočasno s sklepom o imenovanju novega predsednika, namestnika
predsednika ali člana stalnega ali občasnega strokovnega telesa.
I.2 Recenzenti in panel
172.k člen
(nabor in naloge recenzentov)
(1) Recenzenti so lahko slovenski ali tuji
državljani. 
(2) Nabor recenzentov agencija čim bolj
pridobi iz mednarodno dostopnih zbirk izjemnih raziskovalcev (na primer najbolj
citirani avtorji v Web of Science, Scopus), na podlagi pogodb s tujimi
izbranimi agencijami ali na podlagi meddržavnih dogovorov in predlogov
raziskovalcev. Nabor recenzentov enkrat letno dopolnijo s svojimi predlogi tudi
ZSV. 
(3) ZSA za posamezen razpis določi iz
nabora recenzentov predlog recenzentov, na podlagi katerega občasno strokovno
telo imenuje recenzente. 
(4) Seznam recenzentov, ki so sodelovali
pri ocenjevanju, se objavi ob koncu leta po abecednem redu za posamezno leto,
in to za vse ocenjevalne postopke skupaj na spletnih straneh agencije. Seznam
je razdeljen na dva dela, in sicer na seznam recenzentov znanstvene uspešnosti
in seznam recenzentov razvojno-strokovne uspešnosti. Področje njihovega dela je
zaupno. 
(5) Naloga recenzentov je izdelava ocene za
posamezen predmet ocenjevanja, skladno s predpisi agencije, razpisom in
metodologijo ocenjevanja.
172.l člen
(kriteriji in pogoji za imenovanje
recenzenta)
(1) Kandidat za recenzenta mora izkazovati
znanstveno ali strokovno odličnost tako, da izpolnjuje pogoje za vodjo
temeljnega ali aplikativnega raziskovalnega projekta. 
(2) Izpolnjevanje pogojev za tujega
recenzenta se določi kvalitativno. Občasno strokovno telo pri imenovanju
recenzenta upošteva mednarodno primerljive podatke, kakršni so: objave v
uglednih mednarodnih revijah; H-indeks; citati; ustanova, v kateri je zaposlen;
ustanove, ki so ga predlagale.
172.m člen
(zamenjava recenzenta)
Recenzent, ki ga izbere strokovno občasno
telo, je lahko zamenjan, če: 
-      
to sam zahteva (zaradi konflikta interesov,
predmet ocenjevanja ni z njegovega področja, druge nepredvidene okoliščine); 
-      
se pri svojem delu ne ravna po predpisih ali
neutemeljeno ne opravlja nalog, določenih v tem pravilniku; 
-      
se med postopkom ocenjevanja ugotovi, da izbira
recenzenta glede na predmet ocenjevanja ni bila ustrezna.
172.n člen
(panel in strokovne komisije)
Pri razpisih se za izvedbo ocenjevanja
veljavnih prijav, prispelih na razpis, lahko oblikuje panel. Tega sestavljajo
člani občasnega strokovnega telesa in tuji recenzenti, ki jih je najmanj
toliko, kolikor je članov strokovnega telesa. Člane panela iz vrst recenzentov,
ki jih predlaga občasno strokovno telo, imenuje direktor. Na panelu sodeluje
kot opazovalec tudi predstavnik ustreznega ZSV, ki ga izmed sebe določijo člani
tega sveta.
II. Konflikt interesov in izjava o
nepristranskosti
172.o člen
(konflikt interesov)
(1) Če je predsednik, namestnik
predsednika, član občasnega strokovnega telesa ali član panela v neposrednem
sorodstvenem, zaposlitvenem ali raziskovalnem stiku z raziskovalcem, ki
sodeluje s predmetom ocenjevanja v postopku ocenjevanja, se mora izločiti iz
postopka ocenjevanja predmeta raziskovalca, s katerim je v konfliktu interesov,
o tem pa pisno obvesti direktorja agencije in predsednika ZSA. Recenzent v
takem primeru le pisno obvesti direktorja agencije. 
(2) Kot neposredno sorodstveno razmerje po
tem pravilniku se štejejo zakonec, otroci, posvojenci, starši, posvojitelji,
bratje in sestre ter osebe, ki s predsednikom, namestnikom predsednika, članom
strokovnega telesa ali panela živijo v skupnem gospodinjstvu ali zunajzakonski
skupnosti. 
(3) Pristranskosti, ki izhajajo iz
zaposlitvenega (ista raziskovalna, programska ali projektna skupina) in
raziskovalnega stika, so navedene primeroma, in sicer: 
-      
na javnem razpisu ali pozivu sam sodeluje s
predlogom raziskovalne dejavnosti; 
-      
je z vodjo ali člani raziskovalne, programske
ali projektne skupine, iz katere je vodja predlagane raziskovalne dejavnosti, v
ožjem sorodstvenem razmerju; 
-      
sta z vodjem predlagane raziskovalne dejavnosti
člana iste raziskovalne, programske ali projektne skupine; 
-      
ima v zadnjih treh letih z vodjem predlagane
raziskovalne dejavnosti skupni znanstveni produkt (tipologije Z1 in Z2), pri
čemer se uredništvo ne šteje kot konflikt interesov; 
-      
je predstojnik, član vodstva ali organov
upravljanja visokošolskega zavoda, samostojnega visokošolskega zavoda, članice
univerze ali univerze, direktor ali član vodstva ali organov upravljanja
javnega raziskovalnega zavoda; 
-      
ima neposredno korist, če bo predlagana
raziskovalna dejavnost izbrana za sofinanciranje. 
(4) Iz postopka ocenjevanja se mora
predsednik, namestnik predsednika, član občasnega strokovnega telesa, član
panela ali recenzent izločiti, če sam sodeluje s predmetom ocenjevanja v
postopku ocenjevanja. O tem mora predsednik, namestnik predsednika, član
občasnega strokovnega telesa ali član panela pisno obvestiti direktorja
agencije in predsednika ZSA. Recenzent o tem le pisno obvesti direktorja
agencije. 
(5) Če predsednik ZSA meni, da povezave iz
prvega odstavka ne morejo bistveno vplivati na nepristranskost dela
predsednika, namestnika predsednika, člana občasnega strokovnega telesa, člana
panela ali recenzenta v ocenjevalnem postopku, mu to pisno sporoči. Če pa
predsednik ZSA meni, da bi povezave lahko vplivale na nepristranskost njegovega
dela, odloči o zamenjavi. 
(6) Za predsednika, namestnika predsednika,
člana stalnega in občasnega strokovnega telesa in recenzenta ne sme biti
imenovan predstojnik, član vodstva ali organov upravljanja visokošolskega
zavoda, samostojnega visokošolskega zavoda, članice univerze ali univerze,
direktor, član vodstva ali organov upravljanja javnega raziskovalnega zavoda,
član upravnega odbora agencije in ZSA. 
(7) Če je član strokovne komisije, ki jo za
ocenjevanje prijav za sofinanciranje predmeta raziskovalne dejavnosti imenuje
direktor, zaposlen v agenciji, ne more sodelovati pri obravnavanju ali
odločanju o sofinanciranju predmeta raziskovalne dejavnosti, ki se nanaša na
raziskovalno organizacijo, v kateri opravlja dopolnilno delo.
172.p člen
(konflikt interesov za člane ZSA)
Predsednik ali član ZSA je v konfliktu
interesov, če je v ožjem sorodstvenem, zaposlitvenem ali raziskovalnem stiku z
raziskovalcem, ki sodeluje s predmetom ocenjevanja v postopku ocenjevanja, ali
če sam sodeluje s predmetom ocenjevanja v postopku ocenjevanja, ali če je
raziskovalec, ki sodeluje s predmetom ocenjevanja v postopku ocenjevanja, član
upravnega odbora agencije.
172.r člen
(konflikt interesov za člane ZSV)
(1) Če je predsednik, namestnik predsednika
ali član stalnega strokovnega telesa v ožjem sorodstvenem, zaposlitvenem ali
raziskovalnem stiku z raziskovalcem, ki sodeluje v postopku ocenjevanja
poročil, ali če sam sodeluje s predmetom ocenjevanja v postopku ocenjevanja
poročil, mora o tem pisno obvestiti agencijo. 
(2) Pri postopkih iz druge, tretje in sedme
alineje prvega odstavka 172.č člena tega pravilnika je predsednik, namestnik
predsednika ali član stalnega strokovnega telesa v konfliktu interesov, če
kandidira na razpisu ali pozivu. 
(3) Če ZSV ali javni uslužbenec, ki ga
pooblasti direktor agencije, ugotovi, da obstaja konflikt interesov iz prvega
ali drugega odstavka tega člena, ZSV odloči, da člana, ki je v konfliktu
interesov, zamenja član ZSV, čigar raziskovalno področje je najbližje področju
člana, ki je v konfliktu interesov. Če med člani ZSV ni drugega člana za
ustrezno področje, lahko ZSV pooblasti za opravljanje naloge raziskovalca, ki
ni član ZSV, vendar izpolnjuje pogoje za člana ZSV, je strokovnjak za to
področje in ni v konfliktu interesov. ZSV lahko določi nabor raziskovalcev, ki
niso člani ZSV, za celotno trajanje svojega mandata.
172.s člen
(revizija)
Vprašanje konflikta interesov po tem
pravilniku agencija preverja z notranjo revizijo v izbranih primerih praviloma
enkrat letno.
172.š člen
(izjava o ravnanju z dokumenti in
nepristranskosti)
(1) Predsednik in člani ZSA, predsednik,
namestnik predsednika in člani stalnih in občasnih strokovnih teles ter
recenzenti po imenovanju podpišejo izjavo o ravnanju z dokumenti in izjavo o
nepristranskosti (v nadaljnjem besedilu: izjava), ki je v Prilogi 2 kot sestavnem
delu tega pravilnika. 
(2) Recenzenti morajo podpisati izjavo ob
vsakem javnem razpisu, katerega vloge ocenjujejo. 
(3) Z izjavo se podpisniki zavežejo, da
bodo z dokumenti, ki so predloženi v ocenjevanje (vloge, poročila itd.),
ravnali kot s podatki s stopnjo tajnosti INTERNO, zato ne bo dovoljeno
reproduciranje ali drugačno razširjanje dokumentacije.
III. Plačilo ter administrativna in
strokovna dela
172.t člen
(plačilo)
(1) Za izvedbo s tem pravilnikom določenih
nalog so predsedniki, namestniki, člani strokovnih teles in recenzenti
upravičeni do ustreznega plačila v obliki sejnin, plačila potnih stroškov ter
plačila po podjemnih in avtorskih pogodbah. 
(2) Višina plačila iz prejšnjega odstavka
se določa na podlagi notranjega akta agencije, ki ureja plačila za strokovno
delo recenzentov in članov strokovnih teles agencije. Sklep o plačilu sprejme
direktor agencije.
172.u člen
(administrativna in strokovna dela)
Administrativna in strokovna dela za
potrebe strokovnih teles in recenzentov zagotavlja agencija.

Priloga
1: Bibliografska merila znanstvene in strokovne uspešnosti
Priloga
2: Izjava o ravnanju z dokumenti in izjava o nepristranskosti

Pravilnik o postopkih (so)financiranja,
ocenjevanja in spremljanju izvajanja raziskovalne dejavnosti (Uradni list RS,
št. 4/11)
vsebuje naslednje prehodne in končne določbe:
»H. PREHODNE IN KONČNE DOLOČBE
173. člen
Za mlade raziskovalce, ki so bili sprejeti
na usposabljanje pred uveljavitvijo tega pravilnika, se financiranje
usposabljanja izpelje v skladu s predpisi, ki so veljali ob sklenitvi pogodbe,
razen določil 110. člena, prvega in tretjega odstavka 111. člena, 112. člena,
113. člena in četrtega in petega odstavka 115. člena tega pravilnika.
174. člen
(prenehanje
veljavnosti pravilnikov)
Z dnem uporabe tega pravilnika prenehajo
veljati naslednji pravilniki:
-      
Pravilnik o postopku (so)financiranja in
spremljanju izvajanja raziskovalne dejavnosti (Uradni list RS, št. 23/09),
-      
Pravilnik o kazalcih in merilih znanstvene in
strokovne uspešnosti (Uradni list RS, št. 41/09, 86/09 in 56/10),
-      
Pravilnik o ocenjevanju in financiranju
raziskovalnih in infrastrukturnih programov (Uradni list RS, št. 23/08, 23/09,
86/09 in 97/10),
-      
Pravilnik o (so)financiranju temeljnih,
aplikativnih in podoktorskih raziskovalnih projektov (Uradni list RS, št.
73/06, 41/09 in 23/09),
-      
Pravilnik o usposabljanju in financiranju
mladih raziskovalcev v raziskovalnih organizacijah (Uradni list RS, št. 24/06,
5/07, 39/07, 23/09, 68/09 in 90/09),
-      
Pravilnik o sofinanciranju nakupov raziskovalne
opreme (Uradni list RS, št. 23/09),
-      
Pravilnik o financiranju in sofinanciranju
mednarodnega znanstvenega sodelovanja Republike Slovenije (Uradni list RS, št.
68/09),
-      
Pravilnik o (so)financiranju uveljavljenih
raziskovalcev iz tujine (Uradni list RS, št. 53/06 in 23/09),
-      
Pravilnik o postopku in merilih za izbor in
sofinanciranje znanstvenih sestankov (Uradni list RS, št. 12/05, 24/06 in
23/09),
-      
Pravilnik o sofinanciranju nakupa tuje
znanstvene literature in baz podatkov (Uradni list RS, št. 12/05, 53/06, 22/07,
18/08 in 23/09),
-      
Pravilnik o postopku in merilih za izbor in
sofinanciranje domačih poljudnoznanstvenih periodičnih publikacij (Uradni list
RS, št. 24/06, 05/07 in 23/09),
-      
Pravilnik o postopku in merilih za izbor in
sofinanciranje domačih znanstvenih periodičnih publikacij (Uradni list RS, št.
12/05, 49/05, 24/06 in 5/07),
-      
Pravilnik o sofinanciranju programa znanost
mladini (Uradni list RS, št. 50/06 in 23/09),
-      
Pravilnik o sofinanciranju osrednjih
specializiranih informacijskih centrov (Uradni list RS, št. 12/05, 97/05, 5/07
in 23/09).
175. člen
(veljavnost
pravilnika)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o postopkih (so)financiranja, ocenjevanja in spremljanju izvajanja
raziskovalne dejavnosti (Uradni list RS, št. 72/11) vsebuje naslednjo prehodno in
končno določbo:
»43. člen
(prehodna
določba)
Za mlade raziskovalce, ki so bili sprejeti na
usposabljanje pred uveljavitvijo tega pravilnika, se financiranje usposabljanja
izpelje v skladu s predpisi, ki so veljali ob sklenitvi pogodbe, razen določil
110. člena, prvega, tretjega in četrtega odstavka 111. člena, prvega odstavka
112. člena, prvega in tretjega odstavka 113. člena, prvega odstavka 114. člena,
tretjega in četrtega odstavka 115. člena ter drugega odstavka 116. člena
pravilnika.
44. člen
(veljavnost
pravilnika)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o postopkih (so)financiranja, ocenjevanja in spremljanju izvajanja
raziskovalne dejavnosti (Uradni list RS, št. 45/12) vsebuje naslednjo prehodno in
končno določbo:
»32. člen
(prehodna
določba)
Za mlade raziskovalce s področja medicine,
ki poleg doktorskega usposabljanja istočasno opravljajo tudi pripravništvo,
sekundariat ali specializacijo in so bili sprejeti na usposabljanje pred
uveljavitvijo tega pravilnika, se v roku do 31. decembra 2012 sklene aneks, s
katerim se uredi financiranje navedenih mladih raziskovalcev skladno s tem
pravilnikom.
33. člen
(veljavnost
pravilnika)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o postopkih (so)financiranja, ocenjevanja in spremljanju izvajanja
raziskovalne dejavnosti (Uradni list RS, št. 96/13) vsebuje naslednjo prehodno in
končno določbo:
»47. člen
(prehodna
določba)
(1) Za mlade raziskovalce, katerih
usposabljanje je agencija financirala pred uveljavitvijo tega pravilnika, se
kategorija cene raziskovalne ure do zaključka usposabljanja ne spreminja ne
glede na zamenjave iz 113. člena Pravilnika o postopkih (so)financiranja,
ocenjevanja in spremljanju izvajanja raziskovalne dejavnosti (Uradni list RS,
št. 4/11, 72/11 in 45/12). 
(2) Za mlade raziskovalce, katerih
usposabljanje je agencija financirala pred uveljavitvijo tega pravilnika, se
podaljšanje roka za zaključek usposabljanja izvede v skladu s tretjim odstavkom
40. člena tega pravilnika.
48. člen
(veljavnost
pravilnika)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o postopkih (so)financiranja, ocenjevanja in spremljanju izvajanja
raziskovalne dejavnosti (Uradni list RS, št. 92/14)
vsebuje naslednjo prehodno in končni določbi:
»PREHODNA IN KONČNI DOLOČBI
59. člen
(prehodna
določba)
Preračun števila mest mentorjev za medicino
iz petega odstavka 94.b člena pravilnika se opravi na podlagi obstoječega
stanja ob prvem javnem pozivu. 
Pri mentorjih, ki so bili izbrani na
podlagi javnega razpisa pred uveljavitvijo tega pravilnika, se upošteva
omejitev števila mladih raziskovalcev na mentorja, ki je veljala ob javnem
razpisu. 
Za mlade raziskovalce, ki so z agencijo
sklenili pogodbo o financiranju usposabljanja pred uveljavitvijo tega
pravilnika, se določba druge in tretje alineje prvega odstavka 106. člena
pravilnika ne uporablja.
60. člen
(prenehanje
veljavnosti pravilnika)
Z dnem uveljavitve tega pravilnika preneha
veljati Pravilnik o delovanju stalnih in občasnih strokovnih teles za področje
raziskovalne dejavnosti (Uradni list RS, št. 37/11, 70/11 in 40/13).
61. člen
(veljavnost
pravilnika)
Ta pravilnik začne veljati naslednji dan po
objavi v Uradnem listu Republike Slovenije.«.