I. SPLOŠNA DOLOČBA
1. člen
(Vsebina)
Ta pravilnik podrobneje ureja izvajanje
Zakona o davku na dodano vrednost (Uradni list RS, št. 13/11 – uradno
prečiščeno besedilo, 18/11, 78/11, 38/12, 83/12, 86/14, 90/15, 77/18, 59/19,
72/19, 196/21 – ZDOsk in 3/22; v nadaljnjem besedilu: ZDDV-1).
II. DAVČNI ZAVEZANCI
2. člen
(Splošno)
(1) Davčni zavezanec je vsaka oseba (pravna
ali fizična) iz prvega odstavka 5. člena ZDDV-1, ne glede na to, ali je vpisana
v sodni register oziroma drug ustrezen register ali predpisano evidenco.
(2) Fizična oseba, ki opravlja dejavnost
deloma neodvisno (samostojno) in deloma odvisno (nesamostojno), je davčni
zavezanec v delu, ki se nanaša na neodvisno dejavnost.
(3) Davčni zavezanec je tudi oseba, ki v
Sloveniji nima sedeža svoje dejavnosti niti stalne poslovne enote niti stalnega
ali običajnega prebivališča (v nadaljevanju: davčni zavezanec, ki nima sedeža v
Sloveniji), ki opravlja ekonomsko dejavnost, opredeljeno v drugem odstavku 5.
člena ZDDV-1.
3. člen
(Davčni zavezanec, ki nima sedeža v
Sloveniji)
(1) Podružnica, prek katere opravlja
dejavnost v Sloveniji davčni zavezanec, ki nima sedeža v Sloveniji, nastopa v
imenu in za račun davčnega zavezanca, ki nima sedeža v Sloveniji, pri čemer
mora uporabljati firmo matičnega podjetja, njegov sedež in svoje ime.
(2) Davčni zavezanec, ki nima sedeža v
Sloveniji, ima pa sedež v drugi državi članici, lahko uveljavi oprostitev
plačila DDV ob uvozu blaga v skladu z drugim odstavkom 50. člena ZDDV-1 le, če
se identificira za namene DDV ali če imenuje davčnega zastopnika.
(3) Davčni zavezanec, ki nima sedeža v
Sloveniji, ima pa sedež v tretji državi ali na tretjem ozemlju, lahko uveljavi
oprostitev plačila DDV ob uvozu blaga v skladu z drugim odstavkom 50. člena
ZDDV-1 le, če se identificira za namene DDV in če imenuje davčnega zastopnika,
ki za njegov račun izpolnjuje obveznosti iz naslova DDV.
4. člen
(Davčni zastopnik)
(1) Davčni zavezanec, ki nima sedeža v
Sloveniji, lahko za davčnega zastopnika imenuje pravno ali fizično osebo, ki:
-      
opravlja dejavnost v skladu z drugim odstavkom 5. člena ZDDV-1;
-      
ima sedež oziroma stalno bivališče v Sloveniji in
-      
je identificirana za namene DDV v skladu z 79. členom ZDDV-1.
(2) Davčni zastopnik iz prejšnjega odstavka
ne more biti podružnica tuje osebe.
(3) Davčni zastopnik v imenu davčnega
zavezanca, ki nima sedeža v Sloveniji, izpolnjuje obveznosti in uveljavlja
pravice iz naslova DDV (sestavlja in predlaga obračune DDV, plačuje DDV, vlaga
zahtevke za vračilo presežka odbitka DDV itd.).
(4) Če istega davčnega zastopnika imenuje
več davčnih zavezancev, ki nimajo sedeža v Sloveniji, tak davčni zastopnik
predlaga davčnemu organu obračune DDV in izpolnjuje druge obveznosti oziroma
uveljavlja pravice iz naslova DDV za vsakega davčnega zavezanca posebej.
(5) Davčni zavezanec, ki nima sedeža v
Sloveniji, mora davčnemu zastopniku za potrebe izpolnjevanja obveznosti iz
naslova DDV poslati po en izvod izdanih računov, na katerih je poleg drugih predpisanih
podatkov v skladu s 17. točko 82. člena ZDDV-1 navedeno tudi ime, naslov in
identifikacijska številka za DDV davčnega zastopnika.
(6) Davčni organ lahko, v skladu z zakonom,
ki ureja davčni postopek, od davčnega zavezanca, ki nima sedeža v Sloveniji,
zahteva predložitev ustreznega instrumenta zavarovanja plačila davčne
obveznosti. Davčni organ lahko sprejme instrument zavarovanja plačila davčne
obveznosti tudi od davčnega zastopnika, če ima za tako predložitev davčni
zastopnik pooblastilo davčnega zavezanca, ki nima sedeža v Sloveniji.
(7) Če davčni organ ugotovi, da davčni
zastopnik ne izpolnjuje obveznosti iz naslova DDV, mu lahko prepove nadaljnje
zastopanje.
(8) Davčni organ vodi o davčnih zastopnikih
posebno evidenco.
(9) Ta člen se ne nanaša na dobave blaga in
storitev, v zvezi s katerim je plačnik DDV izključno prejemnik blaga ali
storitev.
4.a člen 
(Davčni zastopnik, solidarno odgovoren za
plačilo DDV od uvoza blaga) 
(1) Davčni zastopnik, ki je v skladu s
sedmim odstavkom 77. člena ZDDV-1 solidarno odgovoren za plačilo DDV od
uvoza blaga, mora pred začetkom zastopanja davčnemu organu predložiti
pooblastilo prejemnika blaga za zastopanje z izjavo davčnega zastopnika, da
brezpogojno prevzema solidarno odgovornost za plačilo DDV od uvoza blaga za
določeno obdobje.
(2) Določbe prvega, drugega, šestega in
sedmega odstavka prejšnjega člena veljajo tudi za davčnega zastopnika iz prvega
odstavka tega člena.
(3) Davčni zavezanci, ki obračunavajo DDV
le od pridobitev blaga znotraj Unije oziroma obračunavajo DDV le od prejetih
storitev oziroma davčni zavezanci iz 94. člena ZDDV-1, ki so
identificirani za namene DDV na podlagi četrtega odstavka 78. člena
ZDDV-1, ne morejo biti davčni zastopniki iz prvega odstavka tega člena.
(4) Davčni zavezanec, ki nima sedeža v
Sloveniji, za določeno davčno obdobje imenuje le enega davčnega zastopnika,
solidarno odgovornega za plačilo DDV.
(5) Davčni zastopnik predloži pooblastilo
za zastopanje s svojo izjavo iz prvega odstavka tega člena v elektronski obliki
prek sistema eDavki na obrazcu Pooblastilo za davčno zastopanje v skladu s
77. členom ZDDV-1, ki je v Prilogi XVI tega pravilnika in njegov sestavni
del.
III. OBDAVČLJIVE TRANSAKCIJE
5. člen
(Popravilo stvari, opustitev in dopustitev
dejanja)
(1) Popravilo stvari, opustitev in
dopustitev nekega dejanja štejejo za opravljanje storitev.
(2) Opustitev dejanja pomeni predvsem
odrekanje konkuriranju na trgu in prenehanje opravljanja dejavnosti. Dopustitev
dejanja med drugim pomeni tudi dovolitev uporabe premičnih oziroma nepremičnih
stvari in premoženjskih pravic.
6. člen
(Uporaba naročnikovega materiala)
(1) Če naročnik izroči proizvajalcu
material zaradi predelave, obdelave, dodelave ali izdelave določenega izdelka,
ta izročitev ne šteje za dobavo blaga po ZDDV-1.
(2) Če proizvajalec iz prvega odstavka tega
člena ne porabi vsega materiala, ki mu ga je izročil naročnik, in mu
neporabljenega materiala ne vrne, se šteje, da je naročnik v tem delu opravil
dobavo materiala proizvajalcu.
7. člen
(Zamenjava)
(1) Pri zamenjavi blaga ali storitev se
šteje, da je vsak dobavitelj oziroma izvajalec storitev opravil obdavčljivo
dobavo.
(2) Zamenjava vračljive embalaže se ne
šteje za zamenjavo blaga, če dobavitelj blaga v vračljivi embalaži spremlja
zamenjavo polne embalaže za prazno le evidenčno v skladu z uzancami o vračanju
in prevzemanju vračljive embalaže.
(3) Če dobavitelj zamenja blago z drugim
blagom iste vrste, enake količine, enake trgovske kakovosti in tehničnih
karakteristik in ostane davčna osnova nespremenjena se šteje, da je bila
opravljena prvotno nameravana dobava blaga, ki se šteje za obdavčljivo dobavo.
8. člen
(Prenos podjetja)
(1) Pri prenosu podjetja ali dela podjetja
na drugega davčnega zavezanca se šteje, da dobava blaga ni bila opravljena
samo, če prevzemnik podjetja ali dela podjetja, identificiran za namene
DDV, kot pravni naslednik prenosnika nadaljuje dejavnost.
(2) Prejšnji odstavek se nanaša tudi na
samostojne podjetnike in na druge osebe, ki opravljajo dejavnost po drugem
odstavku 5. člena ZDDV-1.
(3) Prvi odstavek tega člena vključuje tudi
statusna preoblikovanja družb, če so opravljena pod pogoji iz tega člena.
(4) Določbi prvega in drugega odstavka tega
člena se smiselno uporabljata tudi pri prenosu dejavnosti na pravnega
naslednika v primeru smrti davčnega zavezanca.
9. člen
(Stvarni vložki)
(1) Če davčni zavezanec prispeva v osnovni
kapital drugega davčnega zavezanca stvarni vložek, se šteje, da dobava blaga ni
bila opravljena.
(2) Če se stvarni vložek iz prejšnjega
odstavka uporablja za druge namene kakor za tiste, za katere ima prevzemnik
pravico do odbitka DDV, mora prevzemnik stvarnega vložka plačati DDV v skladu s
pravili, ki veljajo za obračun DDV od uporabe blaga in storitev za zasebne
namene.
10. člen
(Likvidacija in stečaj)
(1) Dobave blaga in storitev, opravljene v
postopku likvidacije in v postopku stečaja, se štejejo za obdavčljivo dobavo
blaga in storitev.
(2) Prvi odstavek tega člena se nanaša tudi
na unovčenje stečajne mase (premoženja) stečajnega dolžnika, razen prodaje
premoženja, ki je poslovna celota, kot je opredeljena z zakonom, ki ureja
finančno poslovanje pravnih oseb, postopke zaradi insolventnosti nad pravnimi
in fizičnimi osebami ter postopke prisilnega prenehanja pravnih oseb.
11. člen
(Prodaja blaga v postopku izvršbe)
(1) Če z zakonom pooblaščeni organ v
postopku izvršbe proda blago, se šteje, da je dolžnik blago neposredno dobavil
kupcu.
(2) DDV na dokumentu o prodaji blaga v
imenu dolžnika obračuna organ, ki vodi postopek izvršbe.
12. člen
(Zastava stvari in ustanovitev zastavne
pravice)
(1) Izročitev stvari v zastavo in
ustanovitev zastavne pravice se ne štejeta za dobavo blaga oziroma storitev.
(2) Če zastavni upnik ali nekdo tretji, ki
sta ga sporazumno določila zastavitelj in zastavni upnik, uporablja zastavljeno
stvar proti plačilu, se taka uporaba šteje za obdavčljivo dobavo.
(3) Če zastavni upnik zastavljene stvari ne
proda, nanj pa preide lastninska pravica na zastavljeni stvari, se šteje, da je
opravljena dobava blaga, ki jo izvede zastavitelj zastavnemu upniku.
13. člen
(Odškodnina, delna izpolnitev pogodbe)
(1) Od odškodnin se ne obračunava in ne
plačuje DDV.
(2) Za odškodnino iz prejšnjega odstavka se
šteje predvsem:
-      
dobava, ki jo dobavitelj opravi kot povračilo za škodo, nastalo na
podlagi prejšnje dobave, če dobavitelj odgovarja za škodo in njene posledice na
podlagi zakona ali pogodbe;
-      
zamudne obresti, ki jih davčni zavezanec zaračunava svojim dolžnikom do
višine predpisanih zamudnih obresti, in stroški opomina;
-      
pogodbene kazni;
-      
povračila škode zaradi razveljavitve pogodbe, če plačnik za to ni
pridobil nobenega blaga oziroma ni prejel nobene storitve.
(3) Če se pogodba izpolni delno, je predmet
DDV ta delna izpolnitev.
14. člen
(Zamenjava blaga v garancijskem roku)
(1) Če dobavitelj v garancijskem roku
zamenja dobavljeno blago z drugim blagom iste vrste, enake trgovske kakovosti
in tehničnih značilnosti, se ta dobava ne šteje za obdavčljivo dobavo.
(2) Če da dobavitelj iz prejšnjega odstavka
v zameno drugo blago manjše ali večje vrednosti, te razlike zmanjšujejo oziroma
povečujejo davčno osnovo.
15. člen
(Donacije)
Znesek, ki ga davčni zavezanec izplača
osebam, ki so v skladu s predpisi ustanovljene za opravljanje humanitarne,
kulturne, znanstvene, zdravstvene, socialnovarstvene, vzgojno-izobraževalne,
športne, verske ali sindikalne dejavnosti in ne gre za plačilo za
opravljeno dobavo blaga oziroma storitev, ni predmet DDV.
16. člen
(Članarine)
(1) Od članarin se ne obračunava DDV, če
prejeta članarina ne predstavlja plačila za opravljanje enakih ali podobnih
transakcij, kot jih v okviru dejavnosti iz drugega odstavka 5. člena ZDDV-1
opravlja drug davčni zavezanec.
(2) Če oseba iz petega odstavka 5. člena
ZDDV-1, ki prejema članarino, opravlja izključno dejavnost oziroma transakcije,
navedene v petem odstavku 5. člena ZDDV-1, članarina ni predmet DDV. Če oseba,
ki prejema članarino, opravlja dejavnost iz drugega odstavka 5. člena ZDDV-1 in hkrati opravlja dejavnost oziroma transakcije, navedene v petem odstavku 5. člena ZDDV-1, se
obračuna DDV od dela članarine, ki se nanaša na obdavčeno dejavnost.
(3) Od članarin, ki jih prejemajo
nepridobitne organizacije iz 11. točke prvega odstavka 42. člena ZDDV-1, se DDV
ne plačuje, če ni verjetno, da oprostitev DDV vodi k izkrivljanju konkurence,
razen če članarina predstavlja plačilo za dobavo blaga oziroma storitev iz
drugega odstavka 42. člena ZDDV‑1.
(4) Če članarino prejme davčni zavezanec,
ki izpolnjuje pogoje iz prvega odstavka 43. člena ZDDV-1, lahko uveljavlja
oprostitev plačila DDV tudi od članarin, razen če članarina predstavlja plačilo
za dobavo blaga oziroma storitev iz drugega odstavka 42. člena ZDDV-1.
17. člen
(Primanjkljaj blaga)
Primanjkljaj blaga se šteje za dobavo blaga
v skladu s 7. členom ZDDV-1, razen:
-      
primanjkljaja in uničenj, nastalih zaradi višje sile;
-      
primanjkljaja, ki je neločljivo povezan s procesom izdelave in predelave
blaga;
-      
primanjkljaja in uničenja iz naslova kala, razsipa, razbitja in okvare
blaga, ki sta neločljivo povezana s skladiščenjem in prevozom blaga v dejanskem
obsegu, ki pa ne sme biti večji od običajnega, ki ga določi pristojno
združenje;
-      
primanjkljaja oziroma izgub, nastalih zaradi tatvine oziroma kraje, če
je o tem sestavljen zapisnik policijske uprave.
18. člen
(Uvoz blaga)
Uvoz blaga, ki je predmet DDV, zajema
zakonit in nezakonit vnos blaga, ne glede na namen vnosa blaga v Unijo.
19. člen
(Neunijsko blago)
(1) Predmet DDV je tudi dobava neunijskega
blaga, če so izpolnjeni pogoji iz 3. člena ZDDV-1.
(2) Če je za dobavo neunijskega blaga predpisana
oprostitev plačila DDV, se ta oprostitev nanaša na dobavo neunijskega blaga v
Sloveniji in na pridobitev neunijskega blaga znotraj Unije.
20. člen
(Trošarinski izdelki)
(1) Obveznost za obračun in plačilo DDV od
trošarinskih izdelkov v skladu z 2.c) točko prvega odstavka 3. člena ZDDV-1, ki
jih pridobi davčni zavezanec, ki ni identificiran za namene DDV, ali pravna
oseba, ki ni davčni zavezanec, nastane, tudi če vrednost teh izdelkov, ki jih
pridobi v koledarskem letu, ne presega zneska iz drugega odstavka 4. člena
ZDDV-1.
(2) Če trošarinske izdelke pridobiva davčni
zavezanec, identificiran za namene DDV, je taka pridobitev predmet DDV v skladu
z 2.a) točko prvega odstavka 3. člena ZDDV-1.
21. člen
(črtan)
22. člen
(Pridobitev blaga znotraj Unije – točka d)
prvega odstavka 4. člena ZDDV-1)
Oseba iz točke d) prvega odstavka 4.
člena ZDDV-1, ki pridobiva blago znotraj Unije, mora, ob izpolnjevanju pogoja
iz točke b) drugega odstavka 4. člena ZDDV-1, obračunati DDV od pridobitev
blaga znotraj Unije že za pridobitev, s katero v tekočem koledarskem letu
preseže vrednost pridobitev 10.000 eurov.
23. člen
(Pridobitev rabljenega prevoznega sredstva znotraj Unije)
(1) DDV se obračuna in plača od pridobitve
rabljenega prevoznega sredstva iz druge države članice, če davčni zavezanec, ki
je identificiran za namene DDV v Sloveniji, prevozno sredstvo pridobi pod
pogoji iz drugega odstavka 93.a člena ZDDV-1.
(2) DDV se od pridobitve rabljenega
prevoznega sredstva ne obračuna in ne plača, če je prodajalec:
-      
davčni zavezanec s sedežem v drugi državi članici in je od dobave
prevoznega sredstva obračunal DDV od dosežene razlike v ceni po posebni
ureditvi za rabljeno blago, ali
-      
fizična oseba, mali davčni zavezanec ali pravna oseba, ki ni davčni
zavezanec, ki pri nabavi prevoznega sredstva, ki ga dobavi v Slovenijo, ni imel
pravice do odbitka DDV v svoji državi članici.
(3) Davčni zavezanec iz prvega odstavka
tega člena, ki pridobi rabljeno prevozno sredstvo iz druge države članice in to
prevozno sredstvo ni namenjeno nadaljnji prodaji, pridobitev prijavi na obrazcu
DDV-PPS, ki je Priloga I tega pravilnika in njegov sestavni del. Obrazec
DDV-PPS davčni zavezanec predloži prek sistema eDavki.
(4) Davčni zavezanec, identificiran za
namene DDV, ki pridobi rabljeno prevozno sredstvo zaradi nadaljnje prodaje in
prevoznega sredstva ne registrira, ne predloži obrazca DDV-PPS.
24. člen
(Pridobitev novega prevoznega sredstva
znotraj Unije)
(1) DDV se obračuna in plača od pridobitve
novega prevoznega sredstva iz druge države članice, ki jo morajo davčnemu
organu prijaviti osebe iz prvega odstavka 93.a člena ZDDV-1.
(2) Oseba, ki ni identificirana za namene
DDV in pridobi novo prevozno sredstvo iz druge države članice, pridobitev
prijavi na obrazcu DDV-PPS.
(3) Oseba, ki je identificirana za namene
DDV, pridobitev novega prevoznega sredstva iz druge države članice prijavi na
obrazcu DDV-PPS. DDV obračuna v skladu s splošno ureditvijo in izkaže DDV v
obračunu DDV.
25. člen
(Prva uporaba novih prevoznih sredstev)
(1) Šteje se, da so bila kopenska motorna
vozila iz prve alineje drugega odstavka 3. člena ZDDV-1 prvič dana v uporabo,
ko:
-      
se je vozilo prvič registriralo za cestno uporabo v eni od držav članic
ali
-      
je bilo vozilo dano na razpolago kupcu, če je bilo prepeljano iz države
članice proizvajalca brez registracije za cestno uporabo v drugo državo članico
ali
-      
je proizvajalec ali njegov koncesionar vozilo uporabil za demonstracijo
vozila, če je bilo vozilo prepeljano iz države članice proizvajalca brez
registracije za cestno uporabo v drugo državo članico ali
-      
je bil izdan račun, ki se nanaša na prvo dobavo, če davčni organ ne more
ugotoviti nobene od okoliščin iz prejšnjih alinej.
(2) Šteje se, da so bila plovila iz druge
alineje drugega odstavka 3. člena ZDDV-1 in zrakoplovi iz tretje alineje drugega odstavka 3. člena ZDDV-1 prvič dana v uporabo, ko:
-      
je proizvajalec dobavil plovilo ali zrakoplov prvemu kupcu ali
-      
je bilo plovilo ali zrakoplov prvič dano na uporabo kupcu ali
-      
je proizvajalec ali njegov koncesionar plovilo ali zrakoplov prvič uporabil
za demonstracijo vozila ali
-      
je bilo plovilo ali zrakoplov prvič registrirano za uporabo v eni od
držav članic ali
-      
je bil izdan račun, ki se nanaša na prvo dobavo, če davčni organ ne more
ugotoviti nobene od okoliščin iz prejšnjih alinej.
26. člen
(Oproščene dobave novih prevoznih sredstev
znotraj Unije)
(1) Davčni zavezanec, identificiran za
namene DDV v Sloveniji, ki dobavi novo prevozno sredstvo v drugo državo članico
kateri koli osebi, ki ni identificirana za namene DDV, izpolni obrazec DDV-DPS,
ki je Priloga II tega pravilnika in je njegov sestavni del.
(2) Obrazec DDV-DPS izpolni tudi vsaka
oseba iz tretjega odstavka 5. člena ZDDV-1, ki dobavi novo prevozno sredstvo
pod pogoji iz 2. točke 46. člena ZDDV-1.
(3) Davčni zavezanec iz prvega odstavka tega
člena predloži obrazec DDV-DPS davčnemu organu v elektronski obliki prek
sistema eDavki v osmih dneh od dneva opravljene dobave.
(4) Oseba iz drugega odstavka tega člena
predloži obrazec DDV-DPS davčnemu organu v kraju sedeža, stalnega oziroma
običajnega prebivališča v osmih dneh od dneva opravljene dobave. Obrazec
DDV-DPS se izpolni v treh izvodih (za pridobitelja, dobavitelja in davčni
organ), v štirih izvodih pa le, če se obrazec potrebuje za registracijski
organ.
(5) Oseba iz prejšnjega odstavka lahko
obrazec DDV-DPS predloži davčnemu organu v elektronski obliki prek sistema
eDavki.
(6) Davčni organ vodi evidenco dobav novih
prevoznih sredstev iz tretjega in četrtega odstavka tega člena za namene
izmenjave podatkov o dobavah novih prevoznih sredstev med državami članicami.
27. člen
(Tristranski posli)
Tristranski posli so verižni posli, v
katerih sodelujejo trije davčni zavezanci, identificirani za namene DDV, vsak v
svoji državi članici. Davčni zavezanec – dobavitelj blaga iz ene države članice
izda račun za dobavo blaga znotraj Unije davčnemu zavezancu – pridobitelju
blaga v drugi državi članici za blago, ki se neposredno odpošlje oziroma
odpelje davčnemu zavezancu – prejemniku blaga v tretjo državo članico.
27.a člen
(Kuponi)
(1) Določbe 18.a, 18.b, 18.c in
devetega odstavka 36. člena ZDDV-1 se ne uporabljajo za instrumente, ki
imetniku zagotavljajo popust ob nakupu blaga in storitev, ne zagotavljajo pa mu
pravice do prejema takšnega blaga ali storitev. 
(2) Za kupone iz 18.a člena ZDDV-1 se
za namene DDV ne štejejo vozovnice, vstopnice, potrdila o predplačilu za
potovanja, ki jih izdajajo potovalne agencije in organizatorji potovanj po
posebni ureditvi iz 97. člena ZDDV-1 ter poštne znamke, kolki in podobno.
IV. KRAJ OBDAVČLJIVIH TRANSAKCIJ
28. člen
(črtan)
29. člen
(črtan)
29.a člen
(Restavracijske storitve in storitve
cateringa)
(1) Restavracijske storitve so storitve, ki
se opravljajo v prostorih izvajalca storitev in obsegajo dobavo pripravljene
ali nepripravljene hrane in/ali pijače za uporabo ljudi ter zadosten obseg
pomožnih storitev, ki omogočajo njihovo takojšnje užitje.
(2) Storitve cateringa so storitve iz
prejšnjega odstavka, ki se ne opravljajo v prostorih izvajalca storitev.
(3) Za restavracijske storitve in storitve
cateringa ne štejejo:
-      
dobave pripravljene ali nepripravljene hrane (npr.: ponudba hrane kot
»vzemi s seboj« v restavracijah, supermarketih in podobno);
-      
dobave, ki obsegajo le pripravo in prevoz hrane;
-      
v splošnem dobave, ki obsegajo pripravo in dostavo hrane in/ali pijače
brez katerekoli druge pomožne storitve.
(4) V primerih iz prejšnjega odstavka je
dobava hrane in/ali pijače brez spremljajočih storitev obravnavana kot dobava
blaga, za katero se kraj obdavčitve določi v skladu z 19. do 21. členom ZDDV‑1.
(5) Če dobavi hrano in/ali pijačo en davčni
zavezanec, pomožne storitve pa za istega prejemnika drug davčni zavezanec, se
vsaka dobava obravnava ločeno.
29.b člen
(Najem prevoznih sredstev)
Čoln za razvedrilo iz 30.b člena ZDDV-1 je
čoln, ki meri v dolžino manj kot 24 metrov in se pri najemniku uporablja za
razvedrilo, šport ali rekreacijo.
29.c člen
(Poročilo in izjava o dobavah blaga in
opravljanju storitev iz drugega odstavka 30.f člena ZDDV-1)
Davčni zavezanec pošlje poročilo in izjavo
s podatki iz drugega odstavka 30.f člena ZDDV-1 v elektronski obliki, ki je
dostopna v sistemu eDavki.
V. OBDAVČLJIVI DOGODEK IN OBVEZNOST OBRAČUNA DDV
30. člen
(Splošno)
(1) Rok plačila, odlog plačila ali
kreditiranje dobave ne vplivajo na nastanek obveznosti obračuna DDV.
(2) Obveznost obračuna DDV pri odkupu
zapadlih in nezapadlih terjatev z regresno pravico ali
brez nastane v trenutku, ko prevzemnik terjatve prejme znesek, ki ga je
izterjal nad zneskom, plačanem upniku, razen zneska, ki ustreza višini
zakonitih zamudnih obresti.
31. člen
(Stvarni vložki)
Če davčni zavezanec uporabi stvarni vložek,
od katerega ni bil obračunan DDV na podlagi drugega odstavka 9. člena tega
pravilnika, za namene opravljanja dejavnosti, od katere se ne obračunava in
plačuje DDV, nastane obveznost obračuna DDV v davčnem obdobju, v katerem začne
uporabljati stvarni vložek za te namene.
32. člen
(Primanjkljaj blaga)
Davčna obveznost v zvezi s primanjkljajem
blaga nastane na dan, ko je primanjkljaj ugotovljen.
33. člen
(Izročitev blaga po b) točki drugega
odstavka 6. člena ZDDV-1)
Pri izročitvi blaga po b) točki drugega
odstavka 6. člena ZDDV-1 nastane obveznost obračuna DDV za celotno vrednost
blaga, in sicer v tistem davčnem obdobju, v katerem je blago izročeno.
34. člen
(Nevrnjena vračljiva embalaža)
(1) Pri zaračunavanju nevrnjene vračljive
embalaže nastane obveznost obračuna DDV v obdobju, v katerem je bila embalaža
zaračunana.
(2) Če se vračljiva embalaža vodi
evidenčno, nastane v primeru prekinitve poslovnega sodelovanja med dobaviteljem
blaga v vračljivi embalaži in uporabnikom ali uporabniki (na primer zaradi
likvidacije, stečaja, prenehanja poslovanja, uničenja vračljive embalaže in
podobno) obveznost obračuna DDV najpozneje zadnji dan davčnega obdobja, v
katerem je bilo prekinjeno poslovno sodelovanje, ne da bi bila vračljiva
embalaža vrnjena.
35. člen
(Uvoz blaga)
(1) V skladu s prvim, drugim in tretjim
odstavkom 35. člena ZDDV-1 nastane davčna obveznost takrat, ko v skladu s
carinskimi predpisi nastane obveznost obračuna carinskega dolga.
(2) Četrti odstavek 35. člena ZDDV-1 se
uporabi vedno, ko bi obveznost obračuna carinskega dolga morala nastati v
skladu s carinskimi predpisi, pa ne nastane, ker je za zadevno blago predpisana
stopnja uvoznih dajatev “prosto”.
36. člen
(Predplačila pri pridobivanju in dobavah
blaga znotraj Unije)
(1) Če davčni zavezanec izvrši plačilo,
preden je opravljena pridobitev blaga znotraj Unije, ne nastane obveznost
obračuna DDV.
(2) Če davčni zavezanec prejme plačilo,
preden opravi dobavo blaga v drugo državo članico pod pogoji iz 46. člena
ZDDV-1, ne nastane obveznost obračuna DDV.
36.a člen
(črtan)
36.b člen
(Predplačila v zvezi z uvozom ali izvozom
blaga)
Če davčni zavezanec izvrši ali prejme
plačilo v zvezi z uvozom ali izvozom blaga, ne nastane obveznost obračuna DDV.
36.c člen
(črtan)
Vi. DAVČNA OSNOVA
37. člen
(Neporabljen material)
Od neporabljenega materiala iz drugega
odstavka 6. člena tega pravilnika se DDV obračunava in plačuje od tržne
vrednosti tega materiala.
38. člen
(nabavna oziroma lastna cena blaga)
(1) Lastna cena po drugem in četrtem
odstavku 36. člena ZDDV-1 se določa v skladu z računovodskimi standardi oziroma
v skladu s predpisi o vodenju poslovnih knjig zasebnikov.
(2) Ne glede na prejšnji odstavek je lastna
cena oziroma nabavna cena blaga iz drugega odstavka 36. člena ZDDV-1 za
donirano hrano, ki izpolnjuje pogoje za doniranje hrane po predpisih, ki
urejajo kmetijstvo, enaka 0, če skupna vrednost donirane hrane davčnega
zavezanca, ki donira hrano v tekočem letu ne presega 2% prihodkov, ugotovljenih
po računovodskih predpisih za zadnje poslovno leto, zaključeno pred tekočim
letom. Za obdobje, v katerem podatki o prihodkih za zadnje poslovno leto še
niso na voljo, se začasno upoštevajo podatki o prihodkih, ugotovljeni po
računovodskih predpisih za predzadnje poslovno leto. Ko so podatki o prihodkih
za zadnje poslovno leto na voljo, se za izračun skupne vrednosti donirane hrane
za celotno tekoče leto upoštevajo prihodki, ugotovljeni po računovodskih
predpisih za zadnje poslovno leto. Pri davčnem zavezancu, ki šele začne
poslovati, ali davčnem zavezancu, ki v zadnjem poslovnem letu ni imel
prihodkov, skupna vrednost donirane hrane tega davčnega zavezanca v tekočem
letu ne sme presegati 2% prihodkov, ki jih izračuna v odvisnosti od obsega
pričakovanih poslov v tekočem poslovnem letu.
(3) Davčni zavezanec iz prejšnjega odstavka
ugotovljene prihodke upošteva za določitev nabavne cene blaga ali podobnega
blaga oziroma lastne cene blaga v tekočem koledarskem letu ne glede na to, kako
je določeno poslovno leto.
38.a člen
(Celotni stroški iz tretjega odstavka 36.
člena ZDDV-1 pri uporabi vozil za neposlovne namene)
(1) Pri uporabi motornega vozila, ki je del poslovnih
sredstev davčnega zavezanca, za neposlovne namene (zasebne namene ali za
zasebne namene njegovih zaposlenih ali kakršno koli uporabo za druge namene kot
za namene opravljanja njegove dejavnosti), se celotni stroški iz tretjega
odstavka 36. člena ZDDV-1 določijo z upoštevanjem števila kilometrov,
prevoženih za neposlovne namene, ter najvišje neobdavčene višine povračila
stroškov prevoza na službenem potovanju na prevožen kilometer pri uporabi
lastnega prevoznega sredstva delojemalca, določene z uredbo, ki določa davčno
obravnavo povračil stroškov in drugih dohodkov iz delovnega razmerja za potrebe
obdavčevanja z dohodnino.
(2) Pri izračunu celotnih stroškov pri uporabi vozila za
neposlovne namene iz prejšnjega odstavka se upoštevajo:
-      
dejanski podatki o številu kilometrov, prevoženih za neposlovne namene,
ali
-      
število kilometrov, prevoženih za neposlovne namene, ki so ugotovljeni
kot razlika med stanjem celotnih kilometrov in številom kilometrov, prevoženih
za poslovne namene za obdobje za katerega davčni zavezanec ugotavlja celotne
stroške pri uporabi vozila za neposlovne namene,
in
-      
najvišja neobdavčena višina povračila stroškov prevoza na službenem
potovanju na prevožen kilometer, ki velja na zadnji dan obdobja, za katerega
davčni zavezanec ugotavlja celotne stroške pri uporabi vozila za neposlovne
namene.
(3) Davčni zavezanec celotne stroške pri uporabi vozil za
neposlovne namene za koledarsko leto ugotovi najkasneje na dan 31. decembra
koledarskega leta.
39. člen
(Finančne storitve)
(1) Davčna osnova za obračun DDV od
storitev izterjave dolgov je vse, kar davčni zavezanec, ki opravi izterjavo,
prejme za plačilo.
(2) Davčna osnova za obračun DDV od
storitev faktoringa (pravi in nepravi faktoring) je enaka znesku (diskont,
stroški, provizija), ki ga davčni zavezanec, prevzemnik terjatve (faktor),
zaračuna upniku, razen zamudnih obresti.
(3) Davčna osnova za obračun DDV od
storitev gospodarjenja z vrednostnimi papirji je plačilo (provizija), ne glede
na to, na kakšen način je plačilo dogovorjeno.
(4) Davčna osnova za obračun DDV od
storitev odkupa zapadlih in nezapadlih terjatev z regresno pravico ali brez nje
je enaka znesku, ki ga davčni zavezanec, ki je prevzemnik terjatve, izterja nad
zneskom, plačanim upniku, v kolikor ta znesek predstavlja plačilo za opravljeno
storitev, razen zneska, ki ustreza višini zakonitih zamudnih obresti.
(5) Pri finančnem najemu obresti in drugih
stroškov financiranja ni treba vštevati v davčno osnovo blaga, če sta dobava
blaga in odobritev financiranja dogovorjeni in obračunani ločeno.
40. člen
(Davčna osnova pri pridobitvi novega
prevoznega sredstva)
Davčno osnovo pri pridobitvi novega prevoznega
sredstva sestavljajo skupni znesek, ki ga je oseba plačala za novo prevozno
sredstvo, vključno z dodatno opremo, ki je bila vgrajena v novo prevozno
sredstvo, preden je bilo novo prevozno sredstvo dobavljeno kupcu v Slovenijo,
in druge dajatve in stroški iz petega odstavka 36. člena ZDDV-1.
41. člen
(Sprememba davčne osnove)
(1) Po osmem odstavku 36. člena ZDDV-1 se
davčna osnova poveča, kadar je izvršeno višje plačilo od dogovorjenega, ne
glede na razloge za višje plačilo.
(2) Po drugem odstavku 39. člena ZDDV-1
lahko davčni zavezanec zmanjša znesek DDV od naknadno priznanih popustov, kot
so npr. superrabati in popusti zaradi slabše kakovosti blaga, če so bili
dogovorjeni neposredno med dobaviteljem in prejemnikom.
(3) Če je prejemnik blaga ali storitev
končni potrošnik, lahko davčni zavezanec, zmanjša davčno osnovo, če razpolaga z
dokumentom, ki dokazuje prekinitev pogodbe oziroma odpoved dobave blaga oziroma
storitve, in če dokaže, da je bila kupnina ali del kupnine vrnjen kupcu ali
njeno plačilo odpuščeno.
42. člen
(Davčna osnova pri uvozu blaga)
(1) V skladu z b) točko drugega odstavka
38. člena ZDDV-1 se v davčno osnovo pri uvozu blaga vštevajo tisti dodatni
stroški, ki so uvozniku neposredno zaračunani in katerih vrednost je v trenutku
sprejema carinske deklaracije določena in dokazljiva na podlagi razpoložljivih
listin.
(2) Če je bilo blago predmet carinskega
skladiščenja, stroški skladiščenja in ohranjanja blaga med skladiščenjem pa
niso izkazani ločeno in se zato vštevajo v carinsko vrednost blaga, se ti
stroški vštevajo tudi v vrednost iz prvega odstavka 38. člena ZDDV-1.
(3) Če je bilo blago med carinskim
skladiščenjem predmet običajnih ravnanj v skladu s carinskimi predpisi in se na
zahtevo carinskega deklaranta vrednost teh postopkov ne všteva v carinsko
vrednost blaga, se zahteva deklaranta upošteva tudi pri določanju vrednosti iz
prvega odstavka 38. člena ZDDV-1.
(4) Če je bilo blago obdelano, dodelano,
predelano ali popravljeno v okviru postopka aktivnega oplemenitenja, za
oplemenitene proizvode pa nastane obveznost obračuna DDV pri uvozu, se za
določitev davčne osnove po prvem odstavku 38. člena ZDDV-1 za plačilo DDV
za uvoženo blago, vdelano v oplemeniteni proizvod, upošteva enaka metoda
določitve deleža uvoženega blaga v oplemenitenem proizvodu, kakršna je bila v
skladu s carinskimi predpisi uporabljena za določitev tega deleža zaradi
izračuna višine carinskega dolga.
(5) Če je blago, katerega davčno osnovo je
treba določiti, v prosti coni, stroški skladiščenja in ohranjanja blaga, medtem
ko je blago v prosti coni, pa niso izkazani ločeno in se zato vštevajo v
carinsko vrednost blaga, se ti stroški vštevajo tudi v vrednost iz prvega
odstavka 38. člena ZDDV-1.
(6) Če je bilo blago v času, ko je bilo v
prosti coni, v skladu s carinskimi predpisi predmet običajnih ravnanj in se na
zahtevo carinskega deklaranta vrednost teh postopkov ne všteva v carinsko
vrednost blaga, se zahteva deklaranta upošteva tudi pri določanju vrednosti iz
prvega odstavka 38. člena ZDDV-1.
(7) V skladu z drugim in četrtim odstavkom
38. člena ZDDV-1 se dokazuje, da so v davčno osnovo vključeni posamezni
elementi oziroma da so iz nje izključeni, z dokumenti, ki jih mora zadevna
oseba predložiti carinskemu organu zaradi ugotavljanja carinske vrednosti blaga
v skladu s carinskimi predpisi.
(8) Če so
storitve, ki se opravijo na neunijskem blagu, medtem ko je blago v prosti coni
ali v carinskem skladišču, oproščene plačila DDV v skladu s 57. členom ZDDV-1,
deklarant, ne glede na prvi do osmi odstavek tega člena, ne more zahtevati, da
se vrednost teh storitev izključi iz davčne osnove za obračun DDV od uvoza
blaga.
(9) Če se za uvoz
blaga, za katerega je bil izkazan obračunani DDV od uvoza blaga v obračunu DDV
v skladu s šestim ali sedmim odstavkom 77. člena ZDDV-1, zahteva vložitev
dopolnilne deklaracije in je ta bila vložena po roku za predložitev obračuna
DDV za davčno obdobje, v katerem je bilo blago uvoženo, ter se davčna osnova za
to uvoženo blago spremeni, se za davčno obdobje, v katerem je vložena
dopolnilna deklaracija, davčna osnova določi kot razlika med davčno osnovo po
dopolnilni deklaraciji in davčno osnovo po poenostavljeni deklaraciji.
43. člen
(Davčna osnova pri ponovnem uvozu blaga,
ki je bilo v postopku pasivnega oplemenitenja)
(1) V skladu s petim odstavkom 38. člena
ZDDV-1 se davčna osnova pri ponovnem uvozu blaga ugotovi v skladu s carinskimi
predpisi, tako da se od carinske vrednosti ponovno uvoženega blaga odšteje
vrednost začasno izvoženega blaga.
(2) Carinska vrednost ponovno uvoženega
blaga in vrednost začasno izvoženega blaga se ugotovita v skladu s carinskimi
predpisi.
(3) Če se v skladu s carinskimi predpisi
carinska vrednost blaga, ki se ponovno uvaža, določa na podlagi stroškov
popravila začasno izvoženega blaga, tako ugotovljena vrednost predstavlja tudi
vrednost iz petega odstavka 38. člena ZDDV-1 za obračun DDV od uvoza blaga.
(4) Pri določitvi davčne osnove za obračun
DDV od uvoza blaga, ki je bilo začasno izvoženo na pasivno oplemenitenje, se
upoštevata tudi drugi in četrti odstavek 38. člena ZDDV-1.
44. člen
(Poenostavitve glede tečaja eura)
(1) Ne glede na sedmi odstavek 39. člena
ZDDV-1 se davčni zavezanec lahko odloči, da bo pod pogoji iz tega člena za vse
preračune vrednosti v tekočem mesecu uporabljal enoten mesečni tečaj.
(2) Mesečni tečaj iz prejšnjega odstavka je
referenčni tečaj Evropske centralne banke, ki ga objavi Banka Slovenije
predzadnjo sredo meseca pred mesecem, za katerega davčni zavezanec preračunava
vrednosti.
(3) Če se referenčni tečaj Evropske
centralne banke za posamezno valuto, ki ga uporablja v skladu z drugim
odstavkom tega člena, spremeni za 1% ali več, mora davčni zavezanec ne glede na
prvi odstavek tega člena uporabiti spremenjeni tečaj v tem mesecu. V tem
primeru davčni zavezanec kot mesečni tečaj za preračun vrednosti v zvezi z
davčnimi obveznostmi, ki nastanejo v okviru preostanka koledarskega meseca,
uporablja referenčni tečaj Evropske centralne banke, ki ga objavi Banka
Slovenije v sredo pred tednom, v katerem je zavezanec ugotovil, da so
izpolnjeni pogoji za spremembo tečaja.
(4) Davčni zavezanec mora na zahtevo
davčnega organa zagotoviti podatke o uporabljenih tečajih.
VII. STOPNJA DDV
45. člen
(Stopnje DDV)
(1) DDV se obračunava po stopnji 22%, 9,5% oziroma 5% od davčne osnove.
(2) Pri izračunu zneska DDV, ki je vsebovan
v plačilu, se uporablja preračunana davčna stopnja, ki se izračuna na naslednji
način:


preračunana davčna stopnja =

stopnja
  DDV x 100


100
  + stopnja DDV


(3) Preračunana
stopnja 22% znaša 18,0328%, preračunana stopnja 9,5% znaša 8,6758%,
preračunana stopnja 5 % znaša 4,7619 %.
(4) Če je za posamezno blago ob uvozu,
glede na namen uporabe, mogoče uporabiti splošno ali nižjo davčno stopnjo, se
lahko nižja davčna stopnja uporabi le, če davčni zavezanec blago uporabi za
namen, za katerega je predpisana nižja davčna stopnja.
46. člen
(Predplačila)
(1) Od plačil, izvršenih v skladu s petim
odstavkom 33. člena ZDDV-1, se DDV obračuna po preračunani stopnji.
(2) Od danih predplačil za dobave po 76.a
členu ZDDV-1 se DDV obračuna po predpisani stopnji od danega predplačila.
47. člen
(Sklicevanje na
kombinirano nomenklaturo)
Tarifne oznake, uporabljene v tem
pravilniku, so navedene v kombinirani nomenklaturi Evropske unije, objavljene
kot Priloga I Uredbe Sveta (EGS) št. 2658/87 o tarifni in statistični
nomenklaturi ter skupni carinski tarifi (UL L št. 256 z dne 7. 9.
1987, str. 1), zadnjič spremenjene z Izvedbeno uredbo Komisije (EU) 2021/1832 z
dne 12. oktobra 2021 o spremembi Priloge I k Uredbi Sveta (EGS)
št. 2658/87 o tarifni in statistični nomenklaturi ter skupni carinski
tarifi (UL L št. 385 z dne 29. 10. 2021, str. 1).
48. člen
(Izdelki iz 1. točke Priloge I k ZDDV-1)
(1) Med izdelke (blago) iz 1. točke Priloge
I k ZDDV-1 se uvrščajo izdelki in kmetijski pridelki, ki so samostojno ali kot
dodatki in nadomestki, primerni za zaužitje brez predhodne priprave ali po
običajnem postopku priprave hrane kot hrana za ljudi oziroma krma za živali (v
nadaljevanju: hrana), ter kmetijski pridelki (semena, rastline in žive živali),
ki se pridelujejo z namenom zagotavljanja surovin za pripravo hrane za ljudi
oziroma krme za živali in spadajo pod naslednje oznake kombinirane nomenklature
(v nadaljnjem besedilu: tarifna oznaka):
1.    
žive živali (tarifne oznake: od 0101 do vključno 0105), žive ribe, raki,
mehkužci in drugi vodni nevretenčarji (tarifne oznake: 0301 razen 0301 11 00 in
0301 19 00, 0306, 0307 in 0308) ter živi kunci, žabe, srnjad, jerebice, fazani
in druga divja perutnina;
2.    
meso in drugi užitni klavnični izdelki (tarifne oznake: od 0201 do
vključno 0210);
3.    
druge užitne ribe, raki, mehkužci in drugi vodni nevretenčarji (tarifne
oznake: od 0302 do vključno 0308);
4.    
mlečni izdelki (tarifne oznake: od 0401 do vključno 0406);
5.    
perutninska in ptičja jajca (tarifni oznaki: 0407 in 0408);
6.    
naravni med (tarifna oznaka: 0409 00 00);
7.    
drugi užitni izdelki živalskega izvora (tarifni oznaki: 0410 90 00 in
0504 00 00);
8.    
užitne vrtnine, koreni in gomolji (tarifne oznake: od 0701 do vključno
0714);
9.    
užitno sadje in oreški (tarifne oznake: od 0801 do vključno 0813);
10.  kava,
čaj in začimbe (tarifne oznake: od 0901 do vključno 0910);
11.  žita
(tarifne oznake: od 1001 do vključno 1008);
12.  proizvodi
mlinske industrije (tarifne oznake: od 1101 00 do vključno 1106), škrob pod
tarifno oznako 1108;
13.  oljna
semena in plodovi (tarifne oznake: 1201 90 00, 1202 41 00, 1202 42 00, 1203 00
00, 1204 00 90, 1206 00 91, 1206 00 99, 1207 10 00, 1207 30 00, 1207 40 90,
1207 50 90, 1207 60 00, 1207 70 00, 1207 91 90, 1207 99 91), bučno seme pod
tarifno oznako 1207 99 96, moka iz soje (tarifna oznaka: 1208 10 00),
zdrobljeno ali mleto makovo seme pod tarifno oznako 1208 90 00;
14.  razne
rastline in njihovi deli (tarifna oznaka: 1211), rožiči (tarifna oznaka: 1212
92 00), alge (tarifna oznaka: 1212 21 00), koščice in jedrca in drugo, primerno
za človeško prehrano (tarifni oznaki: 1212 94 00 in 1212 99 95), rastlinski
sokovi in ekstrakti pod tarifno oznako 1302 19 70;
15.  žitna
slama in pleve (tarifna oznaka: 1213 00 00), krmna koleraba, krmna pesa,
korenje za krmo; seno, lucerna, detelja, esparzeta, krmni ohrovt, volčji bob,
grašica in podobni pridelki za krmo (tarifna oznaka: 1214);
16.  masti
in olja živalskega in rastlinskega izvora (tarifne oznake: 1501 10 90, 1501 20
90, 1501 90 00, 1502 10 90, 1502 90 90, 1506 00 00, 1507 10 90, 1507 90 90,
1508 10 90, 1508 90 90, 1509, 1511 10 90, 1511 90 11, 1511 90 19, 1511 90 99,
1512 11 91, 1512 11 99, 1512 19 90, 1512 21 90, 1512 29 90, 1513 11 91, 1513 11
99, 1513 19 11, 1513 19 19, 1513 19 91, 1513 19 99, 1513 21 30, 1513 21 90,
1513 29 11, 1513 29 19, 1513 29 50, 1513 29 90, 1514 11 90, 1514 19 90, 1514 91
90, 1514 99 90, 1515 19 90, 1515 21 90, 1515 29 90, 1515 30 90, 1515 50 19,
1515 50 99, 1515 90 29, 1515 90 39, 1515 90 51, 1515 90 59, 1515 90 91, 1515 90
99, 1516 in 1517), masti in olja rib in morskih sesalcev pod tarifno oznako
1504;
17.  izdelki
iz mesa, rib, rakov, mehkužcev ali drugih vodnih nevretenčarjev (tarifne
oznake: 0306, 0307, 0308, od 1601 00 do vključno 1605);
18.  sladkor
in sladkorni proizvodi (tarifne oznake: od 1701 do vključno 1704);
19.  kakavov
prah, brez dodatka sladkorja ali drugih sladil (tarifna oznaka: 1805 00 00) ter
čokolada in drugi prehrambni proizvodi, ki vsebujejo kakav (tarifna oznaka:
1806);
20.  proizvodi
iz žit, moke, škroba ali mleka; slaščičarski proizvodi (tarifne oznake: od 1901
do vključno 1905);
21.  proizvodi
iz vrtnin, sadja, oreškov ali drugih delov rastlin (tarifne oznake: od 2001 do
vključno 2009);
22.  razna
živila (tarifne oznake: od 2101 do vključno 2106);
23.  pijače
(tarifne oznake: 2009 in 2201 do vključno 2202), kis in nadomestki kisa
(tarifna oznaka: 2209 00);
24.  ostanki
in odpadki živilske industrije (tarifne oznake: od 2301 do vključno 2306, 2308
00);
25.  pripravki,
ki se uporabljajo kot krma (hrana) za živali (tarifna oznaka: 2309);
26.  sol
pod tarifnima oznakama 2501 00 10 in 2501 00 91;
27.  morska
pena pod tarifno oznako 2530 90 00;
28.  sladila,
in sicer manitol (tarifna oznaka: 2905 43 00), sorbitol (tarifni oznaki: 2905 44 in 3824 60) in acesulfam (tarifna oznaka: 2934 99 90); lecitin (tarifna oznaka 2923 20 00); saharin
in njegove soli (tarifna oznaka: 2925 11 00), provitamini in vitamini (tarifna
oznaka: 2936); matični mleček pod tarifno oznako 0410 90 00;
29.  preparati za zaslajevanje (tarifni oznaki:
3824 99 92 in 3824 99 93) in dietetična sol pod tarifno oznako 3824
99 96.
(2) Ne glede na prejšnji odstavek se
uporabi splošna stopnja DDV za izdelke in kmetijske pridelke, ki so sicer
uvrščeni v eno izmed tarifnih oznak iz prejšnjega odstavka, vendar se ne
uporabljajo kot hrana ali kot surovina za pripravo hrane niti niso uvrščeni med
živali za pitanje ter semena in sadike, ki so namenjene izključno uporabi v
kmetijstvu, gozdarstvu in ribištvu, določene v prvem, drugem in tretjem
odstavku 55. člena tega pravilnika. Prav tako se splošna stopnja DDV, ne glede
na prejšnji odstavek, uporabi za izdelke, ki vsebujejo več kot 0,5 volumskega
odstotka alkohola pri 20 °C oziroma 0,4 masnega odstotka alkohola v
izdelku.
(3) Priprava jedi iz 1. točke Priloge I k
ZDDV-1 pomeni pripravo in strežbo jedi v dejavnosti, ki se po predpisih šteje
za gostinsko dejavnost.
(4) Po 1. točki Priloge I k ZDDV-1 je
obdavčena tudi prodaja pijač in hrane iz prodajnih avtomatov (sendvičev,
čokolad, prigrizkov ...) in prodaja toplih in hladnih napitkov iz
prodajnih avtomatov (šifra standardne klasifikacije dejavnosti: G/47.99), razen
alkoholnih pijač in izdelkov, ki vsebujejo več kot 0,5 volumenskega odstotka
alkohola pri 20 °C oziroma 0,4 masnega odstotka alkohola v izdelku.
49. člen
(Zdravila, izdelki za nadzorovanje rojstev
in izdelki za higiensko zaščito)
(1) Med zdravila, ki se uporabljajo za
zdravljenje in preprečevanje bolezni v humani in veterinarski medicini, iz
3. točke Priloge I k ZDDV-1 se uvrščajo:
-      
zdravila pod tarifnima oznakama 3003 in 3004 za uporabo v zdravljenju ali preprečevanju internih in eksternih bolezni ljudi in živali;
-      
antiserumi in druge frakcije krvi ter modificirani imunološki proizvodi,
ki se uporabljajo za zdravljenje; cepiva; toksini; kulture mikroogranizmov
(razen kvasovk); človeški, živalski in rastlinski virusi in antivirusi ter
bakteriofagi pod tarifno oznako 3002;
-      
diagnostični reagenti iz tarifne oznake 3822 11 00 (malarija), 3822 12
00 (zika in druge bolezni, ki jih prenašajo komarji rodu Aedes), 3822 19 00
(SARS-CoV in drugi) in 3822 13 00 (reagenti za določanje krvnih skupin).
(2) Med izdelke za nadzorovanje rojstev iz
3. točke Priloge I k ZDDV-1 se uvrščajo:
-      
kemična sredstva za kontracepcijo na osnovi hormonov ali spermicidov
(tarifna oznaka: 3006 60 00);
-      
preservativi pod tarifnima oznakama 3926 90 97 in 4014 10 00;
-      
kontracepcijske spirale (tarifna oznaka: 9018 90 84).
(3) Med izdelke za higiensko zaščito iz 3.
točke Priloge I k ZDDV-1 se uvrščajo:
-      
vata, gaza, obveze in podobni proizvodi (npr. obliži, obkladki) pod
tarifno oznako 3005;
-      
izdelki pod tarifno oznako 3006 10 (sterilni kirurški katgut, sterilni
materiali in sterilni adhezivi v kirurgiji za zapiranje ran; sterilna
laminarija in sterilni tamponi; sterilna absorpcijska sredstva za zaustavljanje
krvavitev v kirurgiji in zobarstvu);
-      
izdelki pod tarifno oznako 3006 40 00 (zobarski cementi in druga
zobarska polnila; cementi za rekonstrukcijo kosti);
-      
plenice za enkratno uporabo in pralne plenice za večkratno uporabo pod
tarifno oznako 9619 00;
-      
menstrualne skodelice pod tarifnima oznakama 3924 90 00 in 4014 90 00
ter higienski vložki, tamponi in podobni menstrualni izdelki pod tarifnimi
oznakami 9619 00 30, 9619 00 40, 9619 00 71, 9619 00 75 in 9619 00 79.
(4) Med izdelke iz prve alineje prvega
odstavka tega člena se ne uvrščajo: medicinski preparati, našteti v uradni
zdravilniški knjigi (farmakopeji), ki ne vsebujejo zadosti aktivnih sestavin,
da bi jih lahko šteli kot primerne za terapevtsko ali profilaktično rabo (na
primer: preparati zoper aknavost, ki so namenjeni predvsem čiščenju kože);
koloidno žveplo pod tarifno oznako 2802 00 00, razen, če je pripravljeno v
odmerkih ali pakiranjih za prodajo na drobno za terapevtske ali profilaktične
namene; koloidi plemenitih kovin, tudi če so pripravljeni za medicinsko rabo
(tarifna oznaka: 2843); vodni destilati in vodne raztopine eteričnih olj in
preparati pod tarifnimi oznakami od 3303 00 do 3307, tudi če imajo terapevtske
ali profilaktične lastnosti; medicinska mila (tarifna oznaka: 3401);
insekticidi, dezinfekcijska sredstva in druga sredstva pod tarifno oznako 3808.
(5) Med izdelke iz druge alineje prvega
odstavka tega člena se ne uvrščajo: človeška kri in živalska kri, pripravljena
za terapevtsko, profilaktično ali diagnostično uporabo, ki je oproščena plačila
DDV v skladu s 3. točko prvega odstavka 42. člena ZDDV-1.
(6) Med izdelke iz prve alineje tretjega
odstavka tega člena se ne uvrščajo: povoji, obliži itd., ki vsebujejo cinkov
oksid, in povoji za zlome, ki so prevlečeni z mavcem in niso pripravljeni v
pakiranjih za prodajo na drobno za medicinske, kirurške, zobarske ali
veterinarske namene; sadra, specialno žgana in fino zmleta za zobarske potrebe,
in preparati na osnovi sadre za uporabo v zobarstvu (tarifne oznake: 2520 ali
3407 00 00); izdelki pod tarifno oznako 3006 in sanitarne brisače in sanitarni tamponi (tarifne oznake: 4818, 5601, 6307 ali 9619 00).
50. člen
(Medicinska oprema in pripomočki)
(1) Med izdelke iz 4. točke Priloge I k
ZDDV-1 se uvrščajo:
1.    
invalidski vozički (tarifna oznaka: 8713) ter deli in pribor za
invalidske vozičke (tarifna oznaka: 8714 20 00);
2.    
ortopedski pripomočki, tudi bergle, kirurški in kilni pasovi; opornice
in drugi pripomočki za prelome; umetni deli telesa; aparati za izboljšanje
sluha in druge priprave, ki se nosijo na telesu ali vdelajo v telo, da bi
odpravile hibo ali invalidnost (tarifna oznaka: 9021);
3.    
prsna proteza pod tarifno oznako 3926 90 97;
4.    
otroški tricikel za otroke z motorično prizadetostjo (tarifna oznaka:
8712 00 70), lesen stolček za otroke z motorično prizadetostjo (tarifna oznaka:
9401), terapevtski valji, terapevtske žoge, terapevtske gibalne deske in
terapevtske blazine za otroke z motorično prizadetostjo (tarifne oznake: 3926
90 97 in 9506), sobno dvigalo in dvigalo za kopalnico (tarifna oznaka: 8428 90
90);
5.    
ortopedski čevlji, izdelani po meri (tarifna oznaka: 9021 90 90), in
začasni čevlji, namenjeni za uporabo po težkih operacijah na stopalih (64. poglavje
kombinirane nomenklature);
6.    
električni stimulatorji pri inkontinenci blata in urina ter
mišično-živčni stimulatorji (tarifna oznaka: 9018 90 75);
7.    
dihalni aparati (tarifna oznaka: 9019 20), merilnik maksimalnega
izdihanega pretoka zraka (PEF) za spremljanje stanja pljučnih bolezni (tarifna
oznaka: 9018 90 84);
8.    
pripomočki za stomo: vrečke, rezane v oblike, za kolostomo, ileostomo in
urostomo, lepilne kožne podloge ali ploščice, kožni kiti in lepila (tarifne
oznake: 3006 91 00, 3214 10 10 in 3506 10 00, 9018 39 00);
9.    
pripomočki pri težavah z odvajanjem seča (pod tarifnimi oznakami: 3923,
9018 39 00, 9619 00, 9021 90 90, 3214 10 10, 3506 10 00), urinske vrečke
(tarifna oznaka: 3926 90 97), podloge za bolnike (pod tarifno oznako: 4803 00
90), pletene mrežaste spodnje hlače za namestitev inkontinenčnih vložkov (pod
tarifnimi oznakami 6108 21 00, 6108 22 00 in 6108 29 00);
10.  aparati
za določanje glukoze v krvi in aparati za neprekinjeno merjenje glukoze,
vključno z deli in priborom, ki so predloženi v kompletu in so primerni izključno
za uporabo z naštetimi aparati (tarifna oznaka: 9027), diagnostični trakovi za
aparate za določanje glukoze v krvi (tarifna oznaka: 9027 90 00), senzorji za
neprekinjeno merjenje glukoze (tarifna oznaka: 9018 19), oddajniki, ki so
primerni za uporabo izključno z aparati za neprekinjeno merjenje glukoze
(tarifna oznaka: 8543 70 90), testni lističi z reagentom, ki se vstavijo v
aparat za določanje glukoze v krvi (tarifna oznaka: 3822 19 00), mehanski
injektorji (tarifni oznaki: 9018 31 10 in 9018 31 90), igle za mehanski
injektor (tarifna oznaka: 9018 32 10), prožilna naprava v kompletu s priloženo
lanceto, naprava za vstavljanje senzorjev za neprekinjeno merjenje glukoze
(tarifna oznaka: 9018 90 84), brizga z iglo za enkratno uporabo (tarifni oznaki:
9018 31 10 in 9018 31 90), igle za enkratno uporabo (tarifna oznaka: 9018 32
10), diagnostični trakovi za optično branje in diagnostični testi (tarifni
oznaki: 3822 19 00 in 9027 90 00), lanceta (tarifna oznaka: 9018 39 00),
inzulinska črpalka (tarifna oznaka: 9021 90 90), infuzijski set za inzulinsko
črpalko (tarifni oznaki: 9021 90 90 in 9018 39 00), rezervoar za inzulinsko
črpalko (tarifni oznaki: 9021 90 90 in 9018 39 00), potisna paličica z navojem
za inzulinsko črpalko (tarifni oznaki: 9021 90 90 in 9018 39 00), set za
punkcijo (tarifna oznaka 9018 32 10);
11.  sonde
(rektalne, duodenalne, hranilne in želodčne), kanile in katetri, skupaj s
priborom (tarifna oznaka 9018 39 00) in deli, ki so primerni izključno za
uporabo teh izdelkov;
12.  rokavice
za poganjanje vozička (tarifne oznake: 6216 00 00 in 4203 29 90), navleke za
krn, terapevtske kompresijske nogavice (tarifna oznaka: 6115), če imajo stopnjo
kompresije 18 mmHg ali več;
13.  pripomočki
za slepe in slabovidne: očala za korekcijo vida (tarifne oznake: 9004 10 10,
9004 10 91, 9004 10 99, 9004 90 10 in 9004 90 90); leče za očala (tarifni
oznaki: 9001 40 in 9001 50); kukala za slabovidne (tarifna oznaka: 9005); lupe
za slabovidne (tarifna oznaka: 9013); leče in Fresnelove prizme ter dodatki za
prizme (tarifna oznaka: 9002 90 00); kontaktne leče (tarifna oznaka: 9001 30
00); palice za slepe (tarifni oznaki 6602 00 00 ali 9021 90 90);
14.  geli,
namenjeni za uporabo pri porodih (tarifna oznaka: 3006 70 00).
(2) Med pripomočke za oskrbo stome iz 8.
točke prvega odstavka se uvrščajo tudi vrečke za tanko črevo, debelo črevo ali
sečila, prilagojevalniki, prilagojevalniki v kombinaciji z različnimi vrečkami
pod tarifno oznako 3006 91 00.
(3) Med izdelke iz prvega odstavka tega
člena se uvrščajo tudi deli in pribor za navedene izdelke, če se uvrščajo v
isto tarifno oznako kot izdelek ter črpalke (kot del inzulinske dozirne
naprave) pod tarifno oznako 8413.
(4) Po nižji stopnji DDV se v skladu s 4.
točko Priloge I k ZDDV-1 obdavčuje tudi vzdrževanje in popravilo
izdelkov iz tega člena.
(5) Med blago iz 1. točke prvega odstavka
tega člena se ne uvrščajo vozila, ki so preprosto preurejena tako, da jih
invalid lahko vozi (kot npr.: avtomobili z ročno krmiljeno sklopko, s
pospeševalnikom itd., ki se uvrščajo pod tarifno oznako 8703, ali dvokolesa,
opremljena s posebnim dodatkom, s pomočjo katerega jih invalid lahko poganja z
eno nogo, ki se uvrščajo pod tarifno oznako 8712 00), in nosilni vozički za
premeščanje bolnikov v bolnicah, na klinikah itd., ki se uvrščajo pod tarifno
oznako 9402.
(6) Med pripomočke iz prvega odstavka tega
člena se ne uvrščajo: nogavice za krčne žile (tarifna oznaka: 6115), razen
kompresijskih nogavic iz 12. točke prvega odstavka tega člena; navadna zaščitna
sredstva in naprave, namenjeni za zmanjševanje pritiska na nekatere dele
stopala (tarifni oznaki: 3926, če so iz plastičnih mas, ali 4014, če so iz
celularne gume, pritrjene z lepljivim obližem na gazo); oporni pasovi ali drugi
podporni izdelki iz tekstila, katerih osnovna funkcija za podpiranje ali
držanje organov izhaja iz njihove elastičnosti (na primer nosečniški pasovi,
prsni povoji, trebušni povoji, trakovi za sklepe in mišice, navadno tarifni
oznaki: 6212 ali 6307; serijsko izdelana obutev z dvignjenim lokom notranjega
podplata za ublažitev ravnih stopal (64. poglavje kombinirane
nomenklature), razen začasnih čevljev, namenjenih po težkih
operacijah na stopalih iz četrte točke prvega odstavka tega člena; pripomočki,
ki se namestijo v posteljo ali na podstavek (zaščitne obloge na postelji,
naprave za raztegovanje zlomov, izdelane iz cevi itd.).
(7) Med ortopedske pripomočke iz 2. točke
prvega odstavka tega člena se, ne glede na to, da so pod tarifno oznako 9021,
ne uvrščajo ortopedski pripomočki za živali.
51. člen
(Prevoz oseb in njihove osebne prtljage)
(1) Prevoz oseb in njihove osebne prtljage
iz 5. točke Priloge I k ZDDV-1 vključuje potniški promet na rednih ali izrednih
linijah po železnici (šifra standardne klasifikacije dejavnosti: H/49.1),
cestah (šifra standardne klasifikacije dejavnosti: H/49.3), vodi (šifra standardne klasifikacije dejavnosti: H/50) ali
zraku (šifra standardne klasifikacije dejavnosti: H/51).
(2) Med storitve iz prvega odstavka tega
člena se ne uvrščajo prevozi, ki so oproščeni plačila DDV.
(3) Osebna prtljaga je prtljaga, ki jo imajo
uporabniki prevoznih storitev med prevozom s seboj, ter prtljaga, ki jo je
potnik oddal zaradi prevoza istemu prevozniku v času začetka prevoza,
prepeljana pa je bila pozneje, vendar le, če ta prevoz ni bil zaračunan
posebej.
52. člen
(črtan)
53. člen
(Storitve izvajalskih umetnikov)
Storitve izvajalskih umetnikov iz 8. točke
Priloge I k ZDDV-1 so: igranje, petje, plesanje, recitiranje ali drugačno
umetniško izvajanje avtorskih ali folklornih del igralcev, pevcev, glasbenikov,
plesalcev in podobnih oseb. Za izvajalske umetnike se štejejo tudi režiserji
dramskih predstav, dirigenti orkestrov, vodje pevskih zborov, oblikovalci tona
ter varietejski in cirkuški umetniki.
54. člen
(Stanovanja in drugi objekti, ki so del
socialne politike)
(1) Med objekte iz 11. točke Priloge I k
ZDDV-1 se uvrščajo stanovanjski objekti (v nadaljnjem besedilu: stanovanja), če
so namenjeni za trajno bivanje in so del socialne politike, ter stanovanjske
stavbe za posebne namene, vključno s pripadajočimi deli teh objektov, in sicer
pod pogojem, da je njihova dobava, gradnja, obnova ali popravilo zaračunana
neposredno investitorju.
(2) Za pripadajoče dele objektov iz
prejšnjega odstavka se štejejo individualni prostori ter skupni prostori ali
gradbeni elementi ali instalacije, naprave in oprema teh objektov, in sicer
kadar so ti deli zaradi trajnega bivanja v souporabi stanovalcev in v lasti
lastnikov stanovanj ali stanovanjskih stavb za posebne namene v tem objektu. Kot
pripadajoči del objektov iz prejšnjega odstavka se ne štejejo individualni
prostori, naprave in oprema športnih, fitnes in drugih objektov, namenjenih za
sprostitev.
(3) Za namene prvega odstavka tega člena je
stanovanje del socialne politike, če v večstanovanjski stavbi ne presega 120 m2
ali v enostanovanjski stavbi ne presega 250 m2 uporabne površine stanovanjskega
objekta. Uporabna površina je seštevek površine bivalnih prostorov.
(4) Za ugotavljanje pogojev iz prejšnjega
odstavka se za natančnejšo razmejitev enostanovanjskih in večstanovanjskih
stavb upošteva klasifikacija vrst objektov (CC-SI), ki je uvedena na podlagi
predpisov o graditvi objektov, za natančnejšo opredelitev uporabne površine pa
podrobnejši način določanja in evidentiranja površine stavbe ter površine dela
stavbe, kot je uveden na podlagi predpisov o evidentiranju nepremičnin.
(5) Stanovanjske stavbe za posebne namene
iz prvega odstavka tega člena so: stavbe, namenjene začasnemu reševanju
stanovanjskih potreb socialno ogroženih, stavbe za bivanje starejših,
študentov, otrok, kakor so dijaški in študentski domovi, delavski domovi,
domovi za starejše, domovi za terapevtske skupine, zavetišča za brezdomce,
vzgojni domovi, domovi za skupnosti ter druge stavbe, namenjene za izvajanje
socialno varstvenih programov, ki vključujejo nastanitev.
(6) Storitve gradnje, obnove in popravil iz
prvega odstavka tega člena so storitve, ki se uvrščajo pod šifro F/GRADBENIŠTVO
standardne klasifikacije dejavnosti.
(7) Če so stanovanja ali stanovanjske
stavbe za posebne namene iz prvega odstavka tega člena sestavni del poslovnih
stavb ali stanovanj, od katerih se v skladu z 11. točko Priloge I k ZDDV-1
nižja stopnja DDV ne uporablja, se nižja stopnja uporabi v pripadajočem deležu.
54.a člen
(Obnova in popravila zasebnih stanovanj iz
točke 11a Priloge I k ZDDV-1)
(1) V skladu s točko 11a Priloge I k ZDDV-1
se DDV po nižji stopnji obračunava od obnove in popravil stanovanjskih objektov
ali njim pripadajočih delov, ki niso del socialne politike v skladu s tretjim
odstavkom 54. člena tega pravilnika, kadar so zaračunani neposredno
investitorju, ne pa tudi od dobave in gradnje teh objektov.
(2) Za pripadajoče dele objektov iz
prejšnjega odstavka se obravnavajo pripadajoči deli iz drugega odstavka 54.
člena tega pravilnika.
(3) Kot storitve obnove in popravil iz
prejšnjega odstavka se obravnavajo storitve iz šestega odstavka 54. člena tega
pravilnika, razen novogradnja. 
(4) Če v vrednosti obnove in popravil
stanovanjskih objektov ali njim pripadajočih delov, ki niso del socialne
politike, vrednost dobavljenih materialov presega 50% celotne vrednosti
opravljene storitve brez DDV, se šteje, da gre za dobavo blaga in ne za
opravljanje storitev obnove in popravil.
54.b člen
(Čiščenje oken in čiščenje zasebnih
gospodinjstev)
Med čiščenje oken in čiščenje zasebnih
gospodinjstev iz točke (11b) Priloge I k ZDDV-1 se uvršča čiščenje oken pod
šifro standardne klasifikacije dejavnosti: N/81.220 in čiščenje pod šifro
standardne klasifikacije dejavnosti: N/81.210, v delu, ki se nanaša na zasebna
gospodinjstva.
55. člen
(12. točka Priloge I k ZDDV-1)
(1) Med živali za pitanje iz 12. točke
Priloge I k ZDDV-1 se uvrščajo domače živali, ki so običajno namenjene za
razplod (reprodukcijo) in rejo v okviru dejavnosti živinoreje (šifra standardne
klasifikacije dejavnosti: A/01.4) in gojenja vodnih organizmov (šifra
standardne klasifikacije dejavnosti: A/03.2) in se uvrščajo pod naslednje
tarifne oznake:
-      
žive živali za razplod in nadaljnjo rejo (tarifne oznake: od 0101 do
vključno 0105 ter kunci in čebele);
-      
žive ribe za razplod (tarifna oznaka: 0301 razen 0301 11 00 in 0301 19
00);
-      
raki in mehkužci za razplod pod tarifnima oznakama: 0306 in 0307.
(2) Med živali iz prvega odstavka tega
člena se uvrščajo tudi oplojena jajca za valitev kokoši vrste Gallus domesticus
(tarifna oznaka: 0407 11 00), perutnine (tarifni oznaki: 0407 19 11 in 0407 19
19) ali drugih ptic (tarifna oznaka: 0407 19 90),
razen jajc za valitev okrasnih ptic, bikovo seme (tarifna oznaka: 0511 10 00),
seme drugih živali (tarifna oznaka: 0511 99 85) ter neužitna ribja jajčeca in
ikre (tarifna oznaka: 0511 91 90).
(3) Med semena in sadike iz 12. točke
Priloge I k ZDDV-1 se uvrščajo semena in sadike kmetijskih in gozdnih rastlin,
ki so dane v promet v skladu s predpisi, ki urejajo promet s semeni in sadikami
in so uvrščene pod naslednje tarifne oznake:
-      
žive rastline, razen okrasnih (tarifne oznake: 0602 10, 0602 20, 0602 90
10, 0602 90 30 in 0602 90 41);
-      
semenski krompir (tarifna oznaka: 0701 10 00), čebulček, semenski
česen in šalotka, druga semena užitnih čebulnic (tarifna oznaka: 0703), semenski
hibrid sladke koruze (tarifna oznaka: 0712 90 11), sušena semena stročnic
(tarifna oznaka: 0713);
-      
seme začimb (tarifni oznaki: 0909 in 0910 99 10);
-      
semenska žita (tarifne oznake: od 1001 do vključno 1008);
-      
oljna semena za setev (tarifne oznake: od 1201 do vključno 1207), seme,
plodovi in trosi za setev (tarifna oznaka: 1209, razen 1209 30 00 in 1209 99 91), seme rožiča (tarifna oznaka: 1212 99 49).
(4) Med gnojila iz 12. točke Priloge I k
ZDDV-1 se uvrščajo gnojila pod tarifnimi oznakami: od 3101 00 00 do vključno
3105.
(5) Med fitofarmacevtska sredstva iz 12.
točke Priloge I k ZDDV-1 se uvrščajo izdelki, ki so v skladu s predpisi o
fitofarmacevtskih sredstvih uvrščeni na seznam fitofarmacevtskih sredstev, ki
so registrirana za promet in uporabo v Republiki Sloveniji in biotična sredstva
za varstvo rastlin, katerih uporabo določajo predpisi o zdravstvenem varstvu
rastlin.
(6) Med storitve iz 12. točke Priloge I k
ZDDV-1 se uvrščajo:
-      
storitve za rastlinsko pridelavo pod šifro standardne klasifikacije
dejavnosti: A/01.61; storitve priprave pridelkov pod šifro standardne
klasifikacije dejavnosti: A/01.63 in storitve obdelave semen pod šifro
standardne klasifikacije dejavnosti: A/01.64;
-      
storitve za živinorejo pod šifro standardne klasifikacije dejavnosti:
A/01.62;
-      
storitve za gozdarstvo pod šifro standardne klasifikacije dejavnosti:
A/02.4, razen gozdarskega svetovanja; storitve pri gojenju in varstvu gozda ter
storitve sečnje;
-      
storitve za ribištvo in gojenje vodnih organizmov pod šifro standardne
klasifikacije dejavnosti: A/03;
-      
veterinarske storitve pod šifro standardne klasifikacije dejavnosti:
M/75.00 za živali, navedene v prvem odstavku tega člena.
56. člen
(Nastanitvene zmogljivosti v hotelih in
podobnih nastanitvenih obratih)
Nastanitvene zmogljivosti iz 13. točke
Priloge I k ZDDV‑1, katerih oddaja v najem je obdavčena po nižji stopnji DDV,
so:
-      
hoteli in podobni obrati pod šifro standardne klasifikacije dejavnosti
I/55.1;
-      
domovi, kampi in drugi nastanitveni obrati pod šiframi standardne
klasifikacije dejavnosti I/55.2, I/55.3 in I/55.9.
57. člen
(Uporaba športnih objektov)
(1) Športni objekti iz 14. točke Priloge I
k ZDDV-1 so za športno dejavnost opremljene in urejene površine in prostori.
(2) V skladu s 14. točko Priloge I k ZDDV-1
se DDV obračunava od uporabe športnih objektov, ki jih upravljavec športnega
objekta (lastnega ali najetega) za plačilo oddaja v uporabo končnim potrošnikom
– osebam, ki objekt uporabljajo za ukvarjanje s športom, ali drugim osebam, ki
športni objekt dajejo na razpolago osebam za ukvarjanje s športom (na primer
svojim članom, zaposlenim, učencem), ne pa davčnim zavezancem, ki športni
objekt uporabljajo za nadaljnje trženje.
(3) Če se športni objekti iz prvega
odstavka tega člena dajejo v najem (šifra standardne klasifikacije: L/68.2), se
ta dobava obravnava kot oproščena dobava v skladu z 2. točko 44. člena
ZDDV-1 ali kot obdavčena v skladu s 45. členom ZDDV-1.
58. člen
(Storitve pokopa in upepelitev)
(1) Med storitve pokopa in upepelitve v
skladu s 15. točko Priloge I k ZDDV-1 se uvrščajo storitve pod šifro standardne
klasifikacije dejavnosti S/96.030, in sicer:
-      
pokop in upepelitev;
-      
priprava mrtvih za pokop ali upepelitev in balzamiranje ter storitve
grobarjev;
-      
priprava pogrebnih in upepelitvenih obredov;
-      
izposojanje opremljenih prostorov in mrliških vež;
-      
prevoz pokojnikov.
(2) Za dejavnosti, ki niso navedene v prvem
odstavku tega člena, uvrščajo pa se v šifro standardne klasifikacije S/96.030,
se uporabi splošna stopnja DDV.
(3) Med dobave blaga, ki je neposredno
povezano s pogrebnimi storitvami, se, pod pogojem, da jih opravi izvajalec teh
storitev, uvrščajo: krste, sarkofagi, vključno z vložki za pogreb, žare,
zabojčki za kosti, pogrebni simboli izključno za na krsto in sarkofag, tekstil
za krsto in sarkofag, tekstil za pokojnika, pregrinjala, pogrebne vreče za
pokojnika in žalne knjige.
59. člen
(Storitve javne higiene)
Med storitve javne higiene iz 16. točke
Priloge I k ZDDV-1 se uvrščajo:
-      
ravnanje z odplakami pod šifro standardne klasifikacije dejavnosti:
E/37.00;
-      
zbiranje in odvoz odpadkov ter ravnanje z njimi pod šiframa standardne
klasifikacije dejavnosti: E/38.1 in E/38.2;
-      
pometanje in pranje ulic, cest in parkirišč na javnih površinah,
odstranjevanje snega in ledu s cest, letališč in drugih javnih površin,
posipanje javnih površin s soljo ali peskom itd. ter dezinfekcija, dezinsekcija
in deratizacija pod šifro standardne klasifikacije dejavnosti: N/81.29.
59.a člen
(Manjša popravila koles, čevljev, usnjenih
izdelkov, oblačil in gospodinjskega perila)
(1) Med manjša popravila koles, čevljev,
usnjenih izdelkov, oblačil in gospodinjskega perila (vključno s krpanjem in
predelavo) iz 17. točke Priloge I k ZDDV‑1 se uvrščajo:
-      
popravila koles pod šifro standardne klasifikacije dejavnosti: S/95.290;
-      
popravila obutve in usnjene galanterije pod šifro standardne
klasifikacije dejavnosti: S/95.230;
-      
popravila in predelovanje oblačil in gospodinjske opreme iz blaga pod
šifro standardne klasifikacije dejavnosti: S/95.290.
(2) Za manjša popravila iz prvega odstavka
tega člena se štejejo tista popravila, pri katerih je vrednost rezervnih delov
in potrošnega materiala, uporabljenih za izvršitev storitve, nižja od 50%
skupne cene brez DDV, ki se zaračuna stranki.
59.b člen
(Storitve domačega varstva)
Med storitve domačega varstva iz 18. točke
Priloge I k ZDDV‑1 se, če ni oproščeno plačila DDV v skladu s 6. ali
7. točko prvega odstavka 42. člena ZDDV‑1, uvršča:
-      
varovanje otrok na domu pod šifro standardne klasifikacije dejavnosti:
Q/88.910;
-      
pomoč in oskrba ostarelih, invalidnih, drugih pomoči potrebnih oseb na
domu in dnevno varstvo ostarelih in invalidnih oseb pod šifro standardne
klasifikacije dejavnosti: Q/88.109.
59.c člen
(Frizerske storitve)
Med frizerske storitve iz 19. točke Priloge
I k ZDDV‑1 se uvršča frizerska dejavnost pod šifro standardne klasifikacije
dejavnosti: S/96.021.
59.d člen
(Dobava lončnic, sadik in rezanega cvetja)
Med blago iz 20. točke Priloge I k ZDDV‑1
se uvrščajo okrasne rastline iz tarifnih oznak: 0601, 0602, 0603 in 0604 ter semena okrasnih rastlin iz tarifne oznake: 1209.
59.e člen
(Knjige, časopisi in periodične
publikacije)
(1) Med izdelke iz 1. točke Priloge IV k
ZDDV-1 se uvrščajo:
-      
tiskane knjige, brošure, letaki in podobno gradivo (tarifna oznaka:
4901);
-      
časopisi, revije in druge periodične publikacije (tarifna oznaka: 4902);
-      
otroške slikanice (tarifna oznaka: 4903 00 00);
-      
glasbena dela (tarifna oznaka: 4904 00 00);
-      
zemljevidi ter hidrografske in podobne karte vseh vrst (tarifna oznaka:
4905);
-      
knjige, slikanice, glasbene knjige z notami in atlasi na posnetih
nosilcih z besedilnimi, slikovnimi in zvočnimi zapisi (tarifna oznaka: 8523).
(2) Med elektronske dobave gradiv iz 1.
točke Priloge IV k ZDDV-1 se uvršča elektronsko opravljanje storitev prek
medmrežja ali elektronskega omrežja, s katerim se zagotavlja dostop do:
-      
elektronskih knjig in elektronskih učbenikov;
-      
elektronskih časopisov, elektronskih revij in drugih elektronskih
periodičnih publikacij ali redno elektronsko posodabljanih vsebin, ki imajo
namen obveščati o novicah ali drugih temah;
-      
elektronskih izdaj: zvočnih knjig, brošur, letakov ali podobnega
gradiva; otroških slikanic, knjig za risanje ali pobarvank; glasbenih del ali
glasbenih knjig z notami; atlasov, zemljevidov ter hidrografskih in podobnih
kart.
(3) Med izdelke in storitve iz prvega in
drugega odstavka tega člena se ne uvršča dobava gradiva, ki več kot 50
odstotkov prostora namenja oglaševanju, niti glasba, filmi in igre, vključno z
igrami na srečo in loterijo, ter interaktivno učenje, predvajanja in prireditve s področij politike, kulture, umetnosti,
športa, znanosti in zabave.
VIII. OPROSTITVE DDV
1. Oprostitve za določene dejavnosti,
ki so v javnem interesu
60. člen
(Bolnišnična in izvenbolnišnična
zdravstvena oskrba)
Med bolnišnično in izvenbolnišnično
zdravstveno oskrbo in z njo neposredno povezane dejavnosti iz 1. točke prvega
odstavka 42. člena ZDDV-1 se, pod pogojem, da jih kot javno službo opravljajo
javni zdravstveni zavodi ali druge osebe na podlagi koncesije, uvrščajo:
-      
bolnišnična zdravstvena dejavnost pod šifro standardne klasifikacije
dejavnosti: Q/86.10;
-      
izvenbolnišnična zdravstvena dejavnost pod šifro standardne
klasifikacije dejavnosti: Q/86.2;
-      
zobozdravstvena dejavnost pod šifro standardne klasifikacije dejavnosti:
Q/86.23, razen zobne protetike, ki jo izdela zobozdravnik, ki se uvršča v okvir
4. točke prvega odstavka 42. člena ZDDV-1.
61. člen
(Zdravstvena oskrba v okviru samostojne
zdravstvene dejavnosti)
(1) Med zdravstveno oskrbo iz 2. točke
prvega odstavka 42. člena ZDDV-1 se, pod pogojem, da jo opravljajo
zdravstveni delavci v okviru samostojne zdravstvene dejavnosti, uvrščajo
dejavnosti iz prejšnjega člena in samostojne zdravstvene dejavnosti pod šifro
standardne klasifikacije dejavnosti: Q/86.909, razen dejavnosti zobnih tehnikov
(ki se uvršča v okvir 4. točke prvega odstavka 42. člena ZDDV-1) in prevozov z
rešilnimi avtomobili, helikopterji ali drugimi vozili, z zdravstvenim osebjem
ali brez njega (ki se uvršča v okvir 15. točke prvega odstavka 42. člena
ZDDV-1).
(2) Med zdravstveno oskrbo iz 2. točke
prvega odstavka 42. člena ZDDV‑1 se uvrščajo dejavnosti pod šifro standardne
klasifikacije dejavnosti: Q/86.901, ki se opravljajo v skladu z zakonom, ki
ureja zdravilstvo.
62. člen
(Storitve zobnih tehnikov in zobna
protetika)
Med storitve zobnih tehnikov in zobno
protetiko iz 4. točke prvega odstavka 42. člena ZDDV-1 se uvrščajo:
-      
dejavnost zobnih higienikov pod šifro standardne klasifikacije
dejavnosti: Q/86.909;
-      
izdelovanje umetnih zob, zobnih protez in naprav, ki jih izdelujejo
zobozdravniki pod šifro standardne klasifikacije dejavnosti: Q/86.23 in
zobotehniki pod šifro standardne klasifikacije dejavnosti: C/32.50.
63. člen
(Storitve neodvisnih skupin oseb, ki
opravljajo oproščeno ali neobdavčljivo dejavnost in so opravljene lastnim
članom)
(1) Storitve neodvisnih skupin oseb iz 5. točke
prvega odstavka 42. člena ZDDV-1 so storitve, ki jih združenja, zbornice in
podobne neodvisne skupine oseb (npr.: Zdravniška zbornica Slovenije, Socialna
zbornica Slovenije, Združenje zdravstvenih zavodov Slovenije, Združenje
zavarovalnih agencij ipd.) opravljajo svojim članom v zvezi z uresničevanjem
nalog in ciljev, zaradi katerih so ustanovljene.
(2) Storitve iz prejšnjega odstavka tega
člena so oproščene plačila DDV, če:
-      
so dejavnosti članov oproščene plačila DDV ali so neobdavčljive,
-      
te skupine od svojih članov zahtevajo le plačilo njihovega deleža
skupnih stroškov ter
-      
ni verjetno, da taka oprostitev vodi k izkrivljanju konkurence.
64. člen
(Socialnovarstvene storitve)
Med socialnovarstvene storitve in dobave
blaga, ki je z njimi neposredno povezan iz 6. točke prvega odstavka 42. člena
ZDDV-1 se, pod pogojem, da jih kot javno službo opravljajo javni
socialnovarstveni zavodi ali druge osebe na podlagi koncesije oziroma druge
nepridobitne organizacije, ki se po predpisih štejejo za dobrodelne, invalidske
organizacije ali organizacije za samopomoč, uvršča:
-      
socialno varstvo z nastanitvijo pod šifro standardne klasifikacije
dejavnosti: Q/87;
-      
socialno varstvo brez nastanitve pod šifro standardne klasifikacije
dejavnosti: Q/88.
65. člen
(Varstvo otrok in mladostnikov)
(1) Med storitve varstva otrok in
mladostnikov iz 7. točke prvega odstavka 42. člena ZDDV-1 se, pod pogojem, da
jih kot javno službo opravljajo javni zavodi, druge osebe na podlagi koncesije
ali druge organizacije, ki se po predpisih štejejo za dobrodelne organizacije,
uvršča:
-      
predšolska vzgoja in izobraževanje otrok v vrtcih pod šifro standardne
klasifikacije dejavnosti P/85.100;
-      
vzgoja in izobraževanje, ki se opravljata v domovih za učence in
dijaških domovih pod šifro standardne klasifikacije dejavnosti I/55.900.
(2) Med dobave blaga in storitev, ki so
neposredno povezane s storitvami iz prvega odstavka tega člena, se šteje tudi
prehrana, pod pogojem, da jo nudijo izvajalci storitev varstva otrok in
mladostnikov neposredno otrokom oziroma mladostnikom in da se prodaja po nižjih
cenah od tržnih in ni verjetno, da taka oprostitev vodi k izkrivljanju
konkurence.
66. člen
(Vzgoja, izobraževanje in usposabljanja)
(1) Med storitve vzgoje, izobraževanja in
usposabljanja v skladu z 8. točko prvega odstavka 42. člena ZDDV-1 se uvrščajo
storitve, ki so v okviru predpisanih programov namenjene pridobitvi
javnoveljavne izobrazbe in jih javni zavodi ali druge organizacije pod
predpisanimi pogoji izvajajo na področju:
-      
osnovnošolskega izobraževanja pod šifro standardne klasifikacije
dejavnosti: P/85.200, vključno z osnovnim glasbenim izobraževanjem,
organiziranim v okviru javne mreže;
-      
srednješolskega splošnega izobraževanja, vključno z izobraževanjem v
umetniških gimnazijah, pod šifro standardne klasifikacije dejavnosti: P/85.31;
-      
srednješolskega poklicnega in strokovnega izobraževanja pod šifro
standardne klasifikacije dejavnosti: P/85.32;
-      
posrednješolskega, višješolskega in visokošolskega izobraževanja pod
šifro standardne klasifikacije dejavnosti: P/85.4, vključno z izobraževanjem na
glasbenih akademijah, za pridobitev visokošolske izobrazbe.
(2) Med usposabljanja iz 8. točke prvega
odstavka 42. člena ZDDV-1 se, pod pogojem, da jih opravljajo javni zavodi
ali druge organizacije pod predpisanimi pogoji za opravljanje teh storitev,
uvrščajo izobraževanje, usposabljanje in izpopolnjevanje za potrebe opravljanja
poklicev, ki se izvajajo na področju drugega izobraževanja, izpopolnjevanja in
usposabljanja pod šifro standardne klasifikacije dejavnosti: P/85.5.
(3) Med dobave blaga in storitev,
neposredno povezane s storitvami iz tega člena, se uvrščajo tudi organizirani
prevozi in prehrana, pod pogojem, da jih opravijo izvajalci izobraževanja
neposredno udeležencem izobraževanja in da se prodajajo po nižjih cenah od tržnih
in ni verjetno, da taka oprostitev vodi k izkrivljanju konkurence.
67. člen
(Storitve nepridobitnih organizacij,
opravljene lastnim članom kot povračilo za članarino)
(1) Med storitve nepridobitnih organizacij
iz 11. točke prvega odstavka 42. člena ZDDV-1 se uvrščajo:
-      
dejavnost sindikatov pod šifro standardne klasifikacije dejavnosti:
S/94.2;
-      
dejavnost verskih organizacij pod šifro standardne klasifikacije
dejavnosti: S/94.91;
-      
dejavnost političnih organizacij pod šifro standardne klasifikacije
dejavnosti: S/94.92;
-      
dejavnost drugih članskih organizacij pod šifro standardne klasifikacije
dejavnosti: S/94.99.
(2) Opravljanje storitev iz prvega odstavka
tega člena ter dobava blaga, neposredno povezana s temi storitvami, je
oproščena plačila DDV le, če:
-      
se opravi lastnim članom kot povračilo za članarino, določeno v skladu s
pravili nepridobitne organizacije, in
-      
ni verjetno, da taka oprostitev vodi k izkrivljanju konkurence.
68. člen
(Storitve, neposredno povezane s športom
ali športno vzgojo)
(1) Storitve, neposredno povezane s športom
ali športno vzgojo, ki jih nepridobitne organizacije ponujajo osebam, ki se
ukvarjajo s športom ali se udeležujejo športne vzgoje, v skladu z 12. točko
prvega odstavka 42. člena ZDDV-1, so storitve, ki se opravljajo na področjih
športne vzgoje in/ali športne rekreacije.
(2) Športna vzgoja in športna rekreacija iz
prvega odstavka tega člena vključujeta športno dejavnost otrok, mladine ter
odraslih vseh starosti in družin, ki se prostovoljno ukvarjajo s športom, ne
glede na njegovo pojavno obliko.
69. člen
(Kulturne storitve)
(1) Za kulturne storitve v skladu s 13.
točko prvega odstavka 42. člena ZDDV-1, ki jih opravljajo javni zavodi, se
štejejo:
-      
priprava in izvedba gledaliških, opernih ali plesnih predstav,
koncertov, lutkovnih predstav ter drugih odrskih prireditev (šifra standardne
klasifikacije dejavnosti: R/90.01);
-      
dejavnost knjižnic (šifra standardne klasifikacije dejavnosti:
R/91.011);
-      
dejavnost arhivov (šifra standardne klasifikacije dejavnosti: R/91.012);
-      
dejavnost muzejev (šifra standardne klasifikacije dejavnosti: R/91.020);
-      
varstvo kulturne dediščine (šifra standardne klasifikacije dejavnosti:
R/91.030).
(2) Med storitve iz prve alineje prvega
odstavka tega člena se ne uvrščajo storitve izvajalskih umetnikov iz okvira
8. točke Priloge I k ZDDV-1.
(3) Kulturne storitve iz prvega odstavka
tega člena so oproščene plačila DDV, tudi če jih opravljajo društva s
podeljenim statusom društva, ki deluje v javnem interesu na področju kulture,
ali druge osebe s pridobljenim statusom delovanja v javnem interesu na področju
kulture, če je ob tem izpolnjen en ali več naslednjih pogojev:
-      
njihov cilj ni doseganje dobička, če pa dobiček kljub temu dosežejo, ga
ne smejo razdeliti, temveč ga morajo nameniti za nadaljnje opravljanje ali
izboljšanje storitev;
-      
jih upravljajo in vodijo večinoma prostovoljci, ki sami ali prek drugih
oseb niso posredno ali neposredno udeleženi v rezultatih teh dejavnosti;
-      
zaračunavajo cene, ki jih odobrijo pristojni organi, ali cene, ki niso
višje od takih odobrenih cen, ali za storitve, za katere ni potrebna odobritev
cen, cene, ki so nižje, kot jih za podobne storitve zaračunavajo davčni
zavezanci, ki obračunavajo DDV;
-      
ni verjetno, da oprostitev DDV za te storitve izkrivlja konkurenco, na
primer postavlja v slabši položaj davčne zavezance za DDV.
(4) Dobava blaga, ki jo opravijo javni
zavodi, je oproščena plačila DDV, če je neposredno povezana s storitvami iz
prvega odstavka tega člena (kot npr. katalogi, plakati, kostumi, scena).
70. člen
(Reševalni prevozi bolnih ali poškodovanih
oseb)
Reševalni prevozi bolnih ali poškodovanih
oseb iz 15. točke prvega odstavka 42. člena ZDDV-1 so prevozi, ki so, z
zdravstvenim osebjem ali brez njega, opravljeni z rešilnimi avtomobili,
helikopterji, drugimi vozili ali plovili, ki so za te namene posebej prirejeni
(šifra standardne klasifikacije dejavnosti: Q/86.909).
70.a člen
(Univerzalna poštna storitev)
(1) Storitve, ki spadajo v univerzalno
poštno storitev iz 17. točke prvega odstavka 42. člena ZDDV-1 so storitve iz
nabora univerzalne poštne storitve po zakonu, ki ureja poštne storitve, ki jih
izvaja izvajalec univerzalne poštne storitve, ki je to pravico pridobil na
podlagi imenovanja Agencije za pošto in elektronske komunikacije Republike
Slovenije. 
(2) Oprostitev plačila DDV se ne nanaša na
storitve in z njimi neposredno povezane dobave blaga iz 17. točke prvega
odstavka 42. člena ZDDV-1, kadar je izpolnjen vsaj eden izmed naslednjih
pogojev: 
-      
je njihova izvedba posledica individualnega dogovora o vsebini pogodbe; 
-      
je njihova izvedba dogovorjena na podlagi splošnih pogojev, ob hkrati
dogovorjenih drugačnih pogojih prenosa ali po nižjih cenah, kot so sicer v
skladu z enotno tarifo na podlagi zakona, ki ureja poštne storitve, dostopne
drugim uporabnikom.
70.b člen
(črtan)
2. Oprostitve za določene druge
dejavnosti
71. člen
(Zavarovalni in pozavarovalni posli)
Zavarovalni in pozavarovalni posli iz 1.
točke 44. člena ZDDV-1 so, v skladu s predpisi, sklepanje in izvrševanje pogodb
o premoženjskem in življenjskem zavarovanju, pozavarovanju in sozavarovanju.
72. člen
(Dobave blaga in storitev v zvezi z
najemom oziroma zakupom nepremičnin)
(1) Storitve in dobave blaga v zvezi z
najemom oziroma zakupom nepremičnin iz 2. točke 44. člena ZDDV-1, kot na
primer: dobava vode, električne energije, plina, energije za ogrevanje, odvoz
smeti, so, če jih najemodajalec ali upravnik stavbe le prerazdeli najemnikom
oziroma lastnikom stavb, neobdavčljive.
(2) Če je vrednost storitev in blaga iz
prejšnjega odstavka vključena v najemnino, so te storitve in blago oproščene
plačila DDV v skladu z 2. točko 44. člena ZDDV-1.
73. člen
(Najem oziroma zakup nepremičnin)
(1) Najem oziroma zakup nepremičnin iz 2.
točke 44. člena ZDDV-1 pomeni dajanje nepremičnin v najem oziroma zakup.
Vključuje tudi dajanje nepremičnin v podnajem.
(2) Temeljna
značilnost pogodbe o najemu oziroma zakupu nepremičnin (vključno s podnajemom)
za namene uporabe 2. točke 44. člena ZDDV-1 je, da je najemniku oziroma
zakupniku za dogovorjeno obdobje (za plačilo) dana pravica neovirano zasedati
točno določeno nepremičnino ali njen del, kot da bi bil njen lastnik, in da iz
te pravice izključi vsako drugo osebo.
(3) Če storitev nima značilnosti najema
oziroma zakupa nepremičnin iz drugega odstavka tega člena, je pa povezana z
uporabo oziroma koriščenjem nepremičnine, pri čemer to predstavlja njen
postranski oziroma spremljajoči del (na primer: uporaba športnih objektov,
rezervacija mize v restavraciji, postavitev prodajnega avtomata znotraj
nepremičnine, uporaba WC ...), je obdavčitev take storitve odvisna od
vsebine storitve.
74. člen
(4.a in 4.b točka 44. ZDDV-1)
(1) Za finančne storitve iz 4.a in 4.b
točke 44. člena ZDDV-1 se med drugim ne šteje zbiranje, analiziranje in
posredovanje informacij o kreditni oziroma posojilni sposobnosti posameznikov
ali podjetij, ki ni vezano na dajanje in upravljanje kreditov oziroma posojil
ali na izdajanje garancij in drugih denarnih jamstev za kredite oziroma
posojila.
(2) Izročitev nadomestnih stvari v skladu s
posojilno pogodbo se ne šteje za storitev iz 4.a točke 44. člena ZDDV‑1, ne
glede na to, ali posojilojemalec vrne izposojene stvari ali denarni znesek, ki
ustreza njihovi vrednosti v času in kraju, ki sta v pogodbi določena za
vrnitev.
(3) Za storitev upravljanja kreditov
oziroma posojil v denarni obliki se šteje tudi odkup kreditov.
(4) V skladu s 4.b točko 44. člena ZDDV-1
je plačila DDV oproščeno izdajanje kreditnih garancij in drugih jamstev za
denarne obveznosti, ne glede na to, kdo opravi storitev, in upravljanje
kreditnih garancij, kadar te storitve opravlja kreditodajalec.
75. člen
(4.c točka 44. člena ZDDV-1)
(1) Za transakcije, vključno s
posredovanjem, v zvezi z depoziti, transakcijskimi računi, plačili, nakazili,
dolgovi, čeki in drugimi plačilnimi instrumenti po 4. c točki 44. člena ZDDV‑1
se štejejo vse storitve, ki so neposredno povezane oziroma omogočajo izpolnitev
denarne obveznosti.
(2) Med transakcije v zvezi z depoziti po
4.c točki 44. člena ZDDV-1 se uvrščajo: odprtje računa, vpisovanje
terjatev in dolgovanj, obveščanje deponentov o vplačilih in izplačilih v okviru
depozitne pogodbe, obveščanje banke deponenta o spremembi stanja na računu, o
stanju računa ipd.
(3) Znesek depozita ni predmet DDV, ne
glede na to, kdo depozit da oziroma ga sprejme.
(4) Pri depozitih se šteje, da finančno storitev
opravi oseba, ki da depozit. Če da depozit davčni zavezanec, ki ne opravlja
finančnih storitev kot svojo dejavnost, ali pravna oseba, ki ni davčni
zavezanec, se šteje, da je finančna storitev opravljena občasno.
(5) Obresti od depozitov so oproščene plačila
DDV. Če da depozit mali davčni zavezanec ali fizična oseba, obresti od
depozitov niso predmet DDV.
(6) Za storitve, neposredno povezane z
izpolnitvijo denarne obveznosti, se ne štejejo najem in vzdrževanje terminalov
POS, vzdrževanje bankomatov in izdelava raznih poročil.
(7) Za transakcije iz 4.c točke 44. člena
ZDDV-1 se šteje tudi opravljanje plačil z elektronskim denarjem, vključno z
izdajo elektronskega denarja.
76. člen
(4.d, 4.e in 4.f točka 44. člena ZDDV-1)
(1) Po 4.d točki 44. člena ZDDV-1 se za
transakcije v zvezi s tujo valuto štejejo tudi prihodki od trgovanja s tujo
valuto (tečajna marža). Tečajne razlike, ugotovljene iz preračuna stanj, ki so
posledica obveznega preračunavanja tuje v domačo valuto, ne predstavljajo
plačila za opravljeno storitev in niso predmet DDV.
(2) Izdaja priložnostnih kovancev, ki so
zakonito plačilno sredstvo, je v skladu s 4.d točko 44. člena ZDDV-1 oproščena
plačila DDV.
(3) Storitve posredovanja oziroma
komisijskega posredovanja, ki jih opravijo banke (kot zastopniki ali
komisionarji) pri prodaji priložnostnih kovancev, se ne štejejo za oproščene
transakcije po 4.d točki 44. člena ZDDV-1.
(4) Transakcije s priložnostnimi kovanci,
ki se dajejo v obtok po nominalni vrednosti in so zakonito plačilno sredstvo,
so oproščene plačila DDV po 4.d točki 44. člena ZDDV-1.
(5) Za upravljanje iz 4.e točke 44. člena
ZDDV-1 se šteje gospodarjenje z vrednostnimi papirji po nalogu in za račun
posamezne stranke, ki se opravlja v skladu s predpisi, ki urejajo to področje.
(6) Donos iz vrednostnega papirja
(dividende, obresti, kapitalski dobički), ki ne predstavlja plačila za
opravljeno transakcijo, ni predmet DDV.
(7) Med storitve upravljanja investicijskih
skladov iz 4.f točke 44. člena ZDDV-1, se uvrščajo tudi storitve, ki jih
upravljalec investicijskega sklada poveri zunanjim izvajalcem, vendar le, če te
tvorijo posebno celoto in so specifične in nujne za upravljanje investicijskih
skladov.
77. člen
(Stavbna zemljišča)
Za stavbna zemljišča iz 8. točke 44. člena
ZDDV-1 se štejejo zemljiške parcele, ki so z občinskim prostorskim načrtom
namenjene graditvi objektov.
78. člen
(Dogovor o izbiri obdavčitve)
Pisni dogovor iz drugega odstavka
45. člena ZDDV-1 vsebuje najmanj jasno izjavo volje, da zavezanca želita,
da se transakcija obdavči, identifikacijsko številko za DDV davčnih zavezancev,
njuno vlogo pogodbene stranke in navedbo nepremičnine, na katero se dogovor
nanaša.
3. Oprostitve za transakcije znotraj Unije
79. člen
(46. člen ZDDV-1)
(1) Davčni zavezanec, ki blago odpošlje ali
odpelje iz Slovenije v drugo državo članico in želi uveljaviti oprostitev
plačila DDV na podlagi 46. člena ZDDV-1, vendar ne razpolaga z dokazili, ki mu
omogočajo uveljavljanje domneve iz prvega odstavka 45.a člena Izvedbene uredbe
Sveta (EU) 282/2011 z dne 15. marca 2011 o določitvi izvedbenih ukrepov za
Direktivo 2006/112/ES o skupnem sistemu davka na dodano vrednost (UL L št. 77 z
dne 23. 3. 2011, str. 1),
zadnjič spremenjene z Izvedbeno uredbo Sveta (EU) 2022/432 z dne 15. marca 2022
o spremembi Izvedbene uredbe (EU) št. 282/2011 glede posodobitve potrdila o
oprostitvi plačila DDV in/ali trošarine (UL L št. 88 z dne 16. 3. 2022, str.
15), (v nadaljnjem besedilu: Izvedbena uredba 282/2011/EU), dokazuje, da je
bilo blago odposlano ali odpeljano v drugo državo članico, z računom in drugimi
razpoložljivimi dokazili. Poleg dokazil iz 45.a člena Izvedbene uredbe
282/2011/EU je to lahko tudi dokazilo o plačilu, naročilnica, sklenjena pogodba
o dobavi, dobavnica, seznam pakiranja, prevzemnica in podobno.
(2) Davčni zavezanec, ki dobavi in z
lastnim prevoznim sredstvom sam odpošlje ali odpelje blago iz Slovenije v drugo
državo članico in želi uveljaviti oprostitev plačila DDV na podlagi 46. člena
ZDDV-1, dokazuje, da je blago odposlano ali odpeljano v drugo državo članico, z
računom in dokumenti iz prejšnjega odstavka.
(3) Davčni zavezanec lahko, poleg računa in
namesto drugih dokazil iz prvega odstavka tega člena, uporabi pisno izjavo
pridobitelja iz točke (i) pod (b) prvega odstavka 45.a člena Izvedbene uredbe
282/2011/EU, če oseba, ki je pridobila blago, blago odpošlje ali odpelje iz
Slovenije v drugo državo članico z lastnim prevoznim sredstvom.
(4) Davčna oprostitev iz 3. točke 46. člena
ZDDV-1 velja za dobavo trošarinskih izdelkov, od katerih je v skladu z zakonom,
ki ureja trošarino, trošarina v Sloveniji že plačana, v namembni državi članici
pa vsaj zavarovano njeno plačilo, in ki jih davčni zavezanec, identificiran za
namene DDV, dobavi davčnemu zavezancu ali pravni osebi, ki ni davčni zavezanec,
v drugo državo članico, ne glede na vrednost dobavljenih trošarinskih izdelkov.
(5) Če davčni zavezanec, identificiran za
namene DDV dobavlja v drugo državo članico trošarinske izdelke v skladu z
zakonom, ki ureja trošarino, pod režimom odloga uveljavlja oprostitev plačila
DDV za tako dobavo pod pogoji iz 1. točke 46. člena ZDDV-1.
79.a člen
(Mednarodni prevoz potnikov)
Mednarodni prevoz potnikov iz drugega
odstavka 49. člena ZDDV‑1 je prevoz potnikov v zračnem, pomorskem ali
železniškem prevozu, pri katerem je kraj odhoda ali prihoda zunaj Slovenije.
Kraj odhoda oziroma prihoda je tisti, ki je na vozovnici naveden kot kraj
odhoda oziroma kot prvi namembni kraj.
4. Oprostitve pri uvozu
80. člen
(Pogoji in način uveljavljanja oprostitev
iz 50. člena ZDDV-1)
(1) Oprostitev plačila DDV za blago, ki ga
uvozi Evropska komisija (v nadaljnjem besedilu: komisija) ali agencija ali
organ, ustanovljen v skladu s pravom Unije, se v skladu s točko 6.b prvega
odstavka 50. člena ZDDV-1 uveljavlja kot neposredna oprostitev.
(2) Davčni zavezanec
podatke iz a) in b) točke drugega odstavka 50. člena ZDDV-1 navede v carinski
deklaraciji. 
(3) Davčni
zavezanec kot dokaz iz c) točke drugega odstavka 50. člena ZDDV-1 predloži
ustrezno prevozno listino glede na vrsto prevoza ali drug ustrezni dokument, iz
katerega mora biti nedvoumno razvidno, da je namembni kraj tega blaga druga
država članica.
5. Oprostitve pri izvozu
81. člen
(Vnos in prodaja blaga v davka prosti
prodajalni na letališčih ali v pristaniščih)
(1) V skladu z b) točko prvega odstavka 52.
člena ZDDV-1 je plačila DDV oproščeno tudi blago, ki se proda v davka prosti
prodajalni, ki se nahaja za izstopno mejno carinsko kontrolo na letališčih ali
v pristaniščih, odprtih za mednarodni promet, pod pogojem, da se blago iznese v
dovoljeni količini v potnikovi osebni prtljagi pri poletih ali ladijskih
prevozih na tretje ozemlje ali v tretjo državo.
(2) Za potnika iz prvega odstavka tega
člena se šteje potnik, ki ima vozovnico, na kateri je navedeno namembno
letališče oziroma pristanišče države zunaj Unije.
(3) Za vnos blaga v davka prosto prodajalno
brez obračuna DDV v skladu s tretjim odstavkom 58. člena ZDDV-1, se pri izdaji
dovoljenja za davčno skladišče, smiselno uporabljajo določbe 86. do 97. člena
tega pravilnika.
82. člen
(Izvoz blaga in storitve iz e) točke
prvega odstavka 52. člena ZDDV-1)
(1) DDV se ne plačuje ob izvozu blaga ter
od prevoznih in drugih postranskih storitev, ki so neposredno povezane z
izvozom blaga. Kot izvoz po a) točki prvega odstavka 52. člena ZDDV‑1 se
šteje tudi dobava blaga, ki se odpošlje ali odpelje iz Unije iz druge države
članice.
(2) Davčni zavezanec dokazuje, da je bila
opravljena izvozna dobava (izvoz) z dokazilom, iz katerega je razvidno, da je
sam ali druga oseba za njegov račun blago iznesla iz carinskega območja Unije.
(3) Dokazilo iz prejšnjega odstavka je
prejeto elektronsko sporočilo »obvestilo o izvozu«, ki je izdano v skladu s
carinskimi predpisi oziroma pisna izvozna carinska deklaracija s potrditvijo
carinskega organa o iznosu blaga iz Unije, kadar se uporablja pomožni postopek.
(4) Dokazilo iz prejšnjega odstavka lahko
nadomesti potrdilo o izstopu, ki ga v skladu s carinskimi predpisi izda pristojni
urad izvoza.
(5) Če se blago izvaža iz Unije na podlagi
ustne carinske deklaracije, podane v skladu s carinskimi predpisi, se kot
dokazilo o izvozni dobavi iz drugega odstavka tega člena uporabi račun ali drug
komercialni dokument, na podlagi katerega je izvoz izvršen, vendar le, če je
izstopni carinski organ z žigom na računu ali drugem komercialnem dokumentu
potrdil iznos blaga iz carinskega območja Unije.
(6) Če davčni zavezanec pošilja blago iz Unije
po pošti, hitri pošti ali železnici, se kot dokazilo iz drugega odstavka tega
člena lahko uporabi tudi:
-      
poštna deklaracija, tovorni list ali dvojnik takega dokumenta ali
-      
drugo dokazilo, ki se običajno uporablja v poštnem prometu ali pri hitri
pošti.
(7) Dokazila iz prejšnjega odstavka morajo
vsebovati najmanj naslednje podatke:
-      
ime in naslov oziroma firmo in sedež izdajatelja ter dan izdaje
dokazila;
-      
ime in naslov oziroma firmo in sedež davčnega zavezanca (izvoznika);
-      
običajno trgovsko ime in količino blaga;
-      
kraj in dan, ko je bilo blago izvoženo, oziroma kraj in dan, ko je bilo
blago odposlano v tujino;
-      
ime in naslov oziroma firmo in sedež prejemnika blaga v namembni državi;
-      
izjavo izdajatelja, da so bili podatki v dokazilu izdani na podlagi
poslovnih listin izdajatelja in jih je mogoče preveriti;
-      
podpis in žig izdajatelja.
(8) V skladu s točko e) prvega odstavka 52.
člena ZDDV‑1 so plačila DDV oproščene tudi storitve, ki se opravijo v zvezi z
odpremo blaga neposredno v izvoz (na primer: prevozne storitve, storitve
nakladanja, razkladanja, prekladanja na drugo prevozno sredstvo, storitve
organiziranja prevoza blaga ipd.).
(9) V skladu s točko e) prvega odstavka 52.
člena ZDDV‑1 so plačila DDV oproščene tudi storitve, enakovrstne storitvam, kot
so omenjene v prejšnjem odstavku, ki se opravijo v zvezi z dobavo blaga, za
katero obveznost za plačilo DDV od uvoza v skladu z drugim odstavkom 31. člena
ZDDV‑1 še ni nastala.
83. člen
(Kaj se ne šteje za izvoz)
(1) Za izvoz blaga, ki je oproščen plačila
DDV, se ne šteje:
-      
izvoz blaga v okviru postopka pasivnega oplemenitenja, razen če carinski
deklarant dokaže, da je začasno izvoženo blago zaradi spremenjenih okoliščin ostalo
zunaj carinskega območja Unije;
-      
izvoz blaga, ki je začasno izvoženo z zvezkom ATA, razen če deklarant
dokaže, da je zaradi spremenjenih okoliščin začasno izvoženo blago ostalo zunaj
carinskega območja Unije;
-      
izvoz blaga, ki je namenjeno, da bo ponovno uvoženo in v skladu s
carinskimi predpisi ob vrnitvi oproščeno plačila uvoznih dajatev, razen če
carinski deklarant dokaže, da je zaradi spremenjenih okoliščin izvoženo blago
ostalo zunaj carinskega območja;
-      
iznos unijskega blaga iz carinskega območja v okviru postopka notranjega
tranzita.
(2) Za blago iz prvega odstavka tega člena
ne nastane obveznost za obračun DDV, zavezanec pa vrednosti blaga iz prejšnjega
odstavka v obračunu DDV ne sme izkazati kot izvoz blaga.
6. Oprostitve v zvezi z mednarodnim prevozom
84. člen
(53. člen ZDDV-1)
(1) Davčni zavezanec, ki opravlja
transakcije iz a), c) in d) točke 53. člena ZDDV-1, mora v svojem
knjigovodstvu za oprostitev plačila DDV zagotoviti vsa potrebna dokazila, ki
dokazujejo, da plovilo, ki opravlja prevoz potnikov za plačilo ali je namenjeno
opravljanju komercialne, industrijske ali ribiške dejavnosti, opravlja zadevno
gospodarsko dejavnost na odprtem morju.
(2) Za dokazila iz prejšnjega odstavka
se šteje izjava o plovbi, ki se ji predložijo obrazci in potrdila, določeni v
skladu z zakonodajo, ki ureja pomorstvo (ISPS najava ladje, podatki o prihodu
ali odhodu plovila …), ali se ji predložijo drugi ustrezni dokumenti, ki
dokazujejo, da plovilo, ki opravlja prevoz potnikov za plačilo ali je namenjeno
opravljanju komercialne, industrijske ali ribiške dejavnosti, opravlja zadevno
gospodarsko dejavnost dejansko in pretežno na odprtem morju.
(3) Za storitve iz d) točke
53. člena ZDDV-1, ki so namenjene neposredno plovilom oziroma njihovemu
tovoru, se štejejo na primer: storitve vleke plovil iz a) točke 53. člena
ZDDV-1, storitve pilotiranja teh in njihovega privezovanja, storitve
nakladanja, razkladanja ali prekladanja njihovega tovora, vključno z osebno
prtljago potnikov, in druge storitve za vzdrževanje tovora v dobrem stanju.
(4) Storitev iz prejšnjega odstavka je
lahko oproščena plačila DDV v skladu z d) točko 53. člena ZDDV-1 le, če
lahko izvajalec dokaže, da je storitev neposredno povezana s potrebami plovil
iz a) točke 53. člena ZDDV-1 oziroma njihovega tovora.
(5) Med storitve drugega oskrbovanja
zrakoplovov iz e) točke 53. člena ZDDV-1 se med drugim šteje tudi
oskrbovanje zrakoplovov z blagom, ki je namenjeno, da se porabi med poletom
oziroma med poletom proda ali brezplačno razdeli potnikom.
6.a Oprostitve v zvezi z nekaterimi
transakcijami, ki se obravnavajo kot izvoz
84.a člen
(Uveljavljanje upravičenosti do oprostitve
DDV za dobave blaga in storitev iz točke ab)
prvega odstavka 54. Člena ZDDV-1)
(1) Komisija ali agencija ali organ,
ustanovljen v skladu s pravom Unije, s sedežem v državi članici, ki ni
Slovenija, ki nabavlja blago oziroma naroča storitve iz točke ab) prvega
odstavka 54. člena ZDDV-1 pri davčnih zavezancih, identificiranih za namene DDV
v Sloveniji, uveljavlja oprostitev plačila DDV za to blago oziroma storitve kot
neposredno oprostitev.
(2) Komisija ali agencija ali organ
uveljavlja oprostitev plačila DDV iz prejšnjega odstavka s predložitvijo
potrdila o oprostitvi plačila DDV in/ali trošarin, ki ga potrdi pristojni organ
države članice sedeža v skladu z 51. členom Izvedbene uredbe 282/2011/EU.
Potrdilo predloži dobavitelju blaga oziroma izvajalcu storitev, ki potrdilo,
skupaj z računi, hrani v svojem knjigovodstvu.
(3) Komisija ali agencija ali organ,
ustanovljen v skladu s pravom Unije, s sedežem v Sloveniji, ki nabavlja blago
ali naroča storitve iz točke ab) prvega odstavka 54. člena ZDDV-1 pri davčnih
zavezancih, identificiranih za namene DDV v Sloveniji, uveljavlja oprostitev
plačila DDV za to blago ali storitve kot neposredno oprostitev. Pri davčnem
organu vloži zahtevek za izdajo potrdila o oprostitvi plačila DDV na obrazcu iz
Priloge II Izvedbene uredbe 282/2011/EU. Glede predložitve zahtevka, izdaje
potrdila in hrambe dokazil se smiselno uporabljajo določbe predpisa, ki ureja
pogoje in način oprostitve davkov za diplomatska predstavništva, konzulate,
agencije in organe Evropske unije ter mednarodne organizacije, v skladu z
mednarodnimi pogodbami, ki obvezujejo Republiko Slovenijo.
(4) Komisija ali agencija ali organ,
ustanovljen v skladu s pravom Unije, s sedežem v Sloveniji, ki nabavlja blago
oziroma naroča storitve iz točke ab) prvega odstavka 54. člena ZDDV-1 pri
davčnih zavezancih, identificiranih za namene DDV v drugih državah članicah, za
uveljavljanje oprostitve pri dobavitelju pridobi potrdilo o oprostitvi plačila
DDV in/ali trošarin v skladu z Izvedbeno uredbo 282/2011/EU. Glede izdaje
potrdila in hrambe dokazil se smiselno uporabljajo določbe pravilnika, ki ureja
pogoje in način oprostitve davkov za diplomatska predstavništva, konzulate,
agencije in organe Evropske unije ter mednarodne organizacije v skladu z
mednarodnimi pogodbami, ki obvezujejo Republiko Slovenijo.
84.b člen
(uveljavljanje upravičenosti do oprostitve
DDV za dobave blaga in storitev iz točk d) in f) prvega odstavka 54. člena
ZDDV-1)
(1) Kadar oborožene sile drugih držav članic sodelujejo pri
obrambnih prizadevanjih za izvajanje dejavnosti Unije v okviru skupne varnostne
in obrambne politike ter nabavljajo blago ali naročajo storitve za potrebe iz
točk d) in f) prvega odstavka 54. člena ZDDV-1 pri dobaviteljih,
identificiranih za namene DDV v Sloveniji, za uveljavljanje oprostitve
dobavitelju blaga ali storitev predložijo potrdilo o oprostitvi plačila DDV
in/ali trošarin v skladu z Izvedbeno uredbo 282/2011/EU.
(2) Kadar oborožene sile drugih držav članic uporabijo sistem
vračila DDV za potrebe iz točk d) in f) prvega odstavka 54. člena ZDDV-1 teh
oboroženih sil ali spremnega civilnega osebja ali oskrbo njihovih menz ali
kantin, se smiselno uporabijo določbe za oborožene sile držav članic
severnoatlantske zveze po predpisu, ki ureja pogoje in način oprostitve davkov
za diplomatska predstavništva, konzulate, agencije in organe Evropske unije ter
mednarodne organizacije, v skladu z mednarodnimi pogodbami, ki obvezujejo Republiko
Slovenijo.
(3) Oprostitev za dobave blaga ali storitev iz točk d) in f)
prvega odstavka 54. člena ZDDV-1, ki se zagotavljajo za potrebe civilnega
osebja, se uveljavi le, kadar civilno osebje spremlja oborožene sile, ki
opravljajo naloge, neposredno povezane z obrambnimi prizadevanji v okviru
skupne varnostne in obrambne politike zunaj svoje države članice.
7. Oprostitve za transakcije, povezane
z mednarodnim trgovanjem
85. člen
(57. člen ZDDV-1)
(1) V skladu s tretjim odstavkom 57. člena
ZDDV-1 je plačila DDV oproščena dobava blaga, dokler je blago pod carinskim
nadzorom. Kot dobava blaga se šteje dobava po 1. točki prvega odstavka 3. člena
ZDDV-1 in pridobitev blaga po 2. točki prvega odstavka 3. člena ZDDV-1, dokler
je to blago pod carinskim nadzorom.
(2) Oprostitev plačila DDV za storitve,
povezane z vnosom blaga v prosto cono ali carinsko skladišče, oziroma iznosom
iz cone ali skladišča, in oprostitev plačila DDV za storitve na blagu v prostih
conah in carinskih skladiščih, se nanaša tudi na blago iz šestega odstavka 82.
člena tega pravilnika.
(3) Za storitve na blagu v prostih conah in
carinskih skladiščih, ki so oproščene plačila DDV, se štejejo storitve, ki jih
je v skladu s carinskimi predpisi mogoče opraviti na blagu, medtem ko je blago
v postopku carinskega skladiščenja ali medtem ko je blago v prosti coni.
(4) Oprostitev plačila DDV se ne nanaša na
storitve:
-      
ki se ne opravijo v prostorih proste cone ali carinskega skladišča;
-      
ki se opravijo na blagu, ki je vneseno v prosto cono, prosto skladišče
ali v carinsko skladišče, vendar ima to blago carinski status blaga Unije in ni
namenjeno izvozu iz Unije;
-      
predelave blaga, za katerega se je začel postopek aktivnega
oplemenitenja, ne glede na to, ali se te storitve opravijo v prostorih
carinskega skladišča ali ne.
(5) Če storitve, ki so oproščene plačila
DDV, v skladu s tretjim odstavkom 57. člena ZDDV-1 povečujejo vrednost blaga,
in je v skladu s 35. členom ZDDV-1 nastala obveznost obračuna DDV od uvoza
blaga, se vrednost storitev, ki so bile opravljene na blagu, upošteva pri
določitvi davčne osnove za obračun DDV od uvoza blaga.
86. člen
(Davčna skladišča)
(1) Davčno skladišče je ena ali več med
seboj povezanih ograjenih površin ali prostorov, ki tvorijo tehnološko enoto in
je vidno označena. Označena oziroma odobrena lokacija lahko predstavlja celo
stavbo, prostor v stavbi, zemljišče, silos ali rezervoar.
(2) Za
mineralna olja je davčno skladišče prostor, opredeljen kot trošarinsko
skladišče v skladu z zakonom, ki ureja trošarino.
87. člen
(Imetnik davčnega skladišča)
(1) Imetnik davčnega skladišča je oseba, ki
ji je bilo izdano dovoljenje za vodenje davčnega skladišča.
(2) Imetnik davčnega skladišča je odgovoren
za:
-      
zagotavljanje, da je blago v davčnem skladišču;
-      
vodenje evidence nad vnosom in iznosom blaga,
-      
vodenje evidence nad izvajanjem storitev nad hranjenim blagom;
-      
izpolnjevanje drugih pogojev, navedenih v dovoljenju.
(3) Davčni organ
lahko v skladu z zakonom, ki ureja davčni postopek, od imetnika davčnega
skladišča ali druge osebe, ki razpolaga z blagom v davčnem skladišču zahteva
predložitev ustreznega instrumenta zavarovanja plačila davčne obveznosti.
88. člen
(Osnovni pogoji za pridobitev dovoljenja)
(1) Za izdajo dovoljenja za vodenje
davčnega skladišča morajo biti izpolnjeni naslednji osnovni pogoji:
-      
vložnik mora imeti sedež v Sloveniji in mora biti identificiran za
namene DDV v Sloveniji;
-      
vložnik mora voditi knjigovodstvo po sistemu dvostavnega knjigovodstva;
-      
vložnik mora izkazati zanesljivost pri izvajanju zahtevanega postopka
(da ni večkrat kršil carinskih, davčnih, plačilnih in drugih predpisov, kar
zadevni davčni organ preveri pri pristojnih organih in v svojih evidencah);
-      
vložnik mora biti sposoben izpolnjevati pogoje iz dovoljenja;
-      
vložnik mora izkazati obstoj dejanske ekonomske potrebe za predlagano
davčno skladišče (npr. zadosten predvideni promet blaga, zadostna korist za
imetnika, posebnosti oskrbovanega trga, posebnosti skladiščenega blaga, višina
odloženega davka);
-      
davčno skladišče mora biti namenjeno predvsem skladiščenju blaga;
-      
vložnik mora nuditi vsa jamstva oziroma zavarovanja, potrebna za
pravilno izvedbo zahtevanih postopkov;
-      
vložnik mora voditi davčno skladišče in izvajati postopke na tak način,
da je davčnim organom omogočen vpogled v izvajanje postopka davčnega
skladiščenja.
(2) Davčni organ izda dovoljenje, če iz
predloženih dokazil in okoliščin postopka izhaja, da bo lahko nadzoroval in
spremljal postopek, ne da bi moral uvesti upravne postopke, ki bi bili
nesorazmerni z gospodarskimi potrebami samega postopka. Stroški, ki jih ima
davčni organ v zvezi z nadzorom in kontrolo postopka davčnega skladiščenja, ne
smejo biti nesorazmerno visoki v primerjavi z gospodarskimi koristmi postopka
davčnega skladiščenja. Pri ugotavljanju sorazmernosti teh stroškov, davčni
organ upošteva predvsem tip operacije, ki jih želi oseba, ki zaprosi za
odobritev, izvajati v davčnem skladišču.
89. člen
(Zahtevek za izdajo dovoljenja)
(1) Vlogi se
priložijo:
-      
opis skladiščnih prostorov;
-      
dokumenti o registraciji družbe;
-      
potrdilo davčnega organa o identifikaciji za namene DDV;
-      
opis in način vodenja evidenc blaga;
-      
razvidnost povezljivosti z davčnimi evidencami in knjigovodstvom, razen
v primerih iz četrtega odstavka 95. člena tega pravilnika, pri katerih mora
biti razviden način vodenja evidenc; 
-      
opisi in utemeljitve za zahtevane postopke običajnih oblik ravnanja;
-      
druge listine, odvisne od posameznega primera.
(2) Davčni
organ lahko od vložnika zahteva dodatne podatke.
90. člen
(Zavrnitev zahtevka)
Če vsebina zahtevka za izdajo dovoljenja ne
ustreza zahtevanim pogojem, davčni organ vložnika
pisno obvestiti o razlogih, zakaj je bil zahtevek zavrnjen, in sicer v roku 60
dni od dneva, ko je bil zahtevek vložen, ali od dneva, ko je davčni
organ prejel kateri koli zahtevani manjkajoči ali dodatni
podatek.
91. člen
(Izdaja dovoljenja)
(1) V dovoljenju morajo biti obvezno
navedeni vsi podatki in določeni vsi pogoji ter obveznosti, pod katerimi je
bilo zadevno dovoljenje izdano.
(2) Dovoljenje začne veljati na dan izdaje
ali na kateri koli poznejši dan, naveden v dovoljenju. Dovoljenje se izda za
nedoločen čas.
(3) Dovoljenje se izda v dveh izvodih. En
izvod obdrži davčni organ, ki je izdal dovoljenje,
drugi izvod se vroči imetniku dovoljenja.
92. člen
(Sprememba dovoljenja)
(1) Imetnik dovoljenja mora obvestiti davčni
organ o vsem, kar se zgodi po pridobitvi dovoljenja in bi
utegnilo vplivati na njegovo trajanje ali vsebino. Imetnik dovoljenja je dolžan
zagotoviti, da so vsi podatki v dovoljenju ažurni in pravilni.
(2) Davčni organ lahko obnovi ali spremeni
dovoljenje na podlagi pisnega zahtevka. V zahtevku se navedejo razlogi in
zahtevane spremembe. Davčni organ glede na zahtevek oceni, ali se veljavno
dovoljenje lahko spremeni ali je treba izdati novo dovoljenje. Če je potrebno
novo dovoljenje, se vlagatelja zahtevka pozove, da vloži zahtevek za novo
dovoljenje.
(3) Obstoječe dovoljenje se spremeni v
naslednjih primerih:
-      
če se spremeni ime ali kategorija podjetja, ki ne vključuje prenosa
poslovanja na drugo osebo;
-      
če se spremeni lokacija davčnega skladišča;
-      
če se spremenijo drugi podatki iz dovoljenja, ki ne vključujejo oziroma
niso povezani s prodajo imetnikovega podjetja drugi osebi.
(4) Davčni organ
lahko tudi po uradni dolžnosti spremeni dovoljenje, če meni, da je to potrebno
zaradi novih okoliščin.
93. člen
(Razveljavitev dovoljenja)
(1) Imetnik dovoljenja lahko zahteva
razveljavitev dovoljenja kadar koli, če je za vse blago in na njem opravljene
storitve v davčnem skladišču plačan DDV. Pisni zahtevek za razveljavitev
dovoljenja predloži davčnemu organu.
(2) Davčni organ
lahko razveljavi dovoljenje po uradni dolžnosti, če ugotovi, da je bilo izdano
na podlagi nepravilnih ali nepopolnih podatkov. Dovoljenje se lahko razveljavi,
tudi v primeru, če zahteve iz postopka davčnega skladiščenja ali iz dovoljenja
niso bile izpolnjene. To vključuje tudi stanja, ko davčni organ oceni, da se davčno skladišče ne uporablja toliko, da bi
upravičilo dovoljenje.
(3) Odločba o razveljavitvi dovoljenja mora
vsebovati datum, do katerega se mora za blago in na njem opravljene storitve plačati
DDV.
94. člen
(Odgovornost imetnika dovoljenja in oseb,
ki blago skladiščijo)
(1) Imetnik dovoljenja je odgovoren za
postopek vnosa, hranjenja in iznosa blaga iz davčnega skladišča.
(2) Za obveznost plačila DDV je odgovorna
oseba iz 7. točke prvega odstavka 76. člena ZDDV, ki mora biti
identificirana za namene DDV v Sloveniji.
(3) Imetnik dovoljenja, ki v davčnem
skladišču na letališču ali v pristanišču, odprtem za mednarodni promet,
skladišči blago, ki se iznese v potnikovi osebni prtljagi v drugo državo
članico, mora za to blago zagotoviti posebne evidence.
95. člen
(Evidence)
(1) Imetnik dovoljenja mora voditi evidence
o vsem blagu, vnesenem v postopek davčnega skladiščenja, o vseh opravljenih
storitvah na tem blagu, ki je v postopku davčnega skladiščenja, in o vsakem
iznosu blaga iz davčnega skladišča.
(2) V evidencah iz prejšnjega odstavka
morajo biti zagotovljeni naslednji podatki:
-      
datum vnosa blaga v davčno skladišče;
-      
lokacija blaga v skladišču;
-      
podatki iz dokumenta za vnos blaga v davčno skladišče: (npr. št.
carinske deklaracije, vrsta postopka na deklaraciji, št. računa, trgovski naziv
blaga, tarifna oznaka KN za to blago, količina blaga, vrednost blaga brez DDV,
izvor blaga, podatki o osebi, ki predloži blago za vnos v davčno skladišče);
-      
vrednost DDV v odlogu za posamezen vnos blaga;
-      
podatki iz računov izvedenih transakcij prodaje blaga v davčnem
skladišču (št. računa, količina in vrednost blaga, podatki o kupcu blaga);
-      
podatki o običajnih oblikah ravnanja z blagom;
-      
podatki iz računov izvedenih storitev v davčnem skladišču (št. računa,
opis storitve, vrednost računa, podatki o osebi, ki je račun izdala);
-      
datum iznosa blaga iz davčnega skladišča;
-      
podatki iz računa zadnje transakcije z blagom (št. računa, trgovski
naziv blaga, količina in vrednost blaga, identifikacijska številka za DDV
osebe, ki je izdala račun za zadnjo opravljeno transakcijo v davčnem skladišču,
količina in vrednost blaga brez DDV, vrednost obračunanega DDV);
-      
podatki o drugih dokumentih, ki se nanašajo na vnos, hranjenje in iznos
blaga v postopku davčnega skladiščenja.
(3) Prejšnji odstavek tega člena se
smiselno uporablja tudi za blago, ki je v davčnem skladišču namenjeno prodaji
na drobno v skladu s tretjim odstavkom 58. člena ZDDV-1.
(4) Če imetnik skladišča ni tudi oseba, ki razpolaga
z blagom, podatke vodi uporabnik (lastnik) blaga, imetnik dovoljenja pa mora
zagotoviti podatke o teh osebah ter podatke o vnosu in iznosu blaga iz davčnega
skladišča (datum vnosa, datum iznosa, količina blaga in oseba, ki je odgovorna
za to blago).
96. člen
(Običajne oblike ravnanja z blagom)
(1) Uskladiščeno blago je lahko predmet
običajnih oblik ravnanja, da se ohrani, izboljša njegov videz ali tržna
kakovost ali da se ga pripravi za distribucijo ali nadaljnjo prodajo. Oblike
ravnanja ne smejo privesti do drugačne osemmestne oznake KN, razen v primeru
mineralnih olj, ko oblike ravnanja ne smejo privesti do drugačne štirimestne
oznake KN, če je tako dovoljeno po trošarinskih predpisih.
(2) Dovoljenje za izvajanje običajnih oblik
ravnanja je lahko sestavni del dovoljenja za vodenje davčnega skladišča ali pa
imetnik dovoljenja za vsak primer vnosa blaga posebej predhodno zaprosi za
posamično dovoljenje za izvajanje običajnih oblik ravnanja z blagom v davčnem
skladišču.
(3) (črtan)
97. člen
(Zaključek postopka davčnega skladiščenja)
(1) Postopek davčnega skladiščenja se
zaključi z iznosom blaga iz skladišča.
(2) Obveznost za obračun DDV nastane z
iznosom blaga iz davčnega skladišča.
(3) Imetnik dovoljenja, razen v primerih iz
četrtega odstavka 95. člena tega pravilnika, lahko dovoli iznos blaga iz
skladišča šele, ko mu oseba, ki želi zaključiti postopek davčnega skladiščenja,
predloži račun zadnje transakcije nad blagom. Iz računa mora biti razvidna
davčna osnova, sestavljena iz vrednosti blaga ob vnosu in povečana za stroške
morebitnih storitev, ki so se izvedle na samem blagu, in znesek obračunanega
DDV. Če je bila med postopkom davčnega skladiščenja v davčnem skladišču
opravljena dobava tega blaga oziroma je bilo opravljenih več dobav tega blaga,
morata biti z računa razvidna davčna osnova, sestavljena iz vrednosti blaga od
zadnje dobave, povečane za stroške morebitnih storitev, ki so se izvedle na
samem blagu po opravljeni zadnji dobavi, in znesek obračunanega DDV.
(4) Oseba oziroma lastnik blaga, ki želi,
da se blago iznese iz davčnega skladišča, mora biti davčni zavezanec,
identificiran za namene DDV, ki je dolžan plačati DDV za to blago.
IX. ODBITEK DDV
1. Nastanek in obseg pravice do odbitka
98. člen
(Točka d) prvega odstavka in drugi
odstavek 4. člena ZDDV‑1)
(1) Oseba iz točke d) prvega odstavka 4.
člena ZDDV-1, katere skupni znesek pridobitev iz drugega odstavka 4.
člena ZDDV-1 v tekočem koledarskem letu preseže 10.000 eurov, nima pravice do
odbitka DDV, ki ga je dolžan plačati od pridobitev blaga znotraj Unije.
(2) Oseba iz d) točke prvega odstavka 4.
člena ZDDV‑1, ki prejema storitve, za katere je dolžna plačati DDV v skladu s
3. točko prvega odstavka 76. člena ZDDV‑1, tudi nima pravice do odbitka DDV, ki
ga je dolžna plačati od prejetih storitev.
99. člen
(črtan)
100. člen
(Odbitek DDV pri povečanju davčne osnove)
Če se znesek obračunanega DDV zaradi
povečanja davčne osnove naknadno spremeni, davčni zavezanec lahko uveljavlja
odbitek DDV v višini dejansko plačanega DDV (višjega) samo, če je dobavitelj za
to povečanje plačila izdal račun in so izpolnjeni pogoji iz 62. in 63. člena ZDDV-1.
101. člen
(Uvoz blaga, kadar se DDV plačuje, kot da
bi bil uvozna dajatev) 
(1) Pravico do odbitka DDV za uvoženo blago
davčni zavezanec lahko uveljavi za davčno obdobje, za katero do poteka roka za
predložitev obračuna DDV za to davčno obdobje razpolaga s carinsko deklaracijo
za sprostitev blaga v prosti promet ali postopek začasnega uvoza blaga z delno
oprostitvijo plačila carine oziroma odločbo carinskega organa, na kateri je
obračunan DDV.
(2) Za odbitni DDV se šteje znesek DDV,
obračunan pri uvozu, razen če je bil znesek DDV plačan ob uvozu naknadno,
vendar prej, preden je zavezanec uveljavil odbitek DDV, z odločbo carinskega
organa v celoti ali deloma vrnjen ali njegovo plačilo odpuščeno. Za odbitni DDV
se šteje tudi znesek DDV, ki ga naknadno obračuna carinski organ v skladu s
158. členom tega pravilnika.
(3) Davčni zavezanec ne sme upoštevati
odbitka DDV, obračunanega ob uvozu, če je bila carinska deklaracija, na podlagi
katere je bil obračunan DDV, razveljavljena ali odločba carinskega organa, s
katero je bil obračunan DDV od uvoza blaga, razveljavljena prej, preden je bil
uveljavljen odbitek DDV. Če je bil na podlagi razveljavljene carinske
deklaracije ali razveljavljene odločbe carinskega organa DDV že plačan, se ta
znesek v skladu s carinskimi predpisi vrne, sicer pa se plačilo odpusti.
101.a člen 
(Uvoz blaga, kadar se DDV plačuje preko
obračuna DDV) 
(1) Pravico do odbitka DDV za uvoženo
blago lahko davčni zavezanec uveljavi ne prej kot v davčnem obdobju, v katerem
je obračunal DDV od uvoza blaga.
(2) Za odbitni DDV se šteje znesek
DDV, ki ga je prejemnik blaga, identificiran za namene DDV v Sloveniji, plačal
v skladu s šestim ali sedmim odstavkom 77. člena ZDDV-1. Šteje se, da je
DDV plačan, ko je izkazan v obračunu DDV.
102. člen
(Nova prevozna sredstva)
(1) Davčni zavezanec iz tretjega odstavka
5. člena ZDDV-1 sme odbiti DDV, ki je vključen v nabavni ceni ali plačan pri
uvozu ali pridobitvi novega prevoznega sredstva znotraj Unije, do zneska, ki ne
presega davka, ki bi ga moral plačati, če dobava ne bi bila oproščena. Pravica
do odbitka nastane in se lahko uveljavi, ne prej kot v trenutku dobave.
(2) Davčni zavezanec iz prejšnjega odstavka
tega člena lahko uveljavlja odbitek DDV v obliki vračila DDV na podlagi
zahtevka, ki ga davčnemu organu predloži v elektronski obliki prek sistema
eDavki.
(3) Davčni zavezanec iz prvega odstavka
tega člena je upravičen do vračila DDV, če izpolnjuje naslednje pogoje:
-      
ni identificiran za namene DDV v Sloveniji;
-      
proda novo prevozno sredstvo iz tretjega odstavka 3. člena ZDDV-1
drugi osebi v drugo državo članico, prevozno sredstvo pa je prepeljano v to
drugo državo članico;
-      
dokaže, da je plačal slovenski DDV pri nakupu tega novega prevoznega
sredstva.
(4) Do vračila DDV je v višini, določeni v
prvem odstavku tega člena, upravičen tudi: 
-      
davčni zavezanec, ki je identificiran za namene DDV, ki obračunava DDV
le od pridobitev blaga znotraj Unije,
-      
oseba iz d) točke prvega odstavka 4. člena ZDDV-1, identificirana za
namene DDV, ki obračunava DDV le od prejetih storitev in je plačnica DDV na
podlagi 3. točke prvega odstavka 76. člena ZDDV-1,
-      
davčni zavezanec iz 94. člena ZDDV-1, ki je identificiran za namene DDV
na podlagi četrtega odstavka 78. člena ZDDV-1, ker opravlja storitve, za katere
je prejemnik storitev dolžan plačati DDV v drugi državi članici.
(5) Zahtevku iz drugega odstavka tega člena
mora davčni zavezanec priložiti:
-      
dokazilo o nakupu (račun ali uvozna listina);
-      
dokazilo, da je bil DDV plačan ob nakupu;
-      
dokazilo o prodaji (račun ali dokazilo o prejetem plačilu) in
-      
dokazilo, da je bilo novo prevozno sredstvo prepeljano v drugo državo
članico.
103. člen
(Priložnostne finančne transakcije pri
izračunu odbitnega deleža)
(1) V izračun odbitnega deleža se v skladu
s točko c) tretjega odstavka 65. člena ZDDV-1 ne všteva znesek prometa
finančnih transakcij, če se opravljajo priložnostno. Šteje se, da je promet
finančnih transakcij opravljen priložnostno, če finančne transakcije ne
predstavljajo dejavnosti davčnega zavezanca.
(2) V izračun odbitnega deleža se v nobenem
primeru ne vštevajo donosi iz naložb v vrednostne papirje (na primer dividende,
obresti, kapitalski dobički) in zneski depozitov in drugih naložb, ki niso
predmet DDV.
104. člen
(Davčni zavezanec, ki opravlja le
obdavčeno dejavnost)
Davčni zavezanec, ki opravlja le obdavčeno
dejavnost in prejema plačila, ki ne predstavljajo plačila za opravljene dobave
blaga oziroma storitev (kot npr. prave subvencije, dotacije), ne izračunava
odbitnega deleža.
105. člen
(Opravljanje obdavčene in oproščene
dejavnosti)
(1) Davčni zavezanec iz prvega odstavka 65.
člena ZDDV-1 lahko uporabi eno od naslednjih možnosti:
-      
odbija DDV za obdavčeno dejavnost in oproščeno dejavnost, za katero ima
pravico do odbitka DDV po dejanskih podatkih, če v svojem knjigovodstvu ali
zunajknjigovodski evidenci zagotovi podatke o celotnem zaračunanem DDV (na
prejetih računih in ob uvozu) in znesku DDV, za katerega se prizna pravica do
odbitka;
-      
določi znesek DDV, ki ga sme odbiti, z uporabo odbitnega deleža v skladu
s 65. členom ZDDV-1 za celotno dejavnost, če ne more zagotoviti podatkov na
način iz prve alineje tega odstavka;
-      
določi znesek DDV, ki ga sme odbiti, z uporabo več odbitnih deležev,
ločeno za vsako področje svoje dejavnosti v skladu s sedmim odstavkom 65. člena
ZDDV-1. Področje dejavnosti po tej alineji pomeni katero koli raven
dejavnosti zavezanca po standardni klasifikaciji dejavnosti ali organizacijsko
enoto zavezanca (kot npr. dislociran obrat, poslovna enota ipd).
(2) Davčni zavezanec, ki opravlja deloma
oproščeno deloma pa obdavčeno dejavnost in v zvezi z obdavčeno dejavnostjo
prejema plačila, ki ne predstavljajo plačila za opravljen promet blaga oziroma
storitev (kot npr. prave subvencije, dotacije), teh plačil ne vključi v izračun
odbitnega deleža, če zagotovi podatke na način iz prve alineje prvega odstavka
tega člena.
(3) Razdelitev zaračunanega DDV na del, ki
se sme odbiti, in na del, ki se ne sme odbiti, mora davčni zavezanec opraviti
pred predložitvijo obračuna DDV.
(4) Davčni zavezanec, katerega davčno
obdobje je koledarski mesec, ustrezno popravi nastale razlike med odbitkom DDV
na podlagi začasnega odbitnega deleža preteklega leta in odbitkom DDV, ki bi se
smel odbiti glede na dejanski odbitni delež preteklega leta v davčnem obračunu
za mesec februar tekočega leta. Davčni zavezanec, katerega davčno obdobje je
koledarsko trimesečje, pa nastale razlike popravi v davčnem obračunu za prvo
davčno obdobje tekočega leta.
(5) Davčni zavezanec lahko v mesecu
januarju tekočega leta za določitev zneska DDV, ki ga sme odbiti, začasno
uporabi začasni odbitni delež iz preteklega leta.
(6) Če je davčni zavezanec med letom, za
katerega ugotavlja dejanski odbitni delež, spremenil način vodenja
knjigovodstva in je zaradi tega uporabljal več začasnih odbitnih deležev,
ugotovi prav toliko dejanskih odbitnih deležev in izračunane popravke, ki jih
ugotovi v mesecu februarju, upošteva v mesečnem oziroma trimesečnem obračunu
DDV tekočega leta.
(7) Davčni zavezanec, ki opravlja obdavčeno
in oproščeno dejavnost, za katero določa znesek odbitka DDV z odbitnim deležem
in med letom začne v celoti opravljati samo obdavčeno ali v celoti samo
oproščeno dejavnost, lahko preneha določati znesek odbitka DDV z odbitnim
deležem v davčnem obdobju, v katerem v celoti začne opravljati samo obdavčeno
ali samo oproščeno dejavnost. 
(8) Davčni zavezanec iz prejšnjega odstavka
mora odbitni delež, ki ga je kot začasnega uporabljal pri določitvi zneska
odbitka DDV v davčnih obdobjih, ko še ni v celoti začel opravljati obdavčene
ali v celoti oproščene dejavnosti, dokončno določiti po stanju na zadnji dan
koledarskega leta, v katerem je prišlo do spremembe pogojev, in sicer za davčna
obdobja, ko je uporabljal začasni odbitni delež. Nastale razlike med odbitkom
DDV na podlagi začasnega odbitnega deleža in odbitkom DDV, ki bi se smel odbiti
glede na dejanski odbitni delež, ustrezno popravi v davčnem obdobju, iz
četrtega odstavka tega člena.
(9) Davčni zavezanec, ki preneha opravljati
dejavnost, ali davčni zavezanec, ki mu preneha identifikacija za namene DDV na
podlagi odločbe davčnega organa med koledarskim letom, v katerem je ugotavljal
začasni odbitni delež, ugotovi dejanski odbitni delež na dan, preden je
prenehal opravljati dejavnost, oziroma na dan pred prenehanjem identifikacije
za namene DDV. Nastale razlike med odbitkom DDV na podlagi začasnega odbitnega
deleža in odbitkom DDV, ki bi ga smel odbiti glede na dejanski odbitni delež se
upoštevajo v obračunu DDV za davčno obdobje, v katerem je davčni zavezanec
prenehal opravljati dejavnost, oziroma v davčnem obdobju, v katerem je davčnemu
zavezancu prenehala identifikacija za namene DDV.
(10) (črtan).
(11) (črtan).
106. člen
(Osebni avtomobili in motorna
kolesa)
(1) Osebni avtomobili iz c) točke 66. člena
ZDDV-1 so motorna vozila pod tarifno oznako KN 8703, konstruirana predvsem za
prevoz ljudi, vključno z motornimi vozili za kombiniran prevoz ljudi in blaga
(npr. tip »karavan«, »kombi« itd.), dirkalni avtomobili in vozila, ki jih
proizvajalci homologirajo kot tovorna vozila, se pa uvrščajo pod tarifno oznako
KN 8703.
(2) Motorna kolesa iz c) točke 66. člena
ZDDV-1 so motorna vozila pod tarifno oznako KN
8711.
(3) Ne glede na
prvi odstavek davčni zavezanec sme odbiti DDV od osebnih večnamenskih vozil, ki
so konstruirana za prevoz ljudi in blaga ter se uvrščajo pod tarifno oznako
8703 in se štejejo, da so namenjena prevozu blaga ali tovora, če so kumulativno
izpolnjeni naslednji pogoji:
-      
razmerje med maso potnikov in maso tovora mora biti v korist tovora.
Razmerje se ugotovi po formuli:
P - (M + (N x 68)) > N x 68,
pri čemer je:
P  - največja tehnično dovoljena masa
obremenjenega vozila v kg, 
M  - masa vozila, pripravljenega za vožnjo, v
kg, 
N  - število sedežev razen vozniškega; 
-      
stranske okenske odprtine v prostoru, namenjenem prevozu tovora, ne
smejo biti zastekljene, temveč fiksno zaprte s pločevino ali drugim ustreznim
materialom; 
-      
tovorni prostor mora biti od potniškega ločen s pregrado (pločevina ali
kovinska mreža) po vsej višini in širini in 
-      
vozilo je opremljeno z napravo za zvočni opozorilni signal pri vzvratni
vožnji.
(4) Davčni
zavezanec, ki ima na podlagi točk a) do c) 66. člena ZDDV‑1 pravico do odbitka
DDV za prevozna sredstva, ima pravico do odbitka DDV tudi od nabave goriv in
maziv ter nadomestnih delov in storitev, tesno povezanih s tem.
106.a člen
(Motorna vozila brez izpusta ogljikovega
dioksida)
(1) Motorna vozila iz prvega odstavka 66.b člena ZDDV-1 so
vozila pod tarifnima oznakama KN 8703 80 in KN 8711 60 ter druga motorna vozila
brez izpusta ogljikovega dioksida, ki se uvrščajo pod tarifni oznaki KN 8703 90
in KN 8711 90.
(2) Kot storitve iz drugega odstavka 66.b člena ZDDV-1 se
štejejo tudi storitve najema motornih vozil iz prvega odstavka 66.b člena
ZDDV-1.
(3) Davčni zavezanec, ki izvede popravek odbitka DDV v skladu
s prvim odstavkom 46. člena Zakona o spremembah in dopolnitvah Zakona o davku
na dodano vrednost (Uradni list RS, št. 3/22), lahko izvede odbitek za celotno
preostalo obdobje popravka v enkratnem znesku.
107. člen
(67. člen ZDDV-1)
(1) Kot odbitek DDV se šteje tudi znesek
DDV, ki ga je upravnik nepremičnin prikazal na razdelilniku lastnikom ali
najemnikom nepremičnin (točka a) prvega odstavka 67. člena ZDDV-1).
(2) Kot odbitek DDV se šteje tudi znesek
DDV, ki ga je davčni zavezanec obračunal od uporabe blaga v skladu s točko a)
8. člena ZDDV-1 in od pridobitev blaga znotraj Unije v skladu z 12. in 13. členom ZDDV-1.
(3) Davčni zavezanec mora za uveljavljanje
pravice do odbitka DDV iz prejšnjega odstavka do roka za predložitev obračuna DDV imeti račun ali drug dokument,
ki vsebuje podatke, potrebne za zagotovitev pravilnega obračuna DDV in v
obračunu DDV izkazati podatek o znesku DDV, ki ga dolguje za blago, ki ga je
uporabil oziroma ga je pridobil znotraj Unije.
(4) Kot odbitek DDV se šteje tudi znesek
DDV, ki ga je davčni zavezanec kot naročnik ali kupec oziroma kot prejemnik
blaga ali storitev plačal v skladu z 2., 4. in 5. točko prvega odstavka in
tretjim odstavkom 76. člena ter 76.a členom ZDDV‑1. Kot odbitek DDV se šteje
tudi znesek DDV, ki ga je davčni zavezanec, identificiran za namene DDV, kot
prejemnik storitve plačal v skladu s 3. točko prvega odstavka 76. člena
ZDDV‑1, razen zneska DDV, ki ga je plačala oseba iz d) točke prvega odstavka 4.
člena ZDDV‑1 
(5) Davčni zavezanec iz prejšnjega
odstavka, ki mora plačati DDV kot naročnik, kupec ali prejemnik blaga oziroma
storitev, mora za uveljavljanje pravice do odbitka DDV do roka za predložitev
obračuna DDV imeti račun ali drug dokument, ki vsebuje podatke, potrebne za
zagotovitev pravilnega obračuna DDV, in v obračunu DDV izkazati podatek o
znesku DDV, ki ga je dolžan plačati.
(6) Šteje se, da je DDV plačan, ko je
izkazan v obračunu DDV.
108. člen
(Popravki odbitka DDV)
(1) Če davčni zavezanec, ki je prejel blago
oziroma storitve, prejme obvestilo dobavitelja blaga oziroma storitve, da je ta
zaradi napake na računu ali drugih razlogov iz drugega odstavka 39. člena
ZDDV-1 zmanjšal obračunani DDV, mora zmanjšati odbitek DDV najkasneje v
obračunu DDV za davčno obdobje, v katerem prejme obvestilo dobavitelja.
(2) Če je na podlagi odločbe carinskega
organa treba popraviti odbitek DDV, se ta popravek lahko izvrši šele pri
obračunu DDV za davčno obdobje, v katerem je odločba carinskega organa postala
izvršljiva.
109. člen
(Popravek odbitka DDV pri odkupu vračljive
embalaže)
(1) Davčni zavezanec, ki odkupi vračljivo
embalažo od osebe, ki ni imela pravice do odbitka DDV od embalaže, ki jo vrača,
sme zmanjšati obračunani DDV za znesek DDV, ki ga ugotovi po preračunani
stopnji DDV od odkupne cene vračljive embalaže.
(2) Davčni zavezanec mora v svojem
knjigovodstvu zagotoviti podatke o prodaji in odkupu vračljive embalaže za
obdobje, v katerem zmanjša obračunani DDV v skladu s prejšnjim odstavkom.
110. člen
(Sprememba dejavnikov, ki so bili
uporabljeni pri določitvi zneska za odbitek DDV)
(1) S spremembo dejavnikov, ki so bili
uporabljeni pri določitvi zneska za odbitek DDV v skladu z drugim odstavkom 68.
člena ZDDV-1, je mišljena sprememba pogojev, ki so bili odločilni za odbitek
DDV, naknadna sprememba teh pogojev pa privede do večjega ali manjšega odbitka
DDV glede na prvotni odbitek.
(2) Za spremembo pogojev, ki so bili
odločilni pri določitvi zneska odbitka DDV, se ne štejejo spremembe, nastale
zaradi sprememb predpisov.
111. člen
(ugotavljanje
odbitka DDV pri osnovnih sredstvih)
(1) Za osnovna sredstva iz
69. člena ZDDV-1 se štejejo opredmetena osnovna sredstva in nepremičnine,
ki se po računovodskih predpisih uvrščajo med osnovna sredstva.
(2) Če se spremenijo dejavniki, ki so
bili odločilni za odbitek DDV pred dejansko uporabo osnovnega sredstva, se
popravek odbitka DDV izvede v skladu z 68. členom ZDDV-1.
(3) V skladu z drugim in tretjim
odstavkom 69. člena ZDDV-1 se šteje, da je obdobje popravka začelo teči z
dnem dejanske uporabe osnovnega sredstva. Za dan dejanske uporabe osnovnega
sredstva se šteje dan, v katerem se je osnovno sredstvo dejansko začelo
uporabljati v obdavčljivi dejavnosti davčnega zavezanca.
(4) Če je od dejanske uporabe
osnovnega sredstva v obdobju iz prvega odstavka 69. člena ZDDV-1 davčni
zavezanec prešel iz obdavčene na oproščeno dejavnost in obratno, se za obdobje
po spremembi popravi odbitek DDV v skladu z 69. členom ZDDV-1.
(5) Prvo dvanajstmesečno obdobje
popravka začne teči od vključno prvega dne dejanske uporabe osnovnega sredstva.
(6) Davčni zavezanec ugotovi popravek
odbitka DDV v letu, v katerem je prišlo do spremembe upravičenosti do odbitka
DDV, v obračunu DDV za tisto davčno obdobje, v katerem je prišlo do sprememb
upravičenosti do odbitka DDV, in sicer v znesku, ki je sorazmeren številu dni
do konca tega dvanajstmesečnega obdobja popravka.
(7) Davčni
zavezanec ugotovi znesek popravka odbitka DDV tako, da najprej ugotovi,
kolikšen znesek DDV, ki je bil na dan dejanske uporabe priznan kot odbitek DDV,
oziroma kolikšen znesek DDV, ki na dan dejanske uporabe ni bil priznan kot
odbitek DDV, je sorazmeren enemu dnevu. Ta znesek ugotovi na naslednji način:


znesek DDV, ki je bil z dnem dejanske uporabe priznan
  (oziroma ni bil priznan) kot odbitek DDV 


((5 let ali 20 let) x 365 dni).


(8) Davčni zavezanec ugotovi znesek
popravka odbitka DDV v skladu s šestim odstavkom tega člena tako, da znesek, ki
ga ugotovi v skladu s prejšnjim odstavkom, zaokroži na dve decimalki in pomnoži
s številom preostalih dni od dneva spremembe v upravičenosti odbitka DDV do
zadnjega dne dvanajstmesečnega obdobja popravka, v katerem je prišlo do
spremembe upravičenosti do odbitka DDV.
(9) Davčni zavezanec, ki določa
odbitek DDV na podlagi odbitnega deleža, kot znesek odbitka DDV iz sedmega
odstavka tega člena upošteva znesek odbitka, ki ga izračuna po končnem odbitnem
deležu za preteklo leto.
(10) V letih po letu, v katerem je
prišlo do zadnje spremembe v upravičenosti do odbitka DDV, se popravek odbitka
DDV opravi v obračunu DDV za tisto davčno obdobje, v katerem začne teči
naslednje dvanajstmesečno obdobje popravka.
(11) Davčni zavezanec, ki mu preneha
identifikacija za namene DDV zaradi prehoda na posebno ureditev za male davčne
zavezance, mora za obdobje po spremembi popraviti odbitek od osnovnih sredstev,
za katera obdobje popravka še ni poteklo. Popravek odbitka izvede v celoti za
preostalo obdobje popravka.
(12) Davčni zavezanec iz prejšnjega
odstavka, ki se znova identificira za namene DDV, lahko popravi odbitek DDV od
osnovnih sredstev, za katera obdobje popravka še ni poteklo. Popravek odbitka
DDV se izvede v celoti za preostalo obdobje popravka.
(13) Davčni zavezanec, ki kupi osnovno
sredstvo pred identifikacijo za namene DDV, lahko popravi odbitek DDV od
osnovnih sredstev, za katera obdobje popravka še ni poteklo. Davčni zavezanec
lahko odbije DDV v višini, ki ustreza razliki med celotnim odbitnim DDV (z
računa) in sorazmernim delom DDV, od katerega davčni zavezanec ni imel pravice
do odbitka, ker še ni bil identificiran za namene DDV. Popravek odbitka DDV se
izvede v celoti za preostalo obdobje popravka.
111.a člen
(Ugotavljanje zneska popravka odbitka po
70. členu ZDDV-1)
Davčni zavezanec, ki mora opraviti popravek
odbitka DDV po 70. členu ZDDV-1, izračuna znesek popravka na način iz 111.
člena tega pravilnika s tem, da za izračunani skupni znesek popravka v davčnem
obdobju dobave osnovnega sredstva izkaže obveznost za plačilo ali pravico do
odbitka DDV.
112. člen
(Posebnosti pri spremembi pogojev)
(1) Če določeno osnovno sredstvo oziroma
nepremičnina postane neuporabna (uničena) pred iztekom obdobja za popravek
odbitka DDV, se s trenutkom, ko postane neuporabna (uničena), konča tudi
obdobje popravka odbitka DDV.
(2) Če naknadno investicijsko vzdrževanje
osnovnega sredstva ali nepremičnine bistveno ne spremeni časa uporabe osnovnega sredstva oziroma
nepremičnine, se popravek odbitka DDV za to vzdrževanje opravi v obdobju
popravka odbitka DDV za zadevno osnovno sredstvo oziroma nepremičnino.
(3) Če investicijsko vzdrževanje osnovnega
sredstva ali nepremičnine bistveno
spremeni čas uporabe ali predstavlja posebno celoto, kot npr. dograditev že
obstoječe zgradbe, se za to vzdrževanje določi novo (posebno) obdobje popravka
odbitka DDV.
2. Vračilo DDV davčnim zavezancem
113. člen
(črtan)
3. Vračilo DDV davčnim zavezancem, ki
nimajo sedeža v Sloveniji
114. člen
(črtan)
3.a Vračilo DDV davčnim zavezancem s sedežem
v drugi državi članici
115. člen
(Oznake za opis
vrste pridobljenega blaga in storitev v zahtevku za vračilo in oznake razlogov
za zavrnitev zahtevka za vračilo)
(1) Vrsta pridobljenega blaga ali storitev
iz četrtega odstavka 74.b člena ZDDV‑1 se opiše z naslednjimi oznakami:
1 = gorivo
1.1 = gorivo za prevozna sredstva, katerih
največja dovoljena masa presega 3500 kg, razen prevoznih sredstev, s katerimi s
opravlja prevoz potnikov za plačilo;
1.2 = gorivo za prevozna sredstva, katerih
največja dovoljena masa ne presega ali je enaka 3500 kg, razen prevoznih sredstev, s katerimi se opravlja prevoz potnikov za plačilo;
1.3 = gorivo za prevozna sredstva, s
katerimi se opravlja prevoz potnikov za plačilo;
2 = najem prevoznih sredstev
2.1 = najem prevoznih sredstev, katerih
največja dovoljena masa presega 3500 kg, razen prevoznih sredstev, s katerimi
se opravlja prevoz potnikov za plačilo;
2.2 = najem prevoznih sredstev, katerih
največja dovoljena masa ne presega ali je enaka 3500 kg, razen prevoznih sredstev, s katerimi se opravlja prevoz potnikov za plačilo;
3 = izdatki za nakup prevoznih sredstev
(razen za prevoz blaga in storitev iz oznak št. 1 in 2)
3.1 = izdatki za prevozna sredstva, katerih
največja dovoljena masa presega 3500 kg, razen prevoznih sredstev, s katerimi
se opravlja prevoz potnikov za plačilo;
3.2 = za prevozna sredstva, katerih
največja dovoljena masa ne presega ali je enaka 3500 kg, razen prevoznih sredstev, s katerimi se opravlja prevoz potnikov za plačilo;
3.2.5 = drugi izdatki za prevozna sredstva,
katerih največja dovoljena masa ne presega ali je enaka 3500 kg, razen prevoznih sredstev, s katerimi se opravlja prevoz potnikov za plačilo;
4 = cestnine in nadomestila za uporabo cest
4.1 = cestnine za prevozna sredstva,
katerih največja dovoljena masa presega 3500 kg, razen prevoznih sredstev, s katerimi s opravlja prevoz potnikov za plačilo;
4.2 = cestnine za vozila, katerih največja
dovoljena masa ne presega ali je enaka 3500 kg, razen prevoznih sredstev, s katerimi se opravlja prevoz potnikov za plačilo;
4.3 = cestnina za prevozna sredstva, s
katerimi se opravlja prevoz potnikov za plačilo;
5 = potni stroški kot so stroški za taksi,
stroški prevoza z javnimi prevoznimi sredstvi
6 = bivanje in nastanitev
7 = hrana, pijača in restavracijske
storitve
8 = vstopnina za sejme in razstave
9 = izdatki za luksuzne predmete,
razvedrilo in zabavo
9.2 = nakup tobačnih izdelkov;
10 = drugo
10.1 = orodja;
10.2 = popravilo v garancijskem roku;
10.3 = storitve v zvezi z izobraževanjem;
10.4 = delo na premoženju;
10.4.1 = delo na nepremičnem premoženju;
10.4.3 = delo na premičnem premoženju,
razen premoženja, naštetega pod oznako št. 3;
10.5 = nakup ali najem premoženja;
10.5.1 = nakup ali najem nepremičnega
premoženja;
10.5.4 = nakup ali najem premičnega
premoženja, razen premoženja, naštetega pod oznako št. 2;
10.9 = udeležba na sejmih in seminarjih,
izobraževanju ali usposabljanju;
10.9.1 = udeležba na sejmih;
10.9.2 = udeležba na seminarjih;
10.10 = pavšalno nadomestilo za živino in
kmetijske pridelke.
(2) Razlogi za
zavrnitev ali delno zavrnitev zahtevka za vračilo se v obrazložitvi odločbe o
vračilu DDV iz sedmega odstavka 74.e člena ZDDV-1
opišejo z naslednjimi oznakami:
-      
V primeru popolne zavrnitve:
1 = obdobje vračila je neveljavno;
2 = skupni zahtevani znesek je manjši od
najmanjšega dovoljenega zneska za navedeno obdobje;
3 = zahteva se opis poslovne dejavnosti v
4. ravni veljavne oznake NACE;
4 = podatki o navedenem bančnem računu so
nepopolni ali nepravilni;
5 = vaše poslovne dejavnosti
predpostavljajo navedbo odbitnega deleža;
6 = po preverjanju je ugotovljeno, da ste
se ukvarjali z dobavami blaga ali storitev na ozemlju Republike Sloveniji, za
kar ne velja oprostitev, določena v zakonodaji Unije (3.b člen Direktive Sveta
2008/9/ES);
7 = po preverjanju je bilo ugotovljeno, da
imate na ozemlju Republike Slovenije stalno poslovno enoto, iz katere
opravljate poslovne dejavnosti (3.a člen Direktive Sveta 2008/9/ES);
8 = vloga ni prejeta v dovoljenem obdobju;
9 = vloga mora vsebovati zahtevek za
vračilo za celotno leto ali za koledarsko četrtletje. Vlogo je treba predložiti
po zaključku obdobja vračila, vloga pa je bila poslana vnaprej;
99 = drugo.
-      
V primeru delne zavrnitve:
20 = zahtevek za vračilo je bil že
obravnavan v drugi vlogi za vračilo DDV;
21 = navedena valuta ni državna valuta;
22 = za navedeno oznako vrste pridobljenega
blaga ali storitev se zahteva podoznaka;
23 = v primeru uporabe oznake »10« iz
prvega odstavka tega člena je treba natančno opredeliti vrsto blaga in storitve;
24 = nakup blaga/storitev ni bil opravljen
na ozemlju Republike Slovenije;
25 = uvoz blaga ni bil izveden na ozemlju
Republike Slovenije;
40 = identifikacijska številka za DDV ali
davčna sklicna številka dobavitelja ni znana ali pa na
navedeni dan ni bila aktivna;
41 = ime in naslov dobavitelja se ne
ujemata z imenom in naslovom, ki se nanašata na
identifikacijsko številko za DDV ali na davčno sklicno številko;
42 = podatki o dobavitelju se ne ujemajo s
tistimi, ki so navedeni v uvoznem dokumentu/računu;
60 = zahteva se kopija uvoznega
dokumenta/računa;
61 = zahteva se izvirnik uvoznega
dokumenta/računa, vendar ta ni bil predložen
pravočasno;
62 = ugotovljeno je, da je uvozni
dokument/račun ponarejen;
63 = kopija računa/uvoznega dokumenta je
nečitljiva;
64 = eden ali več računov je bil izdan
oziroma so bili izdani brez navedbe imena in naslova vlagatelja zahtevka za
vračilo;
65 = eden ali več računov se ne upošteva
oziroma upoštevajo kot veljaven. Računi morajo
vsebovati ime, številko DDV in naslov prodajalca in kupca, opis transakcije,
davčno osnovo, stopnjo DDV, znesek DDV, številko računa ter kraj in datum
izdaje računa (razen za poenostavljene račune);
66 = transakcije so vključene v posebno
shemo potovalnih agencij, po kateri se DDV ne odbije;
67 = vlagatelj opravlja finančne storitve,
za katere velja oprostitev. Oproščene dejavnosti ne
omogočajo vračila vstopnega davka;
68 = eden ali več računov ali uvoznih
dokumentov se nanaša oziroma se nanašajo na obdobje, ki se razlikuje od
obdobja, navedenega v vlogi za vračilo. Vloga je
predložena v zvezi z določenim obdobjem (1T, 2T, 3T ali letno); vstopni davek v
drugih obdobjih ni upoštevan;
70 = zahtevani so bili dodatni podatki,
vendar niso bili poslani pravočasno;
80 = ugotovljeno je, da je v zahtevku
navedeni odbitni delež nepravilen glede na podatke, ki
jih je poslal pristojni organ v državi članici sedeža vašega podjetja;
81 = davčna osnova ali/in znesek DDV,
naveden v zahtevku, se razlikuje(-ta) od tiste oziroma
tistega, navedene/-ga v uvoznem dokumentu/računu;
82 = zahtevani znesek ne ustreza zakonitemu
DDV;
83 = vrsta blaga in storitev ne utemeljuje
vračila DDV v zvezi z navedenimi poslovnimi dejavnostmi;
84 = oznaka ali podoznaka je nepravilna
glede na podatke v uvoznem dokumentu/računu;
85 = glede na vrsto blaga in storitev je
odbitni znesek DDV omejen na določen odstotek;
95 = zahtevek za vračilo DDV je delno
ocenjen (odločba ni končna);
99 = drugo.
3.b Vračilo DDV davčnim zavezancem s sedežem
v Sloveniji v drugi državi članici
115.a člen
(Popravek prvotnega odbitnega deleža)
Davčni zavezanec, ki je v preteklem
koledarskem letu predložil vsaj en zahtevek za vračilo DDV v drugi državi
članici, in se ugotovljeni končni odbitni delež razlikuje od prvotnega
odbitnega deleža, vključi popravek v zahtevek za vračilo v koledarskem letu, ki
sledi koledarskemu letu, v katerem je bil DDV zaračunan, oziroma v poseben
zahtevek, če v tem koledarskem letu ne vloži nobenega zahtevka za vračilo.
Davčni zavezanec pošlje popravek v elektronski obliki preko sistema eDavki.
3.c Vračilo DDV davčnim zavezancem s sedežem
v tretji državi«
115.b člen
(Način predložitve zahtevka)
(1) »Zahtevek za vračilo« je zahtevek za vračilo
DDV, ki je bil v Sloveniji zaračunan davčnemu zavezancu s sedežem v tretji
državi za blago, ki so mu ga dobavili, ali za storitve, ki so jih zanj opravili
drugi davčni zavezanci v Sloveniji, ali za uvoz blaga v Sloveniji.
(2) Davčni zavezanec s sedežem v tretji
državi uveljavlja vračilo DDV v Sloveniji tako, da zahtevek za vračilo DDV
vloži v elektronski obliki prek sistema eDavki v Sloveniji na obrazcu DDV-VTD,
ki je Priloga III k temu pravilniku in je njegov sestavni del.
(3) V zahtevku za vračilo se kot koda blaga
in storitev uporabijo oznake za opis pridobljenega blaga in storitev iz 115.
člena tega pravilnika.
116. člen
(črtan)
4. Vračilo DDV v potniškem prometu
a) Splošno
117. člen
(Pogoji za vračilo DDV)
(1) Kupec, ki v Uniji nima niti stalnega
niti začasnega prebivališča in iznese blago, kupljeno v Sloveniji, vključno z
nadomestnimi deli, ki so zaradi popravila ali servisiranja vgrajeni v motorna
vozila, plovila ali zrakoplove, registrirana zunaj davčnega območja Unije, ima
v skladu s pogoji iz 75. člena ZDDV-1 in na način, določen s tem pravilnikom, pravico zahtevati vračilo DDV, plačanega za izneseno blago.
(2) Pri vračilu DDV iz prejšnjega odstavka
morajo biti izpolnjeni naslednji pogoji:
-      
da je vrednost kupljenega blaga z vključenim DDV na enem računu, izdanem
istemu kupcu pri istem prodajalcu, višja od 50 eurov;
-      
da je prodajalec za prodano blago izpolnil in izdal obrazec DDV-VP ali
drug dokument, katerega vsebina ustreza obrazcu DDV-VP (v nadaljevanju: obrazec
DDV-VP). Obrazcu mora biti priložen izvirnik računa oziroma računov iz prejšnje
alineje;
-      
da je kupec iznesel blago iz Unije
pred pretekom tretjega meseca, ki sledi mesecu nakupa. Kot iznos blaga se šteje
tudi pošiljanje blaga po pošti ali na drug primeren način pod pogojem, da
kupljeno blago zapusti carinsko območje Unije;
-      
da je kupljeno blago dano na vpogled mejnemu carinskemu organu, ki po
pregledu overi izvirnik obrazca DDV-VP in izvirnike priloženih računov in vpiše
datum iznosa blaga iz Unije.
(3) Obrazec DDV-VP je v Prilogi IV k temu
pravilniku in je njegov sestavni del.
118. člen
(Obveznosti prodajalca)
(1) Prodajalec izda obrazec DDV-VP na
zahtevo kupca. Obrazec DDV-VP ali drug dokument, katerega vsebina
ustreza obrazcu DDV-VP, se izpolni v treh izvodih, od katerih izvirnik in eno kopijo
zadrži kupec, drugo kopijo pa prodajalec hrani v svoji dokumentaciji. Obrazcu
morajo biti priloženi izvirniki računov.
(2) Prodajalec v obrazcu DDV-VP izkaže
celoten plačani znesek, znesek plačila brez DDV, stopnjo DDV, znesek DDV in
skupni znesek DDV, ki se vrača kupcu ter vpiše evidenčno številko tega obrazca
iz evidence izdanih obrazcev DDV-VP. Evidenčna številka obrazca DDV-VP se vpiše
v prvi vrstici ob nazivu obrazca.
(3) Prodajalec mora voditi posebno evidenco
o izdanih obrazcih DDV-VP ter o vračilu DDV kupcem iz 75. člena ZDDV-1
na obrazcu DDV-VE.
(4) Če prodajalec pooblasti drugo osebo za
izvršitev vračila DDV svojim kupcem, mora tudi ta oseba voditi evidenco o
vračilu DDV kupcem iz 75. člena ZDDV-1 na obrazcu DDV-VE. Če ista oseba
izvršuje vračila za več prodajalcev, vodi evidenco ločeno po posameznem
prodajalcu.
(5) Vsebina obrazca DDV-VE je v Prilogi V k
temu pravilniku in je njegov sestavni del.
119. člen
(Način vračila)
(1) Kupcu se plačani DDV vrne, če v roku
šestih mesecev od dneva izdaje obrazca DDV-VP dostavi izvirnik obrazca DDV-VP,
ki ga overi carinski organ, skupaj z overjenimi izvirniki računov, prodajalcu
oziroma drugi osebi, ki jo je prodajalec pooblastil za vračilo davka. Overjeni
izvirnik obrazca DDV-VP in overjeni izvirniki računov predstavljajo zahtevek za
vračilo DDV.
(2) Zahtevek za vračilo DDV lahko kupec
predloži osebno, po drugi pravni ali fizični osebi ali po pošti. Če kupec
predloži zahtevek po pošti, mora navesti tudi številko računa, na katerega naj
se mu vrne plačani DDV.
(3) Če kupec izpolnjuje pogoje za vračilo
DDV, se mu znesek izplača v gotovini ali pa se v roku petnajstih dni od dneva
prejema zahtevka znesek vplača na račun, ki ga je navedel kupec v zahtevku.
120. člen
(Potrjevanje iznosa blaga iz Unije s
strani carinskega organa)
(1) Carinski organ mora pred overitvijo
izpolnjenega obrazca DDV-VP ugotoviti:
-      
da so podatki iz potne oziroma druge listine za prestop državne meje
enaki podatkom iz obrazca DDV-VP;
-      
da je blago, dano na vpogled, istovetno blagu, navedenem v obrazcu
DDV-VP in na priloženih računih;
-      
da je znesek z vključenim DDV na obrazcu DDV-VP in na posameznem računu
večji od 50 evrov;
-      
da kupljeno blago ni bilo uporabljeno v Uniji in je carinskemu organu
predloženo pred pretekom tretjega meseca, ki sledi mesecu nakupa v Sloveniji;
-      
da med kupljenim blagom, za katero se uveljavlja pravica do vračila DDV
v potniškem prometu v Sloveniji, ni mineralnih olj, alkohola in alkoholnih
pijač ter tobačnih izdelkov, ki so trošarinski izdelki.
(2) Carinski organ overi izvirnike računov
in obrazec DDV-VP s podpisom in žigom ter v obrazec DDV-VP vnese datum iznosa
blaga iz carinskega območja Unije. Izvirnike računov
in obrazec DDV-VP vrne kupcu, en izvod obrazca pa zadrži za potrebe naknadnega
nadzora iznosa blaga iz Unije.
(3) Če oseba, ki v Uniji nima stalnega niti
začasnega bivališča, iznese blago, ki ga je kupila v drugi državi članici, iz Unije
preko Slovenije, carinski organ na njeno zahtevo, potrdi obrazec o iznosu
blaga, s tem da preveri:
-      
da potnik nima prebivališča v Uniji,
-      
da je blago, dano na vpogled, istovetno blagu navedenem na obrazcu za
vračilo DDV,
-      
da je blago carinskemu organu predloženo pred potekom tretjega meseca od
nakupa.
121. člen
(Vračilo DDV, ki ga opravi davčni organ)
(1) Davčni zavezanec pridobi pravico do
vračila DDV, ki ga opravi davčni organ, na podlagi predložitve zahtevka za
vračilo vrnjenega DDV na obrazcu DDV-VE, potem ko je kupcu vrnil DDV za blago,
ki ga je kupec pri njem nabavil in iznesel iz Unije.
(2) Zahtevek se lahko vloži po preteku meseca,
v katerem je prodajalec ali druga oseba vrnila DDV kupcu.
(3) Davčni zavezanec predloži zahtevek
davčnemu organu v elektronski obliki prek sistema eDavki.
b) Posebne določbe za vračilo DDV v mejnih
prodajalnah
(črtan)
122. člen
(črtan)
123. člen
(črtan)
124. člen
(črtan)
125. člen
(črtan)
126. člen
(črtan)
X. OBVEZNOSTI DAVČNIH ZAVEZANCEV IN DOLOČENIH OSEB, KI NISO
DAVČNI ZAVEZANCI
1. Obveznost plačila
127. člen
(Prejemnik blaga oziroma storitev)
Plačnik DDV na podlagi tretjega odstavka
76. člena ZDDV-1 je oseba, identificirana za namene DDV v Sloveniji.
127.a člen
(Prejemniki blaga ali storitev kot
plačniki DDV)
(1) Plačnik DDV na podlagi 76.a člena ZDDV‑1
je vsak davčni zavezanec, prejemnik blaga ali storitve, identificiran za namene
DDV v Sloveniji, kadar mu dobavi blago ali opravi storitve iz 76.a člena ZDDV‑1
davčni zavezanec, identificiran za namene DDV v Sloveniji.
(2) Oseba iz d) točke prvega odstavka 4.
člena ZDDV‑1, ki obračunava DDV le od pridobitev blaga znotraj Unije, in je
plačnik DDV na podlagi 5. točke prvega odstavka 76. člena ZDDV‑1 ali obračunava
DDV le od prejetih storitev, in je plačnik DDV na podlagi 3. točke prvega
odstavka 76. člena ZDDV‑1 ali opravlja storitve na ozemlju druge države
članice, za katere je plačnik DDV v skladu s 196. členom Direktive Sveta
2006/112/ES z dne 28. novembra 2006 o skupnem sistemu davka na dodano
vrednost (UL L št. 347 z dne 11. 12. 2006, str. 1, zadnjič
spremenjena z Direktivo Sveta 2013/61/EU z dne 17. decembra 2013 o spremembi
direktiv 2006/112/ES in 2008/118/ES, kar zadeva najbolj oddaljene francoske
regije in zlasti Mayotte (UL L št. 353 z dne 28. 12. 2013, str. 5), izključno prejemnik storitve, ni plačnik DDV na podlagi 76.a
člena ZDDV‑1.
(3) Prvi odstavek tega člena se ne nanaša
na davčnega zavezanca, ki naroča blago in storitve iz 76.a člena ZDDV‑1 preko upravnikov
nepremičnin, ki delujejo v njegovem imenu in za njegov račun, ko se uporabi c)
točka šestega odstavka 36. člena ZDDV‑1. V tem primeru se uporabljajo splošna
pravila iz 76. člena ZDDV‑1.
(4) Prvi odstavek tega člena se ne nanaša
na državne organe in organizacije, organe lokalnih skupnosti ter druge osebe
javnega prava, ki naročajo blago in storitve iz 76.a člena ZDDV‑1 v zvezi
z dejavnostmi ali transakcijami, za katere se v skladu s petim odstavkom 5.
člena ZDDV‑1 ne štejejo za davčne zavezance.
(5) (črtan).
127.b člen
(Gradbene storitve)
(1) Med gradbena dela, vključno s
popravili, čiščenjem, vzdrževanjem, rekonstrukcijo in rušenjem v zvezi z
nepremičninami iz a) točke 76.a člena ZDDV‑1 se uvrščajo storitve pod šifro
F/GRADBENIŠTVO standardne klasifikacije dejavnosti.
(2) Ne glede na uvrstitev v standardno
klasifikacijo dejavnosti se za gradbena dela iz prejšnjega odstavka šteje tudi
postavljanje montažnih stavb.
127.c člen
(Zahtevek iz tretjega odstavka 76.b člena
ZDDV-1)
Davčni zavezanec vloži zahtevek iz tretjega
odstavka 76.b člena ZDDV‑1 preko sistema eDavki.
128. člen
(Plačnik DDV pri uvozu blaga)
Če je v skladu s carinskimi predpisi mogoče
več oseb opredeliti kot carinske dolžnike, ki so v skladu s 6. točko prvega
odstavka 76. člena ZDDV-1 pri uvozu blaga dolžni plačati DDV, so te osebe
solidarno odgovorne za plačilo DDV.
(2) Plačnik DDV pri uvozu blaga v primerih
izkazanega obračuna DDV od uvoza blaga v obračunu DDV v skladu s šestim in
sedmim odstavkom 77. člena ZDDV-1 je prejemnik blaga.
(3) Davčni zavezanci, ki obračunavajo
DDV le od pridobitev blaga znotraj Unije oziroma obračunavajo DDV le od
prejetih storitev, oziroma davčni zavezanci iz 94. člena, ki so
identificirani za namene DDV na podlagi četrtega odstavka 78. člena
ZDDV-1, ne izkažejo obračunanega DDV od uvoza blaga v obračunu DDV, ampak
plačajo DDV, kot da bi bil uvozna dajatev.
128.a člen
(črtan)
2. Identifikacija
129. člen
(Zahtevek za izdajo identifikacijske
številke za DDV)
(1) Pravna ali fizična oseba se lahko
identificira za namene DDV že s prvimi, navzven vidnimi aktivnostmi v zvezi z
opravljanjem dejavnosti (na primer pripravljalna dela, prvi nakup blaga ali
opreme in podobno). Kot dokazilo, da namerava opravljati dejavnost, davčnemu
organu predloži pogodbe ali predpogodbe, poslovni načrt, listine o nakupih za
namen opravljanja dejavnosti in podobno.
(2) Davčni zavezanec vloži zahtevek za
izdajo identifikacijske številke za DDV prek sistema eDavki.
(3) Davčni zavezanec s sedežem v Sloveniji
vloži zahtevek za izdajo identifikacijske številke za DDV (obrazec DDV-P2) iz
prejšnjega odstavka, ki vsebuje naslednje podatke:
a) 
splošni podatki:
- 
identifikacijski podatki davčnega zavezanca,
- 
elektronski naslov in telefonske številke,
- 
številke računov pri bankah in hranilnicah,
- 
ime in priimek odgovorne osebe ter davčna številka odgovorne osebe,
- 
ime in priimek kontaktne osebe ter davčna in telefonska številka
kontaktne osebe,
- 
datum predvidenega začetka identifikacije za namene DDV,
- 
vrednost doseženega prometa blaga in storitev v preteklih 12 mesecih in
vrednost pričakovanega prometa blaga in storitev v prihodnjih 12 mesecih;
b) 
drugi podatki:
- prostovoljna
vključitev po prvem in/ali drugem odstavku 94. členu ZDDV-1,
- prostovoljna
vključitev po četrtem odstavku 4. člena ZDDV-1,
- skupni
znesek pridobitev v tekočem koledarskem letu, ki preseže 10.000 eurov,
- opravljanje
in/ali prejem storitev po četrtem odstavku 78. člena ZDDV-1,
- opravljanje
dobav/storitev po 130.c členu ZDDV-1 (unijska ureditev VEM).
(4) Davčni zavezanec, ki nima sedeža v
Sloveniji, vloži zahtevek za izdajo identifikacijske številke za DDV (obrazec
DDV-P3), ki vsebuje naslednje podatke:
a) 
splošni podatki:
- 
davčna številka v Sloveniji,
- 
ime in sedež matičnega podjetja ter identifikacijska številka za DDV ali
podobna številka v državi sedeža,
- 
ime in naslov podružnice v Sloveniji,
- 
elektronski naslov in telefonske številke,
- 
številke računov pri bankah in hranilnicah,
- 
ime in priimek odgovorne osebe,
- 
ime in priimek kontaktne osebe,
- 
šifra in naziv dejavnosti, ki se opravlja v Sloveniji,
- 
datum predvidenega začetka identifikacije za DDV,
- 
datum predvidenega konca identifikacije za DDV;
b) 
podatki o davčnem zastopniku (če ga davčni
zavezanec imenuje):
- 
ime oziroma firma ter sedež ali stalno prebivališče davčnega zastopnika
in njegova identifikacijska številka za DDV,
- 
čas trajanja pooblastila o zastopanju, ki ga davčni zavezanec priloži
zahtevku za izdajo identifikacijske številke za DDV,
- 
ime in priimek ter davčna številka odgovorne osebe davčnega zastopnika,
- 
ime in priimek ter davčna in telefonska številka kontaktne osebe
davčnega zastopnika;
c) 
drugi podatki:
- 
carinski postopek 42 ali 63,
- 
priložena dokazila (potrdilo pristojnega organa država, kjer ima sedež,
da je dolžna obračunavati DDV v tej državi, ali izpis iz sodnega ali drugega
registra, ki dokazuje, da opravlja dejavnost v državi sedeža, ter pogodbo ali
predpogodbo ali drugo dokazilo, iz katere ali katerega je razvidno, da namerava
opravljati dejavnost v Sloveniji),
- 
posebna ureditev za mednarodni občasni cestni prevoz potnikov (priložena
dokazila),
- 
prostovoljna vključitev po četrtem odstavku 30.f člena ZDDV-1.
(5) Oseba iz točke d) prvega odstavka 4.
člena ZDDV-1, ki pridobiva blago znotraj Unije, katere skupni znesek pridobitev
v tekočem koledarskem letu preseže 10.000 eurov, vloži zahtevek za izdajo
identifikacijske številke za DDV s podatki iz tretjega odstavka tega člena.
(6) Vsak davčni zavezanec, ki opravlja
storitve, za katere mora v skladu s 196. členom Direktive Sveta 2006/112/ES
plačati DDV izključno prejemnik storitve, in vsak davčni zavezanec, za katerega
se na ozemlju Slovenije opravijo storitve, za katere mora v skladu s 3. točko
prvega odstavka 76. člena ZDDV-1 plačati DDV, vloži zahtevek za izdajo
identifikacijske številke za DDV s podatki iz tretjega odstavka tega člena.
(7) Pravni osebi, ki ni davčni zavezanec,
ki prejme storitve iz prvega odstavka 25. člena ZDDV-1, ni treba vložiti
zahtevka za izdajo identifikacijske številke za DDV, če ne pridobiva blaga
znotraj Unije, katerega skupni znesek pridobitve v tekočem koledarskem letu
preseže 10.000 eurov.
(8) Zahtevek za izdajo identifikacijske
številke za DDV s podatki iz tretjega odstavka tega člena lahko davčni
zavezanec predloži tudi neposredno prek portala slovenska poslovna točka (SPOT)
ali na točkah SPOT.
(9) Davčni zavezanec iz prvega odstavka 94.
člena ZDDV-1, ki se želi identificirati za namene DDV samo zaradi vključitve v
posebno ureditev za prodajo blaga na daljavo znotraj Unije, za dobavo blaga v
državi članici prek elektronskih vmesnikov, ki omogočajo dobavo, in za
storitve, ki jih opravljajo davčni zavezanci, ki imajo sedež znotraj Unije,
vendar ne v državi članici potrošnje v skladu s 130.c členom ZDDV-1, predloži
zahtevek za izdajo identifikacijske številke za DDV s podatki iz tretjega
odstavka tega člena.
130. člen
(Identifikacija za namene DDV)
(1) Oseba iz prvega in petega odstavka 129.
člena tega pravilnika postane identificirana za namene DDV s pridobitvijo
identifikacijske številke za DDV.
(2) Davčni zavezanec iz prvega odstavka 94.
člena ZDDV-1 mora pridobiti identifikacijsko številko za DDV že za mesec, v
katerem bo presegel znesek iz prvega odstavka 94. člena ZDDV-1.
(3) Davčni zavezanec iz prejšnjega odstavka
predloži zahtevek za izdajo identifikacijske številke za DDV najpozneje v
mesecu, v katerem je verjetno, da bo vrednost obdavčljivega prometa presegla
predpisani znesek.
(4) Davčni organ izda identifikacijsko
številko za DDV najpozneje do zadnjega dne meseca, ki sledi mesecu (naslednjega
meseca po vložitvi) vložitve zahtevka za izdajo identifikacijske številke za
DDV.
(5) Davčni zavezanec mora začeti
obračunavati DDV in izpolnjevati druge obveznosti po ZDDV-1 najpozneje prvega
dne drugega meseca, ki sledi mesecu predložitve zahtevka za izdajo
identifikacijske številke za DDV.
(6) Oseba iz točke
d) prvega odstavka 4. člena ZDDV-1 mora pridobiti identifikacijsko številko za
DDV že za mesec, v katerem je verjetno, da bo skupni znesek pridobitev v
tekočem koledarskem letu presegel 10.000 eurov.
(7) Vsak davčni
zavezanec, ki opravlja storitve, za katere mora v skladu s 196. členom
Direktive Sveta 2006/112/ES plačati DDV izključno prejemnik storitve in vsak
davčni zavezanec, za katerega se na ozemlju Republike Slovenije opravijo
storitve, za katere je v skladu s 3. točko prvega odstavka 76. člena ZDDV‑1
dolžan plačati DDV, mora pridobiti identifikacijsko številko za DDV že za
mesec, v katerem je verjetno, da bo prejel ali opravil take storitve.
131. člen
(Identifikacija davčnega zavezanca, ki
nima sedeža v Sloveniji)
(1) Davčni zavezanec iz četrtega odstavka
129. člena tega pravilnika postane identificiran za namene DDV s pridobitvijo
identifikacijske številke za DDV.
(2) Če davčni zavezanec iz tega člena opravi
obdavčljivo dobavo blaga oziroma storitev v Sloveniji, predloži zahtevek za
izdajo identifikacijske številke najpozneje 15 dni, preden bo opravil
obdavčljivo dobavo.
(3) Davčni organ davčnemu zavezancu iz tega
člena izda identifikacijsko številko za DDV najpozneje do dneva, ko bo ta
davčni zavezanec opravil obdavčljivo dobavo in jo je navedel v zahtevku za
izdajo identifikacijske številke.
(4) Davčni zavezanec iz tega člena mora
začeti obračunavati DDV in izpolnjevati druge obveznosti iz naslova DDV
najpozneje z dnem, ko je začel opravljati obdavčljivo dejavnost v Sloveniji.
(5) Če davčni zavezanec iz tega člena
opravi uvoz blaga, ki je oproščen plačila DDV v skladu z drugim odstavkom 50.
člena ZDDV-1, predloži zahtevek za izdajo identifikacijske številke, preden bo
vložil carinsko deklaracijo z zahtevkom za oprostitev plačila DDV. Ne glede na
četrti odstavek 129. člena tega pravilnika v tem primeru davčnemu zavezancu ni
treba priložiti pogodbe ali predpogodbe oziroma drugega dokazila, iz katerega
bi bil razviden njegov namen opravljati dejavnost v Sloveniji.
(6) Davčni organ davčnemu zavezancu iz
prejšnjega odstavka izda identifikacijsko številko za DDV v treh dneh od
vložitve zahtevka za izdajo identifikacijske številke za DDV.
(7) Ne glede na drugi odstavek tega člena
davčnemu zavezancu, ki nima sedeža v Sloveniji in opravi le oproščene dobave
blaga oziroma storitev s pravico do odbitka DDV ali le obdavčljive dobave blaga
in storitev prejemniku, ki mora v skladu s tretjim odstavkom 76. člena ZDDV-1
plačati DDV, ni treba predložiti zahtevka za izdajo identifikacijske številke
za DDV. Odbitek DDV ta davčni zavezanec uveljavlja na način in pod pogoji iz
74. in 74.i člena ZDDV-1.
(8) Ne glede na
peti odstavek tega člena davčnemu zavezancu, ki ima sedež v drugi državi
članici ni treba predložiti zahtevka za izdajo identifikacijske številke, če je
določil davčnega zastopnika, ki bo zanj prevzel obveznosti iz naslova DDV.
Davčni zastopnik posreduje pisno pooblastilo davčnega zavezanca davčnemu
organu.
132. člen
(Prenehanje identifikacije za namene DDV)
(1) Davčnemu zavezancu, ki v zadnjih 12
mesecih ne presega prometa v višini, določeni v prvem odstavku 94. člena
ZDDV-1, na zahtevo davčnega zavezanca preneha identifikacija za namene DDV.
(2) Osebi, ki pridobiva blago znotraj Unije
iz točke d) prvega odstavka 4. člena ZDDV-1 in izpolnjuje pogoje za izjemo iz drugega odstavka 4. člena ZDDV-1, na njeno zahtevo preneha identifikacija za
namene DDV.
(3) Davčnemu zavezancu, ki nima sedeža v
Sloveniji, je pa identificiran za namene DDV in opravlja le dobave blaga in
storitev, za katere mora DDV plačati davčni zavezanec, identificiran za namene
DDV, ki mu je opravljena dobava blaga ali storitev v skladu s tretjim odstavkom
76. člena ZDDV-1, na njegovo zahtevo preneha identifikacija za namene DDV.
(4) Davčnemu
zavezancu, ki ga je davčni organ identificiral z identifikacijsko številko za
DDV na podlagi točke d ali e prvega odstavka 79. člena ZDDV-1, in pri katerem
ne obstajajo več razlogi za identifikacijo za namene DDV, na njegovo zahtevo
preneha identifikacija za namene DDV.
(5) Davčnemu
zavezancu preneha identifikacija za namene DDV z dnem, ki ga določi davčni
organ v 30 dneh po prejemu vloge davčnega zavezanca za prenehanje
identifikacije za namene DDV.
(6) Na dan pred
prenehanjem identifikacije za namene DDV mora davčni zavezanec obračunati DDV
od vsega prometa, ki ga je opravil do dneva prenehanja identifikacije za namene
DDV in od zalog blaga, za katere je uveljavil odbitek DDV.
(7) Davčni organ
lahko odloči o prenehanju identifikacije za namene DDV, če davčni zavezanec:
-      
preneha opravljati dejavnost in o tem ne obvesti davčnega organa po
prvem odstavku 78. člena ZDDV-1;
-      
ni predložil obračuna DDV v zadnjih 6 mesecih.
(8) Davčni organ
lahko odloči o prenehanju identifikacije za namene DDV davčnega zavezanca, ki
nima sedeža v Sloveniji, če ta davčni zavezanec:
-      
preneha opravljati dejavnost in o tem ne obvesti davčnega organa po
prvem odstavku 78. člena ZDDV-1;
-      
ni predložil obračuna DDV v zadnjih 3 mesecih.
(9) Davčni
zavezanec zahtevek za prenehanje identifikacije za namene DDV predloži v elektronski
obliki prek sistema eDavki.
133. člen
(Opcija za obdavčitev – četrti odstavek 4.
člena ZDDV-1)
(1) Davčni zavezanec ali pravna oseba, ki
ni davčni zavezanec, ki se v skladu s četrtim odstavkom 4. člena ZDDV-1 odloči
za obračunavanje DDV od blaga, ki ga na ozemlju Slovenije pridobi od davčnega
zavezanca, ki ima sedež v drugi državi članici, prijavi izbiro davčnemu organu,
na obrazcu DDV-P2.
(2) Prijava iz prvega odstavka tega člena
začne učinkovati prvi dan drugega meseca, ki sledi mesecu vložitve prijave.
134. člen
(Opcija za obdavčitev – šesti odstavek 20.
člena ZDDV-1)
Davčni zavezanec, ki se v skladu s šestim
odstavkom 20. člena ZDDV-1 odloči, da je kraj dobave namembna država članica,
prijavi izbiro kraja obdavčitve davčnemu organu, kjer je vpisan v davčni
register.
135. člen
(Poročanje o višini ustvarjenega prometa
od prodaj na daljavo)
Davčni zavezanec pošlje poročilo s podatki
iz enajstega odstavka 20. člena ZDDV-1 v elektronski obliki prek sistema
eDavki.
3. Izdaja računov
136. člen
(Tretji odstavek 81. člena ZDDV-1)
(1) Davčni zavezanec dobavitelj in kupec
blaga ali naročnik storitev, ki izda račun v imenu in za račun davčnega
zavezanca dobavitelja, določita pogoje in podrobnosti predhodnega dogovora ter
postopek sprejema vsakega računa. Na zahtevo davčnega organa morata dokazati
obstoj predhodnega dogovora. 
(2) Če pogodba za opravljeno dobavo blaga
oziroma storitev vsebuje vse podrobnosti, poseben dogovor ni potreben. 
(3) Pri odkupu vračljive embalaže je račun
lahko izdan v imenu in za račun uporabnika, identificiranega za namene DDV,
brez predhodno sklenjenega dogovora v skladu s tem členom.
137. člen
(črtan)
138. člen
(Posebnosti glede podatkov, ki jih mora
vsebovati račun)
(1) Če se zaračunavajo gradbene storitve
ali se račun izda za oddajanje v najem oziroma za stroške obratovanja,
vzdrževanja in upravljanja stanovanjskih in poslovnih prostorov, se mora na
računu posebej navesti nepremičnina, na katero se nanaša račun.
(2) Če se račun izda za opravljene
storitve, pri katerih ni mogoče izraziti količine v merskih enotah, davčni
zavezanec na računu opiše storitev tako, da je razvidno, za kakšno storitev gre
oziroma kakšen obseg storitve je bil opravljen ali na katero obdobje se
zaračunane storitve nanašajo.
(3) Račun, ki ga davčni zavezanec izda za
prejeto predplačilo v skladu z 82. ali 83. členom ZDDV-1, mora vsebovati
podatke o količini in vrsti blaga oziroma opis in obseg storitev, ki jih bo
dobavil za prejeto predplačilo.
(4) Davčni zavezanec, ki izdaja račune v
skladu s 83. členom ZDDV-1, lahko podatke iz 4. točke drugega odstavka
83. člena ZDDV-1 zagotovi tako, da navede opis skupine blaga oziroma
storitev na način, ki omogoča kupcu blaga oziroma storitev, da preveri
pravilnost zaračunanega zneska glede na količino in vrsto dobavljenega blaga
oziroma vrsto opravljenih storitev.
(5) Davčni zavezanec, ki davčnemu zavezancu
z enim samim računom zaračunava dobave, ki jih opravi v skladu s 76.a členom
ZDDV‑1 in dobave, od katerih mora sam obračunati in plačati DDV, mora na računu
te dobave izkazati ločeno.
(6) Račun, izdan na podlagi prejšnjega
odstavka, mora poleg obveznih podatkov iz 82. ali 83. člena ZDDV‑1 vsebovati
tudi podatke o davčni osnovi po posamezni davčni stopnji in znesek DDV,
dolgovan na podlagi obrnjene davčne obveznosti, ki ni vključen v skupni znesek
obračunanega DDV. Enake podatke mora vsebovati račun za predplačilo.
(7) (črtan).
138.a člen
(Vsebina računa iz prvega odstavka 72.
člena ZDDV-1)
(1) Popravljeni račun, ki ga izda davčni
zavezanec v skladu s prvim odstavkom 72. člena ZDDV-1, mora vsebovati podatke
iz 83. člena ZDDV-1 in še naslednje podatke: 
-      
ime in naslov kupca ali naročnika; 
-      
navedbo številke in datuma odločbe davčnega organa in 
-      
znesek razlike DDV na podlagi odločbe davčnega organa. 
(2) Če se odločba davčnega organa, na
podlagi katere se poveča znesek DDV, nanaša na več računov, se lahko izda en
skupni račun za vse popravke DDV, pri čemer morajo biti razvidne razlike
zneskov DDV po posameznih računih.
139. člen
(Seštevek davčnih osnov na enem računu)
Če se račun nanaša na več vrst blaga
oziroma storitev, se lahko vrednosti brez DDV, ki se nanašajo na blago oziroma
storitve, ki so obdavčene z enako stopnjo DDV, seštejejo, od seštevka pa se
obračuna DDV po predpisani davčni stopnji.
140. člen
(Znesek DDV na računu)
Znesek DDV na računu mora biti izkazan v
eurih in centih.
141. člen
(Podatki na računu, ki ga izda davčni
zavezanec, ki ni identificiran za namene DDV)
(1) Davčni zavezanec, ki ni identificiran
za namene DDV, mora na računu navesti najmanj naslednje podatke:
-      
datum izdaje;
-      
zaporedno številko, ki omogoča identifikacijo računa;
-      
svojo firmo oziroma ime in sedež oziroma stalno prebivališče;
-      
prodajno ceno blaga oziroma storitve (brez DDV) in
-      
skupno vrednost prodanega blaga oziroma opravljene storitve (brez DDV).
(2) Če davčni zavezanec iz prejšnjega
odstavka izda račun drugemu davčnemu zavezancu, mora na računu navesti tudi
podatek o količini in vrsti dobavljenega blaga oziroma obsegu in vrsti
opravljenih storitev.
(3) Določbi prvega in drugega odstavka tega člena veljata
tudi za davčnega zavezanca, ki je identificiran za namene DDV le na podlagi
petega in/ali šestega odstavka 129. člena tega pravilnika, in sicer v delu
njegovih transakcij, za katere ni identificiran za namene DDV.
142. člen
(Podatki, ki jih mora vsebovati račun za
dobavo novega prevoznega sredstva)
(1) Na računu, ki ga izda davčni zavezanec
iz prvega in drugega odstavka 26. člena tega pravilnika za dobavo novega
prevoznega sredstva, mora pod vrsto dobavljenega blaga biti navedeno: 
-      
znamka novega prevoznega sredstva; 
-      
tip in model novega prevoznega sredstva; 
-      
številka šasije kopenskega motornega vozila ali številko trupa plovila
ali številko ogrodja zrakoplova; 
-      
prostornina in moč motorja pri kopenskih motornih vozilih ali dolžina
plovila ali vzletno težo zrakoplova; 
-      
število prevoženih kilometrov pri kopenskem motornem vozilu ali število
preplutih ur pri plovilu ali število preletenih ur pri zrakoplovu na dan izdaje
računa. 
(2) Davčni zavezanec iz tretjega odstavka
5. člena ZDDV-1 na računu za dobavo novega prevoznega sredstva pod vrsto
dobavljenega blaga navede podatke iz prejšnjega odstavka.
142.a člen
(Podatki na računu, ki ga izda davčni
zavezanec iz četrtega odstavka 78. člena ZDDV-1)
Davčni zavezanec iz 94. člena ZDDV‑1, ki je
identificiran za namene DDV na podlagi četrtega odstavka 78. člena ZDDV‑1, ker
opravlja storitve, za katere je prejemnik storitev dolžan plačati DDV v drugi
državi članici, mora na računu navesti podatke iz 82. člena ZDDV‑1.
143. člen
(Izjeme od obveznosti izdajanja računov)
(1) Obveznost izdajanja računov v skladu z
drugim odstavkom 81. člena ZDDV-1 se ne nanaša na davčne zavezance iz drugega
odstavka 94. člena ZDDV-1, kadar opravljajo dobavo kmetijskih in gozdarskih
pridelkov in storitev neposredno končnemu potrošniku (npr. neposredna prodaja
na domu, prodaja od vrat do vrat, neposredna prodaja na premičnih stojnicah, na
tržnicah) ali za lastno rabo v okviru kmečkega gospodinjstva davčnega
zavezanca.
(2) Obveznost izdajanja računov v skladu z
drugim odstavkom 81. člena ZDDV-1 se ne nanaša na prodajo vozovnic, kart in
žetonov v potniškem prometu (vlak, avtobus, žičnice); znamk, kolekov,
vrednotnic in obrazcev v poštnem prometu; vplačil za udeležbo v igrah na srečo,
če se te izvajajo v skladu z zakonom, ki ureja igre na srečo; periodičnega
tiska; na prodajo iz avtomatov; na prodajo kartic s kodo za polnjenje
predplačniških sistemov mobilnih operaterjev iz bankomatov, GSM-omrežja ter
interneta; na prodajo žetonov iz menjalnih avtomatov in promet storitev na
teletočkah.
(3) Podatke o prodaji iz prejšnjega
odstavka mora davčni zavezanec zagotoviti s popisom začetnih in končnih zalog,
ki ga opravi najmanj enkrat mesečno.
(4) Obveznost izdajanja računov v skladu s
petim odstavkom 81. člena ZDDV-1 se ne nanaša na tiste oproščene finančne
storitve iz 4. točke 44. člena ZDDV-1, za katere se dokumenti izdajajo
množično, če so opravljene na ozemlju Republike Slovenije ali se opravijo zunaj
Unije, če davčni zavezanec prejemniku oziroma naročniku storitev za opravljene
oproščene finančne storitve iz prejšnjega stavka izda drug dokument (obračun,
instrument plačilnega prometa, izpisek, obvestilo …), iz katerega mora biti
razvidna višina zaračunane storitve in navedba, da DDV ni obračunan v skladu z
ustrezno točko 44. člena ZDDV-1. 
(5) Podatke o oproščenem prometu iz
prejšnjega odstavka mora davčni zavezanec zagotoviti v ustreznih analitičnih
evidencah po posameznih vrstah oproščenih finančnih prihodkov (ali terjatev) od
prodaje blaga oziroma storitev.
(6) Obveznost izdajanja računov v skladu z
drugim odstavkom 81. člena ZDDV-1 se ne nanaša na:
d) 
dobave blaga in storitev osebam, ki niso davčni
zavezanci, če vrednost obdavčljivih dobav v tekočem koledarskem letu ne preseže
oziroma ni verjetno, da bo presegla znesek 5.000 eurov, kadar jih opravijo
nepridobitne organizacije iz 11. točke prvega odstavka 42. člena ZDDV-1 in
drugi davčni zavezanci, ki kumulativno izpolnjujejo naslednje pogoje:
-     njihov
cilj ni doseganje dobička, če pa dobiček vseeno dosežejo, ga ne smejo
razdeliti, temveč ga morajo nameniti za nadaljnje opravljanje ali izboljšanje
storitev,
-     jih
upravljajo in vodijo večinoma prostovoljci, ki sami ali prek drugih oseb niso
posredno ali neposredno udeleženi v rezultatih teh dejavnosti, in
-     zaračunavajo
cene, ki jih odobrijo pristojni organi, ali cene, ki niso višje od takšnih
odobrenih cen, ali za dobave, za katere ni potrebna odobritev cen, cene, ki so
nižje, kot jih za podobne dobave zaračunavajo davčni zavezanci, ki obračunavajo
DDV;
e) 
dobave blaga in storitev v zvezi z dogodki za
zbiranje denarnih sredstev, ki jih osebe, katerih dejavnosti so oproščene
plačila DDV v skladu s 1., 6., 7., 8., 11., 12. ali 13. točko prvega odstavka
42. člena ZDDV-1, oziroma osebe, ki izpolnjujejo pogoje iz 43. člena ZDDV-1,
organizirajo priložnostno ter izključno v svojo lastno korist, in ni verjetno,
da taka oprostitev vodi k izkrivljanju konkurence.
(7) Dobave oseb, ki izpolnjujejo
pogoje za izvzem od obveznosti izdajanja računov po a) točki prejšnjega
odstavka, se po b) točki prejšnjega odstavka presoja, če vrednost teh dobav
presega znesek obdavčljivega prometa iz a) točke prejšnjega odstavka.
(8) Podatke o dobavah blaga in
storitev iz a) točke šestega odstavka tega člena mora davčni zavezanec zagotoviti
v svojem knjigovodstvu.
144. člen
(Predplačila)
(1) Če davčni zavezanec še ni izdal računa
za prejeto predplačilo, vendar je do roka za predložitev obračuna DDV za davčno
obdobje, v katerem je prejel predplačilo, izdal račun za opravljeno dobavo
blaga ali storitev, mu ni treba izdati računa za predplačilo.
(2) Če davčni zavezanec prejme predplačilo
za dobavo blaga, od katere obračunava in plačuje DDV od dosežene razlike v
ceni, na računu za prejeto predplačilo obračuna DDV od davčne osnove, ki je
enaka razliki med prodajno ceno, ki jo bo zaračunal za navedeno blago, in
nabavno ceno tega blaga (kalkulativna razlika v ceni).
(3) Ob dobavi blaga oziroma storitev mora
davčni zavezanec v računu, v katerem obračuna dobavo blaga oziroma storitve, od
obračunanega DDV po tem računu odšteti DDV, obračunan od predplačil. Na tem
računu navede tudi številko izdanega računa za prejeto predplačilo.
145. člen
(črtan)
146. člen
(Popravek obračunanega DDV)
(1) Davčni zavezanec lahko popravi znesek
DDV, izkazan na računu za dobavljeno blago oziroma opravljene storitve, v
tekočem obdobju do izteka roka za predložitev obračuna DDV davčnemu organu,
razen če je po tem obračunu zahteval vračilo DDV. V tem primeru mora izdajatelj
računa o popravku pisno obvestiti prejemnika tega računa, mu izdati nov račun s
sklicevanjem na številko prvotnega računa in popraviti obračun DDV.
(2) Če davčni zavezanec kot izdajatelj
računa ugotovi napako na izdanem računu in s tem previsoko obračunan znesek DDV
po izteku roka za predložitev obračuna DDV ali do izteka roka za predložitev
obračuna DDV, po katerem je zahteval vračilo DDV, lahko davčno obveznost
popravi (zmanjša) v obračunu DDV v tistem davčnem obdobju, v katerem ugotovi
napako, če pisno obvesti kupca o znesku DDV, za katerega kupec nima odbitka.
(3) Če davčni zavezanec – izdajatelj računa
ugotovi napako na računu, ki ga je izdal končnemu potrošniku, lahko popravi
davčno obveznost v davčnem obdobju, ko je bila kupnina ali del kupnine vrnjen
kupcu ali njeno plačilo odpuščeno in razpolaga z ustreznim dokazilom o vračilu
kupnine oziroma odpustitvi kupnine.
4. Knjigovodstvo
147. člen
(Splošno)
Podlaga za knjigovodsko evidentiranje
davčno pomembnih dogodkov, sprememb in dejstev so ustrezne listine, kot so:
izdani in prejeti računi, knjigovodske listine o plačilih in izplačilih, uvozne
in izvozne carinske deklaracije, odločbe carinskega organa ter druge listine, s
katerimi se dokazuje izvozna dobava, in vse druge listine, ki so
pomembne za obračun in plačilo DDV ter odbitek DDV (v nadaljnjem besedilu:
listina).
148. člen
(Prodaja blaga na daljavo)
Davčni zavezanec, ki opravlja dobave blaga
v druge države članice, pri katerih se kraj dobave blaga določi v skladu s
tretjim odstavkom 20. člena ZDDV-1 (prodaja blaga na daljavo), in za te dobave
blaga ne uporablja posebne ureditve v skladu s 6.b podpoglavjem XI. poglavja
ZDDV-1, mora v svojem knjigovodstvu zagotoviti podatke o višini letnega
prometa, ločeno za vsako namembno državo članico.
149. člen
(Posebna evidenca blaga iz drugega
odstavka 85. člena ZDDV-1)
(1) Posebna evidenca blaga iz drugega
odstavka 85. člena ZDDV-1 mora vsebovati naslednje podatke:
-      
zaporedno številko vpisa;
-      
številko in datum listine;
-      
zbirno vrednost blaga v eurih z listine;
-      
količino blaga, navedenega v listini;
-      
kratek opis blaga;
-      
vrsto transakcije iz drugega odstavka 9. člena ZDDV-1 (v primeru točke
f) in g) vrsto opravljene storitve, v primeru točke h) pa namen začasne rabe
blaga, kot na primer: sejem, razstava ipd.);
-      
namembna država članica, v katero je blago odpeljano oziroma odposlano;
-      
datum odpošiljanja blaga;
-      
datum dejanskega prejema blaga, ko se blago vrne v Slovenijo, ali datum
prodaje blaga, če se blago ne vrne v Slovenijo;
-      
količina blaga in kratek opis blaga, ki se ne vrne v Slovenijo.
(2) Če se blago iz prve namembne države
članice pošlje neposredno v drugo namembno državo članico in so še vedno
izpolnjeni pogoji iz točke f), g) in h) drugega odstavka 9. člena ZDDV-1, mora
davčni zavezanec tako transakcijo evidentirati posebej.
150. člen
(Podatki iz tretjega odstavka 85. člena
ZDDV-1)
Davčni zavezanec mora v skladu s tretjim
odstavkom 85. člena ZDDV-1 v svojem knjigovodstvu zagotoviti zlasti naslednje
podatke:
-      
količino in vrednost prejetega blaga;
-      
kratek opis blaga (vrsta premičnine);
-      
vrsto opravljene storitve (cenitev premičnine ali vrsta storitve, ki se
opravlja na premičnini);
-      
ime in sedež oziroma stalno oziroma običajno prebivališče naročnika
storitve;
-      
identifikacijsko številko za DDV naročnika storitve;
-      
datum prejema blaga iz države članice naročnika storitve;
-      
datum vračila blaga po opravljeni storitvi;
-      
količina blaga, ki ni bilo vrnjena naročniku;
-      
opis blaga, ki ni bilo vrnjeno naročniku.
151. člen
(črtan)
152. člen
(Pogoji za hrambo elektronskih listin)
(1) Davčni zavezanec mora za elektronske
listine, ki jih je izdal, poslal ali prejel:
-      
(črtana);
-      
(črtana);
-      
(črtana);
-      
omogočati neoviran in takojšen dostop do podatkov o izvoru, prejemniku
ter času in kraju pošiljanja ali prejema elektronske listine;
-      
omogočati neoviran odstop v razumnem času do vsake prejete listine in
kopije izdane oziroma posredovane elektronske listine, neodvisno od kraja ali
osebe, kjer se listino hrani;
-      
zagotoviti primernost vsake prejete elektronske listine in kopije izdane
oziroma posredovane elektronske listine za obdelavo.
(2) Davčni zavezanec, ki hrani elektronske
listine, ki so elektronsko podpisane z uporabo podatkov in sredstev za
podpisovanje, mora hraniti komplementarne podatke in sredstva za preverjanje
elektronskega podpisa enako dolgo, kot hrani elektronske listine.
(3) (črtan).
153. člen
(črtan)
5. Obračun DDV
154. člen
(Vsebina obračuna DDV)
(1) Davčni zavezanec mora za davčno obdobje
sam ugotoviti davčno obveznost in jo izkazati v obračunu DDV, ki ga davčnemu
organu predloži preko sistema eDavki.
(2) Obračun DDV iz prejšnjega odstavka
vsebuje najmanj naslednje podatke:
-      
identifikacijske podatke davčnega zavezanca,
-      
identifikacijske podatke davčnega zastopnika, če ga ima,
-      
davčno obdobje,
-      
o dobavah blaga in storitev, katerih kraj obdavčitve je v Sloveniji,
-      
o dobavah blaga in storitev, katerih kraj obdavčitve je v Sloveniji, od
katerih obračuna DDV prejemnik blaga,
-      
o dobavah blaga znotraj Unije, oproščenih plačila DDV v skladu s 46.
členom ZDDV-1 in storitev, katerih kraj obdavčitve je v skladu s prvim
odstavkom 25. člena ZDDV-1 druga država članica Unije,
-      
o prodajah blaga na daljavo, če davčni zavezanec ne uporablja posebne
ureditve iz 6.b podpoglavja XI. poglavja ZDDV-1,
-      
o montaži ali instaliranju blaga, opravljenem v drugi državi članici
Unije,
-      
o oproščenih dobavah blaga in storitev brez pravice do odbitka DDV,
-      
o obračunanem DDV po stopnjah DDV (od dobav blaga in storitev v
Sloveniji; od pridobitev blaga iz drugih držav članic Unije; od storitev,
prejetih iz drugih držav članic, katerih kraj obdavčitve je Slovenija v skladu
s prvim odstavkom 25. člena ZDDV-1; na podlagi samoobdavčitve kot prejemnik blaga
in storitev; na podlagi samoobdavčitve od uvoza),
-      
o nabavah blaga in storitev (nabav blaga in storitev v Sloveniji; nabav
blaga in storitev v Sloveniji, od katerih obračuna DDV prejemnik; pridobitev
blaga iz drugih držav članic Unije; prejetih storitev iz drugih držav članic
Unije, katerih kraj obdavčitve je Slovenija v skladu s prvim odstavkom 25. člena
ZDDV-1; oproščenih nabav blaga in storitev ter oproščenih pridobitev blaga
znotraj Unije),
-      
o nabavni vrednosti nepremičnin in nabavni vrednosti drugih osnovnih
sredstev,
-      
o odbitku DDV od nabav blaga in storitev, pridobitev blaga in prejetih
storitev iz drugih držav članic Unije po stopnjah DDV,
-      
o odbitku DDV od pavšalnega nadomestila,
-      
o obveznosti ali presežku DDV za davčno obdobje,
-      
o izračunavanju odbitnega deleža,
-      
glede uveljavljanja zahtevka za vračilo DDV po obračunu DDV.
(3) Davčni zavezanec v obračun DDV za
tekoče davčno obdobje vključi tudi naslednje podatke:
-      
podatke o popravku zneska obračunanega DDV in zneska odbitega DDV zaradi
spremembe davčne osnove;
-      
podatke o popravku zneska obračunanega DDV in odbitka DDV zaradi napak;
-      
podatke o nastalih razlikah med odbitkom DDV na podlagi začasnega
odbitnega deleža in odbitkom DDV, ki bi se smel odbiti glede na dejanski
odbitni delež;
-      
podatke o znesku odbitka DDV, ki ga davčni zavezanec ni odbil v davčnem
obdobju, v katerem je razpolagal z računom oziroma carinsko deklaracijo, ampak
ga uveljavlja naknadno v skladu z drugim odstavkom 67. člena ZDDV-1;
-      
podatke o popravku odbitka DDV v skladu s prvim odstavkom 69. člena
ZDDV-1.
(4) Davčni zavezanec, ki v tekočem obračunu
DDV popravlja napake iz preteklih davčnih obdobij na podlagi samoprijave v
skladu z 88.b členom ZDDV-1 ali predloži obračun DDV po izteku predpisanega
roka na podlagi samoprijave v skladu z 88.c členom ZDDV-1, v obračunu DDV
označi, da gre za popravek ali samoprijavo ter navede davčno obdobje, na katero
se znesek popravka ali znesek davčne obveznosti po samoprijavi nanaša, ter
vpiše znesek DDV, ki je predmet popravka ali samoprijave.
(5) Davčni zavezanec, ki uporablja posebno
ureditev po plačani realizaciji, ugotovi davčno obveznost po podatkih iz:
-      
izdanih in prejetih računov, ki so izključeni iz posebne ureditve,
-      
računov po plačani realizaciji, ki so prejeti oziroma izdani v tekočem
davčnem obdobju in plačani v tekočem davčnem obdobju, ter
-      
računov po plačani realizaciji, ki so prejeti oziroma izdani v
predhodnih davčnih obdobjih in plačani v tekočem davčnem obdobju.
(6) Davčni zavezanec, ki opravi dobavo
rabljenega osnovnega sredstva v skladu s 183. členom tega pravilnika, podatek o
znesku prometnega davka, ki ga uveljavlja kot odbitek DDV, zagotovi v svojem
knjigovodstvu.
155. člen
(črtan)
156. člen
(Davčno obdobje)
(1) Davčno obdobje je obdobje od prvega do
zadnjega dneva v koledarskem mesecu oziroma od prvega do zadnjega dneva v
koledarskem trimesečju.
(2) Za davčnega zavezanca, ki se mu
spremeni davčno obdobje koledarskega trimesečja v koledarski mesec, je prvo
novo davčno obdobje tisti koledarski mesec, ki sledi zadnjemu mesecu
koledarskega trimesečja.
(3) Za davčnega zavezanca iz d) točke
prvega odstavka 4. člena ZDDV-1, ki mora plačati DDV za pridobitve blaga
znotraj Unije iz 2.a) točke prvega odstavka 3. člena ZDDV-1, je davčno obdobje
koledarski mesec.
(4) Za osebo iz d) točke prvega odstavka 4.
člena ZDDV‑1, ki prejema storitve, za katere je dolžna plačati DDV v skladu s
3. točko prvega odstavka 76. člena ZDDV‑1, je davčno obdobje koledarski mesec.
(5) Za davčnega zavezanca iz 94. člena ZDDV‑1,
ki je identificiran za namene DDV na podlagi četrtega odstavka 78. člena ZDDV‑1,
ker opravlja storitve, za katere je prejemnik dolžan plačati DDV v drugi državi
članici, je davčno obdobje koledarski mesec.
(6) Za davčnega zavezanca, ki se mu med
letom spremeni davčno obdobje iz koledarskega trimesečja v koledarski mesec,
zaradi opravljanja transakcij znotraj Unije in obveznosti predložitve
rekapitulacijskega poročila iz 90. člena ZDDV-1, je v naslednjem koledarskem
letu davčno obdobje koledarsko trimesečje, če v preteklem koledarskem letu ni
presegel obdavčljivega prometa iz drugega odstavka 89. člena ZDDV-1, dokler ne
začne opravljati transakcij znotraj Unije, za katere je dolžan predlagati
rekapitulacijsko poročilo.
(7) Ne glede na prejšnji odstavek je za davčnega zavezanca
davčno obdobje koledarski mesec, če davčni zavezanec do 31. januarja tekočega
leta obvesti davčni organ, da bo v tekočem letu izpolnjeval pogoje za določitev
takšnega davčnega obdobja v skladu z 89. členom ZDDV-1. Tako določeno davčno
obdobje velja, dokler davčni zavezanec obvestila ne prekliče, vendar najmanj do
konca tekočega koledarskega leta. Davčni zavezanec predloži obvestilo v
elektronski obliki prek sistema eDavki.
(8) Za davčnega zavezanca, za katerega v skladu s prejšnjim
odstavkom velja kot davčno obdobje koledarski mesec in ki do 31. januarja
tekočega leta obvesti davčni organ, da v tekočem letu ne bo več izpolnjeval
pogojev za določitev takšnega davčnega obdobja v skladu z 89. členom ZDDV-1, je
davčno obdobje koledarsko trimesečje. Davčni zavezanec predloži obvestilo v elektronski
obliki prek sistema eDavki.
156.a člen
(Izjema od obveznosti predložitve obračuna
DDV)
Davčni zavezanec iz devetega odstavka 129. člena tega pravilnika
nima obveznosti predložitve obračuna DDV.
157. člen
(Zaračunavanje, plačevanje in zavarovanje
plačila DDV pri uvozu, kadar se DDV plačuje, kot da bi bil uvozna dajatev)
(1) Pri uvozu zaračunava DDV carinski
organ, ki je v skladu s carinskimi predpisi pristojen za obračunavanje uvoznih
dajatev.
(2) Oseba, ki mora plačati DDV pri uvozu
blaga (v nadaljnjem besedilu: carinski dolžnik), mora DDV plačati v roku, ki je
s carinskimi predpisi določen za plačilo carinskega dolga, sicer tečejo zamudne
obresti v skladu s carinskimi predpisi.
(3) Če je carinski dolžnik v skladu s
carinskimi predpisi in odločbo carinskega organa dolžan sam obračunavati in
plačevati uvozne dajatve, mora sam obračunavati in plačevati tudi DDV od uvoza
blaga v skladu s pogoji in roki, ki so določeni v odločbi carinskega organa.
(4) Če mora carinski dolžnik v skladu s
carinskimi predpisi plačati zamudne obresti na znesek dolgovanega carinskega
dolga, se v osnovo za obračun zamudnih obresti vključi tudi DDV, plačljiv pri
uvozu blaga.
(5) Če
carinski organ v skladu s carinskimi predpisi zahteva predložitev
instrumenta zavarovanja za plačilo nastalega carinskega dolga ali bi ga lahko
zahteval, če ne bi bila za zadevno blago predpisana carinska stopnja 'prosto',
mora predloženi instrument zavarovati tudi plačilo DDV. Kadar carinski
organ v skladu s carinskimi predpisi zahteva predložitev zavarovanja za
carinski dolg, ki lahko nastane, lahko carinski organ zahteva predložitev
instrumenta zavarovanja tudi za zavarovanje plačila DDV.
158. člen
(Naknadni popravki davčne obveznosti pri
uvozu blaga, kadar se DDV plačuje, kot da bi bil uvozna dajatev in popravek
vrednosti izvozne dobave)
(1) Če carinski organ izve oziroma ugotovi,
da je bil DDV ob uvozu obračunan v nižjem ali višjem znesku, kot je zakonsko
dolgovani znesek DDV, odloča o naknadnem obračunu oziroma vračilu ali odpustu
preveč plačanega oziroma obračunanega DDV v skladu s carinskimi predpisi.
(2) Vračilo
DDV na podlagi odločbe carinskega organa o povrnitvi preveč plačanega DDV se
izvrši z izplačilom ustreznega zneska le v delu, v katerem prejemnik blaga, ki
je plačal znesek DDV, ki ni bil zakonsko dolgovan, ni uveljavil odbitka DDV.
(3) Če je bil DDV od uvoza že upoštevan kot
odbitek DDV, carinski organ v skladu s carinskimi predpisi vrne oziroma odpusti
plačilo DDV le, če zavezanec dokaže, da je odbitek DDV zmanjšal za znesek DDV,
ki naj bi ga carinski organ vrnil oziroma katerega plačilo naj bi odpustil.
(4) Če je zavezanec izvozil določeno blago,
pozneje pa je bila izvozna carinska deklaracija razveljavljena ali je bilo
blago vrnjeno in ob uvozu oproščeno plačila uvoznih dajatev in DDV, mora davčni
zavezanec o tem nemudoma obvestiti davčni organ in ustrezno popraviti vrednost
izvozne dobave.
6. Rekapitulacijsko poročilo
159. člen
(Splošno)
(1) Davčni zavezanec, identificiran za
namene DDV, mora v obrazcu RP‑O izkazati podatke o dobavah blaga znotraj Unije
in podatke o opravljenih storitvah, za katere je prejemnik storitev dolžan
plačati DDV v drugi državi članici, in podatke o popravkih za pretekla obdobja
poročanja. Davčni zavezanec iz 9.a člena ZDDV-1 mora v obrazcu RP-O izkazati
podatke o prenosih blaga, opravljenih v okviru posebne ureditve skladiščenja na
odpoklic, in podatke o spremembah in popravkih v zvezi s prenosom blaga v
skladiščenje na odpoklic ter dobave blaga, ki je bilo skladiščeno na odpoklic. Davčni zavezanec iz 94. člena ZDDV‑1, ki
je identificiran za namene DDV na podlagi četrtega odstavka 78. člena ZDDV‑1,
mora v obrazcu RP‑O izkazati podatke o opravljenih storitvah, za katere je
prejemnik storitev dolžan plačati DDV v drugi državi članici.
(2) Če davčni zavezanec, ki nima sedeža v
Sloveniji, ima pa sedež v drugi državi članici, imenuje davčnega zastopnika,
mora davčni zastopnik v obrazcu RP-O navesti identifikacijsko številko za DDV
zastopane osebe (če ta oseba ni identificirana za namene DDV v Sloveniji,
navede identifikacijsko številko za DDV, pod katero je zastopana oseba
identificirana za namene DDV v državi članici sedeža) in izkazati podatke o
dobavah blaga znotraj Unije, ki jih opravi ta oseba, za obdobje poročanja, za
katero se izpolnjuje rekapitulacijsko poročilo, in podatke o popravkih za
pretekla obdobja poročanja.
(3) Davčni zastopnik iz drugega odstavka za
obdobje poročanja ne predloži obrazca RP-O, če v obdobju poročanja ne nastane
obveznost izpolnitve rekapitulacijskega poročila in ne obveznost izpolnitve popravkov
za pretekla obdobja poročanja.
(4) Vzorec obrazca RP‑O je v Prilogi X k
temu pravilniku in je njegov sestavni del.
(5) (črtan).
7. Poročila o dobavah po 76.a členu ZDDV-1
159.a člen
(Poročilo o dobavah blaga in storitev po
76.a členu ZDDV-1)
(1) Davčni zavezanec, ki opravlja dobave
blaga in storitev po 76.a členu ZDDV‑1, mora v obrazcu »Poročilo
76.a člen« izkazati podatke o dobavah blaga in storitev ter podatke o
prejetih predplačilih, za katere je prejemnik dolžan plačati DDV za obdobje, za
katerega se izpolnjuje poročilo in podatke o popravkih za pretekla obdobja.
(2) Vzorec obrazca »Poročilo 76.a člen« je
v Prilogi XI k temu pravilniku in je njegov sestavni del.
(3) Davčni zavezanec predloži obrazec
»Poročilo 76.a člen« preko sistema eDavki.
XI. POSEBNE UREDITVE
1. Posebna ureditev za male davčne
zavezance
160. člen
(predstavnik kmečkega gospodinjstva iz drugega
odstavka 94. člena ZDDV-1)
Predstavnik kmečkega gospodinjstva iz
drugega odstavka 94. člena ZDDV-1 z dnem registracije postane zavezanec, identificiran
za namene DDV, za celotno dejavnost, za katero se plačuje dohodnina po
katastrskem dohodku v okviru kmečkega gospodinjstva, in za vse druge dejavnosti,
katerih nosilec je.
161. člen
(Prehod s posebne na splošno ureditev in
prehod s splošne na posebno ureditev)
(1) Če je oseba iz prvega in drugega
odstavka 94. člena ZDDV-1 pred prehodom na splošno ureditev dejansko opravila
dobavo blaga oziroma opravila storitev pred datumom prehoda, račun pa izda po
datumu prehoda, ne obračuna DDV od teh dobav blaga oziroma opravljenih
storitev. Račun mora izdati najpozneje do zadnjega dne meseca, ki sledi mesecu,
v katerem je bil opravljen prehod.
(2) Če je oseba iz prejšnjega odstavka pred
prehodom na splošno ureditev prejela predplačila, se dobave blaga in opravljene
storitve, za katere so bila pred prehodom na splošno ureditev prejeta
predplačila, v celoti obdavčijo v davčnem obdobju, v katerem so opravljene.
(3) Pri prehodu iz splošne ureditve na
posebno ureditev iz prvega in drugega odstavka 94. člena ZDDV-1 mora davčni
zavezanec za dobave blaga in opravljanje storitev, ki so bile opravljene pred
datumom prehoda, račun pa je izdan po datumu prehoda, obračunati DDV. Račun
mora izdati najpozneje do roka za predložitev obračuna DDV za davčno obdobje,
za katero še sestavlja obračun DDV.
(4) Če je
davčni zavezanec pred datumom prehoda na posebno ureditev iz prvega in drugega
odstavka 94. člena ZDDV-1 prejel celotno predplačilo za dobave blaga oziroma
storitve, ki bodo opravljene po datumu prehoda, obračuna DDV od prejetega
predplačila. V primeru prejema delnega predplačila za dobave blaga oziroma
storitve, ki bodo v celoti opravljene po datumu prehoda, obračuna DDV le od
tega dela predplačila.
1.a Posebna ureditev za kmete
162. člen
(Pavšalno nadomestilo)
(1) Davčni zavezanec iz drugega odstavka
94. člena ZDDV-1 lahko v skladu s prvim odstavkom 95. člena ZDDV-1 uveljavi
pavšalno nadomestilo le za dobavo kmetijskih in gozdarskih pridelkov ter
kmetijskih in gozdarskih storitev, ki so rezultat osnovne kmetijske in osnovne
gozdarske dejavnosti članov kmečkega gospodinjstva, katerega predstavnik je, za
katero se dohodek ne ugotavlja na podlagi dejanskih prihodkov in odhodkov ali
dejanskih prihodkov in normiranih odhodkov, če tako dobavo opravi drugemu
davčnemu zavezancu, identificiranemu za namene DDV.
(2) Pavšalno nadomestilo je mogoče
uveljaviti le za dobavo kmetijskih in gozdarskih pridelkov ter kmetijskih
storitev in storitev za gozdarstvo, ki so navedene v Prilogi XII k temu
pravilniku in je njegov sestavni del.
(3) Za pridelke in storitve iz posameznih
skupin Priloge XII je mogoče uveljaviti pavšalno nadomestilo, kadar so
izpolnjeni naslednji pogoji:
-      
za kmetijske pridelke iz skupine 1, kadar imajo člani kmečkega
gospodinjstva v uporabi kmetijsko zemljišče, ki ni evidentirano v zemljiškem
katastru kot kmetijsko zemljišče s podrobnejšo dejansko rabo hmeljišče, trajne
rastline na njivskih površinah, vinograd, matičnjak, intenzivni sadovnjak,
oljčnik, ostali trajni nasadi ali plantaža gozdnega drevja;
-      
za kmetijske pridelke iz skupine 2, kadar imajo člani kmečkega
gospodinjstva v uporabi čebelje panje;
-      
za kmetijske pridelke iz skupine 3, in sicer za poljščine, krmne
rastline in vrtnine v ekstenzivni pridelavi, kadar imajo člani kmečkega
gospodinjstva v uporabi kmetijsko zemljišče, ki ni evidentirano v zemljiškem
katastru kot kmetijsko zemljišče s podrobnejšo dejansko rabo hmeljišče, trajne
rastline na njivskih površinah, vinograd, matičnjak, intenzivni sadovnjak,
oljčnik, ostali trajni nasadi ali plantaža gozdnega drevja, ter za vrtnine,
jagode in gojena zelišča in začimbe, kadar imajo v uporabi kmetijsko zemljišče,
na katerem priglasijo pridelavo posebnih kultur;
-      
za kmetijske pridelke iz skupine 4, kadar imajo člani kmečkega
gospodinjstva v uporabi zemljišče, ki je v zemljiškem katastru evidentirano kot
kmetijsko zemljišče s podrobnejšo dejansko rabo hmeljišče;
-      
za kmetijske pridelke iz skupine 5, in sicer za sadje in oreške, kadar
imajo člani kmečkega gospodinjstva v uporabi zemljišče, ki je v zemljiškem
katastru evidentirano kot kmetijsko zemljišče s podrobnejšo dejansko rabo
intenzivni sadovnjak ali ostali trajni nasadi, ter za oljke in oljčno olje,
kadar imajo v zemljiškem katastru zemljišče evidentirano kot kmetijsko
zemljišče s podrobnejšo dejansko rabo oljčnik;
-      
za kmetijske pridelke iz skupine 6, in sicer za grozdje, kadar imajo
člani kmečkega gospodinjstva v uporabi zemljišče, ki je v zemljiškem katastru
evidentirano kot kmetijsko zemljišče s podrobnejšo dejansko rabo vinograd, ter
za vino, kadar v evidenci ministrstva, pristojnega za kmetijstvo, izkazujejo
proizvodnjo vina;
-      
za gozdarske pridelke iz skupine 7, kadar imajo člani kmečkega
gospodinjstva v uporabi zemljišče, ki je v zemljiškem katastru evidentirano kot
gozdno zemljišče ali kot plantaža gozdnega drevja;
-      
za kmetijske storitve iz skupin 8, 9 in 10, kadar imajo člani kmečkega
gospodinjstva v uporabi zemljišče, ki je v zemljiškem katastru evidentirano kot
kmetijsko zemljišče ali kot gozdno zemljišče, kadar jih člani kmečkega
gospodinjstva opravljajo v okviru strojnega krožka.
(4) Kot dokazilo o izpolnjevanju pogojev iz
prejšnjega odstavka se upoštevajo podatki, s katerimi razpolaga davčni organ za
potrebe odmere dohodnine.
(5) Kot kmečko gospodinjstvo se šteje
kmečko gospodinjstvo, kot je določeno za potrebe odmere dohodnine iz
prejšnjega odstavka.
163. člen
(Izdaja dovoljenja)
(1) Za pridobitev pravice do uveljavljanja
pavšalnega nadomestila je treba pridobiti dovoljenje davčnega organa (v
nadaljnjem besedilu: dovoljenje).
(2) Vloga za pridobitev dovoljenja se odda v
elektronski obliki prek sistema eDavki davčnemu organu na obrazcu DDV-PN, ki je
v Prilogi XIII k temu pravilniku in je njegov sestavni del.
(3) V vlogi
vlagatelj označi skupine kmetijskih pridelkov in storitev, za katere bi želel
uveljaviti pravico do pavšalnega nadomestila. Nerezident mora vlogi priložiti
tudi potrdilo o članih njegovega gospodinjstva, ki ga izda organ države
nerezidenta.
(4) Če davčni
organ na osnovi razpoložljivih podatkov ugotovi, da kmečko gospodinjstvo
vložnika izpolnjuje pogoje iz drugega odstavka 94. člena ZDDV-1, izda vložniku dovoljenje za uveljavljanje pavšalnega nadomestila
za kmetijske in gozdarske pridelke ter kmetijske storitve in storitve za
gozdarstvo iz tistih skupin Priloge XII k temu pravilniku, za katere je
zaprosil.
(5) Davčni organ v
okviru davčnega registra vodi ločen seznam upravičencev do pavšalnega
nadomestila.
164. člen
(Veljavnost dovoljenja)
(1) Dovoljenje je veljavno od dneva izdaje
do preklica davčnega organa. Davčni organ dovoljenje prekliče:
1.    če imetnik dovoljenja ne predloži obračuna
pavšalnega nadomestila na način in v roku, ki sta določena v osmem odstavku
166. člena tega pravilnika;
2.    
če imetnik dovoljenja uveljavi pavšalno nadomestilo za pridelek ali
storitev, za katero kmečko gospodinjstvo ne izpolnjuje pogojev iz prvega in
tretjega odstavka 162. člena tega pravilnika;
3.    
če kmečko gospodinjstvo ne izpolnjuje več pogojev iz tretjega odstavka
162. člena tega pravilnika;
4.    
če skupni dohodek kmečkega gospodinjstva iz osnovne kmetijske in osnovne
gozdarske dejavnosti znaša manj kakor 200 eurov;
5.    
če predstavnik kmečkega gospodinjstva kmečko gospodinjstvo iz drugega
odstavka 94. člena ZDDV-1 za to dejavnost identificira za namene DDV;
6.    
če kmečko gospodinjstvo dohodek iz osnovne kmetijske in osnovne
gozdarske dejavnosti ugotavlja na podlagi dejanskih prihodkov in odhodkov ali
dejanskih prihodkov in normiranih odhodkov;
7.    
če imetnik dovoljenja obvesti davčni organ, da kmečko gospodinjstvo ne
želi več uveljavljati pavšalnega nadomestila.
(2) Imetnik dovoljenja, ki mu je bilo
dovoljenje preklicano po 1. in 2. točki prejšnjega odstavka, lahko znova
zaprosi za dovoljenje v letu po letu, v katerem mu je bilo dovoljenje
preklicano. Imetnik dovoljenja za ponovno pridobitev dovoljenja predloži tudi
vse obračune pavšalnega nadomestila za vsa predhodna leta, ki jih ni predložil
v roku za predložitev v skladu z osmim odstavkom 166. člena tega pravilnika.
(3) Imetnik dovoljenja iz 7. točke prvega
odstavka tega člena obvestilo davčnemu organu predloži v elektronski obliki
prek sistema eDavki na obrazcu DDV-PN.
(4) Če želi predstavnik kmečkega
gospodinjstva, na katerega se glasi dovoljenje, za predstavnika kmečkega
gospodinjstva določiti drugo osebo ali če želi dopolniti ali spremeniti seznam
blaga ali storitev, za katere ima pravico do pavšalnega nadomestila, lahko
uveljavi spremembo pri pristojnem davčnem organu. Vloga se predloži davčnemu
organu v elektronski obliki prek sistema eDavki na obrazcu DDV-PN.
(5) Davčni organ po preklicu dovoljenja
izbriše imetnika dovoljenja s seznama upravičencev do pavšalnega nadomestila.
165. člen
(Vložnik vloge)
(1) Vlogo za pridobitev dovoljenja lahko
vloži le en član kmečkega gospodinjstva kot njegov predstavnik.
(2) Če vložnik vloge v obdobju veljavnosti
dovoljenja umre, lahko novi predstavnik kmečkega gospodinjstva odda vlogo za
pridobitev dovoljenja kot naslednika vložnika vloge v elektronski obliki prek
sistema eDavki davčnemu organu na obrazcu DDV-PN.
166. člen
(Uveljavljanje pravice do pavšalnega
nadomestila)
(1) Pavšalno nadomestilo lahko
uveljavi le oseba, ki je zavedena na seznamu upravičencev in na ime katere se
glasi dovoljenje za uveljavljanje pravice do pavšalnega nadomestila.
(2) Imetniki dovoljenja iz prejšnjega
odstavka lahko ob dobavi blaga in storitev kupcem – davčnim zavezancem, ki so identificirani
za namene DDV, zahtevajo pavšalno nadomestilo le za tiste pridelke in storitve,
za katere jim je davčni organ v dovoljenju priznal pravico do pavšalnega
nadomestila.
(3) Osnova za obračun pavšalnega
nadomestila je davčna osnova iz 36. člena ZDDV-1.
(4) Kupec mora ob nabavi blaga ali storitve
preveriti veljavnost dovoljenja. Veljavnost preveri na seznamu upravičencev, ki
imajo dovoljenje za uveljavljanje pravice do pavšalnega nadomestila, in je
dostopen v sistemu eDavki.
(5) Kupec ne more
uveljavljati pravice do pavšalnega nadomestila kot odbitka DDV, če dobavitelja
ni na seznamu upravičencev, ki imajo dovoljenje za uveljavljanje pravice do
pavšalnega nadomestila.
(6) Račun za
opravljeno dobavo blaga oziroma storitve lahko izda kupec blaga oziroma naročnik storitve ali tretja oseba v
njegovem imenu in za njegov račun. Na računu mora navesti naslednje podatke:
-      
datum izdaje računa;
-      
zaporedno številko, pod katero vodi izdani račun;
-      
ime in naslov imetnika dovoljenja ter
številko in datum dovoljenja za uveljavljanje pravice do pavšalnega
nadomestila;
-      
svoje ime in naslov ter svojo identifikacijsko številko za DDV;
-      
količino in vrsto dobavljenega blaga oziroma obseg in vrsto opravljenih
storitev;
-      
datum opravljene dobave blaga oziroma storitve;
-      
osnovo oziroma vrednost, od katere se obračuna znesek pavšalnega
nadomestila;
-      
stopnjo pavšalnega nadomestila (8%);
-      
znesek pavšalnega nadomestila.
(7) Imetnik
dovoljenja mora račune, na podlagi katerih je uveljavil pavšalno nadomestilo,
hraniti v skladu s 86. členom ZDDV-1 ter jih na zahtevo davčnega organa dati na
vpogled.
(8) Imetnik
dovoljenja mora sestaviti obračun pavšalnega nadomestila za obdobje veljavnosti
dovoljenja v posameznem letu in ga predložiti davčnemu organu v elektronski
obliki do 31. januarja naslednjega leta. Obračun predloži prek sistema eDavki
na obrazcu DDV-OPN, ki je v Prilogi XIV k temu pravilniku in je njegov sestavni
del, in sicer ne glede na to, ali je opravil kako dobavo na podlagi dovoljenja
ali ne.
1.b Posebna ureditev za obdavčljive preprodajalce
(črtan)
167. člen
(črtan)
2. Posebna ureditev za investicijsko
zlato
168. člen
(Investicijsko zlato)
(1) Za investicijsko zlato iz prvega
odstavka 118. člena ZDDV-1 se ne šteje monetarno zlato.
(2) Evropska komisija vsako leto v Uradnem
listu Evropske unije objavi seznam zlatih kovancev, ki se v vseh državah
članicah štejejo za investicijsko zlato.
169. člen
(Izbira obdavčitve)
(1) Izbira za
obdavčitev investicijskega zlata začne učinkovati, ko davčni zavezanec iz
prvega in drugega odstavka 120. člena ZDDV-1 ali posrednik iz druge
alineje 119. člena ZDDV-1 izda prvi račun z obračunanim DDV.
(2) Račun, izdan
drugemu davčnemu zavezancu ali pravni osebi, ki ni davčni zavezanec, mora poleg
podatkov, navedenih v 82. členu ZDDV-1, vsebovati še naslednje podatke:
-      
opis zlata, ki je bilo dobavljeno;
-      
za zlato v obliki palic ali ploščic: obliko, maso in čistino ter druge
značilnosti (vključujoč lastniško oznako, žig in serijsko številko, kjer je to
mogoče);
-      
za zlate kovance: tip kovanca, državo izvora in izjavo, da zlati kovanci
so oziroma niso na seznamu zlatih kovancev iz drugega odstavka 168. člena tega
pravilnika.
170. člen
(Evidenca o transakcijah z investicijskim
zlatom)
(1) Davčni zavezanec, ki posluje z
investicijskim zlatom, mora v skladu s prvim odstavkom 122. člena ZDDV-1 poleg
dokumentacije, navedene v 86. členu ZDDV-1, hraniti še dokumentacijo, iz katere
je razviden opis investicijskega zlata, in voditi posebne evidence o
transakcijah z investicijskim zlatom.
(2) Posebna evidenca iz prejšnjega odstavka,
ki jo morajo voditi davčni zavezanci, ki opravljajo oproščene dobave
investicijskega zlata, mora vsebovati naslednje podatke:
-      
zaporedno številko vpisa;
-      
številko in datum računa;
-      
referenčno številko naročnika;
-      
morebitno DDV številko naročnika;
-      
opis zlata (oblika, količina in čistost);
-      
ime in naslov morebitnega posrednika;
-      
ime in naslov kupca in
-      
vrednost transakcije.
(3) Davčni zavezanec, ki je identificiran
za namene DDV in ima hkrati pravico do izbire obdavčitve, ali proizvajalec
oziroma predelovalec investicijskega zlata mora voditi posebno evidenco dobav
investicijskega zlata, pri katerem se ni odločil za obdavčitev.
3. Posebna ureditev za storitve, ki jih
opravljajo davčni zavezanci, ki nimajo sedeža v Uniji
171. člen
(Prijava posebne ureditve davčnemu organu)
(1) Davčni zavezanec iz 123. člena ZDDV-1 v
prijavi za identifikacijo, poleg podatkov iz drugega odstavka 125. člena
ZDDV-1, navede še tržna imena družbe, če se razlikujejo od njenega imena,
državo, v kateri ima sedež, kontaktno osebo, telefonsko številko kontaktne
osebe, številko IBAN ali OBAN, številko BIC in datum začetka opravljanja
storitev po posebni ureditvi.
(2) Davčni zavezanec predloži prijavo iz
prejšnjega odstavka v elektronski obliki, prek sistema eDavki.
(3) Davčni organ vključi davčnega zavezanca
iz prvega odstavka tega člena v posebno ureditev z dodelitvijo individualne
identifikacijske številke DDV in določi datum začetka uporabe posebne ureditve.
172. člen
(Posebni obračun DDV in plačilo DDV)
(1) Davčni zavezanec iz 123. člena ZDDV-1
predloži posebni obračun DDV v elektronski obliki, prek sistema eDavki.
(2) Davčni zavezanec plača DDV v eurih na
bančni račun, razviden v sistemu eDavki.
173. člen
(Zahtevek za vračilo DDV)
Davčni zavezanec, ki na ozemlju Slovenije
nabavi blago ali storitve za namene dejavnosti, zajete v posebni ureditvi v
skladu z 2. oddelkom 6. poglavja XII. naslova Direktive Sveta 2006/112/ES, v
katero je vključen v drugi držav članici, uveljavlja pravico do vračila DDV, ki
ga je plačal ob nabavi blaga oziroma storitev ali ob uvozu blaga, v skladu s
74.i členom ZDDV-1 in 115.b členom tega pravilnika, ne glede na točko a)
drugega odstavka in šesti odstavek 74.i člena ZDDV-1.
174. člen
(črtan)
3.a Posebna ureditev za prodajo blaga na
daljavo znotraj Unije, za dobavo blaga v državi članici prek elektronskih
vmesnikov, ki omogočajo dobavo, in za storitve, ki jih opravljajo davčni
zavezanci, ki imajo sedež znotraj Unije, vendar ne v državi članici potrošnje
174.a člen
(Prijava posebne ureditve davčnemu organu)
(1) Davčni zavezanec, ki izpolnjuje pogoje
iz 130.b člena ZDDV-1, v prijavi za identifikacijo navede ime, poštni naslov,
tržna imena družbe, če se razlikujejo od njenega imena, državo, v kateri ima
sedež, če je ta zunaj Unije, elektronski naslov, spletna mesta davčnega
zavezanca, kontaktno osebo, telefonsko številko kontaktne osebe, številko IBAN,
številko BIC, elektronsko izjavo, da davčni zavezanec nima sedeža v Uniji,
oznako, ali je davčni zavezanec elektronski vmesnik in datum začetka uporabe
ureditve. V prijavi navede tudi podatke o individualnih identifikacijskih
številkah DDV ali, če te niso na voljo, davčne sklicne številke, ki jih
dodelijo države članice, v katerih ima davčni zavezanec stalne poslovne enote,
razen države članice identifikacije, ter države članice, iz katerih se blago
odpošlje ali odpelje, razen države članice identifikacije. V prijavi dodatno
navede oznako, ali ima davčni zavezanec stalno poslovno enoto v tej državi
članici. V prijavi mora navesti tudi poln poštni naslov in tržno ime stalnih poslovnih
enot in krajev, iz katerih se blago odpošlje ali odpelje, v državah članicah,
razen tistih v državi članici identifikacije, ter identifikacijske številke
DDV, ki jih dodelijo države članice za davčne
zavezance, ki nimajo sedeža. V prijavi mora davčni zavezanec označiti tudi, ali
je del skupine zavezancev za plačilo DDV.
(2) Prijavo iz prejšnjega odstavka predloži
v elektronski obliki, prek sistema eDavki.
(3) Davčni organ vključi davčnega zavezanca
iz prvega odstavka tega člena v posebno ureditev, pri čemer za identifikacijo
uporabi že dodeljeno identifikacijsko številko za DDV davčnemu zavezancu, in
določi datum začetka uporabe posebne ureditve.
174.b člen
(Posebni obračun DDV in plačilo DDV)
(1) Davčni zavezanec iz 130.b člena ZDDV-1
predloži posebni obračun DDV v elektronski obliki, prek sistema eDavki.
(2) Davčni zavezanec plača DDV v eurih na
bančni račun, razviden v sistemu eDavki.
174.c člen
(Zahtevek za vračilo DDV)
Davčni zavezanec iz tretjega odstavka 130.g člena ZDDV-1
vloži zahtevek za vračilo DDV prek elektronskega portala v državi članici, v
kateri je pridobil identifikacijsko številko za DDV ali davčno sklicno
številko, na podlagi katere zahteva vračilo.
3.b Posebna ureditev za prodajo na daljavo s
tretjih ozemelj ali iz tretjih držav uvoženega blaga
174.d člen
(Prijava uporabe posebne ureditve davčnemu
organu)
(1) Davčni zavezanec, ki izpolnjuje pogoje iz 130.j člena
ZDDV-1 in bo uporabljal posebno ureditev brez posrednika, v prijavi za
identifikacijo navede poleg podatkov iz drugega odstavka 130.l člena ZDDV-1 še
tržna imena družbe, če se razlikujejo od njenega imena, državo, v kateri ima
sedež, kontaktno osebo, telefonsko številko kontaktne osebe, številko IBAN,
številko BIC in datum začetka uporabe ureditve. V prijavi navede tudi podatke o
individualnih identifikacijskih številkah DDV ali, če te niso na voljo, davčne
sklicne številke, ki jih dodelijo države članice, v katerih ima davčni
zavezanec stalne poslovne enote, razen države članice identifikacije. V prijavi
mora navesti tudi poln poštni naslov in tržno ime stalnih poslovnih enot v
državah članicah, razen tistih v državi članici identifikacije.
(2) Posrednik, ki bo uporabljal posebno ureditev iz 6.c
podpoglavja XI. poglavja ZDDV-1 v imenu in za račun davčnega zavezanca, ki
prodaja na daljavo s tretjih ozemelj in iz tretjih držav uvoženo blago, v
prijavi za identifikacijo navede poleg podatkov iz tretjega odstavka 130.l
člena ZDDV-1 še tržna imena družbe, če se razlikujejo od njenega imena, državo,
v kateri ima sedež, kontaktno osebo, telefonsko številko kontaktne osebe,
številko IBAN in številko BIC. V prijavi navede tudi podatke o individualnih
identifikacijskih številkah DDV ali, če te niso na voljo, davčne sklicne
številke, ki jih dodelijo države članice, v katerih ima posrednik stalne
poslovne enote, razen države članice identifikacije. V prijavi mora navesti
tudi poln poštni naslov in tržno ime stalnih poslovnih enot v državah članicah,
razen tistih v državi članici identifikacije.
(3) Posrednik mora za vsakega davčnega zavezanca, ki ga
zastopa, v prijavi navesti poleg podatkov iz četrtega odstavka 130.l člena
ZDDV-1 še podatke iz prvega odstavka tega člena.
(4) Prijavo iz prvega in drugega odstavka tega člena predloži
davčni zavezanec ali posrednik v elektronski obliki, prek sistema eDavki.
(5) Davčni organ vključi davčnega zavezanca v posebno
ureditev z dodelitvijo individualne identifikacijske številke DDV in določi
datum začetka uporabe posebne ureditve.
(6) Davčni organ vključi posrednika v posebno ureditev z
dodelitvijo individualne identifikacijske številke in z dodelitvijo
individualne identifikacijske številke DDV za vsakega davčnega zavezanca, ki ga
zastopa.
174.e člen
(Posebni obračun DDV in plačilo DDV)
(1) Davčni zavezanec ali posrednik davčnega zavezanca iz
130.j člena ZDDV-1 predloži posebni obračun DDV v elektronski obliki, prek
sistema eDavki.
(2) Davčni zavezanec plača DDV v eurih na bančni račun,
razviden v sistemu eDavki.
174.f člen
(Zahtevek za vračilo DDV)
Davčni zavezanec, ki na ozemlju Slovenije nabavi blago ali
storitve za namene dejavnosti, zajete v posebni ureditvi v skladu s 4. oddelkom
6. poglavja XII. naslova Direktive Sveta 2006/112/ES, v katero je vključen v
drugi držav članici, uveljavlja pravico do vračila DDV, ki ga je plačal ob
nabavi blaga oziroma storitev ali ob uvozu blaga, v skladu s 74.i členom ZDDV-1
in 115.b členom tega pravilnika, ne glede na točko a) drugega odstavka in šesti
odstavek 74.i člena ZDDV-1.«.
3.c Predložitev posebnega obračuna DDV po
prenehanju uporabe posebnih ureditev
174.g člen
(Predložitev posebnega obračuna DDV po
prenehanju uporabe posebnih ureditev iz 6.a, 6.b in 6.c podpoglavja XI.
poglavja ZDDV-1 v primeru, ko je Slovenija država članica potrošnje)
Davčni zavezanec iz drugega odstavka 122.d člena ZDDV-1
spremembo posebnega obračuna predloži v papirni ali v elektronski obliki prek
sistema eDavki, pri čemer poleg razdelka 1 izpolni še razdelek 3 posebnega
obračuna.
4. Ugotavljanje davčne obveznosti na
podlagi prejetih in izvršenih plačil
175. člen
(Splošno)
(1) Davčni zavezanec predloži obvestilo o
začetku ali prenehanju uporabe posebne ureditve po plačani realizaciji v
elektronski obliki prek sistema eDavki.
(2) Davčni zavezanec, ki uporablja posebno
ureditev po plačani realizaciji, mora v svojem knjigovodstvu ali drugi evidenci
zagotoviti tudi podatke o:
-      
prejetih plačilih (znesek in datum plačila) in obračunanem DDV po
prejetih plačilih po različnih stopnjah DDV in
-      
izvršenih plačilih (znesek in datum plačila) in odbitku DDV na podlagi
izvršenih plačil po različnih stopnjah DDV.
(3) Če ni s tem podpoglavjem drugače
določeno, veljajo za ugotavljanje davčne obveznosti zavezancev, ki obračunavajo
DDV po plačani realizaciji, vse določbe tega pravilnika, ki se sicer nanašajo
na obračunavanje DDV na podlagi izdanih in prejetih računov.
176. člen
(Nastanek davčne obveznosti na podlagi
prejetih plačil)
(1) Če davčni zavezanec ugotavlja davčno
obveznost na podlagi prejetih plačil, nastane obveznost obračuna DDV na dan, ko
prejme plačilo, to je na dan, ko je terjatev, v zvezi s katero je nastala
obveznost za obračun DDV, poravnana.
(2) Če davčni zavezanec prejme plačilo v
gotovini (v obliki bankovcev, kovancev, čekov oziroma takoj udenarljivih
vrednostnih papirjev), se šteje, da je dan prejema plačila dan, ko prejme
gotovino. Če davčni zavezanec prejme plačilo z uporabo plačilne ali kreditne
kartice, se šteje, da je dan prejema plačila dan izdaje potrdila o prejetem
plačilu.
(3) Če davčni zavezanec prejme plačilo na
račun pri banki ali drugi finančni instituciji, se šteje, da je dan prejema
plačila dan, ko prejme denar na račun.
(4) Če davčni zavezanec prejme plačilo v
drugih oblikah (v obliki pobota ali kompenzacije, odstopa ali cesije, nakazila
ali asignacije, prevzema dolga), se šteje, da je dan prejema plačila dan, ko je
terjatev poplačana po predpisih, ki urejajo te načine plačila.
177. člen
(Odbitek DDV na podlagi izvršenih plačil)
(1) Če davčni zavezanec ugotavlja davčno
obveznost na podlagi prejetih plačil, ima pravico do odbitka DDV na dan, ko
izvrši plačilo, če so izpolnjeni drugi pogoji iz 62. in 63. člena ZDDV-1, to je na dan, ko je obveznost, v zvezi s katero je nastala pravica do
odbitka, poravnana.
(2) Če davčni zavezanec izvrši plačilo v
gotovini (v obliki bankovcev, kovancev, čekov oziroma takoj udenarljivih
vrednostnih papirjev), nastane pravica do odbitka DDV na dan, ko izvrši plačilo
v gotovini. Če davčni zavezanec izvrši plačilo s plačilno ali kreditno kartico,
se šteje, da je dan izvršitve plačila dan izdaje potrdila o izvršenem plačilu.
(3) Če davčni zavezanec izvrši plačilo na
račun pri banki ali drugi finančni instituciji, nastane pravica do odbitka DDV
na dan, ko izvrši plačilo na račun.
(4) Če davčni zavezanec izvrši plačilo v
drugih oblikah (v obliki pobota ali kompenzacije, odstopa ali cesije, nakazila
ali asignacije, prevzema dolga), se šteje, da je dan izvršitve plačila dan, ko
je obveznost izpolnjena po predpisih, ki urejajo te načine plačila.
178. člen
(Specifične transakcije)
(1) Davčni zavezanec, ki uporablja posebno
ureditev po plačani realizaciji, pri uvozu blaga, pridobitvah blaga znotraj Unije
ali izvzetju blaga iz zaloge v skladu z 21. členom tega pravilnika, obračunava
in plačuje DDV po splošnih pravilih. Ureditev po plačani realizaciji pa lahko
uporabi, če opravi nadaljnjo dobavo tega blaga na ozemlju Slovenije.
(2) Peta alineja drugega odstavka 132.
člena ZDDV-1 se ne nanaša na primere, ko je opravljena delna dobava blaga ali
storitev in se račun nanaša le na to delno dobavo blaga ali delno dobavo
storitev.
(3) Če davčni zavezanec za opravljeno
dobavo blaga ali storitev, od katere obračunava DDV po plačani realizaciji,
prejme le delno plačilo, obračuna DDV od delnega plačila po preračunani
stopnji.
(4) Če davčni zavezanec za njemu opravljeno
dobavo blaga ali storitev, od katere uveljavlja odbitek DDV po plačani
realizaciji, izvrši le delno plačilo, lahko uveljavlja odbitek DDV le od
delnega plačila, pri čemer uporabi preračunano stopnjo DDV.
179. člen
(Podatki v obračunu)
Davčni zavezanec v obračun DDV vpisuje
podatke za transakcije po posebni ureditvi po plačani realizaciji na podlagi
prejetih in izvršenih plačil ter podatke na podlagi izdanih in prejetih računov
za transakcije iz 132. člena ZDDV-1 in za transakcije, ki so oproščene plačila
DDV.
180. člen
(črtan)
181. člen
(Poročanje o neplačanih računih na dan
31. decembra tekočega leta)
(1) Davčni zavezanec v popis računov iz
drugega odstavka 136. člena ZDDV-1 vključi vse izdane in prejete raču­ne po
plačani realizaciji, ki niso bili plačani do 31. decem­bra tekočega leta.
(2) Davčni zavezanec predloži davčnemu
organu popis izdanih in prejetih računov v elektronski obliki prek sistema
eDavki.
5. Posebna ureditev za opravljanje storitev
mednarodnega občasnega cestnega prevoza potnikov
181.a člen
Davčni zavezanec, ki uporablja posebno
ureditev za opravljanje storitev mednarodnega občasnega cestnega prevoza
potnikov, mora za davčno obdobje sam ugotoviti davčno obveznost in jo izkazati
v obračunu DDV, in sicer na obrazcu DDV-O-OP, ki je Priloga XV tega pravilnika
in njegov sestavni del.
XII. POSEBNE DOLOČBE
182. člen
(črtan)

Priloga
I: Obrazec DDV-PPS: Prijava pridobitve prevoznega sredstva iz druge države
članice, ki je predmet obdavčitve z DDV v Sloveniji
Priloga
II: Obrazec DDV-DPS: Prijava dobave novega prevoznega sredstva iz Slovenije v
drugo državo članico
Priloga
III: Obrazec DDV-VTD: Zahtevek za vračilo DDV davčnemu zavezancu s sedežem v
tretji državi
Priloga
IV: Obrazec DDV-VP: Zahtevek za vračilo DDV
Priloga
V: Obrazec DDV-VE: Zahtevek za vračilo DDV v potniškem prometu na dan:___
Priloga VI: (črtana)
Priloga VII: (črtana)
Priloga VIII: (črtana)
Priloga IX: (črtana)
Priloga
X: Obrazec RP-O: Rekapitulacijsko poročilo
Priloga
XI: Obrazec PD-O: Poročilo o dobavah (76.a člen)
Priloga
XII: Seznam pridelkov in storitev, za katere je mogoče uveljaviti pavšalno
nadomestilo 
Priloga
XIII: Obrazec DDV-PN: Vloga za pridobitev/spremembo/prenos/prenehanje
dovoljenja za uveljavljanje pavšalnega nadomestila 
Priloga
XIV: Obrazec DDV-OPN: Obračun pavšalnega nadomestila
Priloga
XV: Obrazec DDV-O-OP: Obračun DDV - O-OP
Priloga
XVI: Obrazec Pooblastilo za davčno zastopanje v skladu s 77. členom
ZDDV-1
Priloga XVII: (črtana)

Pravilnik o izvajanju Zakona o davku na dodano
vrednost (Uradni list RS, št. 141/06)
vsebuje naslednje prehodne in končne določbe:
»XIII. PREHODNE IN KONČNE DOLOČBE
183. člen
(Dobave
rabljenih osnovnih sredstev)
(1) Davčni zavezanec, ki opravi dobavo
rabljenega osnovnega sredstva, od katerega pri nabavi ni imel pravice do
odbitka DDV, ker je bilo nabavljeno s plačilom davka od prometa proizvodov v
skladu z zakonom o prometnem davku, obračuna DDV od prodajne cene osnovnega
sredstva, pri čemer sme odbiti DDV v znesku, ki ga ugotovi po preračunani
stopnji davka od prometa proizvodov od knjigovodske vrednosti osnovnega
sredstva, vendar največ v višini, ki je enaka znesku DDV, obračunanem od tega
prometa.
(2) Knjigovodska vrednost iz prejšnjega
odstavka je zadnja ugotovljiva knjigovodska vrednost in se ugotavlja skladno z
amortizacijsko stopnjo, ki je davčno priznan odhodek na podlagi zakona, ki
ureja davek od dobička pravnih oseb.
184. člen
(Veljavnost
dovoljenj)
Dovoljenja, izdana upravičencem do
pavšalnega nadomestila v skladu s predpisi, ki so veljali do uveljavitve tega
pravilnika, ostanejo v veljavi do preteka roka njihove veljavnosti.
185. člen
(Definicija
katastrskega dohodka iz drugega odstavka 94. člena ZDDV-1)
Za določitev katastrskega dohodka iz
drugega odstavka 94. člena ZDDV-1 se do ureditve novega sistema ugotavljanja
katastrskega dohodka upošteva katastrski dohodek vseh članov kmečkega
gospodinjstva, ugotovljen v skladu s tretjim odstavkom 69. člena ZDoh-2 in s prvim in drugim odstavkom 154. člena ZDoh-2.
186. člen
(Začetek
veljavnosti in uporabe)
Ta pravilnik začne veljati 1. januarja
2007. Določbe od 86. do 97. člena se začnejo uporabljati po objavi potrditve
ureditve po končanem postopku posvetovanj iz 148. člena ZDDV-1.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 52/07) dodaja 183.a člen pravilnika: 
»183.a člen
(Začasno
uvožena prevozna sredstva)
Ob zaključku postopka začasnega uvoza
prevoznih sredstev, ki je bil začet pred 1. majem 2004, se ne glede na
35. člen ZDDV-1 šteje, da je uvoz blaga opravljen, ne da bi nastal
obdavčljivi dogodek, če je bilo prevozno sredstvo prvič uporabljeno pred
1. majem 1996, ali če je znesek DDV, ki bi ga bilo treba plačati zaradi
uvoza, nižji od 10 evrov.«;
dodaja 185.a člen pravilnika:
»185.a člen
(Obdobje
poprava odbitka DDV)
(1) Davčni zavezanec, ki je v času od
1. januarja 2007 do uveljavitve tega pravilnika popravljal odbitek DDV po
določbah tedaj veljavnega 111. člena Pravilnika, mora ugotoviti razliko
med zneskom opravljenega popravka odbitka DDV in zneskom popravka odbitka,
izračunanim po 26. členu tega pravilnika. Ugotovljeno razliko mora plačati
oziroma jo ima pravico zahtevati kot vračilo v obračunu DDV za davčno obdobje,
v katerem je pričel veljati 26. člen tega pravilnika.
(2) Popravek odbitka DDV iz naslova
dokončnega poračuna delnega odbitka DDV po novem šestem odstavku
111. člena pravilnika se prvič opravi po stanju na dan 31. decembra
2007.«;
ter vsebuje naslednjo končno določbo:
»41. člen
Ta pravilnik začne veljati petnajsti dan po
objavi v Uradnem listu Republike Slovenije, razen 28., 34. in tretjega do petega odstavka 40. člena tega pravilnika, ki se začnejo uporabljati
1. januarja 2008.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 120/07) vsebuje naslednjo končno določbo:
»33. člen
Ta pravilnik začne veljati 1. januarja
2008.«.

Pravilnik o spremembah Pravilnika o izvajanju
Zakona o davku na dodano vrednost (Uradni list RS, št. 21/08) vsebuje naslednjo končno določbo:
»5. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah Pravilnika
o izvajanju Zakona o davku na dodano vrednost (Uradni list RS, št. 123/08) vsebuje naslednjo končno določbo:
»10. člen
Ta pravilnik začne veljati 1. januarja
2009.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 105/09) vsebuje naslednjo prehodno in končno
določbo:
»PREHODNA IN KONČNA DOLOČBA
47. člen
(Prehodna določba)
Davčni zavezanec, ki je plačal predplačilo
za storitev, za katero je pri davčnem zavezancu, ki je prejel predplačilo, v
skladu s tretjim odstavkom 33. člena ZDDV‑1, nastala obveznost obračuna DDV
pred 1. januarjem 2010, storitev pa bo opravljena oziroma končana po
1. januarju 2010 in je po tem datumu ta storitev obdavčena pri prejemniku
storitve, obračuna DDV od davčne osnove v višini razlike med zneskom opravljene
storitve in neto zneskom predplačila.«.
48. člen
(Začetek veljavnosti)
Ta pravilnik začne veljati 1. januarja
2010.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 27/10) vsebuje naslednjo končno določbo:
»12. člen
Ta pravilnik začne veljati naslednji dan po
objav v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 104/10) vsebuje naslednjo končno določbo:
»KONČNA DOLOČBA
37. člen
Ta pravilnik začne veljati 1. januarja
2011.«.

Pravilnik o spremembi Pravilnika o izvajanju
Zakona o davku na dodano vrednost (Uradni list RS, št. 110/10) vsebuje naslednjo končno določbo:
»KONČNA DOLOČBA
37. člen
Ta pravilnik začne veljati 1. januarja
2011.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 82/11) vsebuje naslednjo prehodno in
končno določbo:
»PREHODNA IN KONČNA DOLOČBA
48. člen
Določbe četrtega odstavka 23. člena,
tretjega, četrtega in petega odstavka 24. člena, prvega do petega odstavka 26.
člena, drugega odstavka 102. člena, osmega odstavka 132. člena, 135. člena,
devetega odstavka 166. člena, prvega odstavka 175. člena ter Prilogi I in II se
začnejo uporabljati 1. januarja 2012. 
Določbe 78. člena, 115.b člena, drugega in
četrtega odstavka 163. člena, četrtega odstavka 164. člena, četrtega, petega in
šestega odstavka 166. člena ter Prilogi III in XIII se začnejo uporabljati 1.
julija 2012. 
Določbe 70.b člena, sedmega, desetega in
enajstega odstavka 105. člena, 128.a člena, 167. člena, 169. člena in drugega
odstavka 181. člena se začnejo uporabljati 1. januarja 2013. 
Do začetka uporabe določb iz prvega do
tretjega odstavka tega člena se uporabljajo določbe Pravilnika o izvajanju
Zakona o davku na dodano vrednost (Uradni list RS, št. 141/06, 52/07, 120/07,
21/08, 123/08, 105/09, 27/10, 104/10 in 110/10).
49. člen
Ta pravilnik začne veljati 20. oktobra
2011, razen 20. člena, ki začne veljati 1. julija 2012.«.

Pravilnika o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 106/11) vsebuje naslednjo končno določbo:
»KONČNA DOLOČBA
10. člen
Ta pravilnik začne veljati 1. januarja
2012.«.

Pravilnik o spremembah Pravilnika o spremembah
in dopolnitvah Pravilnika o izvajanju Zakona o davku na dodano vrednost (Uradni
list RS, št. 108/11) spreminja 48. člen Pravilnika o
spremembah in dopolnitvah Pravilnika o izvajanju Zakona o davku na dodano
vrednost (Uradni list RS, št. 82/11) tako, da se glasi:
»48. člen
Določbe četrtega odstavka 23. člena,
tretjega, četrtega in petega odstavka 24. člena, prvega do petega odstavka 26.
člena, drugega odstavka 102. člena, osmega odstavka 132. člena, 135. člena,
prvega odstavka 175. člena ter Prilogi I in II se začnejo uporabljati 1.
januarja 2012. 
Določbe 78. člena, 115.b člena, drugega in
četrtega odstavka 163. člena, četrtega odstavka 164. člena, četrtega, petega,
šestega in devetega odstavka 166. člena ter Prilogi III in XIII se začnejo
uporabljati 1. julija 2012. 
Določbe 70.b člena, sedmega, desetega in
enajstega odstavka 105. člena, 128.a člena, 167. člena, 169. člena in drugega
odstavka 181. člena se začnejo uporabljati 1. januarja 2013. 
Do začetka uporabe določb iz prvega do
tretjega odstavka tega člena se uporabljajo določbe Pravilnika o izvajanju
Zakona o davku na dodano vrednost (Uradni list RS, št. 141/06, 52/07, 120/07,
21/08, 123/08, 105/09, 27/10, 104/10 in 110/10).«;
ter vsebuje naslednjo končno določbo:
»2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 102/12) vsebuje naslednjo končno določbo:
»30. člen
Ta pravilnik začne veljati 1. januarja
2013.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 54/13) vsebuje naslednjo končno določbo:
»KONČNA DOLOČBA
7. člen
(začetek veljavnosti)
Ta pravilnik začne veljati 1. julija 2013.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 85/14)
vsebuje naslednjo končno določbo:
»KONČNA DOLOČBA
15. člen
(začetek
veljavnosti)
Ta pravilnik začne veljati naslednji dan po
objavi v Uradnem listu
Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 95/14)
vsebuje naslednji končni določbi:
»KONČNI DOLOČBI
25. člen
Določba novega 181.a člena pravilnika se
prvič uporabi za obdobje od 1. aprila 2015, spremenjena Priloga VII (obrazec
DDV-P3) pa se uporablja od 1. marca 2015.
26. člen
Ta pravilnik začne veljati naslednji dan po
objavi v Uradnem listu Republike Slovenije, uporablja pa se od 1. januarja
2015, razen spremenjenega tretjega odstavka 96. člena, spremenjenega 171. in
novega 174.a člena pravilnika, ki se uporabljajo od dneva uveljavitve tega
pravilnika.«.

Pravilnik o dopolnitvah Pravilnika o izvajanju
Zakona o davku na dodano vrednost (Uradni list RS, št. 39/16)
vsebuje naslednjo končno določbo:
»2. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 45/16)
vsebuje naslednje prehodne in končno določbo:
»PREHODNE IN KONČNA DOLOČBA 
24. člen
Novi 4.a člen, novi deseti odstavek
42. člena, spremenjeni 101. člen, novi 101.a člen, spremenjeni 128.,
128.a, 157. in 158. člen, spremenjena Priloga VIII (Obrazec DDV-O) in
nova Priloga XVI (obrazec Pooblastilo za davčno zastopanje v skladu s
77. členom ZDDV-1) se uporabljajo za uvoženo blago, za katerega je
obveznost obračuna DDV nastala po 30. juniju 2016.
Določba spremenjenega 78. člena se
uporablja za dobavo blaga ali storitev, za katere obdavčljivi dogodek nastane
po 30. juniju 2016.
Do začetka uporabe spremenjenih določb iz
prvega odstavka tega člena se uporabljajo 101., 128., 128.a, 157.
in 158. člen ter Priloga VIII (Obrazec DDV-O) Pravilnika o izvajanju
Zakona o davku na dodano vrednost (Uradni list RS, št. 141/06, 52/07, 120/07,
21/08, 123/08, 105/09, 27/10, 104/10, 110/10, 82/11, 106/11, 108/11, 102/12,
54/13, 85/14, 95/14 in 39/16).
25. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah Pravilnika
o izvajanju Zakona o davku na dodano vrednost (Uradni list RS, št. 86/16)
vsebuje naslednjo končno določbo:
»KONČNA DOLOČBA
18. člen
Ta pravilnik začne veljati 1. januarja
2017.«.

Pravilnik o spremembah Pravilnika o izvajanju
Zakona o davku na dodano vrednost (Uradni list RS, št. 50/17)
vsebuje naslednje prehodne in končno določbo:
»PREHODNE IN KONČNA DOLOČBA
15. člen
Spremenjeni 162., 163., 164. in 166. člen
pravilnika ter novi Priloga XII in Priloga XIII pravilnika se začnejo
uporabljati 1. januarja 2018.
Do začetka uporabe določb iz prejšnjega
odstavka se uporabljajo določbe Pravilnika o izvajanju Zakona o davku na dodano
vrednost (Uradni list RS, št. 141/06, 52/07, 120/07, 21/08, 123/08, 105/09,
27/10, 104/10, 110/10, 82/11, 106/11, 108/11, 102/12, 54/13, 85/14, 95/14,
39/16, 45/16 in 86/16).
Predstavnikom kmečkega gospodinjstva, ki
jim je bilo za leto 2017 izdano dovoljenje za uveljavljanje pravice do
pavšalnega nadomestila, davčni organ s 1. januarjem 2018 po uradni dolžnosti
podaljša veljavnost dovoljenja do preklica.
16. člen
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 84/18)
vsebuje naslednjo končno določbo:
»KONČNA DOLOČBA
18. člen
Ta pravilnik začne veljati 1. januarja
2019.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 77/19)
vsebuje naslednjo končno določbo:
»KONČNA DOLOČBA
16. člen
Ta pravilnik začne veljati 1. januarja
2020.«.

Pravilnik o dopolnitvi Pravilnika o izvajanju
Zakona o davku na dodano vrednost (Uradni list RS, št. 58/21)
vsebuje naslednjo končno določbo:
»KONČNA DOLOČBA
2. člen
(začetek veljavnosti)
Ta pravilnik začne veljati 3. maja 2021.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 205/21)
vsebuje naslednjo končno določbo:
»KONČNA DOLOČBA
10. člen
Ta pravilnik začne veljati 1. januarja
2022.«.

Pravilnik o spremembah in dopolnitvah Pravilnika
o izvajanju Zakona o davku na dodano vrednost (Uradni list RS, št. 16/22)
vsebuje naslednji končni določbi:
»KONČNI DOLOČBI
32. člen
(Začetek uporabe nekaterih določb)
(1) Nov deveti odstavek 129. člena in nov
156.a člen pravilnika ter dopolnjena Priloga VI pravilnika se uporabljajo od 1.
julija 2022.
(2) Do začetka uporabe dopolnjene Priloge
VI se uporablja Priloga VI Pravilnika o izvajanju Zakona o davku na dodano
vrednost (Uradni list RS, št. 141/06, 52/07, 120/07, 21/08, 123/08, 105/09,
27/10, 104/10, 110/10, 82/11, 106/11, 108/11, 102/12, 54/13, 85/14, 95/14,
39/16, 45/16, 86/16, 50/17, 84/18, 77/19, 58/21 in 205/21).
33. člen
(Začetek veljavnosti)
Ta pravilnik začne veljati naslednji dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o izvajanju Zakona o davku na dodano vrednost (Uradni list RS, št. 82/22)
vsebuje naslednji končni določbi:
»KONČNI DOLOČBI
15. člen
(začetek uporabe posameznih določb)
(1) Spremenjeni prvi odstavek 80. člena,
novi 84.b člen, spremenjena šesti in sedmi odstavek 130. člena, spremenjena
160. in 164. člen pravilnika se začnejo uporabljati 1. julija 2022.
(2) Do začetka uporabe določb iz prejšnjega
odstavka se uporabljajo prvi odstavek 80. člena, šesti do deveti odstavek 130.
člena, 160. in 164. člen Pravilnika o izvajanju Zakona o davku na dodano
vrednost (Uradni list RS, št. 141/06, 52/07, 120/07, 21/08, 123/08, 105/09,
27/10, 104/10, 110/10, 82/11, 106/11, 108/11, 102/12, 54/13, 85/14, 95/14,
39/16, 45/16, 86/16, 50/17, 84/18, 77/19, 205/21 in 16/22).
16. člen
(začetek veljavnosti)
Ta pravilnik začne veljati petnajsti dan po
objavi v Uradnem listu Republike Slovenije.«.