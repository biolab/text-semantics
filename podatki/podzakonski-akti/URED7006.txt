I. SPLOŠNE DOLOČBE
1. člen
Ta uredba določa vodovarstveno območje za vodno telo
vodonosnika Ljubljanskega polja (v nadaljnjem besedilu: VVO), ki se uporablja
za oskrbo prebivalcev s pitno vodo za Mestno občino Ljubljana in delno za
občini Dol pri Ljubljani in Škofljica, ter vodovarstveni režim.
2. člen
(1) VVO sestavljajo notranja območja z območji zajetij,
ki so prikazana na publikacijski karti v prilogi 1, ki je sestavni del te
uredbe.
(2) Območja zajetij so določena okoli črpalnih vrtin, ki
so navedene na seznamu v prilogi 4, ki je sestavni del te uredbe. Na karti iz
prejšnjega odstavka so črpalne vrtine prikazane z znakom, ki je krog modre
barve.
(3) Notranja območja iz prvega odstavka tega člena se delijo
na:
a)    
najožja VVO z najstrožjim vodovarstvenim režimom, znotraj katerih so
območja zajetij,
b)    
ožja VVO, ki so razdeljena na:
- 
dve podobmočji s strogim vodovarstvenim režimom in
- 
tri podobmočja z manj strogim vodovarstvenim režimom ter
c)    
širša VVO, ki so razdeljena na:
- 
dve podobmočji z milejšim vodovarstvenim režimom in
- 
pet podobmočij z milim vodovarstvenim režimom.
(4) Notranja območja iz prejšnjega odstavka in območja
zajetij so prikazana na publikacijski karti iz prvega odstavka tega člena in so
označena na naslednji način:
a)    
območje zajetja z belo barvo in oznako »VVO 0«,
b)    
najožje VVO z oranžno barvo in oznako »VVO I«,
c)    
ožje VVO z rumenima barvama in oznakama:
- 
podobmočje s strogim vodovarstvenim režimom z oznako »VVO II A« in
- 
podobmočje z manj strogim vodovarstvenim režimom z oznako »VVO II B« ter
č)    širše VVO z zelenima barvama in oznakama:
- 
podobmočje z milejšim vodovarstvenim režimom z oznako »VVO III A« in
- 
podobmočje z milim vodovarstvenim režimom z oznako »VVO III B«.
3. člen
(1) Seznam zemljiških parcel (v nadaljnjem besedilu:
parcela), ki so meje VVO, je naveden v prilogi 2, ki je sestavni del te uredbe.
Seznam parcel, ki so znotraj VVO na območjih zajetij in notranjih območjih, je
objavljen na osrednjem spletnem mestu državne uprave.
(2) Seznama parcel iz prejšnjega odstavka sta povzeta po
digitalnem zemljiškem katastru iz maja 2014, ki ga vodi Geodetska uprava
Republike Slovenije.
(3) VVO, notranja območja in območja zajetij ter njihove
geografske meje so prikazani na digitalnem podatkovnem sloju za raven merila
1:5.000 v državnem koordinatnem sistemu, ki so del vodnega katastra. Podatkovni
sloj vključuje zlasti naslednje podatke:
-       
identifikacijsko številko VVO, notranjih območij in območij zajetij,
-       
šifro posameznega notranjega območja in območja zajetja ter oznako in
ime posameznega notranjega območja in območja zajetja, 
-       
površino VVO, notranjih območij in območij zajetij,
-       
datum določitve oziroma uveljavitve VVO, notranjih območij in območij
zajetij ter
-       
opombe.
(4) (črtan).
(5) (črtan).
II. UKREPI, PREPOVEDI IN OMEJITVE ZA RABO VODE
4. člen
(1) Na najožjem VVO je prepovedana raba podzemne vode iz
virov, ki se varujejo s to uredbo, razen za javno oskrbo prebivalcev s pitno
vodo.
(2) Na podobmočju ožjega VVO s strogim vodovarstvenim
režimom, na podobmočju ožjega VVO z manj strogim vodovarstvenim režimom, na
podobmočju širšega VVO z milejšim vodovarstvenim režimom in na podobmočju
širšega VVO z milim vodovarstvenim režimom se lahko podeli vodna pravica za
rabo vode iz vodnega telesa, ki se varuje s to uredbo, če to ne vpliva na
količino in kakovost vode, ki se uporablja, ali je namenjena za javno oskrbo
prebivalcev s pitno vodo.
III. UKREPI, PREPOVEDI IN OMEJITVE ZA GRADNJO
5. člen
(1) Na območju zajetja je prepovedana gradnja, določena
v skladu s predpisom, ki ureja graditev objektov (v nadaljnjem besedilu:
gradnja), razen gradnje, ki je namenjena za javno oskrbo prebivalcev s pitno
vodo in je zanjo pridobljeno vodno soglasje.
(2) Na območju zajetja je prepovedano opravljanje
dejavnosti, ki bi lahko vplivale na spremembo lastnosti ali skladnost in
zdravstveno ustreznost pitne vode ali na delovanje sistema oskrbe s pitno vodo,
kot so: odlaganje odpadkov, skladiščenje nevarnih snovi, uporaba
fitofarmacevtskih sredstev (v nadaljnjem besedilu: FFS), uporaba gnojil, soljenje
utrjenih površin zunaj urejenega območja odvajanja padavinske odpadne vode,
vzdrževanje vozil in parkiranje gradbenih strojev, razen če gre za dejavnosti
za javno oskrbo prebivalcev s pitno vodo.
6. člen
(1) Na notranjih območjih je prepovedana gradnja, ki je
v preglednicah 1.1, 1.2 in 1.3 priloge 3, ki je sestavni del te uredbe,
označena z oznako »–«.
(2) Na notranjih območjih je prepovedana gradnja, ki je
v preglednicah 1.1, 1.2 in 1.3 priloge 3 te uredbe označena z oznakama »pp« ali
»pip«, če v postopku pridobivanja vodnega soglasja ali mnenja o državnem
prostorskem načrtu ali občinskem podrobnem prostorskem načrtu analiza tveganja
za onesnaženje ni bila izvedena ali če je iz izsledkov analize tveganja za
onesnaženje razvidno, da tveganje za onesnaženje zaradi te gradnje ali
izvajanja gradbenih del na notranjih območjih ni sprejemljivo.
7. člen
(1) Ne glede na prvi odstavek 6. člena te uredbe sta na
notranjih območjih dovoljeni sprememba namembnosti in rekonstrukcija
stanovanjskih in nestanovanjskih stavb in se za izvajanje teh del izda vodno
soglasje, če sprememba namembnosti ali rekonstrukcija stavbe ne pomeni
povečanja tveganja za onesnaženje vodnega telesa, če je zagotovljena
priključitev na javno kanalizacijo in se hkrati ne poveča zmogljivosti kanalizacijskega
priključka na obstoječo javno kanalizacijo ter če so zagotovljeni zaščitni
ukrepi, s katerimi se preprečijo negativni vplivi na stanje površinskih in
podzemnih voda.
(2) Ne glede na prvi odstavek 6. člena te uredbe je na
notranjih območjih dovoljena gradnja vojaških objektov, objektov za potrebe
zaščite in reševanja ob naravnih in drugih nesrečah ter objektov za varnost in
se vodno soglasje izda, če se zaradi rekonstrukcije ne spremenita velikost in
namembnost objekta oziroma sprememba rabe objekta ne pomeni povečanja tveganja
za onesnaženje vodnega telesa in če so za gradnjo zagotovljeni zaščitni ukrepi,
s katerimi se preprečijo negativni vplivi na stanje površinskih in podzemnih
voda.
(3) Ne glede na prvi odstavek 6. člena te uredbe so na
notranjih območjih dovoljena vzdrževalna dela v javno korist na javnih cestah v
skladu s predpisi, ki urejajo javne ceste, in predpisi, ki urejajo graditev
objektov, vzdrževalna dela v javno korist na železniški infrastrukturi v skladu
s predpisi, ki urejajo železniški promet, in predpisi, ki urejajo graditev
objektov, investicijska vzdrževalna dela na letališki infrastrukturi in
objektih, sistemih in napravah navigacijskih služb zračnega prometa (v
nadaljnjem besedilu: letalski navigacijski objekti) v skladu s predpisi, ki
urejajo letalstvo, in predpisi, ki urejajo graditev objektov, če je iz
izsledkov analize tveganja za onesnaženje razvidno, da je tveganje za
onesnaženje zaradi vzdrževalnih del v javno korist sprejemljivo.
(4) Ne glede na prvi odstavek 6. člena te uredbe so na
notranjih območjih dovoljena tudi redna vzdrževalna dela na železniški
infrastrukturi, če gre za obnove v okviru vzdrževanja v skladu s predpisi, ki
urejajo železniški promet, in predpisi, ki urejajo graditev objektov, redna
vzdrževalna dela letalskih navigacijskih objektov v skladu s predpisi, ki
urejajo letalstvo, in predpisi, ki urejajo graditev objektov, ter vzdrževalna
dela v javno korist na elektroenergetski infrastrukturi in objektih v skladu s
predpisi, ki urejajo vzdrževalna dela v javno korist na področju energetike, in
predpisi, ki urejajo graditev objektov, in se za izvajanje teh del izda vodno
soglasje, če so zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda.
(5) Ne glede na prejšnji odstavek vodno soglasje na
notranjih območjih ni potrebno za redna vzdrževalna dela na javnih cestah v
skladu s predpisi, ki urejajo javne ceste, in redna vzdrževalna dela na
železniški infrastrukturi, ki niso obnove v okviru vzdrževanja iz prejšnjega
odstavka, v skladu s predpisi, ki urejajo železniški promet.
(6) Ne glede na prvi odstavek 6. člena te uredbe je na
notranjih območjih dovoljena odstranitev objektov.
8. člen
(1) Na notranjih območjih je dovoljena gradnja, ki je v
preglednicah 1.1, 1.2 in 1.3 priloge 3 te uredbe označena z oznako »+«.
(2) Za gradnjo na notranjih območjih, ki je v
preglednicah 1.1, 1.2 in 1.3 priloge 3 te uredbe označena z oznako »pd«, je
treba pridobiti vodno soglasje.
(3) Na notranjih območjih je dovoljena gradnja, ki je v
preglednicah 1.1, 1.2 in 1.3 priloge 3 te uredbe označena z oznako »pp«, če so
načrtovani zaščitni ukrepi, za katere je iz izsledkov analize tveganja za
onesnaženje razvidno, da je tveganje za onesnaženje zaradi te gradnje
sprejemljivo, k projektnim rešitvam za gradnjo in izvedbo zaščitnih ukrepov pa
je izdano vodno soglasje.
(4) Na notranjih območjih je dovoljena gradnja, ki je v
preglednicah 1.1 in 1.2 priloge 3 te uredbe označena z oznako »pip«, če je to
gradnja infrastrukture v skladu z državnim prostorskim načrtom ali občinskim
podrobnim prostorskim načrtom, za katerega je narejena celovita presoja vplivov
na okolje in pridobljeno okoljevarstveno soglasje v skladu s predpisi, ki
urejajo varstvo okolja.
(5) Ne glede na tretji odstavek tega člena za gradnjo,
ki je v preglednicah 1.1, 1.2 in 1.3 priloge 3 te uredbe označena z oznako »pp«
in je na območju, ki se ureja z državnim prostorskim načrtom ali občinskim
podrobnim prostorskim načrtom, ministrstvo na podlagi izsledkov analize tveganja
za onesnaženje preveri sprejemljivost vplivov objekta na vodni režim in stanje vodnega
telesa ter vplive zaščitnih ukrepov na zmanjšanje tveganja za onesnaženje v
postopku izdaje mnenja o državnem prostorskem načrtu ali občinskem podrobnem
prostorskem načrtu v skladu s predpisi, ki urejajo prostorsko načrtovanje.
(6) Ne glede na četrti odstavek tega člena za gradnjo,
ki je v preglednicah 1.1 in 1.2 priloge 3 te uredbe označena z oznako »pip« in
je na območju, ki se ureja z državnim prostorskim načrtom ali občinskim
podrobnim prostorskim načrtom, ministrstvo na podlagi izsledkov analize
tveganja za onesnaženje preveri sprejemljivost vplivov objekta na vodni režim
in stanje vodnega telesa ter vplive zaščitnih ukrepov na zmanjšanje tveganja za
onesnaženje v postopku izdaje mnenja o državnem prostorskem načrtu ali
občinskem podrobnem prostorskem načrtu.
9. člen
Vodno soglasje se izda za gradnjo na notranjih območjih, če
so upoštevane prepovedi in pogoji glede odvajanja odpadnih voda v skladu s
predpisi, ki urejajo emisijo snovi pri odvajanju odpadnih voda.
10. člen
(1) Ne glede na prvi odstavek 6. člena te uredbe je na
notranjih območjih dovoljena gradnja in se izda vodno soglasje, če gre za
prenosni plinovod izključno za zemeljski plin v skladu s predpisi, ki urejajo
tehnične pogoje za graditev, obratovanje in vzdrževanje plinovodov z delovnim
tlakom nad 16 barov ter pogoje za posege na območjih njihovih varovalnih pasov,
in če so načrtovani zaščitni ukrepi, za katere je iz izsledkov analize tveganja
za onesnaženje razvidno, da je tveganje za onesnaženje zaradi te gradnje
sprejemljivo.
(2) Ne glede na prvi odstavek 6. člena te uredbe je na
notranjih območjih dovoljena gradnja letališč za javne potrebe za helikopterje
s premerom do 40 m v skladu s predpisi, ki urejajo letalstvo, in predpisi, ki
urejajo graditev objektov, in se izda vodno soglasje, če so načrtovani zaščitni
ukrepi, za katere je iz izsledkov analize tveganja za onesnaženje razvidno, da
je tveganje za onesnaženje zaradi te gradnje sprejemljivo.
11. člen
Ne glede na prvi odstavek 6. člena te uredbe so na notranjih
območjih za gradnjo avtoceste, hitre ceste, glavne, regionalne in lokalne ceste
ter javne poti in glavne ter regionalne železniške proge dovoljena gradbena
dela, navedena v preglednici 1.2 priloge 3 te uredbe pod zaporednima številkama
1 in 14, in se izda vodno soglasje, če so v projektnih rešitvah projekta za
pridobitev gradbenega dovoljenja načrtovani zaščitni ukrepi, za katere je iz
izsledkov analize tveganja za onesnaženje razvidno, da je tveganje za
onesnaženje zaradi izvajanja gradbenih del sprejemljivo.
12. člen
(1) Ne glede na prvi
odstavek 6. člena te uredbe je na podobmočjih ožjega VVO s strogim
vodovarstvenim režimom dovoljena gradnja in se izda vodno soglasje, če je
zagotovljeno odvajanje odpadnih voda v skladu s predpisi, ki urejajo emisijo
snovi pri odvajanju odpadnih voda.
(2) Poleg pogojev iz prejšnjega odstavka morajo biti na
območju Škofovih zavodov, Stegen in Korotanskega naselja na parcelah iz priloge
5, ki je sestavni del te uredbe, izpolnjeni tudi naslednji posebni pogoji:
1.     
dovoljena je gradnja stanovanjskih stavb iz preglednice 1.1 priloge 3 te
uredbe, navedenih pod zaporednimi številkami 1, 2 in 3;
2.     
dovoljena je gradnja nestanovanjskih stavb iz preglednice 1.1 priloge 3
te uredbe, navedenih pod zaporednimi številkami:
- 
1, 2, 11, 12, 20 in 22,
- 
3, 6, 7 in 9, če za gradnjo ni potrebna presoja vplivov na okolje po
predpisih, ki urejajo varstvo okolja, in če dejavnosti v teh stavbah ne
pomenijo povečanje tveganja za onesnaženje podzemne vode,
- 
14, če gre za ambulanto,
- 
8, če gre za gradnjo garažnih stavb z največ dvema podzemnima etažama,
in
- 
13, če ne gre za znanstveno raziskovalno delo;
3.     
na območju Stegen je poleg gradenj iz prejšnje točke dovoljena tudi
gradnja nestanovanjskih stavb iz preglednice 1.1 priloge 3 te uredbe, navedenih
pod zaporedno številko 10 a;
4.     
gradnja posameznih vrst stavb iz 1., 2. in 3. točke tega odstavka je
dovoljena pod pogoji, določenimi za posamezno vrsto stavbe iz preglednice 1.1
priloge 3 te uredbe, kakor so navedeni za podobmočje ožjega VVO z manj strogim
vodovarstvenim režimom, pri čemer največja dovoljena globina izkopa lahko sega
največ do 10 m nad najvišjo gladino podzemne vode;
5.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma da se odvaja preko lovilnika olj v skladu z zahtevami
iz točke 10 c poglavja IV iz preglednice 1.1 priloge 3 te uredbe, če gre
za začasno rešitev v prehodnem obdobju do zgraditve javnega kanalizacijskega omrežja
za padavinsko odpadno vodo ali do zagotovitve potrebnih zmogljivosti na javnem
kanalizacijskem omrežju mešanega sistema.
(3) Poleg pogojev iz prvega odstavka tega člena morajo
biti na območju Litostroja na parcelah iz priloge 5 te uredbe izpolnjeni tudi
naslednji posebni pogoji:
1.     
dovoljena je gradnja nestanovanjskih stavb iz preglednice 1.1 priloge 3
te uredbe, navedenih pod zaporednimi številkami:
- 
1, 2, 3, 8, 10 a, 11, 12, 13, 22 in
- 
6, 7 in 9, če za gradnjo ni potrebna presoja vplivov na okolje po
predpisih, ki urejajo varstvo okolja, in če dejavnosti v teh stavbah ne
pomenijo povečanje tveganja za onesnaženje podzemne vode;
2.     
gradnja posameznih vrst stavb iz prejšnje točke je dovoljena pod pogoji,
določenimi za posamezno vrsto stavbe iz preglednice 1.1 priloge 3 te uredbe,
kakor so navedeni za podobmočje ožjega VVO z manj strogim vodovarstvenim režimom,
pri čemer največja globina izkopa lahko sega največ do 10 m nad najvišjo
gladino podzemne vode;
3.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma da se odvaja preko lovilnika olj v skladu z
zahtevami iz točke 10 c poglavja IV iz preglednice 1.1 priloge 3 te
uredbe, če gre za začasno rešitev v prehodnem obdobju do zgraditve javnega
kanalizacijskega omrežja za padavinsko odpadno vodo ali do zagotovitve potrebnih
zmogljivosti na javnem kanalizacijskem omrežju mešanega sistema;
4.     
gre za gradnjo v skladu s podrobnim prostorskim aktom Mestne občine
Ljubljana.
(4) Poleg pogojev iz prvega odstavka tega člena morajo
biti na območju ob Verovškovi na parcelah iz priloge 5 te uredbe izpolnjeni
tudi naslednji posebni pogoji:
1.     
dovoljena je gradnja športnih igrišč za športe na prostem, razen za
avtomobilske, motoristične, kolesarske ali konjske dirke;
2.     
dovoljena je gradnja drugih gradbeno inženirskih objektov za šport,
rekreacijo in prosti čas, če gre za otroška in druga javna igrišča, javne
vrtove, parke, trge, ki niso sestavni deli javne ceste, zelenice in druge
urejene zelene površine;
3.     
dovoljena je gradnja nestanovanjskih stavb iz preglednice 1.1 priloge 3
te uredbe, navedenih pod zaporednimi številkami 2, 3, 6, 8, 9 in 22, če so na
podlagi izsledkov analize tveganja za onesnaženje zagotovljeni zaščitni ukrepi,
s katerimi se preprečijo negativni vplivi na stanje površinskih in podzemnih
voda, in če gre za gradnjo v skladu s podrobnim prostorskim aktom Mestne občine
Ljubljana;
4.     
zaradi ugotavljanja vpliva izvajanja dejavnosti ali obratovanja naprav
na stanje podzemne vode v nestanovanjskih stavbah iz prejšnje točke je treba
zagotoviti izvajanje obratovalnega monitoringa stanja podzemne vode;
5.     
gradnja posameznih vrst stavb iz 1. in 2. točke tega odstavka je
dovoljena pod pogoji, določenimi za posamezno vrsto stavbe iz preglednice 1.1
priloge 3 te uredbe, kakor so navedeni za podobmočje ožjega VVO z manj strogim
vodovarstvenim režimom, pri čemer največja globina izkopa lahko sega največ do
10 m nad najvišjo gladino podzemne vode;
6.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma da se odvaja preko lovilnika olj v skladu z
zahtevami iz točke 10 c poglavja IV iz preglednice 1.1 priloge 3 te
uredbe, če gre za začasno rešitev v prehodnem obdobju do zgraditve javnega
kanalizacijskega omrežja za padavinsko odpadno vodo ali do zagotovitve potrebnih
zmogljivosti na javnem kanalizacijskem omrežju mešanega sistema.
(5) Poleg pogojev iz prvega odstavka tega člena morajo
biti na območju severnega Bežigrada in na območju ob Štajerski cesti na
parcelah iz priloge 5 te uredbe izpolnjeni tudi naslednji posebni pogoji:
1.     
dovoljena je gradnja stanovanjskih stavb iz preglednice 1.1 priloge 3 te
uredbe, navedenih pod zaporednimi številkami 1, 2 in 3;
2.     
dovoljena je gradnja nestanovanjskih stavb iz preglednice 1.1 priloge 3
te uredbe, navedenih pod zaporednimi številkami:
- 
1, 2, 11, 12, 13, 20 in 22,
- 
14, če gre za ambulanto, in
- 
3 in 6, če za gradnjo ni potrebna presoja vplivov na okolje po
predpisih, ki urejajo varstvo okolja, in če dejavnosti v teh stavbah ne
pomenijo povečanje tveganja za onesnaženje podzemne vode;
3.     
dovoljena je gradnja športnih igrišč za športe na prostem, razen za
avtomobilske, motoristične, kolesarske ali konjske dirke;
4.     
dovoljena je gradnja drugih gradbeno inženirskih objektov za šport,
rekreacijo in prosti čas, če gre za otroška in druga javna igrišča, javne
vrtove, parke, trge, ki niso sestavni deli javne ceste, zelenice in druge urejene
zelene površine;
5.     
gradnja posameznih vrst stavb iz 1., 2., 3. in 4. točke tega odstavka je
dovoljena pod pogoji, določenimi za posamezno vrsto stavbe iz preglednice 1.1
priloge 3 te uredbe, kakor so navedeni za podobmočje ožjega VVO z manj strogim
vodovarstvenim režimom;
6.     
za parkirišča je treba zagotoviti, da se padavinska odpadna voda odvaja
v javno kanalizacijo oziroma da se odvaja preko lovilnika olj v skladu z
zahtevami iz točke 10 c poglavja IV iz preglednice 1.1 priloge 3 te
uredbe, če gre za začasno rešitev v prehodnem obdobju do zgraditve javnega
kanalizacijskega omrežja za padavinsko odpadno vodo ali do zagotovitve potrebnih
zmogljivosti na javnem kanalizacijskem omrežju mešanega sistema.
(6) Ne glede na zahteve iz 2. točke prejšnjega odstavka
je na parcelah št. 1001/4 in 1000/2 k. o. Ježica dovoljena gradnja in se
izda vodno soglasje za gasilski dom s pripadajočo infrastrukturo, če so na
podlagi izsledkov analize tveganja za onesnaženje zagotovljeni zaščitni ukrepi,
s katerimi se preprečijo negativni vplivi na stanje površinskih in podzemnih
voda.
(7) Poleg pogojev iz prvega odstavka tega člena morajo
biti na območju ob Savi na parcelah iz priloge 5 te uredbe izpolnjeni tudi
naslednji posebni pogoji:
1.     
na rekreacijskem območju ob Savi zahod so dovoljeni:
- 
ureditev desnega brega Save z navezavo na rekreacijski program širšega
mestnega pomena,
- 
gradnja športnih igrišč za športe na prostem, razen za avtomobilske,
motoristične, kolesarske ali konjske dirke, in
- 
gradnja drugih gradbeno inženirskih objektov za šport, rekreacijo in
prosti čas, če gre za otroška in druga javna igrišča, javne vrtove, parke,
trge, ki niso sestavni deli javne ceste, zelenice in druge urejene zelene
površine;
2.     
na območju hipodroma je dovoljena gradnja in se izda vodno soglasje, če
je zagotovljena priključitev na javno kanalizacijo v skladu s predpisi, ki
urejajo odvajanje in čiščenje komunalne odpadne in padavinske vode, in če so na
podlagi izsledkov analize tveganja za onesnaženje zagotovljeni zaščitni ukrepi,
s katerimi se preprečijo negativni vplivi na stanje površinskih in podzemnih
voda, in sicer za:
- 
rekonstrukcijo hipodroma in tribun za gledalce s spremljajočimi prostori,
potrebnimi za delovanje športnih objektov, kot so: garderobe, sanitarije,
klubski prostori, shrambe športnih rekvizitov do največ 200 m2 bruto
tlorisne površine, prostori za izvajanje gostinske dejavnosti do največ 250 m2
bruto tlorisne površine in prostori za izvajanje trgovske dejavnosti do največ
150 m2 bruto tlorisne površine;
- 
dve odprti jahališči in sprehajalni krog za športne konje;
- 
stavbe za rejo športnih konj za največ 100 glav velike živine;
- 
skladišča za krmo in spravilo delovnih strojev, namenjenih vzdrževanju
objektov hipodroma;
- 
skladišča za živinska gnojila, pri čemer morata njihova zmogljivost in
izvedba ustrezati zahtevam iz predpisa, ki ureja varstvo voda pred
onesnaževanjem z nitrati iz kmetijskih virov; zmogljivost skladišč za živinska
gnojila mora zadoščati tudi za skladiščenje večjih količin živinskih gnojil, ki
nastanejo na območju hipodroma med konjeniškimi prireditvami;
- 
rekonstrukcijo obstoječih stavb za rejo športnih konj in njihovo
spremembo v največ dve pokriti jahalni dvorani ali gradnjo največ dveh novih
jahalnih dvoran, če z rekonstrukcijo obstoječih stavb za rejo športnih konj
ureditev jahalnih dvoran zaradi prilagoditve zahtevam vodovarstvenega režima
tehnično ni izvedljiva ali pomeni nesorazmerno visoke stroške; gradnja novih
jahalnih dvoran je dopustna, če se obstoječe stavbe za rejo živali odstranijo;
- 
postavitev enostavnih objektov za potrebe konjeniških prireditev znotraj
območja hipodroma, ki morajo biti urejeni tako, da je preprečeno kakršno koli
izcejaje ali pronicanje onesnaževal v podzemno vodo; po končani prireditvi
morajo biti objekti odstranjeni;
- 
ureditev parkirnih mest vzdolžno ob tribunah, ob jahalnih dvoranah in ob
dovoznih cestah;
- 
ureditev jahalnih in pešpoti ter ureditev območja z dodatno parkovno
opremo, otroškimi in drugimi javnimi igrišči ter orodjem za rekreacijo;
- 
ureditev desnega brega Save z navezavo na rekreacijski program širšega
mestnega pomena;
3.     
na rekreacijskem območju ob Savi vzhod so dovoljeni:
- 
ureditev jahalnih in pešpoti ter gradnja drugih gradbeno inženirskih
objektov za šport, rekreacijo in prosti čas, če gre za otroška in druga javna
igrišča, javne vrtove, parke, trge, ki niso sestavni deli javne ceste, zelenice
in druge urejene zelene površine;
- 
ureditev sanitarij s priključitvijo na javno kanalizacijo v skladu s
predpisi, ki urejajo odvajanje in čiščenje komunalne odpadne in padavinske
vode;
- 
gradnja stavbe za šport, če so na podlagi izsledkov analize tveganja za
onesnaženje zagotovljeni zaščitni ukrepi, s katerimi se preprečijo negativni
vplivi na stanje površinskih in podzemnih voda;
- 
gradnja gostinske stavbe z največ 200 m2 bruto tlorisne
površine, če je zagotovljena priključitev na javno kanalizacijo v skladu s
predpisi, ki urejajo odvajanje in čiščenje komunalne odpadne in padavinske
vode;
- 
ureditev parkirnih mest ob dovoznih cestah;
4.     
na območju konjeniškega centra za
rekreativno jahanje – vzhod je
dovoljena gradnja, če so na podlagi izsledkov analize tveganja za onesnaženje
zaradi gradenj in ureditev zagotovljeni zaščitni ukrepi, s katerimi se
preprečijo negativni vplivi na stanje površinskih in podzemnih voda, če gre za:
- 
stavbo za rejo športnih konj za največ 50 glav velike živine;
- 
skladišče za živinska gnojila, pri čemer morata njegova zmogljivost in
izvedba ustrezati zahtevam iz predpisa, ki ureja varstvo voda pred
onesnaževanjem z nitrati iz kmetijskih virov;
- 
pokrito jahalno dvorano s spremljajočimi prostori, potrebnimi za
delovanje športnih objektov, kot so: garderobe, sanitarije, klubski prostori,
shrambe športnih rekvizitov do največ 200 m2 bruto površine,
prostori za izvajanje gostinske dejavnosti do največ 150 m2 bruto
tlorisne površine;
- 
skladišča za krmo in spravilo delovnih strojev, namenjenih vzdrževanju
objektov konjeniškega centra;
- 
odprto jahališče in sprehajalni krog za konje;
5.     
na območju Tomačevega je dovoljena gradnja stanovanjskih stavb iz
preglednice 1.1 priloge 3 te uredbe, navedenih pod zaporednima številkama 1 in
2, znotraj območja, določenega s koordinatami v državnem koordinatnem sistemu
iz priloge 6, ki je sestavni del te uredbe;
6.     
na območju parka ob Savi so dovoljeni:
- 
gradnja športnih igrišč za športe na prostem, razen za avtomobilske,
motoristične, kolesarske ali konjske dirke;
- 
gradnja drugih gradbeno inženirskih objektov za šport, rekreacijo in
prosti čas, če gre za otroška in druga javna igrišča, javne vrtove, parke,
trge, ki niso sestavni deli javne ceste, zelenice in druge urejene zelene
površine;
- 
ureditev vstopnega objekta na rekreacijsko območje s prostori, kot so:
informacijski center, sanitarije, izposojevalnica športne opreme, sedež službe
za vzdrževanje rekreacijskega območja in prostori za izvajanje gostinske
dejavnosti do največ 200 m2 bruto tlorisne površine, s
priključitvijo na urejeno kanalizacijsko omrežje v skladu s predpisi, ki
urejajo odvajanje in čiščenje komunalne odpadne in padavinske vode;
- 
ureditev sanitarij s priključitvijo na urejeno kanalizacijsko omrežje v
skladu s predpisi, ki urejajo odvajanje in čiščenje komunalne odpadne in
padavinske vode;
- 
ureditev parkirnih mest ob dovoznih cestah;
7.     
na območju kinološkega centra ob Savi sta dovoljeni:
- 
ureditev kinološkega poligona z gradnjo spremljajočih objektov oziroma
spremembo namembnosti obstoječih objektov, če se tlorisna površina objektov ne
poveča, če so upoštevane prepovedi in pogoji glede odvajanja odpadnih voda v
skladu s predpisi, ki urejajo emisijo snovi pri odvajanju odpadnih voda, in če
sprememba namembnosti rabe stavbe ne pomeni povečanja tveganja za onesnaženje
vodnega telesa, in sicer za: odprt in nadkrit kinološki poligon, stavbo za
shranjevanje delovnih strojev, stavbo s pesjaki, stavbo s spremljajočimi
prostori, kot so: garderobe, sanitarije, klubski prostor in sprejemna pisarna,
ter 
- 
ureditev parkirišča za največ 20 vozil, pri čemer je treba zagotoviti,
da se padavinska odpadna voda odvaja neposredno ali posredno v vode preko
usedalnika in lovilnika olj;
8.     
na območju konjeniškega centra za rekreativno jahanje – zahod je na
parcelah iz priloge 5 te uredbe dovoljena gradnja objektov, če:
a)   
je k projektnim rešitvam priložena analiza tveganja za onesnaženje, v
kateri so celovito obravnavani vsi načrtovani objekti in je iz rezultatov te
analize razvidno, da so zagotovljeni zaščitni ukrepi, s katerimi se preprečijo
negativni vplivi na vodni režim ter na stanje površinskih in podzemnih voda,
zlasti pa na kakovost in količino podzemne vode, ter da je tveganje onesnaženja
zaradi teh posegov sprejemljivo, 
b)   
skupna obremenitev območja konjeniškega centra za rekreativno jahanje –
zahod ne sme presegati 25 glav velike živine,
c)   
gre za gradnjo:
-     brez
podzemnih etaž zunaj 40-metrskega priobalnega pasu,
-     ene stavbe
za rejo športnih konj z zmogljivostjo največ 25 glav velike živine, 
-     enega
skladišča za živinska gnojila, pri čemer morata njegova zmogljivost in izvedba
ustrezati zahtevam iz predpisa, ki ureja varstvo voda pred onesnaževanjem z
nitrati iz kmetijskih virov, 
-     enega
skladišča za krmo in spravilo delovnih strojev, namenjenih vzdrževanju objektov
konjeniškega centra do največ 350 m2 bruto tlorisne površine,
in
-     enega
sprehajalnega kroga za konje, 
č)   se pri gradnji objektov: 
-     uporabljajo
materiali in snovi, iz katerih se ne izlužujejo nevarne snovi, ki bi vplivale
na spremembo lastnosti ali skladnosti in zdravstveno ustreznost pitne vode v
skladu s predpisi, ki urejajo pitno vodo, 
-     posegi v
tla z odstranjevanjem krovnih plasti in spodnjih plasti tal zaradi gradnje
izvajajo tako, da so prizadete čim manjše površine, 
-     glede
obremenjevanja tal z vnosom zemeljskega izkopa, umetno pripravljene zemljine in
polnila upoštevajo zahteve iz predpisa, ki ureja obremenjevanje tal z vnašanjem
odpadkov, in
d)   
so v primeru nesreče v času gradnje in uporabe teh objektov izvedeni
zaščitni ukrepi, s katerimi se prepreči uhajanje, izcejanje ali ponikanje snovi
skozi tla ali iz površinskih voda v podzemno vodo ali zajetje.
(8) Poleg pogojev iz prvega odstavka tega člena morajo biti
na območju Nacionalnega centra za spremljanje, načrtovanje in odziv na nesreče
na območju Šentvid (v nadaljnjem besedilu: NC Šentvid) na parcelah iz priloge
5, ki je sestavni del te uredbe, izpolnjeni naslednji posebni pogoji: 
a)    
k projektnim rešitvam je priložena analiza tveganja za onesnaženje, v
kateri so celovito obravnavani vsi načrtovani objekti in je iz rezultatov te
analize razvidno, da so zagotovljeni zaščitni ukrepi, s katerimi se preprečijo
negativni vplivi posegov na vodni režim in na stanje površinskih in podzemnih
voda, zlasti pa na kakovost in količino podzemne vode, ter da je tveganje
onesnaženja zaradi teh posegov sprejemljivo,
b)    
dovoljena je gradnja največ osmih nestanovanjskih stavb, namenjenih
izključno za potrebe NC Šentvid, iz preglednice 1.1 priloge 3 te uredbe,
navedenih pod zaporednimi številkami: 1, 2, 8, 10 a, če gre za skladišča
nenevarnih snovi, 13, če ne gre za znanstvenoraziskovalno delo, in 23, če gre
za stavbe za začasno nastanitev sil za zaščito, reševanje in pomoč,
c)    
kletna etaža je v tlorisu pod enim objektom lahko vkopana s končnim
tlakom na globini do 3,5 m od raščenega terena,
č)    na parkiriščih je treba
zagotoviti, da se padavinska odpadna voda prek lovilnika olj odvaja v javno
kanalizacijo,
d)    
na območju NC Šentvid mora biti po zgraditvi vseh objektov najmanj 60 % površin zatravljenih,
e)    
vzpostavitev novih zatravljenih površin, kjer je omogočeno pronicanje
padavinske vode skozi tla v vodonosnik, 
f)     
pri gradnji se uporabljajo materiali in snovi, iz katerih se ne
izlužujejo nevarne snovi, ki bi vplivale na spremembo lastnosti ali skladnosti
in zdravstveno ustreznost pitne vode v skladu s predpisi, ki urejajo pitno
vodo, 
g)    
posegi v tla z odstranjevanjem krovnih plasti in spodnjih plasti tal se
izvajajo tako, da so prizadete čim manjše površine, 
h)    
pri obremenjevanju tal z vnosom zemeljskega izkopa, umetno pripravljene
zemljine in polnila se pri gradnji upoštevajo zahteve iz predpisa, ki ureja
obremenjevanje tal z vnašanjem odpadkov, 
i)      
v primeru nesreče so v času gradnje in uporabe teh objektov izvedeni
zaščitni ukrepi, s katerimi se prepreči uhajanje, izcejanje ali ponikanje snovi
skozi tla ali iz površinskih voda v podzemno vodo ali zajetje.
13. člen
(1) Ne glede na prvi odstavek 6. člena te uredbe je na
podobmočjih ožjega VVO s strogim vodovarstvenim režimom, ki niso območja iz
prejšnjega člena, dovoljena gradnja in se izda vodno soglasje, če so izpolnjeni
pogoji iz prvega odstavka prejšnjega člena ter zagotovljeni zaščitni ukrepi, s
katerimi se preprečijo negativni vplivi na stanje površinskih in podzemnih
voda, in če:
1.     
gre za funkcionalne zaokrožitve komunalno opremljenih območij ter
gradnjo objektov, ki pomenijo izkoristek prostih in nezadostno izkoriščenih
površin znotraj naselij,
2.     
se ne povečuje obseg zazidljivih zemljišč, določenih z Odlokom o
občinskem prostorskem načrtu Mestne občine Ljubljana – izvedbeni del (Uradni
list RS, št. 78/10, 10/11 – DPN, 22/11 – popr., 43/11 – ZKZ-C, 53/12 – obvezna
razlaga, 9/13, 23/13 – popr., 72/13 – DPN, 71/14 – popr. in 92/14), in
3.     
gre za gradnjo nestanovanjskih stavb iz preglednice 1.1 priloge 3 te
uredbe, navedenih pod zaporednimi številkami:
- 
2, 3 in 12, do največ 500 m2 bruto površine, če gre za stavbe
javne uprave ali za stavbe, namenjene poslovanju s strankami v bankah ali
poštah, za samostojne prodajalne z živili oziroma tekstilom, prodajne galerije
ali knjižnice, razen za arhive in stavbe za hrambo
arhivskega gradiva;
- 
6, do največ 150 m2 bruto površine, razen kemičnih čistilnic,
pralnic in avtopralnic;
- 
13, če gre za vrtec ali jasli;
- 
8, če gre za ureditev mirujočega prometa v soseski Ruski car, če
zmogljivost stavbe ne presega 550 parkirnih mest, pri čemer ima stavba lahko
največ dve podzemni etaži, in če so na podlagi izsledkov analize tveganja za
onesnaženje zagotovljeni zaščitni ukrepi, s katerimi se preprečijo negativni
vplivi na stanje površinskih in podzemnih voda. Za izvedbo tesnilnih sistemov
za zaščito podzemne vode (tesnilne zavese, injektiranje, uporaba brizganega
betona) se uporabljajo betoni z nealkalnim pospeševalcem vezanja, ki nimajo
negativnih vplivov na kakovost podzemne vode in so le v funkciji gradnje
objekta. Vse morebitne izcedne vode je treba zbrati in odvesti na čistilno
napravo. Gradnja tesnilnih zaves, ki niso v funkciji objektov, ni dovoljena.
Dodatno zmanjšanje transmisivnosti vodonosnika zaradi izvedbe tesnilne zavese
ali injektiranja ne sme presegati 10 %. Tesnilne zavese ne smejo segati do dna
vodonosnika. Zaradi ugotavljanja vpliva izvajanja dejavnosti ali obratovanja
naprav na stanje podzemne vode je treba zagotoviti izvajanje obratovalnega
monitoringa stanja podzemne vode;
- 
8, če gre za ureditev mirujočega prometa v soseski Nove Jarše, če
zmogljivost stavbe ne presega 500 parkirnih mest, pri čemer ima stavba lahko
največ dve podzemni etaži, in če so na podlagi izsledkov analize tveganja za
onesnaženje zagotovljeni zaščitni ukrepi, s katerimi se preprečijo negativni
vplivi na stanje površinskih in podzemnih voda. Za izvedbo tesnilnih sistemov
za zaščito podzemne vode (tesnilne zavese, injektiranje, uporaba brizganega
betona) se uporabljajo betoni z nealkalnim pospeševalcem vezanja, ki nimajo
negativnih vplivov na kakovost podzemne vode in so le v funkciji gradnje
objekta. Vse morebitne izcedne vode je treba zbrati in odvesti na čistilno
napravo. Gradnja tesnilnih zaves, ki niso v funkciji objektov, ni dovoljena.
Dodatno zmanjšanje transmisivnosti vodonosnika zaradi izvedbe tesnilne zavese
ali injektiranja ne sme presegati 10 %. Tesnilne zavese ne smejo segati do dna
vodonosnika. Zaradi ugotavljanja vpliva izvajanja dejavnosti ali obratovanja
naprav na stanje podzemne vode je treba zagotoviti izvajanje obratovalnega monitoringa
stanja podzemne vode;
- 
1 in 15, do največ 200 m2 bruto površine, če gre za
spremljajoči objekt ob obstoječih športnih igriščih na območju ob Avšičevi
cesti, namenjen gostinski dejavnosti ter garderobi, shrambi rekvizitov,
sanitarijam in klubskim prostorom, in če je zagotovljena priključitev na
urejeno kanalizacijsko omrežje v skladu s predpisi, ki urejajo emisijo snovi
pri odvajanju odpadnih voda.
(2) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom, ki niso območja iz prejšnjega
člena, dovoljena gradnja in se izda vodno soglasje, če: 
1.     
je k projektnim rešitvam priložena analiza tveganja za onesnaženje, v
kateri so celovito obravnavani vsi načrtovani objekti in je iz rezultatov te
analize razvidno, da so zagotovljeni zaščitni ukrepi, s katerimi se preprečijo
negativni vplivi posegov na vodni režim in stanje površinskih in podzemnih
voda, zlasti pa na kakovost in količino podzemne vode, ter da je tveganje
onesnaženja zaradi teh posegov sprejemljivo, 
2.     
gre za funkcionalne zaokrožitve komunalno opremljenega območja ter
gradnjo objektov, ki pomenijo izkoristek prostih in nezadostno izkoriščenih
površin znotraj naselij,
3.     
gre za gradnjo dveh nestanovanjskih stavb na parc. št. 29/3, k. o. Nove Jarše, namenjenih lokalnemu
prebivalstvu, z upravnimi prostori za potrebe lokalne skupnosti, garažnimi
prostori za parkiranje vozil in prostori za izvajanje zdravstvene dejavnosti,
če gre za ambulante, dispanzerje in zdravstvene posvetovalnice, ter so
izpolnjeni tudi naslednji pogoji: 
a)   
kletna etaža v tlorisu pod objekti ni vkopana za več kot do 1,60 m pod
raščenim terenom,
b)   
skupna površina tlorisa objektov in tlakovanih površin na tej parceli ne
sme biti večja od 2000 m2, 
c)   
so na podobmočju ožjega VVO s strogim vodovarstvenim režimom na območju
mestne četrti Jarše iz neprepustnih površin vzpostavljene nove zatravljene
površine, ki s pronicanjem padavin skozi tla omogočajo napajanje podzemne vode
najmanj v skupni površini povečanja površine tlorisa objekta in tlakovanih
površin, 
č)    na
novih zatravljenih površinah se ne dopusti novogradnje,
d)   
uporabljajo se materiali in snovi, iz katerih se ne izlužujejo nevarne
snovi, ki bi vplivale na spremembo lastnosti ali skladnosti in zdravstveno
ustreznost pitne vode v skladu s predpisi, ki urejajo pitno vodo, 
e)   
posegi v tla z odstranjevanjem krovnih plasti in spodnjih plasti tal se
izvajajo tako, da so prizadete čim manjše površine, 
f)    
glede obremenjevanja tal z vnosom zemeljskega izkopa, umetno
pripravljene zemljine in polnila se pri gradnji upoštevajo zahteve iz predpisa,
ki ureja obremenjevanje tal z vnašanjem odpadkov, ter
g)   
v primeru nesreče v času gradnje in uporabe teh objektov so izvedeni
zaščitni ukrepi, s katerimi se prepreči uhajanje, izcejanje ali ponikanje snovi
skozi tla ali iz površinskih voda v podzemno vodo ali zajetje.
(3) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom, ki niso območja iz
prejšnjega člena, dovoljena gradnja in se izda vodno soglasje, če: 
1.     
je k projektnim rešitvam priložena analiza tveganja za onesnaženje, v
kateri so celovito obravnavani vsi načrtovani objekti in je iz rezultatov te
analize razvidno, da so zagotovljeni zaščitni ukrepi, s katerimi se preprečijo
negativni vplivi posegov na vodni režim in stanje površinskih in podzemnih
voda, zlasti pa na kakovost in količino podzemne vode, ter da je tveganje
onesnaženja zaradi teh posegov sprejemljivo, 
2.     
gre za funkcionalne zaokrožitve komunalno opremljenega območja ter
gradnjo objektov, ki pomenijo izkoristek prostih in nezadostno izkoriščenih
površin znotraj naselij,
3.     
gre za gradnjo ene nestanovanjske stavbe na parc. št. 2/4, k. o. Nove Jarše, namenjene muzejem in
knjižnicam, če gre za arhiv in hrambo arhivskega gradiva, ter so izpolnjeni
tudi naslednji pogoji: 
a)   
se dopusti gradnja ene nestanovanjske stavbe, ki nadomešča obstoječe
objekte, na območju obstoječih nepropustnih površinah, v velikosti do največ
2.000 m2 zazidane
površine,
b)   
se dopusti novogradnja v največ štirih etažah, ki lahko obsega klet,
pritličje, nadstropje in mansardo,
c)   
globina kletne etaže se ne poveča glede na globino kletne etaže
obstoječega objekta, 
č)    se na parc. št. 2/4 k. o.
Jarše ohranijo vse obstoječe prepustne površine,
d)   
uporabljajo se materiali in snovi, iz katerih se ne izlužujejo nevarne
snovi, ki bi vplivale na spremembo lastnosti ali skladnosti in zdravstveno
ustreznost pitne vode v skladu s predpisi, ki urejajo pitno vodo, 
e)   
posegi v tla z odstranjevanjem krovnih plasti in spodnjih plasti tal se
izvajajo tako, da so prizadete čim manjše površine, 
f)    
glede obremenjevanja tal z vnosom zemeljskega izkopa, umetno
pripravljene zemljine in polnila se pri gradnji upoštevajo zahteve iz predpisa,
ki ureja obremenjevanje tal z vnašanjem odpadkov, ter
g)   
v primeru nesreče v času gradnje in uporabe teh objektov so izvedeni
zaščitni ukrepi, s katerimi se prepreči uhajanje, izcejanje ali ponikanje snovi
skozi tla ali iz površinskih voda v podzemno vodo ali zajetje.
(4) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom na delu območja
pokopališče Žale na območju krematorija na parcelah iz priloge 5 te uredbe
dovoljena gradnja in se izda vodno soglasje, če so na podlagi izsledkov analize
tveganja za onesnaženje zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda, in sicer za:
-       
ureditev dovozne poti in ploščadi za ločeno zbiranje nenevarnih odpadkov
na parceli št. 1648/2 – del, k. o. Stožice; padavinska voda z dovozne poti in
ploščadi, očiščena v skladu s predpisi, ki urejajo emisijo snovi pri odvajanju
odpadnih voda, se mora odvajati v javno kanalizacijo;
-       
gradnjo objekta za shranjevanje delovnih strojev in vozil za potrebe
upravljanja pokopališča ter gradnjo zbiralnika padavinske vode s strešnih
površin za rabo vode za zalivanja grobov in drugih zelenih površin pokopališča
na parcelah št. 1648/2 – del, 1647/2, 1649/2 in 1650/7, k. o. Stožice;
-       
razširitev objekta upepeljevalnice na delu parc. št. 1649/4 in na parc. št. 1650/2, obe k. o. Stožice, pri čemer spodnja etaža ne sme
segati pod nivo obstoječega objekta.
(5) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom na območju ob Šmartinski
cesti na parcelah iz priloge 5 te uredbe dovoljena ureditev obračališča za
mestni potniški promet in parkirišč za največ 900 parkirnih mest, pri čemer je
treba zagotoviti, da se padavinska odpadna voda odvaja v javno kanalizacijo.
(6) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom na območju med
pokopališčem Žale, PST in Štajersko cesto na parcelah iz priloge 5 te uredbe
dovoljena ureditev parkovne površine.
14. člen
Ne glede na prvi odstavek 6. člena te uredbe je na
podobmočjih ožjega VVO s strogim vodovarstvenim režimom, ki niso območja iz 12.
člena te uredbe, gradnja stanovanjskih objektov iz preglednice 1.1 priloge 3 te
uredbe, navedenih pod zaporednima številkama 1 in 2, če gre za dvostanovanjske
stavbe, dovoljena ter se izda vodno soglasje, če gre za funkcionalne zaokrožitve
komunalno opremljenih območij in dopolnilno gradnjo objektov, ki pomenijo
izkoristek prostih in nezadostno izkoriščenih površin znotraj naselij, in če je
gradnja dovoljena s prostorskim aktom Mestne občine Ljubljana.
15. člen
(1) Ne glede na prvi odstavek 6. člena te uredbe je na
podobmočjih ožjega VVO s strogim vodovarstvenim režimom dovoljena gradnja in se
izda vodno soglasje za nestanovanjske stavbe iz preglednice 1.1 priloge 3 te
uredbe, navedenih pod zaporednimi številkami 16, 17, 17a, 18 in 19, če gre za
dopolnilno gradnjo objektov, ki pomenijo izkoristek prostih in nezadostno
izkoriščenih površin znotraj grajenega območja kmetije, in če je gradnja
dovoljena s prostorskim aktom Mestne občine Ljubljana.
(2) Ne glede na prvi odstavek 6. člena te uredbe je na
podobmočju ožjega VVO s strogim vodovarstvenim režimom dovoljena gradnja in se
izda vodno soglasje, če so izpolnjeni pogoji iz prvega odstavka 12. člena te
uredbe in če so zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda, in sicer za:
-       
kmetijo z identifikacijsko številko kmetijskega gospodarstva KMG-MID
100291421 ali njenega pravnega naslednika na parcelah št. 748 in 749, k. o.
Ježica, za gradnjo nestanovanjskih stavb iz preglednice 1.1 priloge 3 te
uredbe, navedenih pod zaporedno številko 17a, vključno z gradnjo zbiralnika
gnojevke in gnojnice v skladu s predpisom, ki ureja varstvo voda pred
onesnaževanjem z nitrati iz kmetijskih virov, če skupna obremenitev na
kmetijskih zemljiščih v uporabi kmetijskega gospodarstva na podobmočju ožjega
območja s strogim vodovarstvenim režimom ne presega 80 glav velike živine, in
nestanovanjskih stavb iz preglednice 1.1 priloge 3 te uredbe, navedenih pod
zaporednima številkama 18 in 19;
-       
kmetijo z identifikacijsko številko kmetijskega gospodarstva KMG-MID
100356755 ali njenega pravnega naslednika na parceli št. 813, k. o.
Ježica, za gradnjo nestanovanjskih stavb iz preglednice 1.1 priloge 3 te
uredbe, navedenih pod zaporednima številkama 18 in 19, ter za gradnjo
stanovanjske stavbe iz preglednice 1.1 priloge 3 te uredbe, navedene pod
zaporedno številko 1;
-       
kmetijo z identifikacijsko številko kmetijskega gospodarstva KMG-MID
100330903 ali njenega pravnega naslednika na parceli št. 658/1, k. o.
Ježica, za gradnjo nestanovanjskih stavb iz preglednice 1.1 priloge 3 te
uredbe, navedenih pod zaporednima številkama 18 in 19.
16. člen
(1) Ne glede na preglednico 1.1 in preglednico 1.2
priloge 3 te uredbe je na podobmočjih iz tretjega odstavka 2. člena te
uredbe dovoljena gradnja in se izda vodno soglasje, če je iz izsledkov analize
tveganja za onesnaženje razvidno, da je tveganje za onesnaženje zaradi gradnje
sprejemljivo in so zagotovljeni zaščitni ukrepi, s katerimi se preprečijo
negativni vplivi na stanje površinskih in podzemnih voda, in če so izpolnjeni naslednji
posebni pogoji, in sicer za:
1.     
glavne in regionalne železnice ter pripadajoče mostove in viadukte ter
predore in podhode, če:
- 
gre za gradnjo v obstoječih koridorjih;
- 
se vodotesni predori v območju nihanja gladine podzemne vode izvedejo
zunaj območij maksimalnih depresijskih lijakov črpališč. Maksimalni depresijski
lijak se določi s pomočjo numeričnega modela toka podzemne vode in ob maksimalni
izdatnosti celotnega črpališča;
- 
so temeljna tla železniške proge od površine vodonosnika ločena s
tesnilnimi sistemi, za katere je dokazana 100 odstotna nepropustnost za
vodo;
- 
se vode iz železniške proge odvajajo ločeno po vodotesni kanalizaciji na
čistilno napravo. Zaledne vode se lahko z vodo, ki priteka z železniške proge,
mešajo, če odvajanje po ločeni vodotesni kanalizaciji tehnično ni izvedljivo
ali pomeni nesorazmerno visoke stroške, in morajo biti v tem primeru skupaj
odvedene na čistilno napravo. Čiste zaledne vode lahko ponikajo;
- 
so na podobmočjih ožjega VVO s strogim vodovarstvenim režimom in na
podobmočju ožjega VVO z manj strogim vodovarstvenim režimom tesnilni sistemi
izvedeni tako, da ob iztirjenju vlečnega vozila oziroma vagonov ni mogoče
onesnaženje podzemne vode;
- 
se na gradbiščih, večjih od 1 hektarja, izvaja etapna gradnja, pri čemer
se največja dovoljena površina gradbišča brez izvedenih tesnilnih sistemov za
zaščito podzemne vode z dokazanim 100 odstotnim tesnjenjem določi za vsak odsek
etapne gradnje posebej, velikost in zaščitni ukrepi pa se preverijo v analizi
tveganja za onesnaženje;
- 
se za izvedbo tesnilnih sistemov za zaščito podzemne vode (tesnilne
zavese, injektiranje, uporaba brizganega betona) uporabljajo betoni z nealkalnim
pospeševalcem vezanja, ki nimajo negativnih vplivov na kakovost podzemne vode
in so le v funkciji gradnje objekta. Vse morebitne izcedne vode je treba zbrati
in odvesti na čistilno napravo. Gradnja tesnilnih zaves, ki niso v funkciji
objektov, ni dovoljena. Dodatno zmanjšanje transmisivnosti vodonosnika zaradi
izvedbe tesnilne zavese ali injektiranja ne sme presegati 10 %. Tesnilne zavese
ne smejo segati do dna vodonosnika;
2.     
avtoceste, hitre ceste, glavne ceste in regionalne ceste ter pripadajoče
mostove in viadukte ter predore in podhode, če:
- 
se z gradnjo objektov ne poseže na območje maksimalnih depresijskih
lijakov črpališč in pod območje obstoječih nivelet dna spodnjega ustroja (pod
posteljico). Maksimalni depresijski lijak se določi s pomočjo numeričnega
modela toka podzemne vode in ob maksimalni izdatnosti celotnega črpališča. Pri
gradbenih delih v primeru rekonstrukcij obstoječih objektov se ne sme posegati
pod območje obstoječih nivelet dna spodnjega ustroja (pod posteljico);
- 
se na gradbiščih, večjih od 1 hektarja, izvaja etapna gradnja, pri čemer
se največja dovoljena površina gradbišča brez izvedenih tesnilnih sistemov za
zaščito podzemne vode z dokazanim 100 odstotnim tesnjenjem določi za vsak odsek
etapne gradnje posebej, velikost in zaščitni ukrepi pa se preverijo v analizi
tveganja za onesnaženje;
- 
se za izvedbo tesnilnih sistemov za zaščito podzemne vode (tesnilne
zavese, injektiranje, uporaba brizganega betona) uporabljajo betoni z
nealkalnim pospeševalcem vezanja, ki nimajo negativnih vplivov na kakovost
podzemne vode in so le v funkciji gradnje objekta. Vse morebitne izcedne vode
je treba zbrati in odvesti na čistilno napravo. Gradnja tesnilnih zaves, ki
niso v funkciji objektov, ni dovoljena. Dodatno zmanjšanje transmisivnosti
vodonosnika zaradi izvedbe tesnilne zavese ali injektiranja ne sme presegati 10
odstotkov. Tesnilne zavese ne smejo segati do dna vodonosnika.
(2) Ne glede na točko 10 c poglavja IV iz preglednice
1.1 priloge 3 te uredbe je prepovedano ponikaje padavinske odpadne vode s cest
prek lovilnika olj na najožjem VVO na območju Kleč (odsek Avšičeve ceste od
križišča z Ulico bratov Komel do prečkanja železniške proge Ljubljana–Kamnik,
Cesta Urške Zatlerjeve in Saveljska cesta) in na območju Hrastja (odsek
Šmartinske ceste od prečkanja severne obvoznice do križišča s Cesto na Ježo).
(3) Ne glede na prvi odstavek 6. člena te uredbe je na
najožjem VVO na območju Kleč in na najožjem VVO na območju Hrastja dovoljena
gradnja in se izda vodno soglasje, če:
-       
gre za širitev obstoječe državne ceste znotraj obstoječega varovalnega
pasu ob tej državni cesti, določenega v skladu s predpisi, ki urejajo ceste,
-       
je iz izsledkov analize tveganja za onesnaženje razvidno, da je tveganje
za onesnaženje zaradi gradnje sprejemljivo in so zagotovljeni zaščitni ukrepi,
s katerimi se preprečijo negativni vplivi na stanje površinskih in podzemnih
voda, ter 
-       
gre za gradnjo znotraj varovalnega pasu v širini, ki velja na dan
uveljavitve te uredbe.
IV. PREPOVEDI V ZVEZI Z RAVNANJEM Z ZEMLJIŠČI IN GOZDOM
17. člen
(1) Na notranjih območjih je na kmetijskih zemljiščih
prepovedano:
-       
gnojiti brez gnojilnega načrta;
-       
gnojiti z blatom, ki nastaja na kmetijskem gospodarstvu in je mešanica
komunalne odpadne vode, gnojnice in gnojevke, ne glede na čas njegovega
skladiščenja;
-       
uporabljati blato iz čistilnih naprav, določeno v skladu s predpisom, ki
ureja uporabo blata iz komunalnih čistilnih naprav v kmetijstvu;
-       
uporabljati kompost, digestat ali pregnito blato 2. kakovostnega razreda,
določeno v skladu s predpisom, ki ureja predelavo biološko razgradljivih
odpadkov in uporabo komposta ali digestata;
-       
gnojiti z vsebino greznic, blatom komunalnih ali skupnih čistilnih
naprav ali drugih čistilnih naprav;
-       
shranjevati organska gnojila, razen odlagati uležan hlevski gnoj, v
skladu s predpisom, ki ureja varstvo voda pred onesnaževanjem z nitrati iz
kmetijskih virov, pri čemer se uležan hlevski gnoj ne sme odložiti na razdalji,
ki je krajša od 100 m od območja zajetja;
-       
shranjevati kompost, digestat in pregnito blato 1. in
2. kakovostnega razreda, določeno v skladu s predpisom, ki ureja predelavo
biološko razgradljivih odpadkov in uporabo komposta ali digestata;
-       
shranjevati blato iz čistilnih naprav, določeno v skladu s predpisom, ki
ureja uporabo blata iz komunalnih čistilnih naprav v kmetijstvu;
-       
vnašati zemeljski izkop, umetno pripravljeno zemljino ali polnilo,
določeno v skladu s predpisom, ki ureja obremenjevanje tal z vnašanjem
odpadkov.
(2) Gnojilni načrt iz prve alineje prejšnjega odstavka
mora biti izdelan v pisni obliki in biti ob inšpekcijskem nadzoru na vpogled
pristojnemu inšpektorju, če to zahteva. Vsebovati mora vsaj podatke o vrsti in
količini uporabljenega mineralnega oziroma organskega gnojila za posamezno
kmetijsko rastlino ter okvirni čas gnojenja. Gnojilni načrt se izdela v skladu
s Smernicami za strokovno utemeljeno gnojenje, ki so objavljene na spletnih
straneh ministrstva, pristojnega za kmetijstvo. Za analizo tal za gnojilni
načrt se lahko odvzame en povprečni vzorec tal za več parcel skupaj, če gre za
enako rabo in enake talne lastnosti na teh parcelah.
18. člen
(1) Poleg prepovedi iz prvega odstavka prejšnjega člena
je na kmetijskih zemljiščih na najožjih VVO prepovedano tudi:
-       
gnojiti z gnojnico in gnojevko;
-       
preoravati trajno travinje, razen če gre za travinje (trave, detelje,
deteljno-travne mešanice in travno-deteljne mešanice), ki je vključeno v
kolobar;
-       
uporabljati kompost, digestat ali pregnito blato 1. kakovostnega razreda,
določeno v skladu s predpisom, ki ureja predelavo biološko razgradljivih
odpadkov in uporabo komposta ali digestata;
-       
pasti živino.
(2) Pri gnojenju z uležanim hlevskim gnojem na najožjih
VVO letni vnos dušika iz uležanega hlevskega gnoja na posamezno enoto rabe
kmetijskih zemljišč znotraj najožjih VVO ne sme presegati 140 kg N/ha.
(3) Mineralna gnojila, ki vsebujejo dušik, se na
najožjih VVO lahko uporabljajo, če so pri izdelavi gnojilnega načrta in pri
gnojenju z mineralnimi gnojili upoštevane naslednje zahteve:
-       
za okopavine največja dovoljena količina dušika pri začetnem gnojenju
pred setvijo ne sme presegati 30 kg N/ha;
-       
največji enkraten odmerek dušika za dognojevanje okopavin ne sme
presegati 80 kg N/ha. Prvo dognojevanje okopavin se izvede na podlagi hitrega
talnega nitratnega testa, ki se opravi enkrat za eno vrsto okopavine. Preizkus
in vrednotenje rezultatov preizkusa se izvedeta v skladu s smernicami iz
drugega odstavka prejšnjega člena;
-       
za žita enkraten vnos dušika z dognojevanjem ne sme presegati 60 kg
N/ha. Jeseni pred setvijo ozimnih vrst žita je vnos dušika v tla z mineralnimi
gnojili prepovedan;
-       
za trajno travinje največja dovoljena količina dušika ne sme presegati
50 kg N/ha za vsako košnjo;
-       
za trajne nasade enkraten vnos dušika z dognojevanjem ne sme presegati
60 kg N/ha;
-       
za zelenjadnice največja dovoljena količina dušika pri začetnem gnojenju
ne sme presegati 40 kg N/ha. Enkraten vnos dušika za dognojevanje zelenjadnic
ne sme presegati 60 kg N/ha.
(4) Na najožjih VVO morajo biti kmetijska zemljišča vse
leto pokrita z zeleno odejo, določeno v skladu s predpisom, ki ureja varstvo
voda pred onesnaževanjem z nitrati iz kmetijskih virov.
19. člen
Če se na kmetijskih gospodarstvih izvaja paša živine in so
ograde s pašnimi površinami tudi na podobmočjih ožjega VVO s strogim
vodovarstvenim režimom, se živali v teh ogradah lahko pasejo na naslednji
način:
-       
napajanje živali in namestitev korita za rudnine (solnika) morata biti
urejena tako, da se korita lahko premešča po pašni površini in s tem zagotovi
enakomerna porazdelitev živalskih izločkov po zemljišču;
-       
pašo je treba prekiniti, če se na pašni površini travna ruša uniči
zaradi gaženja.
20. člen
Določbe 18. člena in prvega odstavka 22. člena te uredbe se
ne uporabljajo za območja, ki so namenjena za bodočo javno oskrbo s pitno vodo,
na parcelah št. 871, 894 in delih parcel št. 862, 863, 864, 865, 866, 869, 870,
872, 873/1, 895, 915, 920, 921, 926, 927, 1233/1, vse k. o. 1729 Šmartno ob
Savi, na parcelah št. 2174 in delih parcel št. 1564, 1565, 1569, 1570, 1571,
1578, 1579, 1580, 1582, 1583, 1584, 1585, 1601, 1602, 1603, 2138, 2139, 2140,
2141, 2142, 2143, 2144, 2145, 2170, 2173, 2338, vse k. o. 1734 Ježica in na
delih parcel št. 1446, 1448, 1450, 1451, 1452/1, 1490, 1558/2, 1558/4, vse k.
o. 1749 Gameljne, in so prikazana na posebnem sloju geografskega
informacijskega sistema iz tretjega odstavka 3. člena te uredbe.
21. člen
Kmetijska zemljišča se z mineralnimi gnojili, ki vsebujejo
dušik, na podobmočjih iz tretjega odstavka 2. člena te uredbe gnojijo tako, da
enkraten vnos dušika z mineralnimi gnojili pri začetnem gnojenju ne presega 60
kg N/ha, pri dognojevanju pa 80 kg N/ha.
22. člen
(1) Na najožjih VVO je za zatiranje škodljivih
organizmov na kmetijskih zemljiščih prepovedana uporaba FFS, ki vsebujejo aktivne
snovi s Seznama prepovedanih aktivnih snovi (v nadaljnjem besedilu: seznam).
(2) Seznam pripravi ministrstvo, pristojno za
kmetijstvo, v sodelovanju z ministrstvom, pristojnim za okolje, in
ministrstvom, pristojnim za zdravje, vsako leto najpozneje do konca novembra za
naslednje leto na podlagi preveritve vseh FFS, registriranih v Republiki
Sloveniji, in ob upoštevanju podatkov o potencialu za spiranje aktivnih snovi v
podzemno vodo, pridobljenih ob registraciji FFS, podatkov pri ocenjevanju
aktivnih snovi na ravni Evropske unije ter na podlagi upoštevanja rezultatov
monitoringa pitne vode za obravnavano območje iz predhodnega leta, ki ga
zagotavlja ministrstvo, pristojno za zdravje, in rezultatov monitoringa stanja
voda za obravnavano območje iz predhodnega leta, ki ga zagotavlja Agencija
Republike Slovenije za okolje.
(3) Seznam je objavljen na spletni strani ministrstva,
pristojnega za okolje.
(4) Če seznam ni izdelan v roku iz drugega odstavka tega
člena, se do njegove objave uporablja zadnji objavljen seznam.
23. člen
(1) Na najožjih VVO se škodljivi organizmi lahko
zatirajo s FFS, ki ne vsebujejo aktivnih snovi s seznama in katerih uporaba je
dovoljena v skladu s predpisi, ki urejajo FFS, pod naslednjimi pogoji:
-       
uporaba FFS mora biti dopolnilni ukrep drugim nekemijskim ukrepom
varstva rastlin (mehanski, biološki in biotehnični ukrepi),
-       
prednost ima uporaba tistih kemijskih ukrepov in tistih FFS, ki jih je
dovoljeno uporabljati v skladu s predpisi, ki urejajo ekološko pridelavo
kmetijskih pridelkov,
-       
med sezonami oziroma v sezoni je treba menjavati FFS (aktivne snovi), ko
je za posamezne škodljive organizme na voljo več razpoložljivih in po
učinkovitosti primerljivih FFS, in
-       
na kmetijskih zemljiščih se lahko FFS uporabljajo po setvi in po vzniku
kmetijskih rastlin in plevela oziroma po presajanju kmetijskih rastlin in po
vzniku plevela.
(2) Ne glede na četrto alinejo prejšnjega odstavka je
uporaba FFS, ki ne vsebujejo aktivnih snovi s seznama in katerih uporaba je
dovoljena v skladu s predpisi, ki urejajo FFS, na najožjih VVO na kmetijskih
zemljiščih brez zelene odeje po setvi pred vznikom kmetijskih rastlin in
plevela oziroma pred presajanjem kmetijskih rastlin in pred vznikov plevela
dovoljena, če gre za gojenje vrtnin, za katere ni na voljo FFS za uporabo po
vzniku kmetijskih rastlin oziroma po presajanju in hkrati iz ocene tveganja
glede onesnaževanja podzemne vode v postopku registracije FFS izhaja, da je
tveganje za onesnaženje vode s tem FFS sprejemljivo.
24. člen
Na kmetijskih zemljiščih na podobmočjih iz tretjega odstavka 2.
člena te uredbe se lahko škodljivi organizmi zatirajo z uporabo FFS v skladu s
predpisi, ki urejajo FFS.
25. člen
Na notranjih območjih je v gozdu, na stavbnih zemljiščih,
vključno z objekti prometne infrastrukture, v parkih, na otroških igriščih in
drugih javnih igriščih, zelenicah, športnih igriščih ter gradbeno inženirskih
objektih za šport, rekreacijo in prosti čas prepovedano:
1.     
gnojiti z gnojnico in gnojevko ter uporabljati ali shranjevati blato, ki
nastaja na kmetijskem gospodarstvu in je mešanica komunalne odpadne vode,
gnojnice in gnojevke, ne glede na čas njegovega shranjevanja;
2.     
gnojiti s hlevskim gnojem in mineralnimi gnojili, ki vsebujejo dušik,
razen če gre za gnojenje vrtov ob stanovanjskih stavbah;
3.     
uporabljati ali shranjevati vsebino greznic in blato komunalnih ali
skupnih čistilnih naprav ali drugih čistilnih naprav;
4.     
uporabljati kompost in pregnito blato 2. kakovostnega razreda, določeno
v skladu s predpisom, ki ureja predelavo biološko razgradljivih odpadkov in
uporabo komposta ali digestata;
5.     
shranjevati organska gnojila, določena v skladu s predpisom, ki ureja
varstvo voda pred onesnaževanjem z nitrati iz kmetijskih virov, razen če ni s
to uredbo določeno drugače;
6.     
shranjevati kompost, digestat ali pregnito blato 1. ali 2. kakovostnega
razreda, določeno v skladu s predpisom, ki ureja predelavo biološko razgradljivih
odpadkov in uporabo komposta ali digestata;
7.     
vnašati zemeljski izkop, umetno pripravljeno zemljino ali polnila,
določena v skladu s predpisom, ki ureja obremenjevanje tal z vnašanjem
odpadkov, če gre za vnos v gozdu ali če gre za vnos na najožjih VVO.
26. člen
(1) Na notranjih območjih je dovoljeno pogozdovanje, če
so zagotovljeni zaščitni ukrepi, s katerimi se preprečijo negativni vplivi na
stanje površinskih in podzemnih voda. Pred začetkom del na najožjih VVO je
treba o tem obvestiti izvajalca obvezne občinske gospodarske javne službe za
oskrbo s pitno vodo.
(2) Na notranjih območjih je v gozdu prepovedana oskrba
strojev in naprav z olji, razen če gre za biološko razgradljive vrste olja.
(3) Pred
sečnjo in spravilom lesa z mehanizacijo iz gozda na najožjih VVO je treba o
začetku in predvidenem koncu sečnje in spravila lesa obvestiti izvajalca
obvezne občinske gospodarske javne službe za oskrbo s pitno vodo.
27. člen
(1) Na notranjih območjih je zatiranje škodljivih
organizmov s kemičnimi ukrepi in uporabo FFS prepovedano v gozdu in na stavbnih
zemljiščih, vključno z objekti prometne infrastrukture, v parkih, na otroških
igriščih in drugih javnih igriščih, zelenicah, športnih igriščih ter gradbeno
inženirskih objektih za šport, rekreacijo in prosti čas.
(2) Ne glede na prejšnji odstavek je na najožjih VVO na
nepozidanih stavbnih zemljiščih, na katerih se izvaja kmetijska pridelava,
zatiranje škodljivih organizmov dovoljeno v skladu z zahtevami in omejitvami iz
22. in 23. člena te uredbe in na podobmočjih iz tretjega odstavka 2. člena te
uredbe na nepozidanih stavbnih zemljiščih, na katerih se izvaja kmetijska
pridelava, v skladu s 24. členom te uredbe.
V. DRUGE ZAHTEVE IN OMEJITVE
28. člen
(1) Na najožjih VVO je prepovedana raba FFS in gnojil na
kmetijskih in drugih nepozidanih zemljiščih, ki se uporabljajo za vrtičke.
(2) Ne glede na prvi in drugi odstavek 8. člena te
uredbe je najožjih VVO prepovedana gradnja nezahtevnih in enostavnih objektov
na kmetijskih in drugih nepozidanih zemljiščih, ki se uporabljajo za vrtičke.
(3) Za vrtiček iz prvega in drugega odstavka tega člena
se šteje zemljišče, oblikovano v grede ali druge oblike, značilne za vrtove, na
katerem lastnik dopusti rabo tega zemljišča za pridelavo vrtnin, sadja in
cvetja drugim posestnikom.
29. člen
(1) Na podobmočju ožjega VVO s strogim vodovarstvenim režimom
je na območju pokopališča Žale na parcelah iz priloge 5 te uredbe dovoljeno
žarno pokopavanje. Klasično pokopavanje na tem območju je dovoljeno, če je bil
v grobnem prostoru klasično pokopan najmanj eden od pokojnikovih družinskih članov.
(2) Na območju pokopališča Dravlje je dovoljena širitev
pokopališča, gradnja pokopaliških stavb in spremljajočih objektov ter ureditev
parkirišča za potrebe pokopališča pod pogoji iz priloge 3 te uredbe na parc.
št. 252, 254/3, 259/6, 260/4-del, 261, 262/2, 264/17, 265/16 in 265/17, vse k.
o. Dravlje.
(3) Na območju pokopališča Stožice je dovoljena širitev
pokopališča na parc. št. 672/1, 672/2 in 673/3, vse k. o. Stožice, in na
območju pokopališča Šentvid je dovoljena širitev pokopališča na parc. št.
340-del, 338/2-del, 341-del, 342, 343, 350-del, vse k. o. Šentvid nad
Ljubljano, in se izda vodno soglasje, če:
-       
so zagotovljeni zaščitni ukrepi, s katerimi se preprečijo negativni
vplivi na stanje površinskih in podzemnih voda, 
-       
gre za gradnjo pokopališke stavbe, ureditev sprevodne poti in ureditev
območja za nove žarne grobove in raztros pepela ter
-       
je najmanj 70 % površin, ki so
namenjene širitvi pokopališča, zatravljenih.
30. člen
(1) Na območju ob Savi iz sedmega odstavka 12. člena te
uredbe je treba za živinska gnojila, ki nastajajo pri reji športnih konj ali na
konjeniških prireditvah na območju hipodroma in obeh konjeniških centrov ali
pri reji športnih konj pravnih ali fizičnih oseb, ki niso registrirane kot
kmetijska gospodarstva in nimajo kmetijskih zemljišč v uporabi, zagotoviti:
-       
oddajo kmetijskim gospodarstvom v skladu s predpisom, ki ureja varstvo
voda pred onesnaževanjem z nitrati iz kmetijskih virov, 
-       
odvoz v predelavo živinskih gnojil ali
-       
predelavo in odstranjevanje na drug način v skladu s predpisi, ki
urejajo ravnanje z odpadki.
(2) Količina oddanega ali na drug način odstranjenega
dušika iz živinskih gnojil iz prejšnjega odstavka mora biti izkazana na obrazcu
v skladu s predpisom, ki ureja varstvo voda pred onesnaževanjem z nitrati iz
kmetijskih virov. Obrazec mora biti ob inšpekcijskem nadzoru na vpogled
pristojnemu inšpektorju, če to zahteva.
(3) Če se na območju hipodroma, obeh konjeniških centrov
in na zemljiščih pravnih ali fizičnih oseb, ki niso registrirane kot kmetijska gospodarstva,
izvaja paša in so ograde s pašnimi površinami tudi na podobmočjih ožjega VVO s
strogim vodovarstvenim režimom, se živali v teh ogradah lahko pasejo na
naslednji način:
-       
napajanje živali in namestitev korita za rudnine (solnika) morata biti
urejena tako, da se korita lahko premešča po pašni površini in s tem zagotovi
enakomerna porazdelitev živalskih izločkov po zemljišču;
-       
pašo je treba prekiniti, če se na pašni površini travna ruša uniči
zaradi gaženja.
31. člen
(črtan)
32. člen
(1) Lastniki ali drugi posestniki zemljišč na notranjih
območjih morajo izvajalcu obvezne občinske gospodarske javne službe za oskrbo s
pitno vodo ali izvajalcu državnega monitoringa stanja voda dopustiti dostop in
redno vzdrževanje objektov za izvajanje meritev količin in kakovosti vode,
izvajanje meritev ter odvzem vzorcev ali gradnjo novih objektov za izvajanje
meritev količin in kakovosti vode.
(2) Ukinitev oziroma odstranitev objektov za izvajanje
meritev iz prejšnjega odstavka lahko odobri samo izvajalec obvezne občinske
gospodarske javne službe za oskrbo s pitno vodo ali nosilec državnega
monitoringa stanja voda, izvede pa z njune strani pooblaščeni izvajalec.
VI. NADZOR
33. člen
(1) Nadzor nad izvajanjem te uredbe opravljajo inšpektorji,
pristojni za vode.
(2) Ne glede na prejšnji odstavek nadzor nad izvajanjem
te uredbe v zvezi z:
-       
ravnanjem na kmetijskih zemljiščih in v gozdu opravljajo inšpektorji,
pristojni za kmetijstvo in gozdarstvo,
-       
prepovedmi in omejitvami uporabe FFS in sredstev za zaščito lesa
opravljajo inšpektorji, pristojni za kmetijstvo,
-       
prepovedmi in omejitvami za gradnjo objektov ter s prepovedmi in
omejitvami za gradnjo nezahtevnih in enostavnih objektov opravljajo gradbeni
inšpektorji,
-       
prepovedmi in omejitvami neposredno ob zajetju opravljajo zdravstveni
inšpektorji.
VII. KAZENSKE DOLOČBE
34. člen
(1) Z globo od 4.100 do 125.000 eurov se za prekršek
kaznuje pravna oseba, če:
-       
rabi vodo v nasprotju s prepovedjo iz prvega odstavka 4. člena te
uredbe;
-       
gradi ali opravlja dejavnosti v nasprotju s prepovedmi iz 5. člena te
uredbe;
-       
(črtana);
-       
gnoji v nasprotju s prepovedjo iz prve alineje prvega odstavka 17. člena
te uredbe;
-       
gnoji v nasprotju z drugo in peto alinejo prvega odstavka 17. člena te
uredbe;
-       
uporablja ali shranjuje kompost in pregnito blato 1. ali
2. kakovostnega razreda v nasprotju s četrto in sedmo alinejo prvega
odstavka 17. člena te uredbe;
-       
uporablja ali shranjuje blato iz čistilnih naprav v nasprotju s tretjo
in osmo alinejo prvega odstavka 17. člena te uredbe;
-       
shranjuje organska gnojila v nasprotju s šesto alinejo prvega odstavka
17. člena te uredbe;
-       
vnaša zemeljski izkop, umetno pripravljene zemljine ali polnila v
nasprotju z deveto alinejo prvega odstavka 17. člena in 7. točko 25. člena
te uredbe;
-       
gnoji z gnojnico in gnojevko, preorava trajno travinje, uporablja
kompost, digestat ali pregnito blato 1. kakovostnega razreda, pase živino v
nasprotju s prvim odstavkom 18. člena te uredbe;
-       
gnoji z uležanim hlevskim gnojem v nasprotju z drugim odstavkom 18.
člena te uredbe;
-       
uporablja mineralna gnojila, ki vsebujejo dušik, v nasprotju s tretjim
odstavkom 18. člena te uredbe;
-       
ravna v nasprotju s četrtim odstavkom 18. člena te uredbe;
-       
pase živino v nasprotju z 19. členom te uredbe;
-       
gnoji z mineralnimi gnojili, ki vsebujejo dušik, v nasprotju z 21.
členom te uredbe;
-       
uporablja FFS v nasprotju s prvim odstavkom 22. člena te uredbe;
-       
zatira škodljive organizme s FFS v nasprotju s 23. in 24. členom te
uredbe;
-       
gnoji z blatom, ga uporablja ali shranjuje v nasprotju s 1. točko 25.
člena te uredbe;
-       
gnoji v nasprotju z 2. točko 25. člena te uredbe;
-       
uporablja ali shranjuje vsebino greznic ali blato komunalnih ali skupnih
čistilnih naprav ali drugih čistilnih naprav ali kompost, digestat ali pregnito
blato v nasprotju s 3., 4. in 6. točko 25. člena te uredbe;
-       
shranjuje organska gnojila v nasprotju s 5. točko 25. člena te
uredbe;
-       
ravna z gozdom v nasprotju z drugim in tretjim odstavkom 26. člena te
uredbe;
-       
zatira škodljive organizme s FFS v nasprotju s 27. členom te uredbe;
-       
ravna z zemljišči iz 28. člena te uredbe v nasprotju s prepovedjo iz
prvega odstavka 28. člena te uredbe;
-       
gradi v nasprotju z drugim odstavkom 28. člena te uredbe;
-       
ne zagotovi ravnanja v skladu z 29. členom te uredbe;
-       
ne zagotovi ravnanja v skladu s 30. členom te uredbe;
-       
(črtana);
-       
ne dopusti dostopa in vzdrževanja objektov za izvajanje meritev količin
in kakovosti vode, izvajanje meritev ter odvzem vzorcev, gradnje novih objektov
oziroma ukinitve in odstranitve objektov za izvajanje meritev iz 32. člena te
uredbe;
-       
za obstoječe parkirišče ne zagotovi odvajanja padavinske odpadne vode v
javno kanalizacijo v roku iz prvega odstavka 35. člena te uredbe;
-       
se ne prilagodi zahtevam v roku iz drugega odstavka 35. člena te uredbe.
(2) Z globo od 2.000 do 4.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 600 do 2.000 eurov se kaznuje za prekršek
iz prvega odstavka tega člena tudi odgovorna oseba pravne osebe ali odgovorna
oseba samostojnega podjetnika posameznika ali odgovorna oseba posameznika, ki
samostojno opravlja dejavnost.
(4) Z globo od 200 do 1.200 eurov se kaznuje za prekršek
iz prvega odstavka tega člena posameznik.

Priloga
1: Prikaz VVO
Priloga
2: Seznam zemljiških parcel, ki tvorijo obodno mejo VVO
Priloga
3: Prepovedi, omejitve in podrobnejši pogoji 
Priloga
4: Seznam zajetij 
Priloga
5: Seznam območij z zemljiškimi parcelami za gradnjo 
Priloga
6: Območje Tomačevega

Uredba o vodovarstvenem območju za vodno telo
vodonosnika Ljubljanskega polja (Uradni list RS, št. 43/15) vsebuje naslednje prehodne in
končne določbe:
»VIII. PREHODNE IN KONČNE DOLOČBE
35. člen
(1) Mestna občina Ljubljana mora na podobmočju ožjega
VVO s strogim vodovarstvenim režimom na parcelah iz priloge 5 te uredbe
najpozneje do 31. decembra 2016 urediti parkirišče tako, da se padavinska
odpadna voda odvaja v javno kanalizacijo.
(2) Na najožjem VVO se morajo drugi posestniki zemljišč
prilagoditi zahtevam iz prvega in drugega odstavka 28. člena te uredbe
najpozneje do 1. januarja 2017.
36. člen
Gnojilni načrti, pripravljeni pred uveljavitvijo te uredbe,
se uporabljajo kot gnojilni načrti iz drugega odstavka 17. člena te uredbe
do konca obdobja, za katero so bili pripravljeni.
37. člen
Seznam iz 22. člena te uredbe se za rastno sezono kmetijskih
rastlin za leti 2015 in 2016 objavi na spletni strani ministrstva, pristojnega
za okolje, najpozneje en mesec po uveljavitvi te uredbe.
38. člen
(1) Izvajalec obvezne občinske gospodarske javne službe
za oskrbo s pitno vodo na VVO, določenem s to uredbo, mora prilagoditi načrt
postavitve tabel za označevanje VVO v skladu s predpisom, ki ureja označevanje
VVO, najpozneje v enem letu od uveljavitve te uredbe.
(2) Na podlagi načrta iz prejšnjega odstavka morajo biti
oznake območij zajetij in notranjih območij na novo nameščene ali prestavljene
najpozneje ob prvi zamenjavi izrabljenih ali poškodovanih prometnih znakov iz
predpisa, ki ureja označevanje VVO.
39. člen
Mestna občina Ljubljana in izvajalec obvezne občinske
gospodarske javne službe za oskrbo s pitno vodo morata zagotoviti namestitev
ograj okoli zajetij v skladu s predpisom, ki določa kriterije za določitev VVO,
v enem letu od uveljavitve te uredbe.
40. člen
Postopki za izdajo gradbenega dovoljenja in izdajo vodnega soglasja,
začeti pred uveljavitvijo te uredbe, se končajo po dosedanjih predpisih.
41. člen
Določbe te uredbe se ne uporabljajo za gradnjo objektov in
izvedbo gradbenih del, za katere je bilo do uveljavitve te uredbe:
-       
izdano pravnomočno oziroma dokončno gradbeno dovoljenje,
-       
izdana informacija o pogojih posega v prostor, ki lahko vpliva na vodni
režim ali stanje voda v postopku za pridobitev vodnega soglasja, ali
-       
izdano pravnomočno oziroma dokončno vodno soglasje.
42. člen
Ta uredba začne veljati petnajsti dan po objavi v Uradnem
listu Republike Slovenije.«.

Uredba
o spremembah in dopolnitvah Uredbe o vodovarstvenem območju za vodno telo
vodonosnika Ljubljanskega polja (Uradni list RS, št. 181/21)
vsebuje naslednjo končno določbo:
»KONČNA DOLOČBA
12. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.«.

Uredba
o spremembi Uredbe o vodovarstvenem območju za vodno telo vodonosnika
Ljubljanskega polja (Uradni list RS, št. 60/22)
vsebuje naslednjo končno določbo:
»KONČNA DOLOČBA
2. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.«.