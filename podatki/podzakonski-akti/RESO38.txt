VSEBINA RESOLUCIJE
1                   UVOD
1.1                Pomen
izrazov ter seznam kratic in tujk
1.2                Pomen
zdravega prehranjevanja, redne telesne dejavnosti in zdravega življenjskega
sloga za zdravje
1.3                Mednarodni
politično-strokovni kontekst
1.4                Poslanstvo,
temeljni smotri in cilji prehranske politike v
                     Republiki
Sloveniji
1.5                Načela
prehranske politike
1.6                Pomen
medsektorskega sodelovanja in javnih služb v načrtovanju in izvajanju
prehranske politike od leta 2005 do 2010
1.7                Pomen
sodelovanja z nevladnimi organizacijami na področju prehranske politike in
zdravega življenjskega sloga
 
2                   TRIJE
STEBRI PREHRANSKE POLITIKE
2.1                Strokovne
opredelitve, strokovna priporočila in smernice
2.1.1             Varnost
živil
2.1.2             Zdravo
prehranjevanje
2.1.2.1          Opredelitev
2.1.2.2          Priporočila
za vnos hranil
2.1.2.3          Smernice
zdravega prehranjevanja
2.1.2.4          Smernice
zdravega prehranjevanja za prebivalstvo, vezane na prehranski vzorec – Food
Based Dietary Guidelines (FBDG)
2.1.3             Lokalna
trajnostna preskrba
2.1.3.1          Opredelitev
2.2                Cilji
prehranske politike
2.2.1             Dolgoročni
cilj prehranske politike
2.2.2             Srednjeročni
cilji prehranske politike oziroma Resolucije o nacionalnem programu prehranske
politike 2005-2010
 
3                   
POMEN GIBALNE/ŠPORTNE DEJAVNOSTI V DOSEGANJU SINERGIJSKIH UČINKOV NA ZDRAVJE
3.1                Strokovne
opredelitve, strokovna priporočila in smernice
3.1.1             Opredelitev
3.1.2             Smernice
3.1.2.1          Vrsta
telesne dejavnosti
3.1.2.2          Intenzivnost
telesne dejavnosti
3.1.2.3          Pogostnost
telesne dejavnosti
3.1.2.4          Trajne
telesne dejavnosti
3.1.3.            Dolgoročni
cilji na področju gibalne/športne dejavnosti za zdravje
3.2                Priporočila
za prebivalstvo
3.3                Nizka
stopnja gibalne/športne dejavnosti za zdravje v Republiki Sloveniji
3.3.1             Otroci
in mladostniki
3.3.2             Odraslo
prebivalstvo
3.3.3             Osebe
nad 65 let
3.3.4.            Nosečnice
3.4                Značilnosti
najbolj ogroženih skupin prebivalstva zaradi nezadostne gibalne/športne
dejavnosti
3.5                Ključni
problemi na področju gibalne/športne dejavnosti za zdravje
3.6                Sklepna
ugotovitev za področje gibalne/športne dejavnosti za zdravje
 
4                   BOLEZNI,
POVEZANE Z NEZDRAVIM PREHRANJEVANJEM, NEZADOSTNO TELESNO DEJAVNOSTJO IN
ZDRAVSTVENO NEUSTREZNOSTJO ŽIVIL V REPUBLIKI SLOVENIJI
4.1                Pričakovano
trajanje življenja in prezgodnja umrljivost
4.2                Geografska
porazdelitev starostno standardizirane stopnje umrljivosti
4.3                Prezgodaj
izgubljena leta potencialnega življenja
4.4                Akutne
bolezni in zastrupitve, povezane s hrano
4.5                Kronične
nenalezljive bolezni
4.5.1             Bolezni
srca in ožilja
4.5.2             Rak
4.5.3             Debelost
4.5.4             Sladkorna
bolezen
4.5.5             Osteoporoza
 
5                   DEJAVNIKI
TVEGANJA ZA BOLEZNI, VEZANE NA VARNOST ŽIVIL, IN ZA KRONIČNE NENALEZLJIVE
BOLEZNI V REPUBLIKI SLOVENIJI
5.1                Dejavniki
tveganja za izbruh bolezni, vezanih na varnost in zdravstveno ustreznost živil
5.1.1             Mikrobiološka
onesnaženost živil v obdobju 2002–2003
5.1.2             Kemična
in druge vrste onesnaženosti živil v obdobju 2002 2003
5.2                Skupni
dejavniki tveganja za kronične bolezni
5.2.1             Biološki
dejavniki tveganja za razvoj kroničnih nenalezljivih bolezni
5.2.1.1          Zvišan
holesterol v krvi
5.2.1.2          Zvišana
raven krvnega sladkorja
5.2.1.3          Povišan
krvni tlak
5.2.2             Dejavnik
tveganja nezdravega življenjskega sloga – nezdravo prehranjevanje
5.2.2.1          Neustrezen/nezdrav
vnos hranil v prehrani povprečnega
                     prebivalca
Republike Slovenije
5.2.3             Prehranjevanje
po posameznih starostnih skupinah prebivalstva
5.2.3.1          Dojenčki
5.2.3.2          Otroci
in mladostniki
5.2.3.2.1       Stanje
prehranjenosti
5.2.3.2.2       Prehranjevalne
navade
5.2.3.2.3       Diete
in samoocena telesne podobe
5.2.3.2.4       Motnje
hranjenja (anoreksija in bulimija nervoza)
5.2.3.3          Študentje
5.2.3.4          Prebivalstvo
od 25 do 65 let
5.2.3.4.1       Vnos
zelenjave in sadja
5.2.3.4.2       Redna
prehrana s tremi ali večdnevnimi obroki hrane
5.2.3.4.3       Obroki
hitre hrane, gazirane in aromatizirane pijače
5.2.3.4.4       Vnos
mleka z visoko vsebnostjo maščob
5.2.3.4.5       Sestava
in priprava jedi
5.2.3.4.5.1    Uživanje
ocvrtih jedi
5.2.3.4.5.2    Uživanje
mesa in mesnih izdelkov ter rib
5.2.3.4.5.3    Uživanje
sladkorja
5.2.3.4.5.4    Uživanje
prehranske vlaknine
5.2.3.5          Starostniki
5.2.3.6          Bolniki
5.3                Značilnosti
najbolj ogroženih skupin prebivalstva zaradi nezdravega prehranjevanja
5.4                Ključni
problemi na področju varnosti živil/hrane in prehranjevanja v Republiki
Sloveniji
5.4.1             Varnost
živil/hrane
5.4.2.            Vnos
hranil
5.4.3.            Prehranjevalne
navade
 
6                   CILJI
IN STRATEGIJE PREHRANSKE POLITIKE
6.1                Področje
varnosti živil oziroma hrane
6.1.1             Strateški
cilji področja
6.1.2             Strategije
za zagotavljanje varnosti živil/hrane v Republiki Sloveniji
6.1.2.1          Celovita
zasnova sistema in kontinuirano izvajanje ocene in obvladovanja tveganja ter
komuniciranja v zvezi s tveganji
6.1.2.1.1       Področje
ocene tveganja
6.1.2.1.2       Področje
obvladovanja tveganja
6.1.2.1.3       Področje
komuniciranja v zvezi s tveganjem
6.1.2.2          Priprava
in izvajanje načrta varnosti živil
6.1.2.3          Sistematični
nadzor za izboljšanje varnosti živil na slovenskem trgu
6.1.2.4          Promocija
varnosti živil na slovenskem trgu
6.2                Področje
zdravega prehranjevanja
6.2.1             Strateški
cilji področja
6.2.2             Strategije
za vzpostavitev in okrepitev zdravega prehranjevanja prebivalcev Republike
Slovenije
6.2.2.1          Dojenčki,
nosečnice in otročnice
6.2.2.1.1       Promocija
dojenja
6.2.2.1.2       Izdelava
celovitega programa in poenotenje standardov zdravstvene vzgoje za nosečnice,
očete in otročnice
6.2.2.2          Otroci
in mladostniki
6.2.2.2.1       Promocija
zdravega prehranjevanja za otroke in mladostnike
6.2.2.2.2       Uvedba
sodobnih prehranskih standardov, normativov in priporočil v organizirani
prehrani otrok in mladostnikov
6.2.2.2.3       Sistemska
ureditev organizirane prehrane v srednjih šolah in dijaških domovih
6.2.2.3          Odraslo
prebivalstvo
6.2.2.3.1       Splošna
promocija zdravega prehranjevanja
6.2.2.3.2       Promocija
zdravega prehranjevanja v zvezi z delom in izboljšanje organizirane prehrane
delavcev
6.2.2.4          Ogrožene
skupine prebivalstva
6.2.2.4.1       Okrepitev
interdisciplinarnih programov in izvajalske mreže za promocijo zdravja v
lokalni skupnosti posebej za socialno-ekonomske ogrožene skupine prebivalstva
6.2.2.4.2       Nadaljevanje
in izboljšanje kakovosti izvajanja nacionalnega programa preprečevanja
srčno-žilnih in drugih kroničnih nenalezljivih bolezni
6.2.2.4.3       Odkrivanje
in zdravstveno-vzgojna obravnava otrok in mladostnikov, ki so ogroženi zaradi
nezdravega življenjskega sloga
6.2.2.5          Skupine
prebivalstva s posebnimi potrebami
6.2.2.5.1       Zagotavljanje
ustrezne prehrane bolnikov v bolnišnicah
6.2.2.5.2       Zagotavljanje
ustrezne prehrane oskrbovancev v domovih za starejše
6.2.2.5.3       Okrepitev
dietnega svetovanja
6.2.2.6          Strategije
za izboljšanje ponudbe zdravju koristnih živil in zdrave prehrane
6.2.2.6.1       Izdelava
in uporaba preglednic hranilnih snovi in spodbujanje ponudbe zdravju koristnih
živil/hrane v živilsko predelovalni industriji
6.2.2.6.2       Promocija
in spodbujanje ponudbe zdrave prehrane v gostinstvu in turizmu
6.2.2.7          Strategije
za okrepitev strokovnega izobraževanja in usposabljanja v zvezi z zdravo
prehrano in zdravim življenjskim slogom
6.2.2.7.1       Dopolnitev
izobraževanja in usposabljanja strokovnih delavcev na področju gostinstva in
turizma z vsebinami zdrave sestave in priprave hrane
6.2.2.7.2       Uvajanje
dodatnega izobraževanja o zdravi prehrani v dodiplomske pedagoške študijske
programe
6.2.2.7.3       Oblikovanje
univerzitetnega študijskega programa za poklic "prehranski
svetovalec"
6.2.2.7.4       Uvedba
akreditacijskega sistema za izvajalce izobraževanj o zdravi prehrani izven
formalnega šolskega sistema
6.3                Lokalna
trajnostna preskrba z zdravju koristnimi živili/hrano v Republiki Sloveniji
6.3.1             Strateški
cilji področja
6.3.2             Strategije
za krepitev zdravja z zdravju koristno hrano, pridelano lokalno na trajnostni
način
6.3.2.1          Pospeševanje
ponudbe in povpraševanja po kakovostni in zdravju koristni hrani, pridelani
lokalno na trajnostni način
 
7.                  EVALVACIJA
PROGRAMOV IN INDIKATORJI ZDRAVJA
 
 
SLIKE
IN TABELE
Slika
1:         Delež preiskovancev z različnimi dejavniki tveganja
Slika
2:         Odstotek učencev med 7. in 19. letom s primerno telesno težo v
obdobju 1983 do 2003
Slika
3:         Odstotek učenk med 7. in 19. letom s primerno telesno težo v obdobju
1983 do 2003
Slika
4:         Trend uživanja zelenjave in sadja od leta 1997–2002
Tabela
1:      Prehranska priporočila za vnos hranil oziroma za hranilno vrednost
prehrane za osebe stare od 25 do 51 let
Tabela
2:      Vzorci živil, preiskani v okviru monitoringa na parametre kemijskih
osnaževal in GSO, v Republiki Sloveniji v letu 2002 in 2003
Tabela
3:      Skupno število vzorcev živil, analiziranih na ostanke pesticidov in
delež vzorcev živil v katerih ostanki pesticidov niso bili ugotovljeni
Tabela
4:      Analiza stanja prehranskih indikatorjev v Republiki Sloveniji za leta
1997, 1998, 2001 in 2002 (SURS) v primerjavi s priporočili zdravega
prehranjevanja
1 UVOD
1.1 Pomen izrazov ter seznam kratic in tujk
Pomen izrazov:
Prehrana, prehranjevanje pomenita uživanje živil
in/ali hranil, ki jih človek potrebuje za zadovoljevanje fizioloških potreb
organizma (rast, razvoj in delo). Prehrana pomeni tudi vedo o živilih (hrani),
hranilih in drugih snoveh, ki jih vsebujejo živila, njihovem delovanju,
medsebojni odvisnosti in ravnotežju, ki vpliva na zdravje in pojav bolezni, in
o procesih uživanja, prebave, presnove in izločanja snovi, ki sestavljajo
živila. 
Zdrava prehrana, zdravo prehranjevanje, uravnotežena
prehrana, priporočena prehrana so pojmi, ki celostno zajemajo na
znanstvenih dognanjih temelječa priporočila o fizioloških potrebah organizma po
energiji in posameznih hranilih glede na starost, spol in delo, ki ga človek
opravlja, o živilih, ki vsebujejo ta hranila in o priporočenem ritmu
prehranjevanja z namenom preprečevanja obolenj in stanj, ki jih lahko povzroči
nezdrava prehrana (nezdravo prehranjevanje). 
Nezdrava prehrana, nezdravo prehranjevanje sta pojma,
ki celostno zajemata več komponent prehranjevanja. Pod tema pojmoma je mišljena
neustrezna hranljiva in energijska vrednost zaužite hrane, uporaba neustreznih
ali celo nepravilnih načinov njene priprave in tudi nepravilen ritem uživanja
hrane, kar vse vpliva na zdravje človeka. 
Prehranjevalna navada, prehranjevalni vzorec pomenita
način prehranjevanja posameznika, neke skupine ali družbe kot celote.
Vključujeta izbor in količino živil, delež posameznih živil v prehrani, način
priprave hrane in pogostnost ter razporejenost uživanja posameznih obrokov
hrane prek dneva. Na prehranjevalne navade vplivajo socialne, ekonomske,
etnične in kulturne danosti okolja, pa tudi izobraženost ljudi, dostopnost in
cena hrane. Pravilne prehranjevalne navade so tiste, ki omogočajo, da je
prehrana posameznika, neke skupine ali družbe kot celote, ob upoštevanju vseh
zgoraj navedenih vplivov, skladna priporočilom za zdravo prehrano. 
Hrana/živilo je vsaka snov ali izdelek, vključno s
pitno vodo in pijačami, v predelani, delno predelani ali nepredelani obliki, ki
je namenjen za uživanje ali se smiselno pričakuje, da ga bodo uživali ljudje.
Vsebuje vodo, hranila, druge sestavine, ki nimajo fiziološkega učinka ter vse
snovi, ki so namenoma vgrajene v živilo med izdelavo, pripravo ali obdelavo
živila. 
Hranilo, hranljiva snov sta vsaka snov, ki jo telo
potrebuje za pridobivanje energije (ogljikovi hidrati, beljakovine, maščobe),
za rast in obnovo tkiv (beljakovine, minerali, vitamini, voda) in za
uravnavanje življenjskih procesov (beljakovine, minerali, vitamini, voda,
prehranska vlaknina, antioksidanti in druge aktivne snovi, ki jih vsebuje
rastlinska hrana). Hranila dobi človek iz živil. Posamezne skupine živil vsebujejo
hranila v različnih količinah in kombinacijah, ki vplivajo tudi na potrebne
količine posameznih hranil in njihovo učinkovitost v telesu. Hranila, ki jih
človek za svoje zdravje nujno potrebuje, ne more pa jih sam tvoriti in jih
lahko dobi samo iz hrane, imenujemo esencialna (telesu nujno potrebna). 
Civilizacijske bolezni in stanja so bolezni in stanja,
ki so v veliki meri posledica nezdravega življenjskega sloga (nezdrave
prehrane, premajhne telesne dejavnosti, kajenja, prekomernega uživanja alkohola,
stresa). Sem štejemo npr.: bolezni srca (Angino pektoris in miokardni infarkt),
cerebrovaskularne bolezni (bolezni ožilja, možgansko kap), različne vrste
rakastih obolenj, prekomerno prehranjenost in debelost, sladkorno bolezen tipa
2, zvišan krvni tlak, cirozo jeter, bolezni kosti in sklepov, bolezni zob. Na
te bolezni imajo pomemben vpliv tudi socialno ekonomske determinante zdravja. 
Deficitarne bolezni in stanja so bolezni in stanja, ki
so posledica nezdrave prehrane zaradi pomanjkanja enega ali več telesu nujno
potrebnih hranil v hrani, zaradi motenj v zauživanju, prebavi in presnovi
hranil ali zaradi bistveno povečanih potreb po hranilih. Sem štejemo
podhranjenost, anemije, golšavost, hipovitaminoze itd. Te bolezni so v veliki
meri posledica nezdrave prehrane zaradi (zavestnega) zanemarjanja priporočil za
zdravo prehrano (nekateri alternativni vzorci prehrane), zaradi obolenj in
stanj, ki vplivajo na nezadostno uživanje ter izrabo hrane ali na bistveno
povečane potrebe po posameznih hranilih (bolniki, otroci, stari ljudje), zaradi
pomanjkanja zadostnih količin kakovostne in družbeno sprejemljive hrane ter
zaradi socialno ekonomskih determinant zdravja. 
Varnost hrane/živil pomeni zagotovilo, da živilo ne
predstavlja tveganja za pojav nezaželenega vpliva na zdravje, to je, da ni
škodljivo za zdravje človeka, če je pripravljeno oziroma zaužito za predviden
namen in v njem dovoljene količine aditivov (dodatkov) in onesnaževal niso
presežene. 
Aditivi (dodatki) za hrano/živila so vse snovi,
vključno z aromami in sladili, ki se običajno ne uporabljajo oziroma uživajo
kot živilo in ne predstavljajo tipične sestavine živila, se pa namensko
dodajajo živilu iz tehnoloških in organoleptičnih razlogov v proizvodni verigi.
Aditivi imajo neposredne ali posredne učinke na živilo in postanejo sestavina
živila. Sodobni trendi varnosti živil priporočajo zmanjševanje uporabe aditivov
iz organoleptičnih razlogov. 
Analiza tveganja za varnost hrane/živil je proces, ki
obsega oceno tveganja, ki na znanstveni podlagi prepozna nevarnost, ki jo lahko
predstavlja živilo ali njegova sestavina, ugotovi izpostavljenost ljudi in
določi kolikšno je tveganje za zdravje posameznika ali določenih skupin
prebivalstva, obvladovanje tveganja, to je izbor primernih ukrepov za
preprečevanje tveganja in njegov nadzor, ter obveščanja o tveganju. 
Dejavnik tveganja, onesnaževalo, kontaminant so
biološki, kemijski ali fizikalni dejavniki (snov v živilu oziroma lastnost ali
stanje živila), ki lahko ogrožajo zdravje ljudi in so nenamensko prisotni v
hrani/živilu kot posledica postopkov pridelave kmetijskih pridelkov in surovin
živalskega izvora oziroma proizvodnje in prometa živil, ali kot posledica
onesnaženosti okolja. Sem štejemo težke kovine, nitrate, mikotoksine, ostanke
pesticidov, ostanke veterinarskih zdravil, dioksine in druge kemične snovi, ki
se tvorijo pri neprimerni predelavi hrane/živil, mikrobe, tujke, semena
plevelov ipd. Koncentracija dejavnikov tveganja v hrani/živilu mora biti tako
nizka, kot jo je mogoče razumno doseči z uporabo postopkov dobrih kmetijskih in
proizvodnih praks v vseh fazah živilske verige in v nobenem primeru ne sme
preseči v analizi tveganja določene zgornje mejne vrednosti posameznih
onesnaževal v različnih živilih oziroma v njihovem užitnem delu. Za prepoznavanje,
ukrepanje in nadzor nad morebitno škodljivimi dejavniki v hrani/živilih v
svojem členu živilske verige je odgovoren proizvajalec. 
Nosilec živilske dejavnosti je pravna ali fizična
oseba, odgovorna za zagotavljanje varnosti in zdravstvene ustreznosti živil v
pridelavi, predelavi, pripravi in prometu živil/hrane. 
Živilska veriga obsega vse faze pridelave (vključno z
rejo domačih živali pred zakolom, gojenjem poljščin, zelenjave in sadja, lovom,
ribolovom in pobiranjem samoniklih proizvodov), predelave, priprave in ponudbe
ter prometa (vključno z uvozom, shranjevanjem, prevozom, distribucijo, prodajo
ter dobavo) z živili/hrano. 
Zdravju koristni živilo, hrana, jed, obrok, ponudba so
živilo, hrana, jed, obrok in njihova ponudba, sestavljena po smernicah uravnotežene
prehrane, s posebnim poudarkom na vsebnostih hranljivih snovi, ki pripomorejo k
doseganju ciljev prehranskih priporočil in s tem preprečevanju bolezni,
povezanih z nezdravim prehranjevanjem. Sinonim za zdravju koristno so tudi
varovalni (funkcionalni) živilo, hrana, jed, obrok in ponudba. 
MET je merska enota za izražanje intenzivnosti telesne
dejavnosti, ki se izraža v porabi kJ na časovno enoto. Količinsko pomeni 1 MET
3,5 ml kisika na minuto na kilogram telesne teže.
Seznam kratic in tujk:
3-MCPD – 3 – menokloropropan, ena-dva diol; 
ADI – dopustni dnevni vnos; 
BSO – bolezni srca in ožilja; 
CINDI – Countrywide Integrated
Noncommunicable Diseases Intervention Programme – mednarodni integrirani
interventni program za preprečevanje kroničnih bolezni; 
DACH – Referenčne vrednosti za vnos hranil; 
DG SANCO – Generalni Direktorat za varno
hrano in zdravje ter zaščito potrošnikov; 
EFSA – Evropska agencija za varnost hrane; 
EU – Evropska skupnost; 
GSO – gensko spremenjeni organizmi; 
HACCP – Hazard Analysis Critical Control
Point; 
HBSC – Health Behaviour in School-aged
children; 
HDL – holesterol visoke gostote; 
IOTF – International Obesity Task Force; 
ITM – indeks telesne mase; 
IVZ RS – Inštitut za varovanje zdravja
Republike Slovenije; 
kcal – kilo kalorije; 
KNB – kronične nenalezljive bolezni; 
LDL – holesterol nizke gostote; 
MJ – mega joul; 
NVO – nevladne organizacije; 
OŠ – osnovna šola; 
PAH – policiklični aromatski ogljikovodiki; 
PCB – poliklorirani bifenili; 
SŠ – srednja šola; 
SURS – Statistični urad Republike Slovenije.
1.2 Pomen zdravega prehranjevanja, redne telesne dejavnosti in
zdravega življenjskega sloga za zdravje
Zdravje omogoča in zagotavlja kakovostno življenje in je
temeljni vir razvoja vsake družbe. Vemo, da praktično ni področja družbenega
življenja, ki bi ne vplivalo na zdravje. Zanj je v prvi vrsti odgovoren vsak
posameznik, država pa je v sodelovanju s stroko in znanostmi pristojna in
odgovorna za ustvarjanje pogojev, v katerih lahko ljudje skrbimo za zdrav
življenjski slog. Poleg zagotavljanja zdravstvenega varstva država skrbi za
zdravje z oblikovanjem, sprejemanjem in izvajanjem politike, strategije in
programov promocije zdravja. Sem sodijo prehranska politika, alkoholna
politika, politika za zmanjševanje rabe tobaka in strategija varovanja in
krepitve zdravja z gibanjem in športno rekreacijo. 
Nezdravo prehranjevanje in nezadostna telesna dejavnost sta
dejavnika nezdravega življenjskega sloga, h kateremu prispevata tudi kajenje in
uživanje alkoholnih pijač. Dokazano je, da sodijo dejavniki nezdravega
življenjskega sloga med ključne v procesih nastanka, napredovanja in
pojavljanja zapletov najpomembnejših kroničnih nenalezljivih bolezni (v
nadaljevanjem besedilu: KNB): bolezni srca in ožilja, sladkorne bolezni,
nekaterih vrst raka, nekaterih kroničnih pljučnih obolenj, debelosti in
osteoporoze ter drugih bolezni mišično kostnega sistema. Nezdravo
prehranjevanje in nezadostna telesna dejavnost sta tesno povezana s
pojavljanjem in vzdrževanjem znanih fizioloških dejavnikov tveganja v zvezi s
KNB, kot na primer zvišanega krvnega tlaka ter zvišanih vrednosti holesterola
in glukoze v krvi. Od sedmih ključnih dejavnikov tveganja za KNB (zvišan krvni
tlak, zvišan holesterol v krvi, zvišan indeks telesne mase, znižan vnos
zelenjave in sadja, telesna nedejavnost, alkohol, kajenje) jih je pet tesno
povezano s prehrano. 
Ocene Svetovne zdravstvene organizacije (v nadaljevanjem
besedilu: SZO) za leto 2002 kažejo, da so bile v Evropi KNB v 86% vzrok vseh
smrti in 77% vseh bolezni. Tudi v Republiki Sloveniji je več kot 70% smrti
posledica najpogostejših KNB. Med njimi vodijo bolezni srca in ožilja, ki še
vedno predstavljajo vzrok okoli 40% celotne umrljivosti slovenskega
prebivalstva, kljub temu, da se je od leta 1990 do leta 2002 umrljivost zaradi srčno-žilnih
vzrokov v naši državi zmanjšala za 34%. V primerjavi s tranzicijskimi državami
je celotna umrljivost v Republiki Sloveniji manjša, vendar pa večja od večine
držav Zahodne Evrope. Za slednjo zaostajamo v povprečju za dve leti tudi v
pričakovanem trajanju življenja ob rojstvu, le-to znaša trenutno pri nas 72 let
za moške in 79 let za ženske. Delež prezgodnjih smrti, ki pomenijo smrt pred
65. letom starosti in jih lahko preprečimo, je v letu 2002 v Republiki
Sloveniji znašal 26%. 
Različne raziskave o načinu prehranjevanja v Republiki
Sloveniji kažejo, da je prehrana slovenskega prebivalstva nezdrava. Število
dnevnih obrokov in ritem prehranjevanja povprečnega prebivalca nista ustrezna,
energijska vrednost povprečnega obroka je previsoka, zaužijemo preveč maščob v
celoti in preveč nasičenih maščob, ki pomembno vplivajo na pojavnost bolezni
srca in ožilja in raka širokega črevesa. V naši prehrani je premalo sadja,
predvsem pa zelenjave ter prehranske vlaknine, ki so pomembni prehrambeni
varovalni dejavniki pred KNB. Po podatkih nacionalne raziskave »Z zdravjem
povezan življenjski slog«, ki je bila opravljena leta 2001, se v Republiki
Sloveniji zdravo in pretežno zdravo prehranjuje samo 22,9 % prebivalstva. 
Pri tem so posebej ogrožene skupine prebivalstva: moški,
ljudje iz nižjih družbenih slojev, z nižjo stopnjo izobrazbe, aktivno
zaposleni, prebivalci vaškega bivalnega okolja ter vzhodno slovenskega
zdravstvenega področja, populacija v starosti med 25–49 let. 
Oskrba z varno hrano, ki ne ogroža zdravja potrošnikov preko
fizikalnih, kemičnih, bioloških ali drugih vrst onesnaževal, je temelj zdrave
prehrane in pomemben dejavnik varovanja zdravja kot javnega interesa.
Preprečevanje bolezni, povezanih z živili oziroma hrano, in varstvo
potrošnikov, vključno z vprašanji prevar in zavajanja, sta dva bistvena
elementa programov varnosti živil/hrane. Odgovornost za varno hrano si delijo
nosilci dejavnosti proizvodnje in prometa živil, država in potrošniki. 
Podatki o zdravstveni ustreznosti živil, zbrani na osnovi
rednega programiranega uradnega nadzora nad živili v javnih zdravstvenih
ustanovah in na osnovi prijavljenih alimentarnih epidemij, kažejo, da kot
najpogostejši vzrok zdravstvene neustreznosti živil v Republiki Sloveniji
prevladuje mikrobiološka onesnaženost živil, medtem ko prekomerna kemična
onesnaženost zaenkrat še ne predstavlja večjega zdravstvenega problema. 
Za ohranjanje in krepitev zdravja je zelo pomembno razmerje
med energijskim vnosom in energijsko porabo, skratka med prehranjevanjem in
telesno dejavnostjo. Zdrava prehrana in redna telesna dejavnost vplivata na
zdravje vsaka zase in hkrati sinergijsko. 
Raziskava ˝Z zdravjem povezan življenjski slog˝(2001), v
kateri so ocenjevali vso telesno dejavnost, tako v prostem času, kot tudi
dejavnost v gospodinjstvu in na delovnem mestu, je med odraslimi Slovenci v
starostnem obdobju 25-64 let odkrila vsaj 20% ljudi, ki so nezadostno aktivni
za osnovno zaščito svojega zdravja. Še nekoliko slabše stanje glede redne
telesne dejavnosti je pokazala raziskava o športno-rekreativni dejavnosti
(2000), po kateri je v naši državi skoraj 60% odraslih prebivalcev športno
neaktivnih, slaba četrtina občasno aktivnih in precej manj kot petina redno,
vsaj dvakrat tedensko aktivnih. 
V razvitem svetu se v zdravstvenih sistemih že dandanes
večina sredstev porablja za obravnavo KNB in njihovih zapletov. Ekonomsko breme
KNB v večini primerov presega zmogljivosti zdravstvenih zavarovanj, tako, da
morajo že dandanes pomemben delež celotnih stroškov zdravljenja pokrivati bolniki
in/ali njihove družine. Posredni stroški obolevnosti v smislu izgubljenih
delovnih dni oziroma produktivnosti so enaki ali celo presegajo neposredne
stroške zdravljenja oziroma umrljivosti, kar še posebej velja za bolezni
obtočil in sladkorno bolezen. Za Republiko Slovenijo naj bi to po metodi
izračunavanja človeškega kapitala za leto 2002 pomenilo kar 114,6 milijarde SIT
ekonomske izgube. Nujna so torej raznovrstna prizadevanja za obvladovanje
oziroma zmanjševanje celotnih stroškov in potreb po zdravstvenih storitvah, pri
čemer vsaj v razvitem delu sveta zelo pridobiva na pomenu ohranjanje in
krepitev zdravja ter funkcionalne sposobnosti starajočega se prebivalstva. 
Zdrav življenjski slog omogoča ohranjanje in krepitev zdravja
ter kakovosti življenja vsakega posameznika in zmanjšuje družbene stroške
preprečevanja in zdravljenja KNB, invalidnosti in prezgodnje smrtnosti. 
V pričujočem dokumentu so na osnovi identificiranih problemov
postavljeni cilji, strategije in aktivnosti na področju prehranske politike.
Oblikovanje nacionalnega programa oziroma strategij za izboljšanje stanja na
področju gibalne/športne dejavnosti za zdravje pa je pomembna naloga in izziv,
s katerim se bomo morali v Republiki Sloveniji soočiti v bližnji prihodnosti.
1.3 Mednarodni politično-strokovni kontekst
Amsterdamska pogodba Evropske skupnosti v svojem 152.
členu zavezuje države članice, da v oblikovanju in izvajanju vseh svojih
politik in aktivnosti zagotovijo visoko raven zaščite zdravja prebivalstva. 
Evropske države članice SZO so podpisnice krovnega programa
na področju zdravja – Agende »Zdravje v 21. stoletju«. Dokument kot
glavni cilj postavlja najvišjo možno raven zdravja za vsakega posameznika ter
krepitev in varovanje zdravja vsega prebivalstva. Agenda »Zdravje v 21. stoletju«
ima 21 ciljev, ki vključujejo tudi področja varne hrane in zdravega
prehranjevanja ter zdravega okolja. V dokumentu se države članice zavzemajo za
zdrav začetek življenja, zdravje mladih in zdravo staranje, zmanjševanje
pojavnosti akutnih nalezljivih bolezni in KNB, zdravo in varno naravno okolje,
zdrav življenjski slog, zmanjševanje škode zaradi zlorabe alkohola in zdravo
bivalno okolje. Agenda 21 opredeljuje pomen medresorske odgovornosti za
zdravje. Svetovna zdravstvena organizacija, odgovorna za upravljanje nalog
šestega poglavja Agende 21, igra ključno vlogo pri izpolnjevanju zdravstvenih
ciljev te agende. 
Urad SZO za Evropo je v skladu z usmeritvami Agende 21
oblikoval Prvi akcijski načrt prehranske politike za obdobje 2000–2005
za evropsko regijo. Osnova za program so poleg Agende 21 še sklepi Mednarodne
konference o prehrani (l. 1992) in Svetovnega vrha o hrani (l.1996),
ki sta dostopnost do varne, hranilno ustrezne ali pestre hrane opredelila kot
osnovno človekovo pravico in predpogoj za ohranjanje in krepitev zdravja. Cilj
akcijskega plana je spodbujanje izvajanja prehranskih politik posameznih držav,
ki naj bi zmanjšale družbeno breme zaradi bolezni, povezanih s hrano in
prehrano, ter stroške, ki jih zaradi teh bolezni nosita družba in zdravstveni
sistem. 
Zaključki Sveta Evrope na področju zdravega življenjskega
sloga, izobraževanja, informiranja in komunikacije (UL EU, 2004/C 22/01)
opredeljujejo, da je pomemben del programa družbenih aktivnosti iz področja
javnega zdravja (2003-2008) promocija zdravja in preprečevanje bolezni s
poudarkom na determinantah zdravja. Aktivnosti naj bi se izvajale s pripravo in
implementacijo strategij na področju celotnega življenjskega sloga (alkohol,
tobak, prehrana, gibanje). Pri pripravi strategij na različnih področjih
zdravega življenjskega sloga so vključeni različni partnerji s področja
sociale, okolja, kmetijstva, transporta. 
Sklepi Sveta Evrope na področju promocije zdravja srca (9627/04)
vsebujejo sporočilo, da prebivalci držav članic EU pripisujejo pomemben in
prioritetni pomen kakovosti življenja, ki je v veliki meri odvisna od stanja na
področju bolezni srca in ožilja. Bolezni srca in ožilja so najpogostejši vzrok
bolezni, umrljivosti in prezgodnjih smrti ter slabše kakovosti življenja
prebivalcev držav članic EU. Primerni metodi za zmanjševanje bolezni srca in
ožilja sta promocija zdravja in preventiva, ki naj bi se izvajali v okviru
nacionalnih javno zdravstvenih politik. 
Krovni dokument, ki v Evropski uniji ureja področje varnosti
živil, je Bela knjiga o varnosti živil iz leta 2000. Razvejana
horizontalna in vertikalna zakonodaja s področja varnosti živil predstavlja
obsežen del v evropskem pravnem redu. Strateški dokumenti v zvezi s prehransko
politiko EU poudarjajo pomen zagotavljanja varne hrane vzdolž celotne živilske
verige »od polja do krožnika« po načelu sledljivosti. 
Resolucija o varnosti hrane je bila pripravljena v
okviru mednarodne organizacije Svetovne zdravstvene skupščine in je usmerjena v
področje varnosti hrane/živil. Omenjena resolucija poudarja pomen trajnostne
preskrbe z živili ter sistem zagotavljanja varnosti živil/hrane, ki je usmerjen
v zmanjševanje tveganja za zdravje v celoviti živilski verigi, od pridelovalca
do potrošnika. 
Spomladi 2003 je v Atenah skupaj z grško iniciativo v EU
potekalo srečanje predstavnikov za prehrano pri SZO, ki je na najvišji
strokovni ravni poudarilo pomen harmonizirane politike zdravega prehranjevanja
in gibanja za zdravje prebivalstva. Srečanje je omogočilo oceno stanja na
področju priprave prehranskih politik, dalo možnost izmenjave izkušenj
različnih evropskih držav pri pripravi akcijskega načrta prehranske politike
ter ponudilo pregled možnosti, kako bi se dalo bolj uspešno implementirati
prehransko politiko, še posebej na podlagi medsektorskega sodelovanja. 
Diet, nutrition and prevention of chronic diseases (WHO
Technical Report Series No.916) je skupno poročilo znanstvenega
posvetovanja WHO/FAO. Obravnava vpliv izbire živil in način prehranjevanja na
pojavnost kroničnih bolezni ter opisuje javno zdravstvene politike in
strategije, ki vključujejo socialne, vedenjske in ekološke dimenzije. Osnovni
cilj dokumenta je doseči cilje, ki so povezani s pravilno izbiro živil in
prehranjevanja s poudarkom na telesni dejavnosti za zdravje. 
S »Francosko pobudo« pa se je na področju prehrane in
prehranjevalnih navad pričel vzpostavljati sistem, ki naj bi dolgoročno
omogočil zmanjšanje bremena KNB, povezanih z nezdravo prehrano in nezdravimi
prehranjevalnimi navadami. Pobuda, izoblikovana v projektu »Prehranjevanje in
prehranski vzorci za zdrav življenjski slog v Evropi«, priporoča, naj ima
izboljševanje prehrane in prehranjevalnih navad visoko prioriteto v vseh
strategijah držav članic EU, ki so usmerjene v javno zdravje. 
SZO je v maju 2004 sprejela Resolucijo o globalni
strategiji na področju prehrane, gibanja in zdravja. Strategija je povezala
prehrano in telesno dejavnost v skupnih prizadevanjih za zmanjšanje bremena
KNB. 
Evropska komisija je za področje javnega zdravja v letu 2003 ustanovila
Evropsko mrežo za prehrano in telesno dejavnost z mandatom za obdobje 2003–2008.
Mreža bo predstavljala forum za razpravo in izmenjavo informacij ter dajanje
predlogov strategij, akcijskih programov, zakonodajnih aktov in priporočil na
podlagi konsenza sodelujočih držav članic. Glavna področja delovanja so:
podpora nacionalnim programom za prehrano in telesno dejavnost, identifikacija
programov, ki so se v posameznih državah članicah že izkazali za uspešne,
raziskave življenjskega sloga oziroma determinant zdravja ter vzpostavitev
evropskega informacijskega sistema. Generalni direktorat za zdravje in varstvo
potrošnikov (DG Sanco) se bo preko aktivnosti mreže povezoval z direktorati za
šport, raziskovanje, kmetijstvo in izobraževanje ter EFSA-e (Evropska agencija
za varnost hrane).
1.4 Poslanstvo, temeljni smotri in cilji prehranske politike v
Republiki Sloveniji
Prehranska politika se izraža v načrtovanju in izvajanju
ukrepov in aktivnosti države, ob sodelovanju različnih javnosti ter organizacij
civilne družbe, ki spodbujajo in krepijo kakovostno in zdravo prehranjevanje
prebivalcev Republike Slovenije in s tem varujejo in krepijo njihovo zdravje
ter kakovost življenja. 
Temeljni cilji prehranske politike so zagotavljanje varne
hrane vzdolž celotne živilske verige, vzpostavljanje, ohranjanje in krepitev
zdravih prehranjevalnih navad prebivalcev Republike Slovenije ter zagotavljanje
zadostne preskrbljenosti prebivalstva s kakovostno in zdravju koristno hrano na
trajnostni način.
1.5 Načela prehranske politike
Pri načrtovanju in izvajanju prehranske politike v Republiki
Sloveniji upoštevamo naslednja načela: 
1.     
Spoštovanje pravice do zdravega življenjskega sloga, vključno z zdravim
prehranjevanjem ter spoštovanje kulturno – specifičnih načinov prehranjevanja
prebivalcev Republike Slovenije. 
2.     
Spoštovanje etičnih načel – deljene socialne, moralne in okoljske
odgovornosti vseh udeležencev v živilski verigi: pridelavi, predelavi,
distribuciji in trženju hrane ter končnih potrošnikov hrane. 
3.     
Soodgovornost in sorazmerna zastopanost vseh resornih politik pri
uresničevanju prehranske politike in prevzemanje načel oblikovanja in izvajanja
zdravju koristnih ukrepov v okviru skupne in nacionalne kmetijske politike ter
drugih politik ohranjanja in krepitve zdravja. 
4.     
Upoštevanje dosežkov znanosti in razvoja strok; podpora kliničnemu in
epidemiološkemu raziskovanju na področju prehranjevanja in zdravega
življenjskega sloga. 
5.     
Posebna družbena skrb za zdravo prehranjevanje in zdrav življenjski slog
ogroženih skupin prebivalstva. 
6.     
Uveljavitev pravic in zaščita potrošnikov. 
7.     
Dejavno vključevanje zainteresirane strokovne in laične javnosti ter
nevladnih organizacij. 
8.     
Upoštevanje finančnih zmožnosti države.
1.6 Pomen medsektorskega sodelovanja in javnih služb v
načrtovanju in izvajanju prehranske politike od leta 2005 do 2010
Oblikovanje učinkovitih strategij v izvajanju prehranske
politike zahteva usklajeno delovanje različnih ministrskih resorjev. 
Načrtovanje in izvajanje prehranske politike se uresničuje v
povezavi z različnimi politikami: zdravstveno politiko, kmetijsko politiko,
prometno politiko, gospodarsko politiko, davčno in cenovno politiko, socialno,
regionalno in kohezijsko politiko, vzgojno/izobraževalno in športno ter
raziskovalno politiko, okoljevarstveno politiko in drugimi politikami. 
V Republiki Sloveniji imajo osrednjo vlogo v oblikovanju in
izvajanju strategij prehranske politike ministrstvo, pristojno za zdravje,
ministrstvo, pristojno za kmetijstvo in prehrano, ministrstvo pristojno, za
šolstvo, in ministrstvo, pristojno za visoko šolstvo in znanost. V izvajanju
nekaterih posebnih ukrepov so udeležena tudi druga ministrstva, na primer
ministrstvo, pristojno za delo, družino in socialne zadeve, pri prehrani v
domovih za ostarele in študentski prehrani in ministrstvo, pristojno za okolje,
preko ukrepov za varstvo okolja ter področja gensko spremenjenih živil. 
Za namene učinkovite implementacije Nacionalnega programa
prehranske politike, medresorskega načrtovanja in usklajevanja bo ustanovljen
medresorski koordinacijski programski odbor, sestavljen iz predstavnikov
nosilnih ministrstev. Koordinacijo na področju prehranske politike bo vodilo
ministrstvo, pristojno za zdravje. 
Konkretne aktivnosti nosilnih ministrstev bodo opredeljene v
letnih oziroma dveletnih akcijskih načrtih ministrstev za posamezno proračunsko
obdobje hkrati z obsegom sredstev, ki bodo v te namene alocirana v proračunih
posameznih ministrstev. V akcijskih načrtih bodo podrobneje opredeljeni
specifični cilji posameznih projektov, naloge izvajalcev projektov, načini
financiranja projektov ter roki za njihovo izvedbo. Akcijske načrte vsako leto
potrdi Vlada Republike Slovenije (v nadaljenjem besedilu: Vlada). 
Strokovno podporo na področju prehranske politike nudi Svet
za živila in prehrano in njegove delovne skupine pri ministrstvu, pristojnem za
zdravje. 
Resolucija o nacionalnem programu prehranske politike
2005–2010 poudarja pomen javnega sektorja v izvajanju nacionalnega programa
prehranske politike in zdravega življenjskega sloga, saj številne predvidene
aktivnosti sodijo v okvir tekočega izvajanja javne službe. Ob nosilnih
ministrstvih in organih v njihovi sestavi imajo zato v izvajanju nacionalnega
programa ključno vlogo prav javni zavodi, nacionalni in regionalni inštituti,
druge strokovne institucije ter pravne in fizične osebe s koncesijo za
opravljanje javne službe na področjih, ki jih pokriva prehranska politika. 
Za namene učinkovite implementacije Nacionalnega programa
prehranske politike je na regionalni in lokalni ravni potrebno zagotoviti
učinkovito koordinacijo dela javnih zavodov oziroma služb. Potrebno je
povezovanje s predstavniki gospodarstva, ki poslujejo na področjih pridelave,
predelave in ponudbe hrane (področje živilske verige od njive do krožnika) ter
povezovanje z nevladnimi organizacijami oziroma drugimi interesnimi skupinami v
civilni sferi. Regionalne in lokalne programe bodo v skladu s svojimi nalogami,
za katere so ustanovljeni, koordinirali regionalni zavodi za zdravstveno
varstvo.
1.7 Pomen sodelovanja z nevladnimi organizacijami na področju
prehranske politike in zdravega življenjskega sloga
Za učinkovitejše vključevanje nevladnih organizacij (NVO) v
politično dogovarjanje je Vlada oktobra 2003 sprejela Strategijo za sodelovanje
z nevladnimi organizacijami, v kateri je opredeljen pomen sodelovanja NVO za
celovit in trajnostno naravnan družben razvoj, porast družbene blaginje,
kakovosti življenja ter socialne varnosti. 
V Republiki Sloveniji deluje več NVO, ki zaradi svojih
značilnosti lahko precej prispevajo k doseganju ciljev prehranske politike.
Oblike organiziranosti in delovanja NVO so različne (društva oziroma zveze,
zasebni zavodi in fundacije) in vsaka lahko prispeva na specifičen način: z
vključevanjem svojih članov (npr. združenja in zveze) ali s strokovnim,
razvojnim in raziskovalnim delom (zasebni inštituti, fundacije). Področje
njihovega delovanja je predvsem pomoč pri izobraževanju in osveščanju
prebivalstva oziroma posameznih ciljnih skupin ter aktivno sodelovanje pri
implementaciji nalog in aktivnosti vseh treh stebrov prehranske politike. 
Poseben pomen imajo potrošniške organizacije. Uredba 178/2002
o splošnih zahtevah za varnost hrane Evropskega Sveta in Parlamenta, kakor tudi
Generalni Direktorat za varno hrano in zdravje ter zaščito potrošnikov (DG
Sanco) posebej poudarjata vlogo potrošniških organizacij v živilski verigi,
izhajajoč iz načela pravica potrošnika do varne hrane in točnih ter resničnih
informacij, kakor tudi iz načela odgovornosti potrošnika do varovanja lastnega
zdravja. 
NVO so dejavne in imajo specifična znanja oziroma
strokovnjake na področjih, ki so razmeroma nova in manj razvita. Mnoge NVO
uživajo zaupanje javnosti, so manjše ter manj hierarhično organizirane in se
hitreje odzivajo na potrebe okolice kot velike institucije, hkrati pa so
sposobne tudi bolje prilagajati oblike svojega delovanja.
2 TRIJE STEBRI PREHRANSKE POLITIKE
SZO v svojih dokumentih, ki opredeljujejo področje delovanja
prehranske politike, postavlja tri temeljne stebre, pomembne za zagotavljanje
varnega in zdravega prehranjevanja: 
1.     
Steber varnih živil/hrane – preprečevanje biološkega, kemičnega in
fizikalnega onesnaževanja hrane oziroma živil na vseh stopnjah živilske verige:
pridelave, predelave in trgovine z živili ter priprave/ponudbe hrane. 
2.     
Steber uravnoteženega in varovalnega prehranjevanja – zagotavljanje
optimalnega zdravja s pomočjo zdravih prehranjevalnih navad in zdravega
prehranjevanja, posebej zdravstveno in socialno – ekonomsko ogroženih skupin
prebivalstva in skupin s posebnimi prehranskimi potrebami: otrok, nosečnic, doječih
mater, starostnikov ter delavcev. 
3.     
Steber zagotavljanja trajnostne oskrbe z živili – zagotavljanje
dostopnosti do kakovostne in zdravju koristne hrane, ki upošteva kulturno –
specifične načine prehranjevanja prebivalcev ter uresničuje razvijanje trajnostnih
kmetijskih in okoljsko – varstvenih politik.
2.1 Strokovne opredelitve, strokovna priporočila in smernice
2.1.1 Varnost živil
Varno živilo/hrana ne sme vsebovati bioloških,
kemičnih in mehanskih onesnaževal ter radionuklidov, ki se pojavljajo kot posledica
nehigienske priprave hrane, industrijskega onesnaženja okolja ter agrotehničnih
in tehnoloških postopkov v pridelavi ali predelavi živil v količinah, ki bi
ogrožale naše zdravje. 
Varnost živil/hrane predstavlja dejavnik tveganja za zdravje
tako v nerazvitih kot razvitih deželah. Države zato skušajo z zakonskimi
predpisi in drugimi ukrepi, ki opredeljujejo pogoje in način notranjega in
uradnega nadzora živil, izboljšati varnost hrane in tako obvladovati bolezni,
ki so povzročene oziroma se prenašajo s hrano in pitno vodo. V okviru svoje
živilske in okolje varstvene zakonodaje strogo omejujejo in nadzorujejo uporabo
kemičnih sredstev v pridelavi in predelavi živil, pa tudi druge kemične snovi v
svojem okolju, ki bi se lahko prenašale v živilsko verigo človeka neposredno
ali posredno (npr. klavne živali). 
Spremembe tehnologij pridelave in predelave hrane ter
spremenjene življenjske/prehranjevalne navade so glavni vzroki za naraščanje
črevesnih nalezljivih obolenj, ki se prenašajo s hrano. Večino okužb s hrano
predstavljajo posamični, sporadični primeri obolenj, ki niso prijavljeni, lahko
pa se bolezen pojavi v epidemični obliki, ki prizadene večje število ljudi.
Podatki o prijavljenih akutnih črevesnih nalezljivih boleznih – okužbah in
zastrupitvah, povzročenih s hrano, so v svetu v vrhu registriranih nalezljivih
bolezni. 
EU posveča varnosti hrane posebno pozornost, kar se kaže v
ustanovitvi posebnega generalnega direktorata Evropske komisije (DG SANCO),
ustanovitvi Evropske agencije za varnost hrane (EFSA) kot centralne institucije
za izvajanje procesov ocene tveganja, posodabljanju in poenotenju predpisov, ki
urejajo obvladovanje tveganj ter učinkoviti komunikaciji tveganja. Republika
Slovenija je kot članica EU prevzela sistem zagotavljanja varnosti živil/hrane
in vse predpise in jih udejanja v strateškem načrtu varnosti živil/hrane.
2.1.2 Zdravo prehranjevanje
2.1.2.1 Opredelitev
Zdrava prehrana ali zdravo prehranjevanje vključuje varno,
energijsko in hranilno uravnoteženo, varovalno (funkcionalno) in biološko
sprejemljivo hrano v okviru določene kulturne skupnosti, ki ohranja in krepi
človekovo zdravje. 
Za dosego uravnotežene prehrane se poslužujemo normativov
oziroma referenčnih vrednosti za vnos hranljivih snovi, ki pa so specifični
glede na spol, starost, telesno dejavnost in druga stanja. Priporočila navajajo
minimalne količine za posamezne hranljive snovi, ki jih mora človek zaužiti s
hrano, da se ne bi pokazale posledice pomanjkanja oziroma maksimalne količine,
da ne bi prišlo do kroničnih bolezni (Tabela 1).
2.1.2.2 Priporočila za vnos hranil
Priporočljiva energijska in hranljiva sestava hrane se
razlikuje glede na razvojno obdobje posameznika in njegovo telesno dejavnost. V
Tabeli 1 so navedena priporočila energijskih deležev, količin in hranilne
gostote za posamezna hranila za starostno obdobje od 25-51 let. 
Določene hranljive vrednosti se lahko glede na potrebe
različnih starostnih skupin populacije rahlo razlikujejo od vrednostih v Tabeli
1, podatki za vse starostne skupine so dosegljivi v priročniku z naslovom:
Referenčne vrednosti za vnos hranil.
Tabela 1: Prehranska priporočila za
vnos hranil oziroma za hranilno vrednost prehrane (Vir: DACH priporočila:
Referenčne vrednosti za vnos hranil, Ministrstvo za zdravje Republike
Slovenije, 2004)


PREHRANSKO PRIPOROČILO


Vnos energije mora biti skladen z energijsko porabo


 


Delež celotne potrebne energije iz: 


Skupnih maščob 

< 30%1 


Nasičenih maščobnih kislin 

< 10%2 


Trans-maščobnih kislin 

< 1% 


Mono nenasičenih maščobnih kislin 

> 10% 


Omega-6 

2,5% 


Omega-3 

0,5% 


Ogljikovih hidratov 

> 50% 


Mono in disaharidov (sladkorjev) 

< 10% 


 


Priporočen dnevni vnos


 


Beljakovine 

0,8 g/kg telesne teže 


Zelenjava in sadje 

od 400 do 650 g/dan 


Folati iz hrane 

> 400 µg/dan 


Prehranska vlaknina 

3 g/MJ – ženske 2,4 g/MJ – moški 


Natrij (v obliki soli) 

< 6 g/dan3 


Jod4 

200 µg (nosečnice 230 µg/dan, doječe matere 260 µg/dan) 


Dojenje 

izključno do 6 meseca 




1
delavci s težkimi fizičnimi deli lahko potrebujejo večji odstotek
2 novejša SZO priporočila navajajo
do 7%
3 novejša SZO priporočila navajajo
do 5 g
4 priporočila veljajo za državi
Nemčija in Avstrija, ki imajo podobno stanje na področju vnosa joda kot v
Republiki Sloveniji
2.1.2.3 Smernice zdravega prehranjevanja
Za varno in zdravo prehranjevanje ter doseganje priporočenih
vrednosti hranil in prehranskih ciljev je pomemben pravilen izbor živil, način
priprave obrokov ter sam ritem prehranjevanja. 
Smernice zdravega prehranjevanja zajemajo: 
-       
pravilen ritem prehranjevanja: zajtrk, kosilo, večerja in po možnosti
dva manjša vmesna obroka (priporočljivo sadje in zelenjava), 
-       
pravilen način zauživanja hrane (počasi: 20–30 minut za glavne obroke,
10 minut za vmesne obroke), 
-       
primerno porazdelitev dnevnega energijskega vnosa po obrokih: 25% zajtrk,
15% dopoldanska malica, 30% kosilo, 10% popoldanska malica in 20% večerja, 
-       
pravilno sestavo hrane glede na kritje dnevnih energijskih potreb v
skladu s priporočili za vnos hranil in glede uživanja zdravju koristnejših
živil (uživanje hrane z manj skupnih maščob, nasičenih in trans maščobnih
kislin ter manj sladkorja, veliko prehranske vlaknine, vitaminov, mineralnih
snovi in snovi z antioksidantivnim učinkom) ter 
-       
zdrav način priprave hrane (mehanska in toplotna obdelava, ki ohranja
količino in kakovost zaščitnih snovi in ne uporablja ali čim manj uporablja
dodatne maščobe, sladkor in kuhinjsko sol, na primer: kuhanje, dušenje,
priprava hrane v konvekcijski pečici).
2.1.2.4 Smernice zdravega prehranjevanja za prebivalstvo, vezane
na prehranski vzorec – Food Based Dietary Guidelines (FBDG)
Za uspešno implementacijo prehranske politike in za doseganje
prehranskih smernic in prehranskih ciljev se morajo na osnovi stanja nezdrave
prehrane in zdravstvenih posledic nezdravega prehranjevanja oblikovati prehranske
smernice zdravega prehranjevanja, temelječe na prehranskem vzorcu (FBDG-Food
Based Dietary Guideliness). FBDG morajo biti enostavna in razumljiva potrošniku
in mu morajo sporočati, kako naj se prehranjuje, da ohrani ali izboljša svoje
zdravje. Zaradi specifičnih prehranskih in zdravstvenih problemov,
razpoložljivosti hrane, kulturnih in drugih značilnosti prehranjevanja in
ekonomskih zmožnosti, mora vsaka država oblikovati lastne prehranske smernice
(FBDG). V Republiki Sloveniji smo leta 2000 našim razmeram prilagodili
prehranske smernice CINDI SZO. Prehranske smernice za splošno populacijo, ki
temeljijo na priporočenem prehranskem vzorcu in upoštevajo nezdravo
prehranjevanje v Republiki Sloveniji, temeljijo na 12 korakih do zdravega
prehranjevanja. 
Prehranska priporočila za prebivalstvo – 12 korakov do
zdravega prehranjevanja: 
1.     
V jedi uživajte. Izbirajte polnovredno in pestro hrano, ki naj vsebuje
več živil rastlinskega kot živil živalskega izvora. 
2.     
Jejte kruh, testenine, riž in krompir večkrat na dan. 
3.     
Večkrat dnevno jejte pestro zelenjavo in sadje (najmanj 400 g dnevno).
Izbirajte lokalno pridelano, svežo zelenjavo in sadje. 
4.     
Bodite telesno dejavni toliko, da bo vaša telesna teža normalna (ITM
20-25). 
5.     
Nadzorujte količine zaužite maščobe (ne več kot 30 % dnevnega
energijskega vnosa) in nadomestite večino nasičenih maščob (živalskih maščob) z
nenasičenimi rastlinskimi olji. 
6.     
Nadomestite mastno meso in mastne mesne izdelke s stročnicami, ribami,
perutnino ali pustim mesom. 
7.     
Dnevno uživajte priporočene količine manj mastnega mleka in manj mastnih
in slanih mlečnih izdelkov (jogurt, kislo mleko, kefir, sir). 
8.     
Hrano sladkajte zmerno in izbirajte živila, ki vsebujejo malo sladkorja.
Omejite pogostost uživanja slaščic in sladkih pijač. 
9.     
Jejte manj slano hrano. Dnevna poraba soli naj ne presega 1 čajne žličke
(6 g) soli, vključno s soljo, ki jo zaužijete v kruhu, gotovih pripravljenih in
konzerviranih jedeh. 
10.  
Če pijete alkohol, ga ne uživajte več kot 2 enoti dnevno (1 enota je 10
g alkohola). 
11.  
Hrano pripravljajte zdravo in higiensko. Primerni načini, ki vplivajo na
zmanjševanje maščobe pri pripravi jedi so: kuhanje, dušenje, pečenje ali
priprava v mikrovalovni pečici. 
12.  
Za dojenčka je najustreznejše izključno dojenje do šest meseca, ki ga
nadaljujte ob ustrezni dopolnilni prehrani v prvih letih. (Vir: CINDI Dietary
Guide WHO Regional Office for Europe, EUR/00/5018028.2000).
2.1.3 Lokalna trajnostna preskrba
2.1.3.1 Opredelitev
Trajnostni razvoj je način gospodarskega in družbenega
razvoja, ki je usmerjen v izboljšanje kakovosti življenja sedanjih generacij ob
ohranitvi najboljših možnosti za prihodnje generacije. Koncept vključuje skrb
za ohranjanje okolja, trajnostno rabo naravnih virov, povečanje ekonomske in
socialne blaginje, trajnostno kmetijstvo in industrijo ter trajnostni razvoj
podeželja. 
Trajnostno kmetijstvo je način pridelave živil/hrane,
ki zagotavlja kakovostne pridelke in hkrati ohranja oziroma izboljša kakovost
ter preprečuje erozijo tal, ne ustvarja škodljivih učinkov pesticidov na
okolje, ohranja biološko pestrost ekosistemov, ustvarja želene donose na
kmetijskih površinah, ohranja ravnotežno energijsko bilanco, ne onesnažuje
talnice, ohranja in veča socialni in človeški kapital na podeželju ter krepi
razvoj lokalnih gospodarstev. 
Lokalna trajnostna preskrba s hrano predstavlja
lokalno pridelavo, predelavo in distribucijo trajnostno proizvedene hrane, ki
je fizično in cenovno dostopna lokalnemu prebivalstvu in porabljena na lokalnih
trgih (od njive do krožnika v lokalnem okolju).
2.2 Cilji prehranske politike
2.2.1 Dolgoročni cilj prehranske politike
Dolgoročni cilj prehranske politike je doseganje prehranskih
priporočil za vnos hranil (Tabela 1 in Referenčne vrednosti za vnos hranil) pri
vseh starostnih, socialnih in ostalih skupinah prebivalcev Republike Slovenije
z namenom doseganja optimalnih učinkov na zdravje z vidika zdrave prehrane. 
Ta cilj je uresničljiv le z ustrezno mobilizacijo vseh ravni
družbe; od zagotavljanja zdravju prijaznih medresornih politik, ki omogočajo
pogoje za zdravo prehranjevanje za vse populacijske skupine, tudi najbolj
ogrožene, do vključevanja stroke in nevladnega sektorja ter vsakega
posameznika, ki se izobražen, informiran in motiviran odloča za zdravo
prehranjevanje in zdrav način življenja.
2.2.2 Srednjeročni cilji prehranske politike oziroma
Resolucije o nacionalnem programu prehranske politike 2005–2010
V Resoluciji o nacionalnem programu prehranske politike
2005–2010 identificirane strategije in aktivnosti so namenjene doseganju
srednjeročnih ciljev do leta 2010, ki so ambiciozni in dosegljivi le, če bodo
zagotovljeni optimalni pogoji (organizacijski, finančni in človeški) za
udejanjanje začrtanih strategij in aktivnosti. Doseganje srednjeročnih ciljev
do leta 2010 bo pomembno zmanjšalo zdravstveno breme zaradi dejavnikov tveganja
in KNB in s tem tudi gospodarsko breme države. 
Srednjeročni cilji Resolucije o nacionalnem programu
prehranske politike 2005–2010 so: 
1.     
Povečati uživanje zelenjave za najmanj 30%. 
2.     
Povečati uživanje sadja za najmanj 15%. 
3.     
Zmanjšati povprečni delež zaužitih skupnih maščob za 20%. 
4.     
Zmanjšati povprečni delež zaužitih nasičenih maščob za 30%. 
5.     
Povečati uživanje prehranske vlaknine za 20%. 
6.     
Povečati uživanje kalcija, s ciljem zmanjšati za 25% delež populacije,
ki ima premajhen vnos kalcija (pod prehranskimi priporočili). 
7.     
Povečati vnos vitamina C za 15%. 
8.     
Zmanjšati količine dnevno zaužitega alkohola pri moških za 35% in pri
ženskah za 20%. 
9.     
Zmanjšati delež odrasle populacije, ki je prekomerno hranjena in debela
(ITM>25 kg/m²) za 15% in pri otrocih in mladostnikih za 10%. 
10.  
Doseči vsaj 60% izključno dojenost do šestega meseca otrokove starosti
in vsaj 40% dojenost ob dopolnilni prehrani do prvega leta starosti.
3 POMEN GIBALNE/ŠPORTNE DEJAVNOSTI V DOSEGANJU SINERGIJSKIH
UČINKOV NA ZDRAVJE
Zdravo prehranjevanje in priporočene oblike ter obseg
gibalne/športne dejavnosti pomembno prispevajo k preprečevanju bolezni,
prezgodnje umrljivosti in invalidnosti ter h kakovosti življenja prebivalstva.
Za ohranjanje in krepitev zdravja je zelo pomembno razmerje med energijskim
vnosom in energijsko porabo, skratka med prehranjevanjem in telesno
dejavnostjo. Zdrava prehrana in redna telesna dejavnost vplivata na zdravje
vsaka zase in hkrati sinergijsko. Čeprav se učinki obeh dopolnjujejo, kar je
zelo očitno pri zmanjševanju prekomerne telesne teže in debelosti, pa ima
telesna dejavnost pozitivne učinke na zdravje tudi neodvisno od prehrane.
Nezadostna telesna dejavnost je v tesni povezavi s pojavljanjem in vzdrževanjem
znanih fizioloških dejavnikov tveganja v zvezi s KNB, kot na primer zvišanega
krvnega tlaka ter zvišanih vrednosti holesterola in glukoze v krvi. 
Znano je, da za zdravje ni potrebna intenzivna vadba, saj
izsledki sodobne znanosti kažejo, da ogroženost za nastanek in napredovanje
KNB, pa tudi fizioloških dejavnikov tveganja zanje pomembno zmanjšuje že pol
ure zmerne telesne dejavnosti večino dni v tednu. Pri tem je ključno, da smo
telesno dejavni skozi vse življenjsko obdobje, s čimer ohranjamo telesno,
duševno in socialno čilost od otroštva do pozne starosti. Ohranjanje mišične
krepkosti, gibljivosti in ravnotežja pri ostarelem prebivalstvu ohranja tudi
funkcionalne sposobnosti, preprečuje poškodbe in bistveno povečuje možnosti
aktivnega staranja.
3.1 Strokovne opredelitve, strokovna priporočila in smernice
3.1.1 Opredelitev
Gibalno/športno dejavnost lahko opredelimo kot individualno
telesno aktivnost, v okvir katere sodijo tako aktivnosti v prostem času, pri
delu, kot tudi aktivnosti z namenom približevanja ciljem vsakodnevnih nujnih in
načrtovanih dejavnosti posameznika (pot na delo, po opravkih, nakupih, obiskih
in/ali drugih zadolžitvah). Gre za vse oblike gibanja lastnega telesa s pomočjo
skeletnih mišic, ob katerih se porablja energija. Telesno vadbo opredelimo kot
namensko gibalno/športno dejavnost, ki je običajno strukturirana in služi
krepitvi oziroma izboljševanju posameznikovega zdravja in telesne
pripravljenosti. Zadostna telesna dejavnost ima zelo pozitivne učinke na
človeški organizem, kar so pokazale številne raziskave. Redna in zmerno intenzivna
telesna dejavnost krepi telesno in duševno zdravje in zmanjšuje ogroženost,
zgodnjo obolevnost, umrljivost ter invalidnost zaradi KNB: 
-       
zmanjšuje ogroženost za nastanek, napredovanje in zaplete bolezni srca
in žilja, 
-       
krepi kosti in mišice ter razvija, povečuje in vzdržuje psihofizične
oziroma funkcionalne sposobnosti telesa, kar posledično povečuje tudi
sposobnost samostojnega življenja v starosti, 
-       
pripomore k zmanjševanju stresa, anksioznosti in depresije, 
-       
pomaga pri povečevanju samozaupanja, samospoštovanja in samozavesti, 
-       
pomaga pri vzpostavljanju socialnih interakcij in socialni integraciji,
pospeševanju ekonomskega in socialnega razvoja posameznikov, družin, skupnosti
in celega naroda. 
Nezadostna telesna dejavnost oziroma sedeči življenjski slog je
vedenjski dejavnik tveganja, ki ga tesno povezujemo z različnimi motnjami in
predvsem kroničnimi boleznimi. Aktiven življenjski slog po drugi strani ne
pomeni le manjše možnosti za obolevanje, pač pa pomembno pripomore k splošni
kakovosti življenja. Izkazalo se je, da redno gibanje zmerne intenzitete varuje
zdravje ljudi v vseh starostnih skupinah.
3.1.2 Smernice
Pri opredeljevanju, kaj je zadostna in primerna telesna
aktivnost, da bi bila koristna za zdravje, je potrebno upoštevati več
kriterijev – vrsto telesne aktivnosti, njeno intenzivnost, pogostost in
trajanje. Pri tem sta količina redne telesne aktivnosti in korist za zdravje
sorazmerno povezani. Vendar pa je znano, da za prepričljive pozitivne učinke na
zdravje ni nujno potrebna zelo intenzivna telesna dejavnost – zadostuje že
redno gibanje zmerne intenzitete. Tradicionalne in novejše smernice za
posamezne izmed navedenih kriterijev sonavedene v nadaljevanju.
3.1.2.1 Vrsta telesne dejavnosti
Tradicionalna priporočila svetujejo pretežno aerobne ritmične
aktivnosti, ki zahtevajo uporabo velikih mišičnih skupin in potekajo
kontinuirano (hitra hoja, tek, kolesarjenje, plavanje, drsanje, tek na smučeh
ipd.). Novejše smernice vključujejo priporočila in poudarek na hoji ali
katerikoli telesni dejavnosti, ki jo je mogoče izvajati vsakodnevno z
intenziteto podobno tisti, ki jo občutimo ob hitri hoji: 
-       
zmerna gospodinjska opravila (z dviganjem ali nošenjem hišnih
pripomočkov), 
-       
zmerno težka vrtnarska dela, 
-       
zmerno hitro plavanje, 
-       
počasen tek (okrog 7 km/h). 
Pomembno je, da je telesna vadba glede na zvrsti
uravnotežena. Velja splošno priporočilo, po katerem naj bi vadbo časovno
porazdelili med 50% aerobnih dejavnosti, 25% vaj za gibljivost in 25% vaj za
krepitev mišic.
3.1.2.2 Intenzivnost telesne dejavnosti
Tradicionalna smernice svetujejo intenzivnost med 50-85%
posameznikove rezerve srčnega utripa, kar ustreza 50-85% maksimalne aerobne
kapacitete (porabe kisika). Pri večini odraslih pomeni to doseganje frekvence
srčnega utripa 140-160 na minuto. Novejša priporočila v okviru prve točke
opredelijo aktivnost zmerne intenzitete, v območju 3-6 MET ali 4-7 kcal/min.
3.1.2.3 Pogostnost telesne dejavnosti
Do nedavnega so v smernicah svetovali najmanj trikrat
tedensko vadbo, v sodobnih smernicah pa vse pogosteje zasledimo priporočilo za
vsakodnevno telesno aktivnost.
3.1.2.4 Trajanje telesne dejavnosti
Tradicionalna priporočila opredeljujejo trajanje v območju
20-60 minut (povprečno 30-40 minut), novejša priporočila pa dopuščajo izvajanje
aktivnosti v več dnevnih epizodah oziroma z daljšimi ali krajšimi presledki, v
kolikor aktivnosti ni mogoče izvajati kontinuirano. Trajanje posamezne epizode
naj ne bi bilo krajše od 10-15 minut, skupno priporočeno dnevno trajanje pa je
najmanj 30 minut.
3.1.3 Dolgoročni cilj na področju gibalne/športne
dejavnosti za zdravje
Dolgoročni cilj na področju gibalne/športne dejavnosti za
zdravje je, da bo vsak otrok in mladostnik vsaj eno uro dnevno intenzivno ali
zmerno intenzivno in vsak odrasli prebivalec Republike Slovenije vsaj pol ure dnevno
zmerno intenzivno gibalno/športno telesno dejaven. Cilji in strategije na
področju gibalne/športne dejavnosti morajo biti usklajeni z dolgoročnimi cilji
Nacionalnega programa športa v Republiki Sloveniji.
3.2 Priporočila za prebivalstvo
Za pozitivne učinke (varovanje, krepitev in/ali
izboljševanje) telesne dejavnosti na zdravje posameznika zadostuje najmanj pol
ure zmerno intenzivnega gibanja, in za otroke in mladostnike vsaj eno uro
intenzivnega ali zmerno intenzivnega gibanja, vsaj petkrat tedensko. Za zmerno
intenzivno štejemo telesno dejavnost, pri kateri se posameznik nekoliko ogreje
in rahlo zadiha (kar pomeni, da je aktiven na ravni 40-60% aerobne kapacitete,
pri njej porabi okoli 4-7 kilokalorij energije na minuto oziroma ustreza 3-6
MET). Vadba naj bo čimbolj raznolika, poteka lahko v različnih okoljih (doma,
na delu, z namenom transporta), naj bo varna (prilagojena starosti,
zdravstvenemu stanju in fizičnim okoliščinam), uravnotežena glede na zvrsti
(50% aerobnih dejavnosti, 25% vaj za gibljivost in 25% vaj za krepitev mišic)
in naj nam bo v razvedrilo.
3.3 Nizka stopnja gibalne/športne dejavnosti za zdravje v
Republiki Sloveniji
3.3.1 Otroci in mladostniki
Po podatkih mednarodne raziskave »HBSC – Health Behavior in
School-aged Children« iz leta 2001/02 so slovenski otroci v starosti 11 let v
povprečju telesno aktivni vsaj eno uro dnevno približno štiri dni v tednu
(dekleta 4,2 in fantje 4,9 dni). S starostjo se število dni v tednu, ko so
otroci (13 in 15-letniki) vsaj eno uro telesno aktivni, zmanjšuje in znaša za
13-letnike: dekleta 3,7 in fante 4,5 dni v tednu, za 15 letnike pa: dekleta 3,4
in fante 4,2 dni v tednu (WHO, 2004). Podobno stanje kaže tudi raziskava o
telesnih značilnostih in gibalni dejavnosti otrok in mladine, ki je odkrila, da
so v času pouka osnovnošolci od 11. do 14. leta starosti, vključno z urami
športne vzgoje v šoli, športno dejavni približno pet ur in pol na teden (Strel,
Kovač, Jurak, 2004). 
Upadanje pogostosti telesne aktivnosti z leti je mogoče
zaslediti v različnih državah in regijah Evrope. Po eni strani lahko sledimo
trendu upadanja števila dni v tednu, ko so otroci in mladostniki telesno
aktivni (ta trend je še zlasti izrazit pri dekletih), po drugi strani pa tudi
bolj pogosti telesni aktivnosti fantov v primerjavi z dekleti enake starosti.
Podobno velja za število ur sedenja (pred televizorjem, računalnikom in pri
pisanju domačih nalog), kjer je raziskava »HBSC – Health Behavior in
School-aged Children« odkrila, da je število ur sedenja pri starostnih
kategorijah (11, 13 in 15 let) največje pri mladostnikih v starosti 13 let.
Vendar pa ne moremo enostavno sklepati, da je večje število ur sedenja povezano
z manj pogosto telesno aktivnostjo, saj stopnja povezanosti med pogostostjo
telesne aktivnosti in številom ur sedenja ni značilna. Izsledki raziskave
opravljene v Republiki Sloveniji sovpadajo z zgornjimi rezultati in kažejo, da
48% otrok starih deset let (N=351) in 67% otrok starih 13 let (N=325) med
tednom izven šole presedi štiri ure in več.
3.3.2 Odraslo prebivalstvo
Raziskava ˝Z zdravjem povezan življenjski slog˝ (2001), v
kateri so ocenjevali vso telesno dejavnost, tako prostočasno kot tudi dejavnost
v gospodinjstvu in na delovnem mestu, je med odraslimi Slovenci v starostnem
obdobju 25-64 let odkrila vsaj 20% ljudi, ki so nezadostno aktivni za osnovno
zaščito svojega zdravja. 
Še slabše stanje glede redne telesne dejavnosti je pokazala
raziskava o športno-rekreativni dejavnosti (2000), po kateri je v naši državi
skoraj 60% odraslih prebivalcev športno neaktivnih, slaba četrtina občasno
aktivnih in precej manj kot petina redno, vsaj dvakrat tedensko aktivnih. 
V raziskavi Petrovića in sod., je bilo ugotovljeno, da je
število športno neaktivnih v dvajsetletnem obdobju (1978–1998) nihalo za okoli
10% in se je ustalilo pod 50%. Stanje na tem področju se je po nekaterih
podatkih v devetdesetih letih celo nekoliko poslabšalo, saj se je stopnja
gibalne/športne dejavnosti med odraslo populacijo zmanjšala. 
Presečni raziskavi, ki sta bili v okviru programa SZO CINDI
izvedeni v Ljubljani, sta na področju telesne aktivnosti pokazali, da je le
tretjina odraslih zadovoljivo telesno dejavnih za zaščito svojega zdravja.
Delež mejno dejavnih se je v obdobju od 1990–1997 znižal na 40%, predvsem na
račun povečanja deleža telesno povsem nedejavnih s 15% na 25%. 
Primerjava dobljenih podatkov med letoma 1998 in 2000 kaže na
velike razlike tako pri rednem kot tudi pri občasnem športno rekreativnem
udejstvovanju prebivalstva. Pri redno organizirani gibalno/športni dejavnosti
se je število prebivalcev zmanjšalo za 5,3%, pri redni neorganizirani športni
dejavnosti pa za 7,6%. V letu 2000 pa izstopa podatek, ki kaže, da se je
odstotek športno nedejavnih povečal nad 50% (55,4%). Ugotovljene razlike v
gibalni/športni dejavnosti med spoloma kažejo, da je bilo leta 2000 neaktivnih
44,1% moških in 63,2% žensk. 
Ženske so bile največkrat gibalno/športno dejavne enkrat
tedensko. Takih je bilo 11,1%, najmanj pa je bilo takih, ki so bile dejavne 4-6
krat na teden in sicer le 1,7%. Pri moških je bilo enkrat tedensko
gibalno/športno dejavnih 15,5%, 2-3 krat tedensko pa 12%. Kot kažejo rezultati,
navedena dejavnost s starostjo upada. V starosti 31-41 let je bilo redno
dejavnih 15,3%, v obdobju 41-51 let 18,8%, v starosti 51-60 let 11,6%, nad 60
let pa je bilo aktivnih le še 7,6%. Vidna praga upadanja sta bila ugotovljena
po 50. in 60. letu starosti. Bolj gibalno/športno dejavni so prebivalci z višjo
izobrazbo. 
Raziskava športne dejavnost odraslih prebivalcev Republike
Slovenije (Kovač, Doupona Topič, 2004), ki je bila izvedena na reprezentativnem
vzorcu odraslih prebivalcev Republike Slovenije je odkrila, da je športno
dejavnih več kot polovica (52,4%) prebivalcev. Od tega je redno dejavnih (v
raziskavi definirano kot najmanj dvakrat tedensko) 21,57%, pogosto je dejavnih
16,10% (najmanj enkrat tedensko) in občasno (enkrat mesečno ali v času letnega
oddiha) 13,77%.
3.3.3 Osebe nad 65 let
Stanje na področju redne gibalne/športne dejavnosti oseb,
starejših od 65 let, je v Republiki Sloveniji razmeroma malo raziskano, saj je
večina anket in raziskav, ki so bile opravljene, zajela le prebivalstvo v
starostnem obdobju med 25. in 65. letom starosti. V raziskavi "Z zdravjem
povezan življenjski slog" se je izkazalo, da je nezadostne telesne
dejavnosti s starostjo vedno več, pri čemer pa je edino večje zmanjšanje, ki je
tudi statistično značilno, zaslediti med starostnima skupinama 40-49 in 50-59
let. 
Tudi rezultati raziskav "Slovensko javno mnenje" so
pokazali, da je redno ukvarjanje s športom bolj značilno za mlade. Z vidika
longitudinalnega spremljanja obstaja v zaporednih raziskavah zadnjih treh
desetletij značilen trend naraščanja deleža neaktivnega prebivalstva s
povečevanjem starosti ter značilen preskok k neaktivnosti prav po 60. letu
starosti. Delež neaktivnih ljudi po tem letu starosti je bil od leta 1989 do
1997 vseskozi malo pod 75%. 
Z aktivnim življenjskim slogom, ki pa ne zahteva nujno
športno-rekreativnega udejstvovanja, zmanjšamo možnosti pojava bolezni in/ali
nastanka njihovih resnih zapletov ter izboljšamo splošno kakovost življenja
posameznika in večjih skupin prebivalstva vseh starosti. Z vidika obravnave
starejše populacije se zdi še posebej pomembno zmanjšanje števila od tuje
pomoči odvisnih starostnikov in povečanje števila tistih, ki so sposobni živeti
kakovostno, samostojno življenje do visoke starosti.
3.3.4 Nosečnice
Današnja generacija žensk želi tudi med nosečnostjo ohraniti
telesno pripravljenost in nosečnost preživeti po naravni poti, v mejah
fizioloških adaptacij telesa na nosečnost in brez tveganja za zdravje otroka.
Kljub znanstvenim dokazom v prid telesno dejavnim nosečnicam so zdravstveni in
športni delavci v dvomih, ko svetujejo in predpisujejo vrsto telesne aktivnosti
nosečnicam. Pogosto se želijo izogniti tveganju predpisovanja in jim zato
gibalno/športno dejavnost preprosto odsvetujejo. V Republiki Sloveniji se z
vodenjem vadbe v nosečnosti ukvarjajo različni profili: zdravstveni delavci,
športni pedagogi in tudi laiki. Večina od njih ni usposobljenih za vodenje, ker
zahteva razumevanje anatomskih in fizioloških sprememb v nosečnosti, znanje o
prepoznavanju bolezni in simptomov in znanje predpisovanja ter doziranja vadbe.
V razvitih državah je pridobivanje licenc za vodenje in organizacijo tovrstne
vadbe organizirano v obliki podiplomskega izobraževanja nadzor pa je v rokah
države.
3.4 Značilnosti najbolj ogroženih skupin prebivalstva zaradi
nezadostne gibalne/športne dejavnosti
Z nezadostno telesno dejavnostjo (pri čemer velja poudariti,
da so bile v raziskavi upoštevane vse vrste telesne dejavnosti, tudi tiste na
delovnem mestu oziroma delovnem okolju), ki ogroža zdravje, pa so nadpovprečno
ogrožene naslednje populacijske podskupine: 
-       
ženske, 
-       
v starostnih skupinah 25-49 let, 
-       
z dokončano najmanj štiriletno srednjo šolo ali gimnazijo, 
-       
aktivno zaposleni, 
-       
iz spodnjega družbenega sloja na eni strani ter srednjega in višjega
srednjega sloja na drugi strani, 
-       
prebivalci mestnega in primestnega bivalnega okolja, ter 
-       
prebivalci zahodnega in osrednjega dela Republike Slovenije.
3.5 Ključni problemi na področju gibalne/športne dejavnosti za
zdravje
-       
previsok delež gibalno/športno nedejavnega prebivalstva v vseh
starostnih skupinah; 
-       
podaljševanje časa, ki ga prebivalstvo v vseh starostnih skupinah
presedi pred računalniškim oziroma televizijskim ekranom; 
-       
premajhen delež prebivalstva, ki z namenom transporta v vsakodnevnih
opravkih pešačijo in/ali kolesarijo; 
-       
nezadostna ozaveščenost prebivalstva o pomenu redne gibalne/športne
dejavnosti za zdravje v vseh starostnih obdobjih.
3.6 Sklepna ugotovitev za področje gibalne/športno dejavnosti
za zdravje
Z ozirom na izredno velik pomen zadostne gibalne/športne
dejavnosti za zdravje in dejstvo, da so vse starostne skupine prebivalcev v
Republiki Sloveniji premalo gibalno/športno dejavne, da bi varovale oziroma
izboljšale svoje zdravje, je pomembno, da se tudi na tem področju za zdravje
načrtujejo in izvajajo medresorne politike in strategije, ki bodo dosegale
sinergijske učinke v smislu povečanja deleža zadostno gibalno/športno dejavnih
prebivalcev Republike Slovenije.
4 BOLEZNI, POVEZANE Z NEZDRAVIM PREHRANJEVANJEM, NEZADOSTNO
TELESNO DEJAVNOSTJO IN ZDRAVSTVENO NEUSTREZNOSTJO ŽIVIL V REPUBLIKI SLOVENIJI 
4.1 Pričakovano trajanje življenja in prezgodnja umrljivost
V Republiki Sloveniji je pričakovano trajanje življenja ob
rojstvu v zadnjem pregledovanem desetletju (1987 do 1996) zraslo za 2,76 let.
Za razvitimi zahodnoevropskimi državami pričakovano trajanje življenja še vedno
zaostaja v povprečju za dve leti. V primerjavi z nekaterimi evropskimi državami
pa v pričakovanem trajanju življenja moški zaostajajo v povprečju za 2,9 leti,
ženske pa za 0,9 leta (Vir: Zdravstvena reforma, Ministrstvo za zdravje, 2003).
Leta 2001 smo v Republiki Sloveniji zabeležili 38% vseh
umrlih prebivalcev v Republiki Sloveniji zaradi bolezni srca in ožilja ter 27%
zaradi raka. Na tretjem mestu 13 % sledijo smrti zaradi različnih vzrokov. Z 8
% sledijo umrli zaradi bolezni dihal, z 7% pa zaradi bolezni prebavil ter
poškodb in zastrupitev (Vir: IVZ, 2001). 
Prezgodnja umrljivost zaradi bolezni v Republiki Sloveniji
očitno pada; predvidena dolgost življenja računana ob rojstvu pa se podaljšuje.
Socialno-ekonomske razmere in način življenja spreminjajo strukturo bolezni in
vzroke smrti (Vir: Zdravstveni statistični letopis Slovenije, IVZ, 2001).
4.2 Geografska porazdelitev starostno standardizirane stopnje
umrljivosti
Kljub temu, da so se nekatere stopnje umrljivosti v zadnjih
letih znižale, so stopnje umrljivosti zaradi bolezni srca in ožilja ter rakavih
bolezni še vedno višje kot v izbranih primerjanih državah. Starostno
standardizirane stopnje umrljivosti zaradi različnih bolezni kažejo v Republiki
Sloveniji izrazito geografsko distribucijo, zlasti je opazna razlika med
vzhodnim in zahodnim delom Republike Slovenije (Vir: Statistični letopis, IVZ
RS, 2002). 
Moški na vzhodu Republike Slovenije umirajo v poprečju tri
leta prej, ženske pa dve leti prej kot na zahodu. V vzhodnem delu Republike
Slovenije imajo tudi regijska središča nižjo prezgodnjo umrljivost kot ostali
predeli. 
Starostno standardizirane stopnje umrljivosti v Republiki
Sloveniji so nižje kot na Hrvaškem in Norveškem, a višje od povprečja
skandinavskih držav in članic Evropske unije. V obdobju 1987-2002 je značilno
in najbolj padla umrljivost dojenčkov, značilno so padle tudi stopnje
umrljivosti starejših odraslih in starih. Distribucijo starostno specifičnih
stopenj umrljivosti predstavlja krivulja, katere naklon določajo biološki,
družbeno-ekonomski, geografski, klimatski in drugi dejavniki.
4.3 Prezgodaj izgubljena leta potencialnega življenja
Prezgodaj izgubljena leta potencialnega življenja (YPLL –
Years Of Potential Life Lost) so merilo za ugotavljanje prispevkov različnih
vzrokov smrti k prezgodnji umrljivosti. Z njim se prikazuje tudi socialno in
ekonomsko breme prezgodnje smrti za družbo. Prezgodnja smrt je tako vsaka smrt
pred starostjo 65 let. Pri bolezenskih stanjih, kjer je delež YPLL večji kot
delež prezgodnjih smrti, je breme prezgodnjih umrljivosti veliko. To velja za
samomore in prometne ter druge nezgode, ravno obratno pa velja za ishemične
bolezni srca ter rakaste bolezni prebavil in dihal (Vir: Zdravje v Sloveniji
2001, Inštitut za varovanje zdravja RS, 2003). 
Kljub pomembnemu bremenu, ki ga predstavljajo prezgodnje
smrti v Republiki Sloveniji, pa se število izgubljenih let potencialnega
življenja zaradi bolezni in poškodb v zadnjih letih zmanjšuje (med letoma 1997
in 2001 za približno 10%). V primerjavi z izhodiščnim letom 1997 je bilo leta
2001 število YPLL zaradi poškodb in zastrupitev manjše za 16%, malignih
neoplazem in bolezni srca in ožilja za 5% ter zaradi vseh ostalih vzrokov za
15% manj. Za 10% se je povečalo število YPLL zaradi bolezni prebavil.
4.4 Akutne bolezni in zastrupitve, povezane s hrano
Iz podatkov o obvezni prijavi nalezljivih obolenj v Republiki
Sloveniji je razvidno, da so nalezljiva črevesna obolenja v vrhu vseh
prijavljenih nalezljivih obolenj z letno incidenčno stopnjo obolevnosti na
100.000 prebivalcev od 600–800. Pojavljajo se predvsem kot akutna zastrupitev s
hrano zaradi higiensko oziroma mikrobiološko neustreznih živil, pogosto tudi v
obliki izbruhov in epidemij. Število prijavljenih črevesnih nalezljivih bolezni
in obolevnost na 100.000 prebivalcev se povečuje. Predvsem se povečuje
obolevnost za črevesnimi nalezljivimi boleznimi, ki so posledica okužb s hrano
(gastroenterokolitisi brez opredeljenega povzročitelja, salmoneloze,
kampilobakterioze itd.) (Vir: IVZ RS, Center za nalezljive bolezni, 2004). 
Narašča tudi število prijavljenih izbruhov okužb s hrano
(epidemij), od povprečno 26,25 v obdobju 1998 do 2001 na 41 v letih 2002 in
2003. Po mestu nastanka izstopajo manjši družinski izbruhi in epidemije v
sistemu javne prehrane in to v obratih, ki oskrbujejo s hrano občutljive
skupine prebivalstva (otroci, starejši, bolniki). Značilno za leto 2003 je, da
je bila povzročiteljica epidemij v 73% Salmonela enteritidis, kar
sovpada tudi s podatki o prijavljenih črevesnih nalezljivih boleznih. Po letu
1997, ko je bilo prijavljenih že manj kot 1000 primerov salmoneloz, je število
prijav začelo naraščati in v letu 2003 je bila prijavna incidenčna stopnja že
200 na 100.000 prebivalcev. Tako visoka incidenčna stopnja salmoneloz, ki
predstavljajo daleč najpogostejšega povzročitelja okužb s hrano, uvršča
Republiko Slovenijo v sam evropski vrh po številu okužb. Omenjena incidenčna
stopnja salmoneloz je skoraj desetkrat višja kot v Veliki Britaniji. V zadnjih
letih tudi narašča delež Salmonela Enteritidis. V letu 2003 je bila v
več kot 95% primerov izolirana Salmonela Enteritidis, kar kaže na to, da
sta najverjetnejša izvora okužbe jajca in jajčni izdelki ter perutnina, kar pa
se ne sklada s podatki o okuženosti živil s S. enteritidis (surova
perutnina), pridobljenih iz državnih monitoringov. Epidemiološko stanje v
Republiki Sloveniji je po podatkih SZO zelo podobno stanju v nekaterih drugih
vzhodno evropskih državah oziroma situaciji, ki so jo v začetku devetdesetih
let 20. stoletja opazovali v Veliki Britaniji, ko so beležili dramatičen porast
Salmonelle Enteritidis PT 4. Dokazan najpomembnejši izvor okužb so bila
jajca, učinkovit ukrep pa cepljenje perutnine. V Republiki Sloveniji zaenkrat
ne izvajamo fagotipizacije salmoneloz, zato podatkov o prevladujočem fagotipu
nimamo. Ker gre v prijavljenih primerih salmoneloz samo za vrh ledene gore, bi bile
nujne poglobljene multidisciplinarne študije o bremenu, ki ga omenjene okužbe v
Republiki Sloveniji predstavljajo, na kar je bilo opozorjeno že v poročilu EU
Peer Review Evaluation Mission on Zoonoses in Slovenia leta 2003 in v poročilu
delavnice SZO in IVZ o bremenu salmoneloz in kampilobakterioz v Republiki
Sloveniji, ki je bila v začetku julija letos (Vir: Inštitut za varovanje
zdravja RS, Center za nalezljive bolezni 2004). 
Kljub laboratorijskim potrditvam o okužbah gotovih živil z Listerio
monocytogenes, prijavljenih okužb, verjetno tudi zaradi nespecifičnih
znakov obolenja, pri ljudeh ni bilo. 
Ocenjujemo, da je visoka pojavnost črevesnih nalezljivih
obolenj (salmoneloze, kampilobakteroze, zastrupitve s stafilokoknim toksinom)
neposredno vezana na mikrobiološke okužbe živil, ki so posledica neustreznih
higienskih in tehnoloških razmer v proizvodnji in prometu, kakor tudi nizke
ravni osebne higiene ter neznanja zaposlenih pri delu z živili. Po podatkih SZO
so najpogostejše okužbe s hrano v razvitih deželah kampilobakteroza,
salmoneloze ter listerioza in okužba z enterohemoragično E. coli
0157:H7, ki predstavljata novo porajajoči se okužbi zadnjih desetletij in
predstavljata resen javno zdravstveni problem predvsem zaradi možnih težkih,
tudi smrtnih primerov okužb pri ogroženih skupinah prebivalstva (dojenčki,
otroci, starejše osebe, kronični bolniki) ter virusne okužbe. Po podatkih IVZ,
Centra za nalezljive bolezni, v Republiki Sloveniji zaenkrat obolenj zaradi
okužb živil z Lysterio monocytogenes in enterhemoragično E. coli
nimamo prijavljenih.
4.5 Kronične nenalezljive bolezni
4.5.1 Bolezni srca in ožilja
Umrljivost zaradi bolezni srca in ožilja v Republiki
Sloveniji pri moških in ženskah sicer počasi upada, vendar je še vedno višja
kot v drugih državah članicah EU. Starostno standardizirane stopnje umrljivosti
zaradi bolezni srca in ožilja so v Republiki Sloveniji nižje kot na Madžarskem
in Češkem ter višje od povprečja držav članic EU (Vir: Zdravstvena reforma,
2003). 
Bolezni srca in ožilja so v skoraj 50% vodilni vzrok smrti
prebivalcev Republike Slovenije; v 57% po 65. letu starosti. Med njimi je na
prvem mestu bolezen venčnih (srčnih) arterij – ishemična bolezen srca.
Izračunana ogroženosti za koronarno bolezen glede na prisotne dejavnike tveganja
v Republiki Sloveniji kaže, da je pomembno število prebivalcev v starosti nad
45 let ogroženih zaradi srčnega infarkta. 
V stopnjah umrljivosti zaradi bolezni srca in ožilja je
Republika Slovenija deljena na vzhodni in zahodni del. Pregled razširjenosti
bolezni srca in ožilja po regijah kaže, da jih je veliko več na območjih, ki
ležijo v vzhodni polovici Republike Slovenije. V celotnem vzhodnem delu je
umrljivost zaradi omenjenih bolezni večja kot v zahodnem delu. Ker se med
vzhodnimi in zahodnimi slovenskimi pokrajinami razlikujejo tudi tradicionalni
prehranski vzorci, je možno pripisati razliko v umrljivosti tudi različni
izpostavljenosti prehranskim dejavnikom tveganja in varovalnim dejavnikom
prehrane. 
Raziskava »Regionalne razlike v zdravju in iskanje rešitev za
njihovo zmanjševanje« iz leta 2001 je ugotovila, da se pri vsaki od opazovanih
bolezni na prvih petih mestih, z najvišjo prevalenco obolenj, izmenjujejo
regije vzhodne Slovenije: Celje, Novo mesto, Ravne na Koroškem, Maribor in
Murska Sobota. Le v primeru srčne in možganske kapi se mednje vrine še
Ljubljanska regija. Sicer pa so regije zahodne in osrednje Slovenije na dnu po
razširjenosti teh obolenj. 
V isti raziskavi pregled razširjenosti vseh obolenj, ki
spadajo v skupino bolezni srca in ožilja, pokaže, da je ta vzorec pojavljanja
še bolj izrazit. Najbolj obremenjeni regiji z boleznimi srca in ožilja sta
regija Celje in regija Ravne na Koroškem, sledijo regija Novo mesto (33,2%),
Murska Sobota (32,8%) in Maribor (31,7%). V regiji z najnižjo prevalenco bolezni
srca in ožilja je število obolelih skoraj dvakrat nižje (19,5/100) kot v
najbolj obremenjenih regijah. Tudi v drugih regijah, v zahodni in osrednji
Sloveniji, je razširjenost teh bolezni manjša. Še največja je v Ljubljanski
regiji (28,2%).
4.5.2 Rak
Po zadnjih objavljenih podatkih Registra raka za Republiko
Slovenijo je pri nas leta 2001 na novo zbolelo za rakom 9.058 ljudi, 4.565
moških in 4.493 žensk; ocenjujejo, da jih bo leta 2004 zbolelo že blizu 9.500.
V zadnjih 11 letih (od 1990 do 2001) se je incidenca raka v Republiki Sloveniji
povečala za 25% med moškimi in za 30% med ženskami, umrljivost pa za 10% med
moškimi in za 9% med ženskami. Incidenca se povečuje bolj strmo kot umrljivost
tudi zato, ker je zdravljenje uspešnejše, kar se kaže v izboljševanju
relativnega 5-letnega preživetja. 
Večanje incidence raka v Republiki Sloveniji gre pripisati po
eni strani staranju prebivalstva, s čimer je mogoče pojasniti 12% porasta
incidence pri moških in 20 % pri ženskah v letih 1990–2001; preostalih 13% pri moških
in 10% pri ženskah je posledica širjenja drugih, bolj ali manj znanih
dejavnikov, ki vplivajo na povečevanje incidence raka. Prav zato se
učinkovitost primarne preventive zrcali v vplivu na incidenco raka, v
umrljivosti pa se odraža tudi kakovost dela zdravstvene službe (od zgodnjega
odkrivanja do specifičnega zdravljenja). 
Na prvem mestu pri moških je že od leta 1967 pljučni rak, ki
je na tem mestu zamenjal želodčnega. Pri ženskah je ostal na prvem mestu rak
dojk z enakim deležem kot leto poprej (22%); incidenca te bolezni se še vedno
povečuje. Izmed najpogostejših rakov pri moških so med vodilnimi tisti, ki so
povezani z življenjskim slogom, z učinkovito primarno preventivo pa bi bilo
mogoče zmanjšati njihovo incidenco: pljučni rak je povezan s kajenjem, raki v
področju glave in vratu s kajenjem in čezmernim pitjem alkoholnih pijač, rak
debelega črevesa in danke predvsem s prevelikim uživanjem nasičenih maščob ter
premajhnim uživanjem zelenjave in sadja, kožni pa s čezmernim sončenjem. Tudi
pri ženskah so med najpomembnejšimi raki, povezani z življenjskimi navadami in
razvadami. Podobno kot pri moških to velja za raka debelega črevesa in danke
ter kožnega raka. Manj dostopni primarni preventivi so hormonski in
reproduktivni dejavniki (starost ob menarhi in menopavzi, ob prvem porodu in
število otrok), ki se vpletajo v nastanek raka dojk, čeprav tudi pri tem
najpogostejšem raku pri ženskah po menopavzi na zbolevanje vplivata telesna
teža in telesna dejavnost (Vir: Incidenca raka v Sloveniji 2001, Onkološki
inštitut, Ljubljana, 2004).
4.5.3 Debelost
Tako kot v Zahodni Evropi se tudi pri nas pojavljajo predvsem
tisti zdravstveni problemi, ki so vezani na preobilno prehrano in nezadostno
telesno dejavnost. Delež prekomerno hranjenih v Republiki Sloveniji se, tako
kot v drugih državah sveta, povečuje. 
Raziskava »Dejavniki tveganja za nenalezljive bolezni pri
odraslih prebivalcih Slovenije« iz leta 2001, opozarja, da je tudi Republika
Slovenija že sredi epidemije prekomerne prehranjenosti in debelosti kot to
velja za ostali razviti svet – z vsemi negativnimi posledicami za zdravje in
kakovost življenja, pa tudi vsemi socialnimi in ekonomskimi družbenimi
posledicami. 
Imenovana raziskava kaže, da je prekomerno prehranjenih
Slovencev skupno 54,6%, kar 15,0% vseh oseb pa lahko opredelimo kot debele.
Podatki kažejo, da je delež debelega prebivalstva (17,4%) večji v vaškem
bivalnem okolju, kot v primestnem (15,0%) in mestnem (11,8%) (Zaletel Kragelj
in sod., 2001).
4.5.4 Sladkorna bolezen
Po podatkih raziskave »Dejavniki tveganja za nenalezljive
bolezni pri odraslih prebivalcih Slovenije« iz leta 2001 prevalenco sladkorne
bolezni (diabetesa) med odraslimi prebivalci Republike Slovenije ocenjujemo na
4,3%. Med tri regije z najvišjo vrednostjo sodijo regije Maribor, Celje in
Ljubljana. 
Kot kažejo rezultati omenjene raziskave, je prevalenca
sladkorne bolezni relativno nizka do starostne skupine 40-44 let, vključno s to
starostno skupino in pri starejših pa hitro narašča do starostne skupine 60-64
let. V tej starostni skupini zasledimo zmanjšanje prevalence, kar bi lahko že
bilo odraz prezgodnje umrljivosti bolnikov s sladkorno boleznijo zaradi
pojavljanja zapletov, predvsem na srcu in ožilju (Vir: CINDI Slovenija, 2001).
4.5.5 Osteoporoza
V tem trenutku na področju Republike Slovenije podatkov o
incidenci osteoporoze nimamo, poteka pa presejalna študija za slovensko
populacijo, ki jo izvaja IVZ RS, katere rezultati bodo znani v letu 2005. 
Ker so prehranjevalne navade in življenjski stil v Republiki
Sloveniji primerljivi z ostalimi članicami EU, pričakujemo tudi primerljivo
incidenco osteoporoze. Osteoporozo naj bi imela vsaka tretja ženska in vsak
šesti moški med 50. in 80. letom. 
Dostopni podatki za Republiko Slovenijo iz Zdravstvenih
statističnih letopisov IVZ RS, kjer se osteoporoza spremlja kot kazalec pri
obiskih v zunajbolnišničnem zdravstvenem varstvu v starosti 65 let in več,
kažejo, da vsako leto odkrijemo in zdravimo približno 5800 bolnikov z
osteoporozo. Med njimi je trikrat več žensk kot moških. Ker je osteoporoza
kronična neozdravljiva bolezen, predpostavljamo, da smo samo v letih od 2001 do
2004 odkrili in ambulantno zdravili približno 23.200 bolnikov z osteoporozo.
Gre za podatek, ki govori o prisotnosti osteoporoze pri bolniku še preden pride
do patoloških zlomov. 
V Republiki Sloveniji vsako leto umre 133 ljudi zaradi zloma
kolka, od tega jih je 128 (96%) starejših od 65 let.
5 DEJAVNIKI TVEGANJA ZA BOLEZNI, VEZANE NA VARNOST ŽIVIL, IN
ZA KRONIČNE NENALEZLJIVE BOLEZNI V REPUBLIKI SLOVENIJI
5.1 Dejavniki tveganja za izbruh bolezni, vezanih na varnost
in zdravstveno ustreznost živil
V Republiki Sloveniji smo v letu 2000 sprejeli Zakon o
zdravstveni ustreznosti živil in izdelkov ter snovi, ki prihajajo v stik z
živili (Uradni list RS, št. 52/00 in 42/02), ki postavlja zahteve za varnost
živil. Po določilih zakona živila, ki predstavljajo tveganje za zdravje ljudi
zaradi onesnaženja z biološkimi, kemičnimi ali fizikalnimi agensi, niso
primerna za prehrano ljudi in ne smejo v promet. Z zakonom se je odgovornost za
zdravstveno ustreznost živil v proizvodnji in prometu prenesla na nosilce
živilske dejavnosti, ki morajo z obvezno uvedbo notranjega nadzora,
vzpostavljenega na osnovi HACCP načel, ugotavljati, spremljati in preprečevati
morebitno prisotnost zdravju škodljivih agensov in stanj v živilih. 
Podatki o zdravstveni ustreznosti živil, odvzetih v okviru
notranjega in uradnega nadzora in preiskani v pooblaščenih laboratorijih javnih
zdravstvenih zavodov v Republiki Sloveniji v obdobju do leta 2000, so glede
števila in izbranih parametrov neprimerljivi z rezultati iz let 2002-2003, ko
smo v Republiki Sloveniji pristopili k rednemu programiranemu uradnemu nadzoru
nad živili. Kljub temu lahko ugotavljamo v obeh obdobjih bolj ali manj
konstantne deleže ugotovljenih dejavnikov tveganj v živilih, ki potrjujejo, da
v Republiki Sloveniji kot najpogostejši vzrok neustreznosti živil prevladuje
mikrobiološka onesnaženost živil. Neustreznost živil zaradi prekomerne kemične
onesnaženosti pa zaenkrat v Republiki Sloveniji še ne predstavlja večjega
zdravstvenega problema.
5.1.1 Mikrobiološka onesnaženost živil v obdobju 2002–2003
Razpoložljivi podatki o mikrobiološki onesnaženosti živil v
prometu v letu 2002 in 2003 kažejo, da prevladuje problematika prisotnosti: 
-       
salmonel (v letu 2003 v 18,7 % preiskanih vzorcev) ter Campilobacter
jejuni v svežem perutninskem mesu (leta 2002 v 25,3 % in v letu 2003 v 28 %
preiskanih vzorcev); 
-       
Listerie monocytogenes v gotovih delikatesnih živilih, zelenjavi,
predpakirani za direktno uživanje, kalčkih in narezanem sadju ter prekajenih
ribah (Vir: IVZ, Center za nalezljive bolezni, 2004).
5.1.2 Kemična in druge vrste onesnaženosti živil v obdobju
2002–2003
Monitoring nad kemičnimi in drugimi dejavniki tveganj, na
primer pesticidi, aditivi, toksičnimi kovinami, mikotoksini, histaminom,
nitrati, PCB-ji, dioksini in furani, sulfonamidi, 3-MCPD, akrilamidom ter nad
prisotnostjo gensko spremenjenih beljakovin v živilih kaže, da je onesnaženost
živil s temi snovmi majhna in ne ogroža zdravja prebivalstva. Nadzor se širi
tudi na različna sekundarna onesnaževala, ki nastajajo tekom predelave živil in
za katera je bilo ugotovljeno šele v zadnjem času, da so nevarna za zdravje
(akrilamid, 3-MCPD, PAH itd.). 
Ocene izpostavljenosti prebivalstva pesticidom, izražene kot
prehranski vnos, kažejo, da je vnos pesticidov s hrano za odrasle osebe v
primerjavi z dopustnim dnevnim vnosom (ADI) nizek in se giblje v območju od
0,01 do 1,76% ADI za posamezen pesticid.
Tabela 2: Vzorci
živil, preiskani v okviru monitoringa na parametre kemijskih onesnaževal in
GSO, v Republiki Sloveniji v l. 2002 in 2003
Vir: IVZ, 2003
Tabela 3: Skupno
število vzorcev živil, analiziranih na ostanke pesticidov in delež vzorcev
živil, v katerih ostanki pesticidov niso bili ugotovljeni
URSK= Urad Republike Slovenije za živila v
okviru MKGP
UZNŽ= uradni zdravstveni nadzor nad živili
Vir: IVZ, 2003
5.2 Skupni dejavniki tveganja za kronične bolezni
Poleg bioloških dejavnikov tveganja za bolezni srca in
ožilja, novotvorbe in sladkorno bolezen, kot so genetska dispozicija, spol in
starost, so pomembni dejavniki tveganja za njihov nastanek tudi zvišan krvni
tlak, moten nivo maščob v krvi, zvišan holesterol v krvi, zvišan krvni sladkor,
prekomerna telesna teža ter dejavniki nezdravega življenjskega sloga – kajenje,
telesna nedejavnost, nepravilna prehrana, alkohol in stres. Različne kronične
bolezni imajo številne skupne dejavnike tveganja, če ima posameznik sočasno
prisotnih več dejavnikov tveganja, se njihov vpliv ne zgolj sešteva, ampak
množi. Rezultati dveh raziskav po protokolu CINDI, ki sta bili opravljeni v
Ljubljani v letih 1990/91 in 1996/97, kažejo, da je med odraslimi prebivalci
razširjenost znanih dejavnikov tveganja za KNB velika. V obdobju od 1990/91 in
1996/97 beležimo porast deležev ljudi s prisotnimi dejavniki tveganja, razen
pri deležu kadilcev in prekomerno prehranjenih in debelih.
Slika 1: Delež
preiskovancev z različnimi dejavniki tveganja:
Vir: raziskava CINDI 1990/91, 1996/97
5.2.1 Biološki dejavniki tveganja za razvoj kroničnih nenalezljivih
bolezni
5.2.1.1 Zvišan holesterol v krvi
V raziskavah CINDI (1990/91 in 1996/97) so ugotovili, da ima
v Republiki Sloveniji več kot 60% prebivalcev zvišan holesterol v krvi. V
opazovanem obdobju opažamo statistično pomemben manjši delež preiskovancev z
zaščitnimi vrednostmi HDL-holesterola nad 1 mmol/l in obenem pomemben porast
tistih z ogrožajočimi vrednostmi HDL-holesterola pod 0,9 mmol/l. To kaže, da
živimo Slovenci izrazito nezdravo. Z ustrezno prehrano in redno telesno
dejavnostjo se namreč lahko uspešno zmanjša količino holesterola v krvi in
pozitivno spremeni razmerje med zaščitnim HDL in škodljivim LDL holesterolom.
5.2.1.2 Zvišana raven krvnega sladkorja
Po anketnih raziskavah CINDI (Vir: Z zdravjem povezan
življenjski slog, 2001) ima v Republiki Sloveniji sladkorno bolezen približno 4
– 6% prebivalcev, kar je skladno tudi z ugotovitvami CINDI raziskav na
reprezentativnem vzorcu odraslih prebivalcev Ljubljane iz let 1990/91 in
1996/97. Slednji raziskavi pa sta pokazali zelo zaskrbljujoče podatke o deležu
posameznikov z vrednostjo krvnega sladkorja v mejnem območju, ki je znašal v
letih 1990/91 kar 53,2%, v letih 1996/97 pa 45,1%.
5.2.1.3 Povišan krvni tlak
Delež pregledanih s povišanim krvnim tlakom se je v vzorcu
CINDI 1996/97 statistično pomembno povečal v primerjavi z letoma 1990/91 iz
39,1% na 48,8%, tistih z normalnim krvnim tlakom pa statistično pomembno
zmanjšal s 60,9% na 51,2%.
5.2.2 Dejavnik tveganja nezdravega življenjskega sloga –
nezdravo prehranjevanje
5.2.2.1 Neustrezen/nezdrav vnos hranil v prehrani povprečnega
prebivalca Republike Slovenije
Tabela 4 prikazuje analizo stanja na področju indikatorjev
prehranjevanja za leta 1997, 1998, 2001 in 2002 v primerjavi s priporočili
zdravega prehranjevanja (Vir: Referenčne vrednosti za vnos hranil, DACH, 2003).
Vrednosti so izračunane na podlagi podatkov povprečne porabe živil v
gospodinjstvih na prebivalca (Vir: SURS; Statistični urad Republike Slovenije).
Tabela 4: Analiza stanja prehranskih
indikatorjev v Republiki Sloveniji za leta 1997, 1998, 2001 in 2002 (SURS) v
primerjavi s priporočili zdravega prehranjevanja

Vir: Referenčne
vrednosti za vnos hranil, DACH, 2003
* ni upoštevano
dosoljevanje živil s kuhinjsko soljo; prebivalci Republike Slovenije zaužijemo
preveč kuhinjske soli in s tem preveč natrija, ocenjena vrednost zaužite soli
na prebivalca je od 10 do 12 g na dan(priporočilo je 6g)
5.2.3 Prehranjevanje po posameznih starostnih skupinah
prebivalstva
5.2.3.1 Dojenčki
Edina republiška baza podatkov, kjer je možno pri celotni
populaciji otrok zasledovati dojenje, je trenutno Republiški perinatalni
informacijski sistem na IVZ RS v Ljubljani, ki spremlja podatke o nosečnostih,
porodih in novorojencih ter dojenje ob odpustu iz slovenskih porodnišnic. Na
osnovi te baze je razvidno, da je v obdobju od leta 1993 do 2002 ob odpustu iz
porodnišnice bilo dojenih povprečno 90,2% dojenčkov, delno dojenih 6,5% in
nedojenih 3,2% (Vir: PIS RS, Inštitut za varovanje zdravja RS, 2004). 
Nimamo natančnih podatkov o dojenju po odpustu iz porodnišnice,
čeprav naj bi se pogostost dojenja spremljala ob predpisanih sistematskih
preventivnih pregledih dojenčkov v prvem letu življenja. Delež dojenih otrok
pri šestih mesecih v različnih predelih Republike Slovenije niha od 15 do 50%,
ni natančnih podatkov o izključnem dojenju.
5.2.3.2 Otroci in mladostniki
5.2.3.2.1 Stanje prehranjenosti
Presečna raziskava o telesnih značilnostih in gibalni
dejavnosti otrok in mladine na podlagi populacijskih podatkov (Strel, Kovač,
Jurak, 2004) v obdobju od leta 1983 do 2003, je ugotavljala primerno in
prekomerno telesno težo in debelost s pomočjo ITM po standardih IOTF, odstotku
maščobne mase in kožno gubo nadlahti. Odkrila je, da je v letu 2003 v
primerjavi z letom 1983 delež učencev in učenk s primerno telesno težo, starih
od 7 do 19 let, manjši, bistveno večji pa je delež otrok s prekomerno telesno
težo. Ugotavljajo, da je pri 19-ih letih debelih 1,8% deklet in 2,2% fantov. 
Na osnovi analiz je razvidno povečanje ITM, deleža maščobne
mase in kožne gube nadlahti med leti 1983 in 2003, še posebej med 9-im in 12-im
letom starosti. 
Raziskava prikazuje tudi, da se pri učenkah povečuje število
tistih z izjemno nizko telesno težo in premalo količino varovalnega podkožnega
maščevja (Strel et al., 2004a).
Slika 2: Odstotek učencev med 7. in 19.
letom s primerno telesno težo v obdobju 1983 do 2003
Vir: Strel et al., 2004a
Slika 3: Odstotek učenk med 7. in 19.
letom s primerno telesno težo v obdobju 1983 do 2003
Vir: Strel et al., 2004a
5.2.3.2.2 Prehranjevalne navade
Več raziskav o prehranjevalnih navadah mladostnikov (IVZ,
2001, 2002) kaže na nezdravo prehranjevanje in nezdrav življenjski slog
mladostnikov v Republiki Sloveniji. 
Najnovejši podatki, ki izhajajo iz mednarodne raziskave
"Obnašanje v zvezi z zdravjem v šolskem obdobju (HBSC) 2002", ki je
bila izvedena na populaciji 11, 13 in 15 letnikov (296 fantov in deklet)
kažejo, da tretjina naših otrok odhaja vsak dan v šolo brez zajtrka, redno
zajtrkuje le 42% fantov in 37% deklet. Vsak dan med tednom kosi 80% anketiranih,
večerja pa 61% fantov in 43% deklet. Dekleta predvsem izpuščajo zajtrk in
večerjo. Med vikendom se vzorci prehranjevanja spremenijo, zajtrkuje 80%
anketiranih in večerjata dve tretjini anketiranih. Med vikendi ne večerjajo
predvsem dekleta. 
V povprečju otroci in mladostniki pojedo preveč sladkorja,
hitre hrane in sladkih pijač. Četrtina anketiranih je odgovorila, da vsak dan
enkrat ali večkrat uživa sladkarije. 40% jih enkrat ali večkrat na dan pije
kole ali sladkane brezalkoholne pijače. 
Le 3,7% mladostnikov v Ljubljani s širšo okolico uživa
trikrat dnevno zelenjavo in 9,5% uživa trikrat dnevno sadje (IVZ RS, 2001).
Priporočila za uživanje sadja in zelenjave večkrat na dan vsak dan upošteva le
39% anketiranih (več deklet). To so predvsem tisti, ki redno uživajo tri glavne
dnevne obroke. 
Mleko in mlečni izdelki so pomembna živila v prehrani
mladostnikov, saj so bogat vir beljakovin in kalcija. Priporoča se uživanje
posnetega mleka in manj mastnih mlečnih izdelkov. Po podatkih IVZ (2001) le
14,7% mladostnikov uživa mleko ali mlečne izdelke trikrat na dan, enkrat do
dvakrat na dan pa 43 %. 
Uživanje mesa (priporoča se uživanje pustega mesa in čim manj
mesnih izdelkov) je pri mladostnikih pod priporočili zdrave prehrane.
5.2.3.2.3 Diete in samoocena telesne podobe
Raziskava (IVZ RS, 2001) je pokazala, da je na dieti 8%
fantov in 20% deklet. 60% deklet meni, da je predebelih in niso zadovoljne s
svojo telesno težo. Dekleta so bolj obremenjena s svojo telesno podobo. Delež
nezadovoljnih s svojo težo se veča tudi pri fantih.
5.2.3.2.4 Motnje hranjenja (anoreksija in bulimija nervoze)
Pri prehranjevalnih navadah mladostnikov je potrebno omeniti
tudi motnje hranjenja, ki so vezane na problematiko prehranjevanja predhodno
zdravih mladostnikov (predvsem deklet in mladih žensk), ki imajo v družbi,
preobremenjenimi z lepimi, vitkimi in vsestransko uspešnimi in sposobnimi
ženskami težave pri ustvarjanju samopodobe in lastne vrednosti. Bolezni kot sta
anoreksija nervoza in bulimija nervoza sta psihičnega izvora. 
Novejših podatkov o incidenci in prevalenci motenj hranjenja
za področje Republike Slovenije nimamo. Podatki o bolnišničnem zdravljenju za
desetletno obdobje (1989–1998) za obe bolezni kažejo, da se število vseh
bolnišničnih zdravljenj povečuje. Tako število kot tudi stopnja bolnišničnih
zdravljenj (število bolnišničnih zdravljenj na 100 000 prebivalcev) sta se v
omenjenem desetletnem obdobju več kot podvojila (od 3,5 na 100.000 prebivalcev
leta 1989 na 7,8 na 100.000 prebivalcev leta 1998). Kar 92% vseh obolelih v
Republiki Sloveniji je mladih žensk, 8% pa moških. Starostna skupina od 15 do
19 let je na področju bolnišničnih zdravljenj najmočneje zastopana. Podatki
kažejo na to, da se bolnišnično zdravljenje obeh bolezni v 31% ponavlja (Vir:
Epidemiološko spremljanje anoreksije in bulimije nervoze v Republiki Sloveniji
v obdobju od 1989-1999, Hafner, A., Specialistična naloga). 
Pri tem ne smemo pozabiti, da gre v primeru zdravljenj v
bolnišnici za najtežje oblike bolezni, ki jih ni več mogoče zdraviti
ambulantno.
5.2.3.3 Študentje
Reprezentativne študije o prehranjevalnih navadah študentov
nimamo. Obstaja samo študija prehranjevalnih navad študentov dveh fakultet v
Ljubljani, ki potrjujejo vzorec nepravilnih prehranjevalnih navad, ki se kaže
tudi v drugih skupinah prebivalstva. Predvsem velja to za opuščanje zajtrka,
izpuščanje obrokov, uživanje sveže zelenjave, uživanje sadja ter mleka in
mlečnih izdelkov. V nasprotju z drugimi skupinami prebivalstva se študentje
pogosteje prehranjujejo v gostinskih obratih in pogosteje uživajo hitro hrano.
5.2.3.4 Prebivalstvo od 25 do 65 let
V raziskavi "Dejavniki tveganja za nenalezljive bolezni
pri odraslih prebivalcih Republike Slovenije" iz leta 2001 so avtorji
raziskave (Zaletel Kragelj in sod., 2001) ugotavljali načine prehranjevanja
prebivalcev Republike Slovenije. Ugotovili so, da se v Republiki Sloveniji
pretežno zdravo in zdravo prehranjuje le 22,9% prebivalstva.
5.2.3.4.1 Vnos zelenjave in sadja
Osnovni podatki raziskave “Dejavniki tveganja za nenalezljive
bolezni pri odraslih prebivalcih Republike Slovenije” kažejo, da 43,0% odraslih
Slovencev, starih od 25-64 let, ne uživa sadja vsakodnevno. 
Po podatkih raziskave "Regionalne razlike v zdravju in
iskanje rešitev za njihovo zmanjševanje" iz leta 2001 manj zelenjave in
sadja zaužijejo moški, ljudje iz spodnjega družbenega sloja, socialno šibki in
manj izobraženi. Manj sadja in zelenjave zaužijejo v vzhodnih predelih
Republike Slovenije. Več zelenjave zaužijejo na deželi kot v mestu, te razlike
pa ni opaziti za sadje.
Slika 4 prikazuje padajoči trend uživanja zelenjave in sadja
prebivalcev Republike Slovenije za obdobje let 1998, 1999, 2001 in 2002 (SURS).
Povprečni vnos sadja še zadosti minimalnim potrebam po uživanju teh živil,
medtem ko je povprečni vnos za zelenjavo bistveno manjši od priporočil za
zdravo prehranjevanje. 
Delež doma pridelane in zaužite zelenjave v Republiki
Sloveniji znaša v obdobju od 1997 do 2002 od 42,7% do 44,4%, delež doma
pridelanega in zaužitega sadja pa od 22% do 27,8% (Vir: SURS). Iz podatkov je
razviden trend zmanjševanja uživanja lastno (doma) pridelanega sadja.
5.2.3.4.2 Redna prehrana s tremi ali več dnevnimi obroki hrane
Redna prehrana, predvsem uživanje zajtrka, je pomemben
prehranski dejavnik pri varovanju zdravja. Po podatkih raziskave
"Dejavniki tveganja za nenalezljive bolezni pri odraslih prebivalcih
Republike Slovenije" iz leta 2001 uživa 85% preiskovancev iz Republike
Slovenije tri ali več dnevnih obrokov hrane. 
Ljudje v vaškem okolju imajo bolj redno prehrano v 87,8% kot
v mestnem okolju 82,7%; ni pa bistvenih razlik med zahodnimi in vzhodnimi
predeli države. Zajtrk uživa vsak dan samo 49,1 % prebivalcev.
5.2.3.4.3 Obroki hitre hrane, gazirane in aromatizirane pijače
Pogosti dnevni obroki hitre hrane lahko osiromašijo hranilno
vrednost dnevnih obrokov hrane, zato so primerni le za občasno prehrano. Več
hitre hrane zaužijejo v mestih, v zahodnih predelih države in ljudje z visoko
izobrazbo. 
Gazirane in aromatizirane pijače štejemo med sladkorna
živila. Samo 33,6% anketiranih Slovencev nikoli, ali zelo redko (enkrat do
trikrat na mesec) uživa te pijače.
5.2.3.4.4 Vnos mleka z visoko vsebnostjo maščob
Priporočila zdrave prehrane navajajo uživanje od 4 do 6 dcl
mleka oziroma ustrezen ekvivalent zamenjav na dan, nosečnicam, mlajšim od 18
let pa tudi do 8 dcl. Priporočila se nanašajo na uživanje polposnetega in
posnetega mleka in manj mastnih mlečnih izdelkov za vso populacijo razen za
otroke do četrtega leta starosti, kateri lahko uživajo polnomastno mleko in
izdelke iz polnomastnega mleka. 
Po podatkih raziskave "Dejavniki tveganja za
nenalezljive bolezni pri odraslih prebivalcih Republike Slovenije" iz leta
2001 vsak dan uživa mleko 59,0% prebivalcev Republike Slovenije. Več mleka in
mlečnih izdelkov zaužijejo v mestih kot na deželi. 
Raziskava (Koch, 1996) je pokazala, da so izdelki z malo
maščob v vsakodnevni prehrani sorazmerno slabo zastopani, saj kar 42% vprašanih
ni nikoli zaužilo mleka z manj maščobe, 55% nikoli puste skute, 51% nikoli
sirov z malo maščob in 50% nikoli pustih mesnih izdelkov. Po podatkih te
raziskave po izdelkih z manj maščobe večkrat segajo ženske kot moški. Mleko z
manj maščobe pogosteje uživajo mladi do 25 let, skuta in sir z manj maščobe sta
pogosteje na jedilniku starejših, bolj izobraženih, v mestnem tipu naselja, pri
višjem družbenem sloju. 
Podatki raziskave "Dejavniki tveganja za nenalezljive
bolezni pri odraslih prebivalcih Republike Slovenije" iz leta 2001 kažejo,
da kar 77,5% anketirancev uživa mleko in mlečne izdelke z veliko maščobe
(polnomastno konzumno mleko ali neposneto domače mleko), v večjem deležu na
podeželju. Pri tem v gorenjski in prekmurski regiji, kjer je živinoreja zelo
pomembna kmetijska dejavnost, več ljudi uživa doma pridelano polnomastno mleko.
Podatki iz porabe živil v gospodinjstvih (SURS, 2001) kažejo,
da v povprečju zaužijemo premalo mleka in mlečnih izdelkov glede na priporočila
za zdravo prehranjevanje, kar znaša le 434 g mleka na dan, vključno z mlečnimi
izdelki, ki so preračunani na ekvivalent mleka. Od tega zaužijemo le 24,66 g
manj mastnega mleka. Trend uživanja mleka od leta 1997 do 2002 upada (od 87,30
do 77,60 l/leto na osebo), medtem, ko delež zaužitega posnetega mleka zanemarljivo
narašča. 
Uživanje polnomastnega ali konzumnega mleka (3,2% oziroma
3,5% mlečne maščobe) predstavlja veliko dodatno obremenitev naših prebivalcev z
nezdravimi živalskimi, nasičenimi maščobami, tako zaradi zvišanega holesterola
v krvi in s tem zaradi bolezni srca in ožilja, ki so še vedno glavni vzrok vseh
smrti v Republiki Sloveniji kot tudi zaradi prekomerne telesne teže in
debelosti.
5.2.3.4.5 Sestava in priprava jedi
5.2.3.4.5.1 Uživanje ocvrtih jedi
Ocvrte jedi vsebujejo preveč maščob in predvsem preveč slabih
maščob, pa čeprav živila cvremo v dobrih oljih. Prav zaradi tega uporabo
povečanih količin ocvrtih živil štejemo med dodatne prehranske dejavnike
tveganja za nastanek prezgodnje obolevnosti, skupaj s povečano količino skupnih
in slabih maščob (nasičenih in trans nenasičenih maščobnih kislin), tvorbo
akrilamida, itd. 
Po podatkih raziskave "Dejavniki tveganja za
nenalezljive bolezni pri odraslih prebivalcih Republike Slovenije" iz leta
2001 pogosteje uživajo ocvrte jedi odrasli prebivalci z nižjo izobrazbo in v
vaškem okolju. Več je takih v vzhodni Sloveniji v primerjavi z osrednjo
Slovenijo. Kar 42,5% anketirancev uživa ocvrto hrano pogosteje kot trikrat na
mesec.
5.2.3.4.5.2 Uživanje mesa in mesnih izdelkov ter rib
Rezultati raziskave “Prehranske navade odraslih prebivalcev
Republike Slovenije z vidika varovanja zdravja” (Koch, 1997) kažejo, da
anketiranci, stari 18-65 let povprečno dnevno zaužijejo 112,8 g mesa in 70,6 g
mesnin. 
Največ mesa in mesnih izdelkov Slovenci zaužijemo v
obliki rdečega mesa. Po podatkih raziskave "Dejavniki tveganja za
nenalezljive bolezni pri odraslih prebivalcih RS" ga uživajo vsak dan
(tudi večkrat na dan), ali skoraj vsak dan (štiri do šestkrat na teden), bolj
pogosto osebe z nedokončano osnovno šolo, kmečki prebivalci in prebivalci, ki
živijo na vzhodu države. 
Posebni pomen v zdravi prehrani imajo (mastne, morske)
ribe. Priporočilo je, da bi vsak človek vsaj enkrat na teden zaužil morske
ribe. Po podatkih SURS iz leta 2002 povprečni prebivalec Republike Slovenije
zaužije 159,4 g mesa in mesnih izdelkov na dan, od tega 73,3 g rdečega mesa,
28,1 g perutnine, 48,1 g mesnih izdelkov in predelanega mesa ter 9,9 g rib.
Glede na prehranska priporočila je rib v prehrani prebivalcev premalo. Po
podatkih raziskave "Dejavniki tveganja za nenalezljive bolezni pri
odraslih prebivalcih Republike Slovenije" vsaj enkrat na teden uživa ribe
in morske sadeže 29,4% odraslih Slovencev. Več rib uživajo mestni ljudje v
primerjavi z vaškimi, prav tako tudi več rib zaužijejo v zahodnih kot v
vzhodnih predelih Republike Slovenije in osebe z visoko izobrazbo.
5.2.3.4.5.3 Uživanje sladkorja
Po podatkih raziskave "Dejavniki tveganja za
nenalezljive bolezni pri odraslih prebivalcih Republike Slovenije" več
sladkorja zaužijejo ženske in mlajše osebe ter osebe iz višjega družbenega
sloja. Veliko sladkorjev, prav tako pa tudi maščob in beljakovin, dobimo v
slaščicah, ki jih nikoli ali zelo redko (enkrat do trikrat na mesec) uživa
slaba polovica anketirancev, predvsem osebe z visoko izobrazbo.
5.2.3.4.5.4 Uživanje prehranske vlaknine
Prehransko vlaknino zagotovimo z uživanjem sadja, zelenjave
in polnovrednih žitnih izdelkov. Povprečni dnevni obrok v Republiki Sloveniji
jo vsebuje le 1,7g/MJ, namesto 3 g/MJ kot je priporočilo za zdravo prehrano.
Najmanj vlaknine v obrokih opazimo v vzhodnih predelih Republike Slovenije,
kjer ljudje uživajo tudi manj sadja in zelenjave na energijsko enoto v
primerjavi z zahodnimi predeli. 
Po podatkih raziskave "Dejavniki tveganja za
nenalezljive bolezni pri odraslih prebivalcih Republike Slovenije" iz leta
2001 bel in pol bel kruh z malo vlaknine uživa 39,4% anketirancev. Več
ga uživajo ljudje iz spodnjega socialnega sloja, vaško prebivalstvo in v
zahodnih predelih države (verjetno bolj iz tradicije kot iz nevednosti).
5.2.3.5 Starostniki
Prehranjevalne navade in stanje prehranjenosti ljudi nad 60
oziroma 65 let so v Republiki Sloveniji razmeroma malo raziskane, ker večina
anket odraslih prebivalcev zajema le starostno obdobje med 20 (25) do 60 (65)
let. 
Rezultati raziskave iz leta 1992 v 52 domovih za starejše so
pokazali, da je povprečni celodnevni obrok hrane vseboval 15,9% energije iz
beljakovin, 52,2% iz ogljikovih hidratov in 31,9% iz maščob, od tega je bilo
11,9% nasičenih. Obroki so bili premastni in so vsebovali preveč slabih maščob.
Kemična analiza na vsebnost izbranih mineralov pa je pokazala, da od skupnih 52
celodnevnih obrokov hrane 17 celodnevnih obrokov ni preseglo dnevnih priporočil
za kalcij, 29 za magnezij, 23 za cink, 37 za baker, 32 za jod in 33 za selen.
Energijska vrednost celodnevnih obrokov hrane je bila za vse preiskovane domove
v povprečju 8,12 MJ in se je med domovi zelo razlikovala. Količina soli je bila
v povprečju nad priporočili. Količina sadja se je gibala med 26 in 272 g in
zelenjave med 51 g in 333 g. 
Dnevni obroki hrane v domovih za starejše, ki so bili zajeti
v raziskavi, so bili pripravljeni na podlagi standardov in normativov iz leta
1971, ki pa se kljub temu, da so se večkrat popravljali in dopolnjevali, do
danes niso bistveno spremenili in jih je potrebno nadomestiti s sodobnimi. Po
sedaj veljavnih standardih in normativih za institucionalno varstvo spada v
osnovno oskrbo tudi priprava in serviranje celodnevne, starosti in
zdravstvenemu stanju primerne hrane in napitkov. 
Nekatere pobude svojcev oskrbovancev v zadnjem letu kažejo,
da je tudi v domovih lahko problem zagotavljanja ustrezne prehranske obravnave
in oskrbe za oskrbovance s posebnimi potrebami (bolnike). Tudi tu se kaže, da
bi bilo potrebno izboljšati standarde za prehranski nadzor (spremljanje
prehranjenosti) in prehransko podporo, zaposliti več ustrezno usposobljenih
prehranskih svetovalcev (dietetikov) in izboljšati vpliv oskrbovancev na izbor
hrane.
5.2.3.6 Bolniki
Prehrana ljudi s posebnimi prehranskimi potrebami (bolnikov)
v Republiki Sloveniji zajema problematiko prehranskih priporočil pri različnih
obolenjih, svetovanje bolnikom za ustrezno spreminjanje prehranjevalnih navad,
organizacijo prehranske obravnave v bolnišnicah in v veliki meri tudi v domovih
za starejše občane ter omogočanje možnosti njihove prehrane v življenjskem in
delovnem okolju. 
V Republiki Sloveniji nimamo nacionalno sprejetih priporočil
za prehrano bolnikov pri različnih diagnozah, uporabljajo se priporočila
prevzeta iz različne strokovne literature, nekatera priporočila niso
posodobljena in ne sledijo evropskim ali svetovnim standardom diet (npr.
evropskim standardom za prehrano dializnih bolnikov). Prehranska terapija
posameznih obolenj še ni sestavni del zdravljenja. Prehranska vzgoja bolnikov
je pretežno skupinska, neindividualizirana, kar njeno uspešnost zmanjšuje. V
svetu se skupinska prehranska vzgoja opušča in prehaja v individualno
prehransko svetovanje osebam z motnjami prebave ali presnove in osebam katerih
fiziološko stanje zahteva nadzorovano in usmerjeno prehrano z določenimi snovmi
v živilu. 
Možnosti prehrane ljudi s posebnimi prehranskimi potrebami v
življenjskem in delovnem okolju so omejene in so odvisne predvsem od odnosa
posameznikov do tega problema. Stanje je boljše za otroke, vendar so tudi tu
bele lise (prehrana pri fenilketonuriji, različnih manj pogostih alergijah in
intolerancah). Odrasli imajo še več problemov, saj na delovnem mestu ali v
gostinstvu praviloma ne morejo dobiti hrane, ki bi strokovno ustrezala njihovim
potrebam. 
Anketa med bolnišnicami o problemu podhranjenosti bolnikov,
ki so posledica nepravilne prehranske obravnave in oskrbe v bolnišnicah v letu
2001 je pokazala, da tudi v Republiki Sloveniji obstaja ta problem in da bi
bilo potrebno izpeljati določila Resolucije res AP (2003) 3, Sveta Evrope o
prehrani in prehranski oskrbi v bolnišnicah.
5.3 Značilnosti najbolj ogroženih skupin prebivalstva zaradi
nezdravega prehranjevanja
Za zdravje ogrožene skupine slovenskega prebivalstva v zvezi
z nezdravim življenjskim slogom najbolje opredeljujejo rezultati pregledne
presečne raziskave »Z zdravjem povezan življenjski slog«, ki je bila na
reprezentativnem vzorcu preko 15.000 odraslih Slovencev opravljena leta 2001. V
tej raziskavi so ugotovljena tvegana vedenja povezovali s starostjo, izobrazbo,
zaposlitvijo, družbenim slojem (glede na samo opredelitev), bivalnim okoljem in
geografskim območjem, kjer živijo preiskovanci. 
Rezultati kažejo, da so z nezdravim prehranjevanjem, ki
ogroža zdravje na splošno nadpovprečno ogrožene naslednje populacijske
podskupine: 
-       
moški, 
-       
v starosti od 25-49 let, 
-       
z nižjo stopnjo izobrazbe (z dokončano največ dvo ali triletno poklicno
šolo), 
-       
aktivno zaposleni, 
-       
iz spodnjega in delavskega družbenega sloja, 
-       
prebivalci vaškega bivalnega okolja, ter 
-       
prebivalci vzhodno slovenskega zdravstvenega področja.
5.4 Ključni problemi na področju varnosti živil/hrane in prehranjevanja
v Republiki Sloveniji
5.4.1 Varnost živil/hrane
-       
proces analize tveganja poteka, vendar obstajajo kadrovski in prostorski
problemi ter problemi opremljenosti, ki se kažejo pri vseh institucijah na
področju analize tveganj, predvsem pa na področju ocene tveganja za zdravje
ljudi; 
-       
pomanjkanje zadostnih kapacitet in sodobnih analitičnih postopkov pri
opravljanju preskusov za obvladovanje tveganj; 
-       
prepoznavanje »novih« kemičnih in bioloških dejavnikov tveganja, njihovo
sledenje in preprečevanje njihovega pojavljanja; 
-       
pomanjkanje izmenjave podatkov med institucijami, vključenimi v
obvladovanje tveganja in celovitega obvladovanja tveganj; 
-       
neizdelane panožne smernice in vzpostavljenje sistemov dobrih praks v
vseh posameznih delih živilske verige (dobra kmetijska praksa, dobra proizvodna
praksa, dobra higienska praksa) ter nadgradnja sistemov notranjega nadzora na
osnovah načel HACCP sistema; 
-       
omejena finančna sredstva za povečanje obsega in razširitev vsebin
monitoringov živil; 
-       
mikrobiološka onesnaženost živil v prometu (prisotnost Listerie
monocytogenes, salmonel in Campilobacter jejuni-ja); 
-       
pomanjkanje podatkov o izpostavljenosti kemičnim in biološkim
onesnaževalom za posamezne skupine prebivalstva; 
-       
pomanjkanje znanja prebivalcev Republike Slovenije o varnih načinih
priprave živil in o izogibanju alimentarnih epidemij; 
-       
pomanjaknje znanja in odgovornosti vseh nosilcev dejavnosti pridelave,
predeleve, priprave ter prometa glede načel varnosti hrane/živil.
5.4.2 Vnos hranil
-       
previsok vnos skupnih in nasičenih maščob; 
-       
previsok povprečni energijski vnos; 
-       
previsok vnos kuhinjske soli (natrija); 
-       
prenizek vnos prehranske vlaknine; 
-       
prenizek vnos kalcija; 
-       
prenizek vnos vitamina C; 
-       
prenizek vnos folne kisline.
5.4.3 Prehranjevalne navade
-       
izpuščanje zajtrka kot najpomembnejšega dnevnega obroka; 
-       
neredni obroki; 
-       
neustrezen časovni razmak med obroki; 
-       
prenizek vnos in padajoč trend uživanja sadja in predvsem zelenjave; 
-       
pogosto uživanje ocvrtih in pečenih jedi; 
-       
uporaba ˝slabih˝ maščob; 
-       
uživanje polnomastnega mleka in polnomastnih mlečnih izdelkov; 
-       
pogosto uživanje mastnih mesnih izdelkov.
6 CILJI IN STRATEGIJE PREHRANSKE POLITIKE
6.1 Področje varnosti živil oziroma hrane
6.1.1 Strateški cilji področja
Zagotoviti izključno varna živila/hrano na slovenskem
trgu: 
-       
ohraniti, krepiti in izboljševati zdravje prebivalstva; 
-       
zmanjševati alimentarne infekcije in intoksikacije; 
-       
okrepiti zaupanje potrošnika v varnost hrane oziroma živil; 
-       
okrepiti področje procesa ocene tveganj za zdravje ljudi, ki jih
predstavljajo zdravstveno neustrezna živila; 
-       
okrepiti vsa področja obvladovanja tveganja v vsej živilski verigi; 
-       
vzpodbujati in pospeševati varne tehnologije pridelave in predelave
hrane oziroma živil; 
-       
dopolniti sistem izobraževanja in usposabljanja o zagotavljanju varnosti
hrane; 
-       
okrepiti izvajanje celovitega spremljanja varnosti hrane oziroma živil
in zbiranja podatkov na področju akutnih in kroničnih bolezni, povezanih z
zdravstveno neustreznimi živili; 
-       
razvijati in izvajati enotni raziskovalni program, ki temelji na
ugotovljenih nacionalno pomembnih tveganjih, katerega cilj je reševanje
ugotovljenih problemov.
6.1.2 Strategije za zagotavljanje varnosti živil / hrane v
Republiki Sloveniji
6.1.2.1 Celovita zasnova sistema in kontinuirano izvajanje ocene
in obvladovanja tveganja ter komuniciranja v zvezi s tveganji
6.1.2.1.1
Področje ocene tveganja


CILJI 

NALOGE IN
  AKTIVNOSTI 

NOSILNA MINISTRSTVA
  

NOSILCI NALOG 


Slovenski
  sistem varnosti živil/hrane temelji na znanosti in oceni tveganja 

Okrepitev vseh
  virov: človeških, materialnih, ﬁnančnih za zagotovitev znanstvenih podlag,
  potrebnih pri vodenju politike varnosti živil in odločitvah institucij,
  odgovornih za obvladovanje tveganja. 
 
Okrepitev vseh
  virov – človeških, materialnih, ﬁnančnih za zagotovitev učinkovitega
  izvajanja nalog na področju ocene tveganja za zdravje ljudi. 
 
Okrepitev vseh
  virov za zagotovitev izvajanja celovitega spremljanja in zbiranja podatkov na
  področju akutnih in kroničnih bolezni, povezanih z živili oziroma hrano. 
 
Razvoj in
  izvajanje enotnega raziskovalnega pro­grama, temelječega na ugotovljenih
  nacionalno pomembnih tveganjih, katerega cilj je reševanje ugotovljenih
  problemov. 
 
Evalvacija
  učinkovitosti raziskav, ocene tveganja in programov spremljanj pri
  zagotavljanju znanja, potrebnega za razvoj in izvajanje programov, ki
  zagotavljajo najvišji nivo javnega zdravja. 

ministrstvo,
  pristojno za zdravje 
 
 
 
 
 
ministrstvo,
  pristojno za kmetijstvo in pre­hrano 
 
 
ministrstvo,
  pristojno za okolje 
 
 
 
 
 
 
 
ministrstvo,
  pristojno za visoko šolstvo in znanost 

Inštitut RS za
  va­rovanje zdravja 
 
Nacionalni
  veteri­narski inštitut 
 
Kmetijski
  institut 
 
Slovenije
  Nacionalni inštitut za biologijo 
 
Institut za
  hmeljar­stvo in pivovar­stvo 
 
Veterinarska
  fakulteta 
 
Medicinski fa­kulteti
  
 
Biotehniška
  fakulteta 
 
Visoke šole za
  zdravstvo 


6.1.2.1.2
Področje obvladovanja tveganja


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Izboljšanje
  učinkovitosti obvladovanja tveganja v vsej živilski verigi 

Uveljavitev
  sistema obvladovanja tveganja po principih HACCP sistema v vseh členih
  živilske verige. 
 
Uveljavitev
  sledljivosti v vseh členih živilske verige. 
 
Stalna
  kontinuiteta na področju priprave in poso­dabljanja predpisov. 
 
Povezava
  programov inšpekcijskega nadzora vseh institucij, s pristojnostmi na področju
  varnosti živil/hrane, v enovit slovenski program nadzora od njive do mize. 
 
Razširitev
  obstoječih programov monitoringov, spremljanj na področju varnosti
  živil/hrane ter vzpostavitev povezav in usklajenosti med njimi v fazi
  planiranja, izvajanja, poročanja (mreža mo­nitoringov in z njimi povezanih
  datotek) v enovit slovenski program monitoringov. 
 
Usklajeno
  delovanje pri prepoznavanju in ob­vladovanju nujnih zadev na področju
  varnosti živil/hrane (hitri sistem obveščanja).
 
 Evalvacija
  obvladovanja tveganj na področju varnosti živil/hrane. 

 
ministrstvo,
  pristojno za zdravje 
 
 
 
 
 
ministrstvo,
  pristojno za kmetijstvo in pre­hrano 

Nosilci
  živilske dejavnosti v vseh členih živilske verige 
 
Združenja
  nosilcev živilske dejavnosti 
 
Zdravstveni
  inšpektorat Repu­blike Slovenije 
 
Veterinarska
  uprava Republike Slovenije 
 
Fitosanitarna
  uprava Republike 
 
Slovenije
  Inšpektorat za kmetijstvo, goz­darstvo in hrano 
 
Uradni
  laboratoriji za analize dejav­nikov tveganja 


6.1.2.1.3
Področje komuniciranja v zvezi s tveganjem


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Učinkovito
  zagotavljanje podatkov o dejavnikih tveganja in tveganjih na področju
  varnosti živil 
 
Izobraževanje
  glede načinov obvla­dovanja tveganj na področju varnosti živil 
 
Okrepitev in
  ohranjanje zaupanja javnosti v varno hrano 

Vzpostavitev
  učinkovite, pravočasne in odprte iz­menjave podatkov, ki se nanašajo na z
  živili pove­zana tveganja, strategije njihovega obvladovanja in z njimi
  povezanim sprejemanjem odločitev. 
 
Izvedba
  programov izobraževanj in usposabljanj za vse udeležene v živilski verigi od
  njive do mize, temelječih na znanstvenih dognanjih.
 
Dopolnitev in
  posodobitev programov izobraže­vanj s temami o obvladovanju tveganj na
  področju varnosti živil v strokovnih šolah. 
 
Dopolnitev in
  posodobitev programov izobraže­vanj s temami o obvladovanju tveganj na
  področju varnosti živil v osnovnih šolah. 
 
Zagotovitev
  hitrega dostopa do podatkov iz programov monitoringov oziroma spremljanj na
  področju varnosti živil/hrane, tveganjih, ukrepih ob primerih ugotovljene
  problematike. 
 
Priprava
  skupnih priporočil, temelječih na ugoto­vitvah nacionalnega programa uradnega
  nadzora­,vključno z monitoringom, za nosilce dejavnosti in potrošnike. 
 
Zagotovitev
  učinkovite komunikacije priporočil za potrošnike, posebno za skupine z večjim
  tvega­njem. 
 
Spremljanje in
  ocena učinkovitosti vseh načinov komunikacije in izobraževalnih programov za
  do­sego najvišjega nivoja javnega zdravja. 

ministrstvo,
  pristojno za zdravje 
 
ministrstvo,
  pristojno za kmetijstvo in pre­hrano 
 
ministrstvo,
  pristojno za šolstvo 
 
ministrstvo,
  pristojno za visoko šolstvo in znanost 

Združenja
  nosilcev živilske dejavnosti 
 
Inštitut RS za
  va­rovanje zdravja 
 
Regijski zavodi
  za zdrav­stveno varstvo 
 
Osnovne šole 
 
Srednje šole 
 
Visoke šole 
 
Fakultete 
 
Kmetijsko
  gozdar­ska zbornica 
 
Nevladne organi­zacije
  
 
Strokovna zdru­ženja
  
 
Zavod RS za
  šolstvo 
 
Mediji 


6.1.2.2 Priprava
in izvajanje načrta varnosti živil


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Vzpostavitev
  učinkovitega sistema varnosti živil

Ustanovitev
  telesa/foruma (predstavniki vladnih institucij s ključnimi odgovornostmi
  oziroma pristojnostmi na tem področju, strokovnjaki, predstavniki nosilcev
  dejavnosti in potrošnikov, nevladne organizacije).
 
Stalna
  kontinuiteta na področju priprave in posodabljanja predpisov:
-       
  področje zagotavljanja varnosti živil/hrane;
-       
  področje nalog, delovanja in prisojnosti posameznih vladnih
  institucij;
-       
  področje metod uradnega nadzora in ukrepov za primere neskladnosti s
  predpisi;
-       
  področje odgovornosti vseh nosilcev dejavnosti, vključenih v živilsko
  verigo.
 
Krepitev
  sistema nadzora v vseh členih živilske verige:
-       
  primarna odgovornost in notranji nadzor – nosilci živilske dejavnosti;
-       
  uradno preverjanje skladnosti s predpisanimi zahtevami
-       
  institucije – nosilke dejavnosti uradnega nadzora.
 
Pospešena
  priprava panožnih smernic in vzpostavljanje sistemov dobrih praks.
 
Osredotočenje
  inšpekcijskega sistema na opredeljene in ugotovljene dejavnike tveganja,
  metode njihovega spremljanja in obvladovanja.
 
Preoblikovanje
  klasičnih inšpekcijskih pregledov v presoje sistemov notranjega nadzora na
  principih HACCP načel.
 
Kontinuirano
  strokovno usposabljanje vseh institucij, vključenih v uradni nadzor, nosilcev
  živilske
dejavnosti in
  javnosti.

ministrstvo,
  pristojno za zdravje
 
ministrstvo,
  pristojno za kmetijstvo in prehrano

Nosilci
  živilske dejavnosti v vseh členih živilske verige
 
Združenja
  nosilcev živilske dejavnosti
 
Inštitut RS za
  varovanje zdravja
 
Regijski zavodi
  za zdravstveno varstvo
 
Zdravstveni
  inšpektorat Republike Slovenije 
 
Veterinarska
  uprava Republike Slovenije
 
Fitosanitarna
  uprava Republike Slovenije
 
Inšpektorat za
  kmetijstvo, gozdarstvo in hrano
 
Visoke šole
 
Fakultete
 
Kmetijsko
  gozdarska zbornica Slovenije 
 
Uradni
  laboratoriji za analize dejavnikov tveganja


6.1.2.3
Sistematični nadzor za izboljšanje varnosti živil na slovenskem trgu


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Zmanjševanje
  mikrobiološkega one­snaženja živil na trgu 
 
Zmanjševanje
  kemičnega onesnaže­nja živil na trgu 
 
Zmanjševanje
  alimentarnih infekcij intokcikacij 

Uveljavitev
  sistema notranjega nadzora po prin­cipih HACCP sistema in odgovornosti
  nosilcev živilske dejavnosti v vseh členih živilske verige. 
 
Uveljavitev
  sledljivosti v vseh členih živilske verige. 
 
Spremljanje
  (monitoring) kemičnih, bioloških in ﬁ­zikalnih dejavnikov tveganja z
  vključitvijo podatkov notranjega in uradnega nadzora. 
 
Prepoznavanje
  »novih« kemičnih, bioloških in ﬁzikalnih dejavnikov tveganja, njihovo
  sledenje, ocenjevanje tveganja v Republiki Sloveniji in preprečevanje njihove
  prisotnosti. 

ministrstvo,
  pristojno za zdravje 
 
ministrstvo,
  pristojno za kmetijstvo in pre­hrano 

Nosilci
  živilske dejavnosti
 
Združenja
  nosilcev živilih dejavnosti 
 
Zdravstveni
  inšpektorat Repu­blike Slovenije 
 
Veterinarska
  uprava Republike Slovenije 
 
Fitosanitarna
  uprava Republike Slovenije 
 
Inšpektorat za
  kmetijstvo, goz­darstvo in hrano 
 
Inštituti in
  zavodi vključeni v oceno tveganja 
 
Visoke šole 
 
Fakultete 


6.1.2.4
Promocija varnosti živil na slovenskem trgu


CILJI 

NALOGE IN
  AKTIVNOSTI 

NOSILNA MINISTRSTVA
  

NOSILCI NALOG 


Krepitev
  znanja, veščin, ozaveščeno­sti in motiviranosti prebivalstva v zvezi z
  varnostjo hrane 

Vključitev
  kriterijev varnosti živil v razpisne do­kumentacije javnih naročil. 
 
Kontinuirano
  izvajanje medijske promocije priporo­čil zdravega in varnega prehranjevanja
  za krepitev znanja, veščin, ozaveščenosti in motiviranosti prebivalstva. 
 
Promocija in
  ozaveščanje o pomenu ponudbe zdrave in varne prehrane v vrtcih in šolah, na
  delu, v gostinstvu in turizmu in v domačih gospo­dinjstvih.
 
Promocija in
  ozaveščanje v zvezi z varnostjo živil na trgu in tržno ponudbo in nakupom
  zdravju koristnih živil/hrane.
 
Uvajanje vsebin
  o zagotavljanju varnosti hrane pri nakupu in pripravi v domačih
  gospodinjstvih v osnovnih šolah.
 
Uvajanje vsebin
  o izvajanju sistema notranjega nadzora po načelih HACCP v strokovnem izob­raževanju
  vseh nosilcev živilske dejavnosti.
 
Priprava
  strokovnih gradiv in kontinuirano izob­raževanje v zvezi s speciﬁčnimi
  problemi varnosti živil/hrane za občutljive skupine prebivalstva (nosečnice,
  mali otroci, ...). 

ministrstvo,
  pristojno za zdravje 
 
ministrstvo,
  pristojno za kmetijstvo in pre­hrano 
 
ministrstvo,
  pristojno za šolstvo 
 
ministrstvo,
  pristojno za visoko šolstvo in znanost 
 
ministrstvo,
  pristojno za gospodarstvo 

Inštitut RS za
  va­rovanje zdravja 
 
Regijski zavodi
  za zdrav­stveno varstvo 
 
Osnovno zdrav­stvo
  in dispanzerji za občutljive sku­pine prebivalstva 
 
Osnovne šole 
 
Strokovne šole
  nosilcev živilske dejavnosti in javnega zdravja 
 
Strokovna zdru­ženja
  
 
Nevladne organi­zacije
  
 
Kmetijsko goz­darska
  zbornica Slovenije 


6.2 Področje zdravega prehranjevanja
6.2.1 Strateški cilji področja
Vzpostaviti/okrepiti zdravo prehranjevanje prebivalcev
Republike Slovenije: 
-       
okrepiti vrednote, informiranost in znanja vseh prebivalcev v zvezi z
zdravim prehranjevanjem; 
-       
uveljaviti priporočilo o izključnem dojenju do šestega meseca otrokove
starosti in nadaljevanju dojenja ob dopolnilnem prehranjevanju do prvega ali
drugega leta otrokove starosti; 
-       
uveljaviti redno in zdravo prehranjevanje pri otrocih in mladostnikih,
izoblikovati zdrave prehranjevalne navade in odnos do prehranjevanja brez
motenj hranjenja (anoreksije in bulimije nervoze); 
-       
uveljaviti nacionalne prehranske smernice, standarde in normative zdrave
prehrane v prehrani otrok, mladostnikov, odraslih, skupin s posebnimi potrebami
in ogroženih skupin prebivalstva; 
-       
aktivno odkrivati ogrožene zaradi bioloških dejavnikov tveganja in
nezdravega življenjskega sloga, tako med otroci in mladostniki kot med
odraslimi in skupinami s posebnimi potrebami; v okviru zdravstvene dejavnosti
ukrepati celovito na področju preventive in promocije zdravja; 
-       
povečati dostopnost, kakovost in možnost izbire zdravju koristnih
živil/hrane na slovenskem trgu izdelati in uveljaviti nacionalne preglednice
hranljivih vrednosti; 
-       
zagotoviti zdravju koristno ponudbo v organizirani prehrani javnih
ustanov (vrtcev, šol, dijaških domov, bolnišnic, zdravilišč, domov za ostarele)
in povečati dostopnost, kakovost in možnost izbire zdrave prehrane v gostinstvu
in turizmu; 
-       
okrepiti preventivne in promocijske aktivnosti v sistemu zdravstvenega
varstva, v vzgoji in izobraževanju, v delovnih okoljih in v lokalni skupnosti; 
-       
dopolniti sistem izobraževanja in usposabljanja o hrani in prehrani s
sodobnimi koncepti in vsebinami v poklicnem in srednjem strokovnem
izobraževanju živilskih strok, na do diplomskem pedagoškem študiju in z
oblikovanjem študijskega programa »prehranski svetovalec«; 
-       
okrepiti sistem spremljanja in vrednotenja stanja na področju prehranjevanja
v Republiki Sloveniji.
6.2.2 Strategije za vzpostavitev in okrepitev zdravega
prehranjevanja prebivalcev Republiki Slovenije
6.2.2.1 Dojenčki, nosečnice in otročnice
Ključni problemi: 
-       
natančen delež izključno dojenih otrok ob šestem mesecu starosti in
delno dojenih ob enem letu ni poznan, različne raziskave kažejo, da je
nezadosten; 
-       
obstoječ informacijski sistem ni zadosten za celovito spremljanje
dojenja in zdravstveno vzgojnih aktivnosti ob preventivnih pregledih; 
-       
obseg, vsebine in metodologija zdravstveno vzgojnega dela in kadra v
"Šolah za bodoče starše" niso poenoteni.
6.2.2.1.1
Promocija dojenja


CILJI 

NALOGE IN
  AKTIVNOSTI 

NOSILNO
  MINISTRSTVO 

NOSILCI NALOG 


Izključno
  dojenje v prvih šestih mesecih življenja 
 
Dojenje ob
  ustrezni dopolnilni pre­hrani do prvega ali drugega leta starosti ali po
  želji še dlje 
 
Vzpostavitev
  celovitega informacij­skega sistema stalnega in rednega spremljanja
  pogostnosti dojenja in uvajanja dopolnilne prehrane ter aktivnosti, kadrov in
  ﬁnančnih potreb za zagotovitev ciljev na po­dročju dojenja 

Okrepiti
  splošne promocijske aktivnosti za spodbujanje dojenja. 
 
Okrepiti
  promocijske aktivnosti vseh izva­jalcev zdravstvenega varstva za spodbuja­nje
  dojenja (ekipe v osnovnem zdravstvu, porodnišnice, patronažna služba,
  dejavnost javnega zdravja,..). 
 
Izvedba
  naslednjih projektov:
-       
  Pobuda za Novorojencem prijazne porod­nišnice; 
-       
  Pobuda za Dojenju prijazne zdravstvene ustanove; 
-       
  »Teden dojenja«; 
-       
  Strokovni republiški simpoziji o dojenju na vsaki dve leti; 
-       
  Strokovne publikacije o dojenju, video ﬁlm o dojenju, izdelava
  plakatov o dojenju.
 
 V prvi fazi
  dograditev obstoječega sistema spremljanja dojenja v otroških dispanzerjih in
  pri zasebnikih. 
 
Prenova
  zbiranja podatkov o zunaj bolniš­ničnih obravnavah in preventivnih obiskih z
  vezavo podatkov na osebo.
 
Izvedba
  izobraževanja medicinskih sester za postopke zbiranja in odpošiljanja
  podatkov na IVZ RS. 

ministrstvo,
  pristoj­no za zdravje 

Inštitut RS za
  varovanje zdravja 
 
Regijski zavodi
  za zdrav­stveno varstvo 
 
Izvajalci zdrav­stvene
  dejav­nosti (porodniš­nice, dispanzerji za žene in otroški dispanzerji, pa­tronažna
  služba, ekipe družinske medicine) 
 
Nacionalni od­bor
  za spod­bujanje dojenja 
 
UNICEF 
 
Nacionalni od­bor
  za spodbu­janje dojenja 
 
Izvajalci zdrav­stvene
  dejav­nosti 
 
Regijski zavodi
  za zdravstveno varstvo 


6.2.2.1.2
Izdelava celovitega programa in poenotenje standardov zdravstvene vzgoje za
nosečnice, očete in otročnice


CILJI

NALOGE IN
  AKTIVNOSTI

NOSILNO
  MINISTRSTVO

NOSILCI NALOG


Uveljaviti
  celovit program zdravstve­ne vzgoje za nosečnice, očete in otročnice 
 
Poenotiti
  programe, standarde, evi­dentiranje in spremljanje zdravstvene vzgoje v
  zdravstveni dejavnosti 

Splošna
  promocija zdravega prehranjevanja in zdravega življenjskega sloga za
  nosečnice, očete in otročnice. 
 
Promocija
  priporočil zdravega prehranjevanja. 
 
Promocija
  označevanja sestave živil. 
 
Okrepitev
  aktivnosti vseh izvajalcev zdravstvene­ga varstva za vključevanje nosečnic in
  očetov v»Šole za bodoče starše«. 
 
Nadgradnja,
  posodobitev in poenotenje pro­grama zdravstveno vzgojnih aktivnosti in sveto­vanj
  v zdravstveni dejavnosti in šolah za bodoče starše (bolnišnice, otroški
  dispanzerji, dispanzerji za žene, patronažna služba in šole za bodoče
  starše).
 
 Opredelitev
  kadra, načina dela, vsebine in organi­zacije ter evidentiranja dela v
  zdravstveni vzgojnih aktivnostih in šolah za bodoče starše. 
 
Uvedba
  celovitega spremljanja zdravstveno vzgoj­nih dejavnosti za nosečnice, očete
  in otročnice. 

ministrstvo,
  pristojno za zdravje 

Inštitut RS za
  va­rovanje zdravja 
 
Regijski zavodi
  za zdravstveno varstvo 
 
Izvajalci zdrav­stvene
  vzgoje 
 
Izvajalci zdrav­stvene
  dejavnosti CINDI Slovenija 


6.2.2.2 Otroci in mladostniki
Ključni problemi na področju prehrane otrok in mladostnikov: 
-       
otroci in mladostniki se neredno in nezdravo prehranjujejo: izpuščajo
zajtrk, imajo premajhno število obrokov, predvsem dekleta izpuščajo zajtrk in
večerjo, uživajo premalo zelenjave in sadja, premalo mleka in mesa, preveč
sladic in sladkih brezalkoholnih pijač; 
-       
zaradi nezdravega prehranjevanja in prenizke stopnje telesne dejavnosti
narašča delež prekomerno prehranjenih otrok in mladostnikov; 
-       
hkrati narašča tudi delež podhranjenih in otrok in mladostnikov z
motnjami hranjenja; pojav je pogostejši pri dekletih; 
-       
velik delež mladih ima slabo telesno podobo in uporablja različne diete.
6.2.2.2.1
Promocija zdravega prehranjevanja za otroke in mladostnike


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Izoblikovanje
  zdravih prehranjevalnih navad in odnosa do prehranjevanja pri otrocih in
  mladostnikih 

Oblikovanje in
  izvajanje aktivnosti promocije zdravega prehranjevanja za otroke in
  mladostnike ter starše v medijih, šolah, dijaških domovih in lokalnih
  skupnostih.
 
Promocija
  priporočil zdravega prehranjevanja za otroke in mladostnike.
 
Promocija
  uporabe označenih živil. 
 
Uvedba
  izvajanja programov splošne promocije zdravja, zdrave prehrane in zdravega
  življenskega sloga v Vzgojno varstvenih zavodih.
 
Uvedba ali
  dograditev vsebin zdrave prehrane in zdravega življenjskega sloga v kurikule
  osnovnih šol, poklicnih in srednjih šol ter do diplomskega študija pedagoških
  poklicev in poklicev v zdrav­stvu.
 
Oblikovanje in
  sistematično izvajanje kontinuira­nega izobraževanja iz vsebin zdrave
  prehrane in zdravega življenjskega sloga strokovnih delavcev v vrtcih in
  šolah, vključenih v sistem izobraževanja in načrtovanja prehrane. 

ministrstvo,
  pristojno za zdravje 
 
ministrstvo,
  pristojno za šolstvo 
 
ministrstvo,
  pristojno za visoko šolstvo in znanost 

Inštitut RS za
  va­rovanje zdravja 
 
Regijski zavodi
  za zdravstveno varstvo 
 
CINDI Slovenija
  
 
Urad RS za
  razvoj šolstva 
 
Zavod RS za
  šolstvo 
 
Visoke šole 
 
Fakultete 
 
Center za
  poklic­no izobraževanje
 
Šolski
  dispanzerji 
 
Izvajalci
  vzgoje in izobraževanj v šolah in vrtcih 


6.2.2.2.2
Uvedba sodobnih prehranskih standardov, normativov in priporočil v organizirani
prehrani otrok in mladostnikov


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Uveljavitev
  standardov in normativov zdravega prehranjevanja v organizirani prehrani
  otrok in mladostnikov
 
Okrepitev
  znanj in veščin ter priprava smernic strokovnemu osebju za načrtovanje in
  pripravo zdrave prehrane za otroke in mladostnike
 
Uživanje
  zdravju koristnih pijač/napitkov v vrtcih in šolah (mleko, voda in nesladkane
  brezalkoholne pijače)

Izdelava sodobnih prehranskih
  standardov in normativov zdravega prehranjevanja za otroke in mladostnike.
 
Uvedba standardov in
  normativov zdrave prehrane v vrtce, šole in dijaške domove.
 
Oblikovanje kriterijev
  kakovosti za javna naročila živil/hrane, ki bodo zagotavljali kakovostno in
  zdravo prehrano.
 
Zagotovitev strokovne
  funkcije »organizatorja prehrane« v sistemu organizirane prehrane in
  upoštevanje izobrazbenih normativov skladno z obstoječo zakonodajo.
 
Izvedba medresorskega projekta
  o možnostih in oblikah kontinuiranega izobraževanja in usposabljanja za
  gostinski kader v vrtcih, šolah in dijaških domovih: kuharje in pomočnike
  kuharjev.
 
Zagotovitev zdrave gostinske
  (catering) ponudbe v prehrani šolarjev in dijakov, kjer nimajo lastne
  kuhinje.
 
Zagotovitev ustreznega
  nadzora nad prehrano v vzgojno izobraževalnem sistemu.
 
Priporočilo ravnateljem, da
  ne nameščajo avtomatov za sladkane gazirane brezalkoholne pijače v šolske
  stavbe.
 
Skladno s prehranskimi
  standardi definiranje vsebine za avtomate, ki so že nameščeni.
 
Priporočilo ravnateljem za
  higiensko neoporečno oskrbo šolarjev in dijakov s pitno vodo (nameščanje
  depojev pitne vode ali fontan za pitno vodo).
 
Uvedba subvencij za šolsko
  mleko.
 
Priporočilo ravnateljem za
  nabavo mleka s 3,5% mlečne maščobe v vrtcih in z 1,5% mlečne maščobe osnovnih
  in srednjih šolah.
 
Prizadevanje za izenačitev
  subvencij za delno posneto in posneto šolsko mleko v okviru EU.

ministrstvo,
  pristojno za zdravje
 
ministrstvo,
  pristojno za šolstvo
 
ministrstvo,
  pristojno za visoko šolstvo in znanost
 
 
ministrstvo,
  pristojno za kmetijstvo in prehrano

Zavod RS za šolstvo
 
Center za poklicno
  izobraževanje
 
Inštitut RS za varovanje
  zdravja
 
Visoke šole
 
Fakultete
 
Regijski zavodi za
  zdravstveno varstvo
 
Agencija za kmetijske trge in
  razvoj podeželja


6.2.2.2.3
Sistemska ureditev organizirane prehrane v srednjih šolah in dijaških domovih


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Zagotovitev pogojev za
  organizirano zdravo prehrano v vseh srednjih šolah in dijaških domovih
 
Ukrepi in aktivnosti za
  ureditev organizirane prehrane v poklicnih in srednjih šolah ter dijaških
  domovih

Oblikovanje razpisnih
  kriterijev (zagotavljanje strokovnosti, usposobljenosti in kakovosti
  ponudnika prehrane) za izbor zunanjih ponudnikov prehrane za šole, ki nimajo
  lastne ponudbe ter sodelovanje ustrezne javno zdravstvene stroke pri izboru
  ponudnika.
 
Priporočila ravnateljem, da
  ne nameščajo avtomatov za sladkane gazirane brezalkoholne pijače v šolske
  stavbe. 
 
Skladno s prehranskimi
  standardi se definirajo vsebine za avtomate, ki so že nameščeni. 
 
Nadzor nad kakovostjo ponudbe
  prehrane v zvezi s standardi, normativi in smernicami za pripravo in ponudbo
  zdrave prehrane tudi pri zunanjih ponudnikih prehrane. 

ministrstvo, pristojno za
  šolstvo
 
ministrstvo, pristojno za
  zdravje

Inštitut RS za varovanje
  zdravja 
 
Regijski zavodi za
  zdravstveno varstvo 
 
Zavod RS za šolstvo 
 
Regijski zavodi za
  zdravstveno varstvo


6.2.2.3 Odraslo prebivalstvo
Ključni problemi na področju prehranjevalnih navad: 
-       
izpuščanje zajtrka kot najpomembnejšega dnevnega obroka; 
-       
neredni obroki; 
-       
neustrezen časovni razmak med obroki; 
-       
prenizek vnos in padajoč trend uživanja sadja in predvsem zelenjave; 
-       
pogosto uživanje ocvrtih in pečenih jedi; 
-       
uporaba ˝slabih˝ maščob; 
-       
uživanje polnomastnega mleka in mlečnih izdelkov; 
-       
pogosto uživanje mastnih mesnih izdelkov. 
Ključni problemi na področju vnosa hranil: 
-       
previsok vnos skupnih in nasičenih maščob; 
-       
previsok povprečni energijski vnos; 
-       
previsok vnos kuhinjske soli (natrija); 
-       
prenizek vnos prehranske vlaknine; 
-       
prenizek vnos kalcija; 
-       
prenizek vnos vitamina C; 
-       
prenizek vnos folne kisline.
6.2.2.3.1
Splošna promocija zdravega prehranjevanja


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Uveljavitev
  zdravih prehranjevalnih navad med prebivalstvom Republike Slovenije skladno s
  priporočili zdrave­ga prehranjevanja
 
Izboljšanje
  indikatorjev na področju vnosa hranil
 
Krepitev
  znanja, veščin, ozavešče­nosti in motiviranosti prebivalstva o zdravem
  prehranjevanju 

Oblikovanje
  priporočil zdravega prehranjevanja za splošno populacijo in za posamezne
  ciljne skupine. Promocija priporočil zdravega prehranjevanja za krepitev
  znanja, veščin, ozaveščenosti in motivi­ranosti prebivalstva v zvezi z zdravim
  prehranje­vanjem.
 
 
Promocija in
  ozaveščanje v zvezi s tržno ponudbo in nakupom zdravju koristnih živil/hrane
  ter o po­menu ponudbe zdrave prehrane v vrtcih in šolah, na delu, v
  gostinstvu in turizmu. Promocija uporabe označenih živil.
 
 
Oblikovanje
  Oddelkov za zdravo prehrano in zdrav življenjski slog v okviru obstoječih
  regional­nih Zavodov za zdravstveno varstvo. Razširitev izvajanja programov
  promocije zdravjana osnovi izkušenj pilotnega projekta "Živimo
  zdravo" v vsa slovenska okolja
 
 

ministrstvo,
  pristojno za zdravje 
 
 
ministrstvo,
  pristojno za kmetijstvo in pre­hrano 

Izvajalci zdrav­stvene
  vzgoje
 
Izvajalci zdrav­stvene
  dejavnosti
 
CINDI Slovenija
  
 
 
Inštitut RS za
  va­rovanje zdravja 
 
Regijski zavodi
  za zdrav­stveno varstvo 
 
Gospodarska
  zbornica Slovenije in njena interesna združenja 
 
Obrtna zbornica
  Slovenije in njene interesne sekcije 
 
Kmetijsko goz­darska
  zbornica Slovenije 
 
 
Nevladne organi­zacije
  


6.2.2.3.2
Promocija zdravega prehranjevanja v zvezi z delom in izboljšanje organizirane
prehrane delavcev


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Redno in zdravo
  prehranjevanje delavcev
 
Zdravo in
  organizirano prehranjevanje in ponudba zdrave hrane v delovnih okoljih
  Zmanjšanje ogroženosti težkih ﬁzičnih delavcev v industriji in kmetijstvu z
  nezdravim prehranjevanjem 

Promocija
  zdravega prehranjevanja in zdravega življenjskega sloga za delavce in
  delodajalce; informiranje in ozaveščanje delavcev in delodajal­cev o pomenu
  uživanja zdravju koristnega obroka za zdravje in produktivnost delavcev.
 
 
Priprava novih
  normativov in priporočil za prehra­no različnih kategorij delavcev na osnovi
  sodobnih prehranskih smernic. Priprava pisnih navodil za uvajanje in organiza­cijo
  planiranja zdrave prehrane delavcev v obliki priročnika. Oblikovanje in
  izvedba pilotnega programa promo­cije zdravja »Čili za delo« za delavce in
  delodajal­ce ter izobraževanje strokovnega kadra v podjetjih v zvezi z
  organizacijo in pripravo zdrave prehrane in z vzpodbujanjem zdravega
  življenjskega sloga v podjetjih. Vzpostavitev sistema državnih pomoči za
  progra­me promocije zdravja v podjetjih, prednostno za ogrožene skupine
  delavcev. 

ministrstvo,
  pristojno za zdravje 

Klinični
  inštitut za medicino dela, prometa in športa
 
CINDI Slovenija
  
 
Gospodarska
  zbornica Slovenije 
 
Inštitut RS za
  va­rovanje zdravja 
 
Regijski zavodi
  za zdravstveno varstvo 
 
Enote medicine
  dela 
 
Zdravstvenovzgoj­ni
  centri zdrav­stvenih domov 


6.2.2.4 Ogrožene skupine prebivalstva
-       
moški, 
-       
v starosti od 25-49 let, 
-       
z nižjo stopnjo izobrazbe (z dokončano največ 2/3 letno poklicno šolo), 
-       
aktivno zaposleni, 
-       
iz spodnjega in delavskega družbenega sloja, 
-       
prebivalci vaškega bivalnega okolja, 
-       
prebivalci vzhodno slovenskega zdravstvenega področja, 
-       
zdravstveno ogroženi.
6.2.2.4.1 Okrepitev
interdisciplinarnih programov in izvajalske mreže za promocijo zdravja v
lokalni skupnosti posebej za socialno-ekonomsko ogrožene skupine prebivalstva


CILJI 

NALOGE 

NOSILNA
  MINISTRSTVA 

NOSILCI NALOG 


Zagotovitev
  dostopnosti do zdravju koristnih živil in zdrave prehrane za socialno
  ekonomsko ogrožene skupine prebivalcev 
 
Zagotovitev in
  kontinuirano izvaja­nje programov promocije zdravja, posebej za najbolj
  ogrožene skupi­ne prebivalstva v zvezi življenjskih slogom oziroma zdravim
  prehra­njevanjem v lokalni skupnosti 

Izvedba
  medresorskega pilotnega projekta, ki bo opredelil dejavnike in možnosti večje
  dostopnosti do zdravju koristnih živil, poseb­no zelenjave in sadja za
  socialno ekonom­sko ogrožene skupine prebivalcev in razvoj modela dobre prakse.
 
Okrepitev mreže
  in interdisciplinarnega delo­vanja strokovnih institucij s področja javnega
  zdravja in drugih zdravstvenih ustanov (nada­ljevanje programa "Živimo
  zdravo" za ruralno populacijo in izvajanje kuharskih tečajev za ogrožene
  skupine).
 
Okrepitev
  medsektorske implementacijske mreže in delovanja za izvajanje programov
  javnega zdravja na nacionalni, regionalni in lokalni ravni. 

ministrstvo,
  pristoj­no za delo, družino in socialne zadeve
 
ministrstvo,
  pristoj­no za zdravje
 
ministrstvo,
  pristoj­no za kmetijstvo in prehrano
 
Služba Vlade RS
  za lokalno samoupra­vo in regionalno politiko 

Izvajalci zdrav­stvene
  dejav­nosti
 
CINDI Slovenija
  
 
Inštitut RS za
  varovanje zdravja 
 
Regijski zavodi
  za zdravstveno varstvo 
 
Kmetijsko goz­darska
  zbornica Slovenije 


6.2.2.4.2
Nadaljevanje in izboljševanje kakovosti izvajanja nacionalnega programa
preprečevanja srčno-žilnih in drugih kroničnih nenalezljivih bolezni


CILJI 

NALOGE 

NOSILNA
  MINISTRSTVA 

NOSILCI NALOG 


Zgodnje
  odkrivanje DT in ogroženih za srčno žilne in druge KNB pri deﬁni­rani odrasli
  populaciji 
 
Celostna
  zdravstvena obravnava ogroženih skupin prebivalstva 
 
Celostna
  zdravstvena obravnava skupin prebivalstva s posebnimi po­trebami 
 
Povečanje
  deleža vključenih ogro­ženih odraslih in skupin s posebnimi potrebami v
  skupinske zdravstveno vzgojne delavnice in individualna svetovanja 
 
Izboljšanje
  kakovosti individualnega in skupinskega svetovanja 

Vsebinska in
  kadrovska dograditev zdravstveno vzgojnih centrov v zdravstvenih domovih. 
 
Kontinuirano izobraževanje
  zdravstvenih delavcev za preventivo in zdravstveno-vzgojno delo. 
 
Okrepitev
  individualnega zdravstveno vzgojnega dela za ogrožene skupine v okviru
  programov za preprečevanje KNB. 
 
Izvedba
  izobraževanj zdravstvenih delavcev (zdravnikov in medicinskih sester) za
  izboljšanje individualnega svetovanja za ljudi, ki jih ogrožajo dejavniki
  tveganja za KNB.
 
Uvedba
  skupinskega in individualnega svetovanja za skupine s posebnimi potrebami:
  nosečnice, doječe matere, starejša populacija, ljudje s po­sebnimi potrebami.
  

ministrstvo,
  pristojno za zdravje 

Izvajalci zdrav­stvene
  vzgoje
 
Izvajalci zdrav­stvene
  dejavnosti
 
CINDI Slovenija
  
 
Klinični center
  Ljubljana 
 
Inštitut RS za
  va­rovanje zdravja 
 
Katedra za
  družin­sko medicino 


6.2.2.4.3
Odkrivanje in zdravstveno – vzgojna obravnava otrok in mladostnikov, ki so
ogroženi zaradi nezdravega življenjskega sloga


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Zgodnje
  odkrivanje in zdravljenje ogroženih otrok in mladostnikov, ki so ogroženi z
  dejavniki tveganja za razvoj bolezni in stanj, povezanih z nezdravim
  prehranjevanjem in nezdravim življenjskim slogom ter motnjami hranjenja 
 
Vzpostavitev
  celovitega informacij­skega sistema spremljanja kazalnikov stanja na področju
  prehranjevanja, življenjskega sloga in drugih kazalni­kov preventivne
  obravnave otrok in mladostnikov in spremljanja ogroženih otrok in mlado­stnikov
  

Prenova in
  dopolnitev preventivnih programov otrok in mladostnikov s ciljem upoštevanja
  učinko­vitih presejalnih metod in učinkovitih interventnih preventivnih
  programov.
 
Določitev
  kriterijev za spremljanje stanja prehra­njenosti in dejavnikov tveganja za
  zdravje otrok in mladostnikov, povezanih z nezdravim življenjskim slogom. 
 
Določitev
  kriterijev ogroženosti in indikatorjev tveganja za razvoj motenj hranjenja.
 
Oblikovanje,
  uvedba in izvajanje zdravstveno – vzgojnih programov za ogrožene otroke in
  mla­dostnike ter njihove starše v okviru Zdravstveno vzgojnih centrov. 
 
Vsebinska in
  programska dograditev obstoječe­ga nacionalnega zdravstveno – informacijskega
  sistema.
 
Uvedba
  sodobnega programskega orodja v otro­ške in šolske dispanzerje. 

ministrstvo,
  pristojno za zdravje 

Inštitut RS za
  va­rovanje zdravja 
 
Regijski zavodi
  za zdravstveno varstvo 
 
CINDI Slovenija
  
 
Razširjen stro­kovni
  kolegij za pediatrijo 
 
Otroški in
  šolski dispanzerji 
 
Razširjen stro­kovni
  kolegij za pediatrijo 


6.2.2.5 Skupine prebivalstva s posebnimi potrebami 
6.2.2.5.1
Zagotavljanje ustrezne prehrane bolnikov v bolnišnicah


CILJI 

NALOGE 

NOSILNA MINISTRSTVA
  

NOSILCI NALOG 


Zdravstveno
  ustrezno prehranjevanje bolnikov, kakovostna prehranska podpora in prehransko
  svetovanje v bolnišnicah 
 
Ustrezna
  izobraženost zdravstvenih in strokovnih delavcev o prehrani bolnikov 
 
Vzpostavitev
  notranjega nadzora nad prehrano v vseh bolnišnicah 

Uvedba in
  izpeljava resolucije ResAP(2003)3 Sveta Evrope o prehrani in prehranski
  oskrbi v bolnišnicah. 
 
Oblikovanje in
  izvedba pilotnega programa pre­hranskega presejevanja in ocenjevanja
  hospitali­ziranih bolnikov z dejavniki tveganja za podhranje­nost ter
  prehranske podpore. 
 
Uvedba
  prehranskega presejevanja in ocenjeva­nja bolnikov ter prehranske podpore za
  bolnike z dejavniki tveganja za podhranjenost v klinično prakso. 
 
Izdelava in
  uvedba sodobnih prehranskih standar­dov in normativov zdravega ter glede na
  obolenja in stanja prehranjenosti prilagojenega prehranje­vanja za bolnike v
  bolnišnice in zdravilišča. 
 
Uporaba
  preglednice hranilnih vrednosti v izbiri živil za pripravo jedi. 
 
Ureditev
  statusa službe za bolniško prehrano in dietoterapijo v bolnišnici kot
  zdravstvene servisne dejavnosti (kot lekarna, reševalna postaja, …). 
 
Opredelitev
  storitev prehranske terapije, pre­hranske vzgoje in prehranske podpore,
  njihovo ovrednotenje ter vključitev v stroške zdravljenja. 
 
Oblikovanje
  kriterijev kakovosti za javna naročila živil/hrane, ki bodo zagotavljali
  kakovostno in zdravo prehrano. 
 
Uvesti
  dodiplomsko in podiplomsko izobraževanje prehranskih svetovalcev/dietetikov
  in zdravnikov, specialistov za dietetiko. 

ministrstvo,
  pristojno za zdravje 

Bolnišnice
  Onkološki institut 
 
Medicinska
  fakulteta 
 
Strokovna zdru­ženja
  
 
Izvajalci zdrav­stvene
  in prehran­ske vzgoje 


6.2.2.5.2
Zagotavljanje ustrezne prehrane oskrbovancev v domovih za starejše


CILJI 

NALOGE 

NOSILNA MINISTRSTVA
  

NOSILCI NALOG 


Uveljavitev
  standardov in normativov zdrave prehrane v domovih za starej­še občane 

Izdelava in
  uvedba sodobnih prehranskih standar­dov in normativov zdravega ter glede na
  obolenja in stanja prehranjenosti prilagojenega prehranje­vanja za
  oskrbovance.
 
Uvedba
  prehranskega presejevanja in ocenje­vanja oskrbovancev ter prehranske podpore
  za oskrbovance z dejavniki tveganja za slabo pre­hranjenost.
 
Oblikovanje
  kriterijev kakovosti za javna naročila živil/hrane, ki bodo zagotavljali
  kakovostno in zdravo prehrano.
 
V domove za
  starejše občane postopoma uvesti proﬁl svetovalca za prehrano (dietetika).
 
Izvedba
  dopolnilnih izobraževanj za vse pro­ﬁle zaposlenih v domovih za starejše
  občane o pomenu prehranske obravnave in podpore za oskrbovance. 

ministrstvo,
  pristojno za zdravje
 
ministrstvo,
  pristojno za delo, družino in socialne zadeve 

Javni zavodi na
  področju osnov­nega in speciali­stičnega zdrav­stvenega varstva 
 
Javni zavodi na
  področju jav­no-zdravstvene dejavnosti. 
 
Socialno varstveni
  zavodi 


6.2.2.5.3
Okrepitev dietnega svetovanja


CILJI 

NALOGE 

NOSILNA
  MINISTRSTVA 

NOSILCI NALOG 


Poenotenje
  priporočil za prehrano bolnikov pri različnih obolenjih (pri­lagoditev
  priporočil Diagnose related sistemu) 
 
Enotna,
  individualno prilagojena die­tetska obravnava skupin prebivalstva s posebnimi
  potrebami Izboljšanje kakovosti individualnega in skupinskega svetovanja 

Vsebinska in
  kadrovska dograditev dietetskih svetovalnic za prehransko obravnavo
  (upoštevati zahtevnost prehranske obravnave in edukacije) v bolnišnicah in
  zdravstvenih domovih. 
 
Priprava
  kataloga posodobljenih priporočil za prehrano bolnikov pri različnih
  obolenjih (približno 180 obolenj, ki zahtevajo speciﬁčno sestavo, pri­pravo
  ali konsistenco hrane). 
 
Uvedba
  posodobljenega kataloga dietnih pri­poročil v bolnišnice, zdravstvene domove,
  dietne posvetovalnice in zdravilišča. 
 
Uvedba
  individualnega dietnega svetovanja ose­bam z motnjami prebave ali presnove,
  osebam katerih ﬁziološko stanje zahteva nadzorovano in usmerjeno prehrano z
  določenimi snovmi v živilu. 
 
Izvedba
  izobraževanj zdravstvenih delavcev in sodelavcev o vlogi in pomenu
  individualnega svetovanja. 

ministrstvo,
  pristojno za zdravje 

Razširjeni
  strokovni kolegiji posameznih zdravstvenih strok 
 
Inštitut RS za va­rovanje
  zdravja 
 
Klinike in
  klinični oddelki 
 
Medicinska
  fakulteta 
 
Visoke šole 
 
Fakultete 
 
Strokovna zdru­ženja
  
 
Izvajalci zdrav­stvene
  in prehran­ske vzgoje 


6.2.2.6 Strategije za izboljšanje ponudbe zdravju koristnih
živil in zdrave prehrane 
6.2.2.6.1
Izdelava in uporaba preglednic hranilnih vrednosti in spodbujanje ponudbe
zdravju koristnih živil/hrane v živilsko predelovalni industriji


CILJI 

NALOGE 

NOSILNA
  MINISTRSTVA 

NOSILCI NALOG 


Uveljavitev
  strokovnega označevanja sestave živil, surovin in izdelkov vseh skupin živil
  v Republiki Sloveniji 
 
Izboljšanje
  možnosti potrošnikov za nakup zdravju koristne hrane 
 
Povečanje
  ponudbe zdravju koristnih živil/hrane 
 
Zmanjšanje
  ponudbe živilskih pro­izvodov, ki vsebujejo velik delež maščob, nasičenih
  maščob, trans nenasičene maščobne kisline, večje količine soli, sladkorja in
  akrilamida 

Priprava
  preglednic hranilnih vrednosti o sestavi živil, surovin in izdelkov vseh
  skupin živil (belja­kovine, maščobe, prehranska vlaknina, vitamini, makro- in
  mikroelementi, maščobnokislinska in aminokislinska sestava). 
 
Uveljavitev
  zakonodaje, povezane z označevanjem hranilne sestave vseh živil v pro­metu,
  označevanjem funkcionalnih in »zdravilnih lastnosti« živil. 
 
Promocija
  proizvodnje (pridelave in predelave) zdravju koristnih živil/hrane. 
 
Motiviranje
  proizvajalcev za uvajanje in tržno testiranje zdravju koristnih živil/hrane. 

ministrstvo,
  pristojno za zdravje
 
ministrstvo,
  pristojno za kmetijstvo in pre­hrano 

Inštituti 
 
Fakultete 
 
Gospodarska
  zbornica Slovenije in njena interesna združenja 
 
Obrtna zbornica
  Slovenije in njene interesne sekcije 
 
Kmetijsko goz­darska
  zbornica Slovenije 
 
Živilsko
  predelo­valna industrija 
 
Nevladne organi­zacije
  


6.2.2.6.2
Promocija in spodbujanje ponudbe zdravju koristne prehrane v gostinstvu in
turizmu


CILJI 

NALOGE IN
  AKTIVNOSTI 

NOSILNA
  MINISTRSTVA 

NOSILCI NALOG 


Izboljšanje
  kakovosti domače go­stinske in turistične ponudbe jedi in obrokov po merilih
  zdrave prehrane
 
Izboljšanje
  izbire v gostinsko turistični ponudbi z večjim deležem zdravju koristnih jedi
  in obrokov 

Promocija
  ponudbe zdravju koristne hrane za gostinske in turistične delavce. 
 
Uporaba
  preglednic hranilnih vrednosti v zdravi pripravi jedi. 
 
Oblikovanje
  smernic zdravju koristne ponudbe jedi in obrokov ter uvedba znaka
  "Zdravju koristna hrana". 
 
Oblikovanje
  strokovnega priročnika za pripravo zdravju koristnih jedi in ponudbe z
  recepturami in normativi za kuharje. 
 
Uvedba
  certiﬁkata »Ponudnik zdravju koristne hrane« z izdelanim sistemom
  kontinuiranega spremljanja kakovosti ponujenih jedi in obrokov. 
 
Vzpostavitev
  registra ponudnikov zdravju koristne hrane na osnovi podeljenih certiﬁkatov. 
 
Veriﬁkacija
  izvajalcev izobraževanj o zdravi sestavi in pripravi jedi in obrokov za
  gostinske in turistične delavce. 
 
Vzpostavitev
  sistematičnega zbiranja podatkov o gostinski ponudbi. 
 
Izvedba
  pilotnega projekta zdravju koristne gostin­ske in turistične ponudbe v regiji
  Pomurje. 
 
Vzpodbujanje
  ponudbe hrane za osebe z mot­njami prebave in presnove in za osebe, katerih
  ﬁziološko stanje zahteva hrano z ali brez določe­nih snovi v živilu 

ministrstvo,
  pristojno za zdravje 

Inštitut RS za
  va­rovanje zdravja 
 
Gospodarska in
  Obrtna zbornica Slovenije 
 
Kmetijsko goz­darska
  zbornica Slovenije 
 
Nevladne organi­zacije
  
 
Regijski zavodi
  za zdravstveno varstvo 
 
Zavod za zdrav­stveno
  varstvo Murska Sobota 
 
Srednje in
  višje šole za gostinstvo in turizem 
 
Nosilci
  živilske dejavnosti v go­stinstvu in turizmu 


6.2.2.7 Strategije za okrepitev strokovnega izobraževanja in
usposabljanja v zvezi z zdravo prehrano in zdravim življenjskim slogom
6.2.2.7.1
Dopolnitev izobraževanja in usposabljanja strokovnih delavcev na področju
gostinstva in turizma z vsebinami zdrave sestave in priprave hrane


CILJI 

NALOGE 

NOSILNA
  MINISTRSTVA 

NOSILCI NALOG 


Zagotovitev
  ustreznih znanj in veščin gostinskih in drugih strokovnih delav­cev na
  področju zdrave sestave in priprave hrane 

Uvedba oziroma
  posodobitev vsebin zdrave pre­hrane v kurikule poklicnih in srednjih šol
  živilske in gostinske stroke.
 
Izvajanje
  programov kontinuiranega izobraževanja o zdravi prehrani za strokovne delavce
  ter praktič­ni uporabi prehranskih standardov in normativov ter preglednice
  hranilnih vrednosti v zdravi pripravi hrane. 

ministrstvo,
  pristojno za zdravje 
 
ministrstvo,
  pristojno za šolstvo 

Center za
  poklic­no izobraževanje
 
Inštitut RS za
  va­rovanje zdravja 
 
Srednje in
  višje šole za gostinstvo in turizem 
 
Srednje
  živilske šole 


6.2.2.7.2
Uvajanje dodatnega izobraževanja o zdravi prehrani v dodiplomske pedagoške
študijske programe


CILJI 

NALOGE 

NOSILCI NALOG 

SODELUJOČA
  MINISTRSTVA 


Pridobitev
  sodobnih znanj in koncep­tov na področju zdravju koristne pre­hrane in
  zdravega življenjskega sloga v času dodiplomskega pedagoškega študija 

Promocija
  vsebin s strani ministrstev in priporočilo vodstvom fakultet za uvedbo
  oziroma posodobitev izobraževanja pedagoških delavcev na področju zdravju
  koristne prehrane in zdravega življenjske­ga sloga. 
 
Izdelava in
  uvedba vsebin zdrave prehrane in zdravega življenjskega sloga v kurikulume
  peda­goškega dodiplomskega študija. 

Fakultete 

ministrstvo,
  pri­stojno za šolstvo 
 
ministrstvo,
  pri­stojno za visoko šolstvo in znanost 
 
ministrstvo,
  pri­stojno za zdravje 


6.2.2.7.3
Oblikovanje univerzitetnega študijskega programa za poklic »prehranski
svetovalec«


CILJI 

NALOGE IN
  AKTIVNOSTI 

NOSILCI NALOG 

MINISTRSTVA 


Oblikovanje
  univerzitetnega študijske­ga programa za področje prehranski svetovalec 

Promocija in
  priporočilo vodstvom univerz/fakultet za uvedbo programa prehranskega svetovalca/di­etetika
  v skladu z mednarodnimi (evropskimi) standardi poklica. 

Univerze/
  Fakultete 

ministrstvo,
  pri­stojno za šolstvo,
 
ministrstvo,
  pri­stojno za znanost in visoko šolstvo
 
ministrstvo,
  pri­stojno za zdravje 


6.2.2.7.4
Uvedba akreditacijskega sistema za izvajalce izobraževanj o zdravi prehrani
izven formalnega šolskega sistema


CILJI 

NALOGE 

NOSILNA
  MINISTRSTVA 

NOSILCI NALOG 


Zagotovitev
  ustrezne strokov­ne ravni izobraževanj o zdravju koristni prehrani izven
  formalnega šolskega sistema 

Izvedba
  pilotnega projekta za postavitev sistema akreditacije izvajalcev izobraževanj
  o prehrani izven šolskega sistema. 
 
Uveljavitev
  sistema licenciranja prehranskih svetovalcev do vzpostavitve dodiplomskega
  študija Prehranski svetovalec/Dietetik. 

ministrstvo,
  pristoj­no za zdravje 

Inštitut RS za
  varovanje zdravja 
 
Univerze/
  fakultete 
 
Strokovno zdru­ženje
  nutricio-ni­stov in dietetikov 
 
Strokovna dru­štva
  s področja prehrane 


6.3 Lokalna trajnostna preskrba z zdravju koristnimi živili/hrano
v Republiki Sloveniji
6.3.1 Strateški cilji področja
Okrepiti lokalno trajnostno preskrbo z živili/hrano v
Republiki Sloveniji: 
-       
povečati porabo kakovostnih, lokalno trajnostno pridelanih in zdravju
koristnih živilih/hrane, 
-       
okrepiti skrb za okolje in pitno vodo, 
-       
spodbuditi razvoj lokalnih ekonomij in podeželja, 
-       
vzpostaviti dobro kmetijsko prakso, 
-       
okrepiti možnosti samooskrbe v razmerah nestabilnosti na globalnih trgih
z živili/hrano.
6.3.2 Strategije za krepitev zdravja z zdravju koristno
hrano, pridelano lokalno na trajnostni način
Ključne priložnosti: 
-       
večji delež kakovostnih, zdravju koristnih in lokalno specifičnih
živil/hrane v prehrani prebivalstva, 
-       
večanje ekonomske moči in večja možnost zaposlovanja na lokalni ravni, 
-       
promocija podeželja in podeželskega turizma preko lokalno pridelane
hrane na tradicionalen način, 
-       
vzpostavitev novih tržnih priložnosti za lokalnega kmeta in večanje
dodane vrednosti kmetijskih pridelkov in proizvodov, 
-       
oživitev mestnih jeder s ponudbo lokalno pridelane hrane na mestnih tržnicah
in zbližanje ter boljše povezovanje mestnih in podeželskih občin, 
-       
zadovoljitev potrošnikov po njihovih vedno večjih zahtevah po lokalno
pridelani hrani in posebnih kmetijskih proizvodih, 
-       
prispevek k povečanju socialnega in človeškega kapitala na podeželju ter
krepitvi in razvoju lokalnih gospodarstev katerega posledica je ohranitev
poseljenosti slovenskega podeželja in nacionalnih dobrin, 
-       
pozitivni prispevek k varovanju in ohranjanju okolja in kakovosti tal,
zmanjšanju škodljivih učinkov pesticidov na okolje, prispevek k ohranjanju
pestrosti ekosistemov in trajnostni rabi energentov, zaščita talnice.
6.3.2.1
Pospeševanje ponudbe in povpraševanja po kakovostni in zdravju koristni hrani,
pridelani lokalno na trajnostni način


CILJI 

AKTIVNOSTI 

NOSILNA
  MINISTRSTVA 


Vzpostavitev
  lokalnih prehranskih strategij Izboljšanje preskrbe prebivalstva s kakovostno
  in zdravju koristno lokalno trajnostno pridelano hrano/živili
 
Povečanje
  povpraševanja po kakovostni in zdravju koristni lokalno trajnostni pridelani hrani/živilih.
 
Doseganje čim
  večje stopnje samooskrbe glede naravnih danosti.
 
Vzpostavitev
  novih tržnih priložnosti za domačega kmeta na področju lokalne trajnostne
  pridelave in prodaje zdravju koristne hrane 
 
Okrepitev skrbi
  za okolje in pitno vodo, biotsko raznovrstnost ter razvoj podeželja.
 
Izboljšanje
  možnosti samooskrbe z živili/hrano v razmerah nestabilnosti na globalnih
  trgih 

Medresorna in
  interdisciplinarna priprava akcijskega načrta za vzpostavitev lokalne
  trajnostne preskrbe z vključenimi elementi:
–  
  bilanca pridelave
  in porabe kmetijskih pridelkov v Republiki Sloveniji, – stopnja samooskrbe,
–  
  analiza naravnih
  in socialno ekonomskih razvojnih možnosti,
–  
  identiﬁkacija
  nacionalnih in regionalnih udeležencev vezanih na lokalno oskrbo,
–  
  proizvodno in tržno
  cenovno politiko. 
 
Izvedba
  medresorskega pilotnega projekta, ki bo opredelil dejavnike in možnosti
  pospeševanja lokalnih trajnostnih oskrbnih verig, še posebej na področju
  preskrbe z zelenjavo in sadjem, z izdelavo predloga modela organizacije
  lokalnih trajnostnih oskrbnih verig za javne ustanove po principih
  zagotavljanja varne hrane/živil. 
 
Pospeševanje
  lokalne trajnostne preskrbe na nacionalni ravni preko vseh potrebnih
  aktivnosti. 

ministrstvo,
  pristojno za zdravje 
 
ministrstvo,
  pristojno za kmetijstvo in prehrano 
 
ministrstvo,
  pristojno za šolstvo 
 
ministrstvo,
  pristojno za visoko šolstvo in znanost 
 
ministrstvo,
  pristojno za ﬁnance 
 
ministrstvo,
  pristojno za delo, družino in socialne zadeve 
 
Služba Vlade RS
  za lokalno samoupravo in regionalno politiko 


7 EVALVACIJA
PROGRAMOV IN INDIKATORJI ZDRAVJA


CILJI 

NALOGE 

NOSILNA
  MINISTRSTVA 

NOSILCI NALOG 


Opredelitev
  indikatorjev za spremlja­nje in evalvacijo prehranske politike 
 
Izboljšanje
  zbiranja in dopolnitev med­narodno primerljivih načrtov zbiranja podatkov 
 
Analiza
  stroškov in koristi (cost/be­neﬁt) strategij in akcijskih načrtov prehranske
  politike 

Določitev
  mednarodnih in glede na problematiko v Republiki Sloveniji speciﬁčnih
  kazalcev:
–  
  varnosti
  živil/hrane 
–  
  zdravja v zvezi s
  prehranjevanjem 
–  
  zagotavljanja
  trajnostne preskrbe s živili/hrano. 
 
Izboljšati
  organiziranje sektorskega in medsektor­skega zbiranja podatkov za kazalce
  (indikatorje) izvajanja prehranske politike (Statistični sosvet za zdravje). 
 
Sistem zbiranja
  podatkov o porabi živil na člana gospodinjstva povezati z mednarodnim »Dafne
  sistemom« in »EFCONSUM« sistemom. 
 
Povezati
  podatke o razpoložljivosti in porabi živil v Republiki Sloveniji. 
 
Uvajanje analiz
  stroškov in koristi (cost/beneﬁt) pri izvedbi posameznih strategij in
  akcijskih načrtov. Izboljšanje hitre in učinkovite izmenjave podatkov med
  nosilci živilske dejavnosti, organi nadzora in javnostjo. 
 
Organizirati
  zbiranje podatkov za ugotavljanje in spremljanje kazalcev zdravja v zvezi z
  redno gibalno/športno dejavnostjo za zdravje. 
 
Posodabljanje
  in vzdrževanje informacijskega sistema za temeljna področja gibalne/športne
  dejavnosti za zdravje v Republiki Sloveniji. 

ministrstvo,
  pristojno za zdravje 
 
ministrstvo,
  pristojno za kmetijstvo in pre­hrano 

Institut RS za
  va­rovanje zdravja 
 
CINDI Slovenija
  
 
Zavod za šport 
 
Inšpekcije 
 
Pridelava in
  proiz­vodnja ter promet z živili 
 
Izvajalci/ponudniki
  GŠD za zdravje 


Št. 530-02/99-2/209
Ljubljana, dne 22. marca 2005.
EPA 1501-III
Predsednik 
Državnega zbora 
Republike Slovenije 
France Cukjati, dr. med. l. r.