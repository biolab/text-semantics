I. SPLOŠNE DOLOČBE
1. člen
(vsebina)
Ta uredba določa pravila ravnanja z odpadnimi nagrobnimi svečami,
da se zagotovijo njihovo ločeno zbiranje od drugih komunalnih odpadkov,
vključno z ločeno zbranimi frakcijami komunalnih odpadkov, ter njihovo
recikliranje in drugi načini obdelave.
2. člen
(uporaba)
(1) Določbe te uredbe se uporabljajo za odpadne nagrobne
sveče, ki jih:
-       
obiskovalci pokopališč prepuščajo kot odpadke s pokopališč, ki niso
primerni za kompostiranje, v zabojnikih na ali ob pokopališču in
-       
izvajalec obvezne občinske gospodarske javne službe zbiranja komunalnih
odpadkov (v nadaljnjem besedilu: izvajalec javne službe zbiranja) zbere kot
ločeno zbrano frakcijo, ki nastaja na javnih površinah ob ali na spomenikih.
(2) Za vprašanja v zvezi z zbiranjem, predelavo in
odstranjevanjem odpadnih nagrobnih sveč ter vprašanja v zvezi s splošnimi
pogoji ravnanja z odpadnimi nagrobnimi svečami, ki niso posebej urejena s to
uredbo, se uporablja predpis, ki ureja odpadke.
3. člen
(izrazi)
Izrazi, uporabljeni v tej uredbi, pomenijo:
1.     
dajanje nagrobnih sveč v promet pomeni dati proizvedene nagrobne sveče
prvič v uporabo končnemu uporabniku oziroma prvič v nadaljnjo prodajo trgovcu,
zaradi izvajanja dejavnosti trgovine pridobiti nagrobne sveče v državi članici
Evropske unije (v nadaljnjem besedilu: EU) ali uvoziti nagrobne sveče v
Republiko Slovenijo (v nadaljnjem besedilu: RS) iz tretjih držav;
2.     
elektronske nagrobne sveče so nagrobne sveče, sestavljene iz kovin,
plastike, stekla ali drugih materialov ter iz baterije in elektronskega vezja.
Elektronske nagrobne sveče so tudi nagrobne sveče, ki imajo fotonapetostne
celice;
3.     
energetska predelava odpadnih nagrobnih sveč je uporaba plastičnih
materialov in parafina iz odpadnih nagrobnih sveč za gorivo v napravah za
sosežig odpadkov ali v sežigalnicah odpadkov;
4.     
ločene frakcije komunalnih odpadkov so odpadki v skladu s predpisom, ki
ureja obvezno občinsko gospodarsko javno službo zbiranja komunalnih odpadkov;
5.     
odpadne nagrobne sveče so komunalni odpadki s številko odpadka 20 02 03
s seznama odpadkov v skladu s predpisom, ki ureja odpadke;
6.     
parafinske nagrobne sveče so nagrobne sveče iz kovin in plastike ali
stekla, ki svetlobo ustvarijo z gorenjem vložka (parafin, vosek, olje ipd.);
7.     
prepuščanje odpadnih nagrobnih sveč je prepuščanje odpadkov v skladu s
predpisom, ki ureja odpadke;
8.     
pridobitelj nagrobnih sveč je oseba, ki zaradi izvajanja dejavnosti
trgovine nagrobne sveče pridobi v drugi državi članici EU in jih vnese na
ozemlje RS z namenom dajanja v promet;
9.     
proizvajalec sveč je proizvajalec nagrobnih sveč, pridobitelj nagrobnih
sveč ali uvoznik nagrobnih sveč;
10.  
proizvajalec nagrobnih sveč je oseba, ki za dejavnost dajanja v promet
proizvaja, embalira ali pakira nagrobne sveče pod svojo blagovno znamko ali jih
samo pakira v embalažo, na kateri je oznaka blagovne znamke te osebe. Če
embalira ali pakira nagrobne sveče z blagovno znamko druge osebe, za
proizvajalca velja imetnik blagovne znamke. Če pridobitelj oziroma uvoznik
vnaša na ozemlje RS blago z blagovno znamko pravne osebe, registrirane v RS za
dajanje blaga v promet, za proizvajalca velja imetnik blagovne znamke;
11.  
upravljavec pokopališča je oseba, ki ji je v skladu s predpisi lokalne
skupnosti dano pooblastilo za upravljanje pokopališča. Upravljavec pokopališča
je izvirni povzročitelj odpadkov iz predpisa, ki ureja odpadke;
12.  
uvoznik nagrobnih sveč je oseba, ki zaradi izvajanja dejavnosti trgovine
uvozi nagrobne sveče iz tretjih držav v RS zaradi dajanja v promet;
13.  
zbiralec je zbiralec odpadnih nagrobnih sveč, ki v skladu s to uredbo in
predpisom, ki ureja odpadke, zbira odpadne nagrobne sveče;
14.  
zbirni center odpadnih nagrobnih sveč (v nadaljnjem besedilu: zbirni
center) je objekt ali del objekta, ki je urejen za predhodno skladiščenje in
razvrščanje odpadnih nagrobnih sveč pri zbiralcu pred oddajo v obdelavo.
II. PRAVILA RAVNANJA Z ODPADNIMI NAGROBNIMI SVEČAMI
4. člen
(obveznosti upravljavca pokopališča)
(1) Upravljavec pokopališča mora zagotoviti, da se
odpadne nagrobne sveče:
-       
ločeno zbirajo in začasno skladiščijo na ali ob pokopališču kot posebna
frakcija komunalnih odpadkov ter
-       
prepuščajo izvajalcu javne službe zbiranja ločeno od drugih odpadkov s
pokopališča.
(2) Upravljavec pokopališča mora za prepuščanje odpadnih
nagrobnih sveč na ali ob pokopališču zagotoviti posode ali zabojnike, na
katerih je vidna oznaka z napisom »samo za odpadne nagrobne sveče«.
(3) Upravljavec pokopališča mora zagotoviti, da so
obiskovalci pokopališča obveščeni o obveznosti in načinu ločenega zbiranja
odpadnih nagrobnih sveč na pokopališču.
(4) Upravljavec pokopališča mora zagotoviti zmogljivost za
začasno skladiščenje zbranih odpadnih nagrobnih sveč v zabojnikih za najmanj 3
m3 odpadnih nagrobnih sveč na vsak ha površine pokopališča ne glede na letno
obdobje.
(5) Upravljavec pokopališča mora zagotoviti, da se
odpadne nagrobne sveče, preden jih prepusti izvajalcu javne službe zbiranja, ne
drobijo, ne stiskajo, ne onesnažijo in ne mešajo z drugimi odpadki.
(6) Oddaja odpadnih nagrobnih sveč izvajalcu javne
službe zbiranja je brezplačna, upravljavec pokopališča pa ne sme zahtevati
plačila od izvajalca javne službe zbiranja za njihov prevzem.
5. člen
(neposredna oddaja)
(1) Ne glede na določbo druge alineje prvega odstavka prejšnjega
člena lahko upravljavec pokopališča, katerega površina presega 15 ha, oddaja
odpadne nagrobne sveče neposredno zbiralcem, če ima sklenjene pogodbe o
prevzemanju odpadnih nagrobnih sveč z nosilcem načrta iz 11. člena te uredbe in
nosilcem skupnega načrta iz 13. člena te uredbe.
(2) Upravljavec pokopališča iz prejšnjega odstavka mora
zagotoviti, da se odpadne nagrobne sveče, preden jih odda zbiralcu, ne drobijo,
ne stiskajo, ne onesnažijo in ne mešajo z drugimi odpadki.
(3) Neposredna oddaja odpadnih nagrobnih sveč zbiralcu
je brezplačna, upravljavec pokopališča pa ne sme zahtevati plačila od zbiralca
za njihov prevzem.
(4) Če upravljavec pokopališča oddaja odpadne nagrobne sveče
neposredno zbiralcu, mora zagotoviti zmogljivost za začasno skladiščenje
zbranih odpadnih nagrobnih sveč za najmanj 14-dnevno količino odpadnih
nagrobnih sveč, izračunano na podlagi površine pokopališča in prostornine
nastajanja odpadnih nagrobnih sveč v skladu s četrtim odstavkom prejšnjega
člena.
(5) Če količina začasno skladiščenih odpadnih nagrobnih
sveč presega 80 odstotkov količine odpadnih nagrobnih sveč, ki jih upravljavec
pokopališča lahko hkrati začasno skladišči glede na zmogljivost iz prejšnjega
odstavka, mora o tem v treh delovnih dneh pisno ali elektronsko obvestiti
nosilca načrta iz 11. člena te uredbe ali nosilca skupnega načrta iz
13. člena te uredbe in pristojnega inšpektorja.
6. člen
(obveznosti izvajalca javne službe zbiranja)
(1) Izvajalec javne službe zbiranja mora:
-       
odpadne nagrobne sveče prevzemati na prevzemnih mestih na ali ob
pokopališčih,
-       
odpadne nagrobne sveče, ki ostajajo na javnih površinah ob ali na
spomenikih, prevzemati ločeno od drugih odpadkov z javnih površin in
-       
odpadne nagrobne sveče, zbrane kot ločeno zbrana frakcija komunalnih
odpadkov, oddati zbiralcu.
(2) Izvajalec javne službe zbiranja mora zagotoviti, da
se odpadne nagrobne sveče, preden jih odda zbiralcu, ne drobijo, ne stiskajo,
ne onesnažijo in ne mešajo z drugimi odpadki.
(3) Izvajalec javne službe zbiranja mora zagotoviti
zmogljivost za predhodno skladiščenje zbranih odpadnih nagrobnih sveč v zbirnem
centru, ki ga upravlja, pri tem pa mora biti zmogljivost predhodnega
skladiščenja odpadnih nagrobnih sveč za najmanj 14-dnevno predhodno
skladiščenje količine odpadnih nagrobnih sveč, ki se izračuna na podlagi skupne
površine pokopališč, kjer prevzema odpadne nagrobne sveče, in prostornine
nastajanja odpadnih nagrobnih sveč na način iz četrtega odstavka 4. člena te
uredbe.
(4) Če količina predhodno skladiščenih odpadnih
nagrobnih sveč presega 80 odstotkov količine odpadnih nagrobnih sveč, ki jih
izvajalec javne službe zbiranja lahko hkrati predhodno skladišči glede na
zmogljivost iz prejšnjega odstavka, mora o tem v treh delovnih dneh pisno ali
elektronsko obvestiti nosilca načrta iz 11. člena te uredbe ali nosilca
skupnega načrta iz 13. člena te uredbe in pristojnega inšpektorja.
(5) Oddaja odpadnih nagrobnih sveč zbiralcu je
brezplačna, izvajalec javne službe zbiranja pa ne sme zahtevati plačila od
zbiralca za njihov prevzem.
7. člen
(obveznosti zbiralca)
(1) Zbiralec mora biti za zbiranje odpadnih nagrobnih
sveč vpisan v evidenco zbiralcev odpadkov v skladu s predpisom, ki ureja
odpadke.
(2) Zbiralec lahko zbira odpadne nagrobne sveče samo, če
je vključen v izvajanje načrta iz 11. člena te uredbe ali skupnega načrta
iz 14. člena te uredbe.
(3) Če zbiralec zbira odpadne nagrobne sveče v okviru več
načrtov iz 11. člena te uredbe ali skupnih načrtov iz 14. člena te uredbe, mora
v evidenci o zbiranju odpadnih nagrobnih sveč poleg podatkov, določenih za to
evidenco v predpisu, ki ureja odpadke, ločeno voditi tudi podatke za vsak načrt
ali skupni načrt.
8. člen
(obveznosti izvajalca obdelave)
(1) Izvajalec obdelave odpadnih nagrobnih sveč mora
imeti okoljevarstveno dovoljenje za predelavo odpadnih nagrobnih sveč v skladu
s predpisom, ki ureja odpadke.
(2) Izvajalec obdelave lahko obdeluje odpadne nagrobne sveče
samo, če je vključen v izvajanje načrta iz 11. člena te uredbe ali izvajanje
skupnega načrta iz 14. člena te uredbe.
(3) Odpadne nagrobne sveče je treba predelati na način, da
se jih razstavi na posamezne materiale, ki sestavljajo nagrobno svečo, v
nadaljevanju pa se te materiale reciklira ali predela tako, da so doseženi
najmanj okoljski cilji iz 9. člena te uredbe. Recikliranje odpadnih nagrobnih
sveč ima prednost pred drugimi postopki predelave.
9. člen
(okoljski cilji)
Pri ravnanju z odpadnimi nagrobnimi svečami mora nosilec načrta
iz 11. člena te uredbe oziroma nosilec skupnega načrta iz 13. člena te uredbe
zagotoviti doseganje naslednjih okoljskih ciljev:
1.     
predelavo odpadnih nagrobnih sveč, vključno z energetsko predelavo, za
najmanj 80 odstotkov vse mase zbranih odpadnih nagrobnih sveč;
2.     
recikliranje najmanj 55 odstotkov vse mase zbranih odpadnih nagrobnih
sveč, pri čemer so deleži recikliranja:
- 
50 odstotkov mase za kovine,
- 
22,5 odstotka mase za plastiko, pri čemer se upošteva le material, ki se
znova reciklira v plastiko;
3.     
od 1. januarja 2026 recikliranje najmanj 65 odstotkov vse mase
zbranih odpadnih nagrobnih sveč, pri čemer so deleži recikliranja:
- 
70 odstotkov mase za kovine,
- 
50 odstotkov mase za plastiko, pri čemer se upošteva le material, ki se
znova reciklira v plastiko;
4.     
od 1. januarja 2031 recikliranje najmanj 70 odstotkov vse mase
zbranih odpadnih nagrobnih sveč, pri čemer so deleži recikliranja:
- 
80 odstotkov mase za kovine,
- 
55 odstotkov mase za plastiko, pri čemer se upošteva le material, ki se
znova reciklira v plastiko.
III. RAZŠIRJENA ODGOVORNOST PROIZVAJALCA SVEČ
10. člen
(obveznosti proizvajalca sveč)
(1) Proizvajalec sveč se mora vpisati v evidenco
proizvajalcev, pridobiteljev in uvoznikov nagrobnih sveč iz 26. člena te
uredbe.
(2) Proizvajalci sveč morajo za vse odpadne nagrobne
sveče, ki nastajajo v RS, na svoje stroške zagotoviti zbiranje od izvajalcev
javne službe zbiranja in upravljavcev pokopališč iz 5. člena te uredbe ter za
vse zbrane odpadne nagrobne sveče na svoje stroške zagotoviti predelavo.
(3) Proizvajalec sveč mora v posameznem obdobju
obveznost iz prejšnjega odstavka izpolniti v deležu, ki je enak masnemu deležu
vseh njegovih nagrobnih sveč, danih v promet v RS, glede na vse nagrobne sveče,
ki so bile dane v promet v RS v posameznem obdobju.
(4) Proizvajalec sveč lahko obveznost iz drugega
odstavka tega člena izpolnjuje samostojno na način iz 11. člena te uredbe ali
skupaj z drugimi proizvajalci sveč na način iz 12. člena te uredbe.
11. člen
(načrt ravnanja z odpadnimi nagrobnimi svečami)
(1) Proizvajalec sveč, ki samostojno izpolnjuje
obveznost iz drugega odstavka prejšnjega člena (v nadaljnjem besedilu: nosilec
načrta), mora imeti načrt ravnanja z odpadnimi nagrobnimi svečami (v nadaljnjem
besedilu: načrt), v katerem so določene njegove obveznosti in način njihovega
izpolnjevanja v skladu s to uredbo, in zagotavljati njegovo izvajanje.
(2) Načrt mora vsebovati podatke o:
-       
imenu in naslovu oziroma firmi in sedežu nosilca načrta,
-       
načinu in predvidenem obsegu prevzemanja odpadnih nagrobnih sveč od
izvajalcev javne službe zbiranja in upravljavcev pokopališč iz 5. člena te
uredbe,
-       
imenu in naslovu oziroma firmi in sedežu zbiralca, ki zbira odpadne
nagrobne sveče v okviru načrta,
-       
predvideni letni količini prevzetih odpadnih nagrobnih sveč, izraženi v
kilogramih in ocenjeni na podlagi podatkov o letni količini nagrobnih sveč, ki
jih daje nosilec načrta v promet, načinu obdelave zbranih odpadnih nagrobnih
sveč v povezavi z doseganjem ciljev iz 9. člena te uredbe in
-       
imenu in naslovu oziroma firmi in sedežu izvajalca obdelave, ki obdeluje
odpadne nagrobne sveče v okviru načrta.
(3) Načrt iz prvega odstavka tega člena mora biti vpisan
v evidenco načrtov ravnanja z odpadnimi nagrobnimi svečami iz 15. člena te
uredbe.
(4) Nosilec načrta mora vlogi za vpis v evidenco iz
prejšnjega odstavka poleg načrta priložiti:
-       
pogodbo z zbiralcem iz tretje alineje drugega odstavka tega člena,
-       
pogodbo z izvajalcem obdelave iz pete alineje drugega odstavka tega
člena in
-       
predlog višine finančnega jamstva iz 21. člena te uredbe skupaj s
prikazom izračuna te višine na podlagi ocene letnih stroškov izvedbe načrta.
(5) Če je v načrtu naveden izvajalec obdelave s sedežem
v drugi državi EU ali tretji državi, mora biti vlogi iz prejšnjega odstavka
priloženo dovoljenje, s katerim izvajalec obdelave izkazuje izpolnjenost
okoljevarstvenih pogojev za obdelavo odpadnih nagrobnih sveč.
(6) Ministrstvo, pristojno za varstvo okolja (v
nadaljnjem besedilu: ministrstvo), potrdi načrt in ga vpiše v evidenco iz 15.
člena te uredbe, če ugotovi, da:
-       
je načrt izdelan v skladu s to uredbo in iz njega izhaja, da bo
zagotovljeno ravnanje z odpadnimi nagrobnimi svečami v skladu z zahtevami iz te
uredbe,
-       
je zbiralec, ki je naveden v načrtu, vpisan v evidenco zbiralcev
odpadkov v skladu s predpisom, ki ureja odpadke,
-       
ima izvajalec obdelave odpadnih nagrobnih sveč, ki je naveden v načrtu,
okoljevarstveno dovoljenje v skladu s predpisom, ki ureja odpadke, ali iz
pogodbe in dovoljenja iz prejšnjega odstavka izhaja, da bodo odpadne nagrobne
sveče predelane v skladu z zahtevami iz te uredbe, in
-       
predlagana višina finančnega jamstva znaša dvakratnik ocenjenih letnih
stroškov izvedbe načrta.
12. člen
(skupno izpolnjevanje obveznosti)
(1) Proizvajalec sveč izpolnjuje obveznost iz drugega
odstavka 10. člena te uredbe skupaj z drugimi proizvajalci sveč tako, da
pristopi k skupnemu načrtu ravnanja z odpadnimi nagrobnimi svečami (v
nadaljnjem besedilu: skupni načrt), s katerim nosilec izvajanja skupnega načrta
ravnanja z odpadnimi nagrobnimi svečami (v nadaljnjem besedilu: nosilec
skupnega načrta) v njihovem imenu zagotavlja izpolnjevanje obveznosti iz
drugega odstavka 10. člena te uredbe.
(2) Proizvajalec sveč pristopi k izvajanju skupnega
načrta tako, da z nosilcem skupnega načrta sklene pogodbo, s katero ga
pooblasti za izpolnjevanje svoje obveznosti iz prejšnjega odstavka v okviru
skupnega načrta, in določi obseg izvajanja obveznosti v njegovem imenu.
(3) Proizvajalec sveč iz prvega odstavka tega člena je
lahko hkrati vključen le v en skupni načrt.
(4) Proizvajalec sveč lahko spremeni način izpolnjevanja
obveznosti iz četrtega odstavka 10. člena te uredbe samo za vse koledarsko
leto, enako velja tudi za prestop proizvajalca sveč iz enega skupnega načrta v
drugega.
13. člen
(nosilec skupnega načrta in njegove obveznosti)
(1) Nosilec skupnega načrta, ki ga proizvajalci sveč
pooblastijo za izvajanje obveznosti iz drugega odstavka 10. člena te uredbe,
mora izpolnjevati naslednje pogoje:
-       
je pravna oseba ali samostojni podjetnik posameznik in
-       
zagotavlja finančno jamstvo za izpolnjevanje predpisanih obveznosti.
(2) Nosilec skupnega načrta mora v imenu proizvajalcev
sveč iz prvega odstavka prejšnjega člena za vse odpadne nagrobne sveče, ki
nastajajo v RS, zagotavljati:
-       
zbiranje odpadnih nagrobnih sveč od izvajalcev javne službe zbiranja in
upravljavcev pokopališč iz 5. člena te uredbe ter
-       
obdelavo zbranih odpadnih nagrobnih sveč.
(3) Nosilec skupnega načrta mora v posameznem obdobju zagotoviti
zbiranje in obdelavo odpadnih nagrobnih sveč v deležu, ki je enak masnemu
deležu vseh nagrobnih sveč, danih v promet v RS od proizvajalcev sveč,
vključenih v ta skupni načrt, glede na vse nagrobne sveče, ki so bile dane v
promet v RS v posameznem obdobju.
(4) Nosilec skupnega načrta mora zagotavljati tudi, da:
-       
proizvajalci sveč pristopajo k skupnemu načrtu pod enakimi pogoji,
-       
se stroški izvajanja skupnega načrta obračunavajo posameznemu
proizvajalcu sveč glede na njegov delež nagrobnih sveč v skupni masi nagrobnih
sveč, ki so bile v RS dane v promet od vseh proizvajalcev sveč, vključenih v ta
skupni načrt in
-       
se kot podlaga za zaračunavanje stroškov izvajanja skupnega načrta
upoštevajo stroški iz drugega odstavka 18. člena te uredbe.
(5) Nosilec skupnega načrta mora voditi seznam
proizvajalcev sveč iz drugega odstavka prejšnjega člena in ministrstvu ali
pristojnemu inšpektorju na zahtevo omogočiti vpogled vanj.
(6) Nosilec skupnega načrta mora voditi evidenco o
zbranih in v obdelavo oddanih ter obdelanih odpadnih nagrobnih svečah,
ministrstvu ali pristojnemu inšpektorju pa na zahtevo omogočiti vpogled vanjo.
14. člen
(skupni načrt)
(1) Nosilec skupnega načrta mora imeti skupni načrt, v
katerem so določene njegove obveznosti in način njihovega izpolnjevanja v
skladu s to uredbo, in zagotavljati njegovo izvajanje.
(2) Skupni načrt mora vsebovati podatke o:
-       
imenu in naslovu oziroma firmi in sedežu nosilca skupnega načrta,
-       
imenu in naslovu oziroma firmi in sedežu ter matični številki
proizvajalcev sveč iz drugega odstavka 12. člena te uredbe,
-       
načinu in predvidenem obsegu prevzemanja odpadnih nagrobnih sveč od
izvajalcev javne službe zbiranja in upravljavcev pokopališč iz 5. člena te
uredbe,
-       
imenu in naslovu oziroma firmi in sedežu zbiralca, ki zbira odpadne
nagrobne sveče v okviru skupnega načrta,
-       
predvideni letni količini prevzetih odpadnih nagrobnih sveč, izraženi v
kilogramih in ocenjeni na podlagi podatkov o letni količini nagrobnih sveč, ki
jih dajejo proizvajalci sveč iz drugega odstavka 12. člena te uredbe v promet,
načinu obdelave zbranih odpadnih nagrobnih sveč v povezavi z doseganjem ciljev
iz 9. člena te uredbe in
-       
imenu in naslovu oziroma firmi in sedežu izvajalca obdelave, ki obdeluje
odpadne nagrobne sveče v okviru skupnega načrta.
(3) Skupni načrt iz prvega odstavka tega člena mora biti
vpisan v evidenco načrtov ravnanja z odpadnimi nagrobnimi svečami iz 15. člena
te uredbe.
(4) Nosilec skupnega načrta mora vlogi za vpis v
evidenco iz prejšnjega odstavka poleg načrta priložiti:
-       
pogodbe s proizvajalci sveč iz drugega odstavka 12. člena te uredbe,
-       
pogodbe z zbiralcem iz četrte alineje drugega odstavka tega člena,
-       
pogodbe z izvajalcem obdelave iz sedme alineje drugega odstavka tega
člena in
-       
predlog višine finančnega jamstva iz 21. člena te uredbe skupaj s
prikazom izračuna te višine na podlagi ocene letnih stroškov izvedbe skupnega
načrta.
(5) Če je v skupnem načrtu naveden izvajalec obdelave s
sedežem v drugi državi EU ali tretji državi, mora biti vlogi iz prejšnjega
odstavka priloženo dovoljenje, s katerim izvajalec obdelave izkazuje
izpolnjenost okoljevarstvenih pogojev za obdelavo odpadnih nagrobnih sveč.
(6) Ministrstvo potrdi skupni načrt in ga vpiše v
evidenco iz 15. člena te uredbe, če ugotovi, da:
-       
je skupni načrt izdelan v skladu s to uredbo in iz njega izhaja, da bo
zagotovljeno ravnanje z odpadnimi nagrobnimi svečami v skladu z zahtevami iz te
uredbe,
-       
je zbiralec, ki je naveden v skupnem načrtu, vpisan v evidenco zbiralcev
odpadkov v skladu s predpisom, ki ureja odpadke,
-       
ima izvajalec obdelave odpadnih nagrobnih sveč, ki je naveden v skupnem
načrtu, okoljevarstveno dovoljenje v skladu s predpisom, ki ureja odpadke, ali
iz pogodbe in dovoljenja iz prejšnjega odstavka izhaja, da bodo odpadne
nagrobne sveče predelane v skladu z zahtevami iz te uredbe, in
-       
predlagana višina finančnega jamstva znaša dvakratnik ocenjenih letnih
stroškov izvedbe skupnega načrta.
15. člen
(evidenca načrtov ravnanja z odpadnimi nagrobnimi svečami)
(1) Ministrstvo v okviru registra varstva okolja, ki ga
vodi v skladu z zakonom, ki ureja varstvo okolja, vodi in vzdržuje evidenco
načrtov ravnanja z odpadnimi nagrobnimi svečami, ki vsebuje o posameznem načrtu
oziroma skupnem načrtu naslednje podatke:
1.     
zaporedno številko načrta oziroma skupnega načrta,
2.     
datum vpisa načrta oziroma skupnega načrta v evidenco,
3.     
ime in naslov oziroma firmo in sedež ter matično številko nosilca načrta
ali nosilca skupnega načrta,
4.     
ime in naslov oziroma firmo in sedež proizvajalcev sveč, ki so vključeni
v skupni načrt, če gre za skupni načrt,
5.     
ime in naslov oziroma firmo in sedež zbiralca, ki zbira odpadne nagrobne
sveče v okviru načrta ali skupnega načrta, in
6.     
ime in naslov oziroma firmo in sedež izvajalca obdelave, ki obdeluje
odpadne nagrobne sveče v okviru načrta ali skupnega načrta.
(2) Podatki iz evidence iz prejšnjega odstavka so javni
in objavljeni na spletni strani ministrstva.
16. člen
(sprememba načrta ali skupnega načrta)
(1) Nosilec načrta oziroma nosilec skupnega načrta mora
vsako večjo nameravano spremembo načrta oziroma skupnega načrta ali spremembo
firme ali sedeža oziroma imena ali naslova sporočiti ministrstvu.
(2) Za večjo spremembo iz prejšnjega odstavka se šteje
sprememba, ki vpliva na izpolnjevanje obveznosti nosilca načrta oziroma nosilca
skupnega načrta v skladu s to uredbo, zlasti sprememba glede zbiralcev ali
izvajalcev obdelave, ki so vključeni v izvajanje načrta ali skupnega načrta.
Izstop proizvajalca sveč iz skupnega načrta ali pristop novega proizvajalca
sveč k skupnemu načrtu se šteje za večjo spremembo iz prejšnjega odstavka.
(3) Nosilec skupnega načrta mora sporočilu iz prvega
odstavka tega člena priložiti podatke iz druge alineje drugega odstavka 14.
člena te uredbe.
(4) Če se sprememba iz prvega odstavka tega člena nanaša
na spremembo firme ali sedeža oziroma imena ali naslova, lahko nosilec načrta
oziroma nosilec skupnega načrta začne izvajati spremenjeni skupni načrt takoj
po sporočilu iz prvega odstavka tega člena, ministrstvo pa o spremembi odloči v
60 dneh in jo vpiše v evidenco iz prvega odstavka prejšnjega člena.
(5) Če se sprememba iz drugega odstavka tega člena
nanaša na izpolnjevanje obveznosti nosilca načrta oziroma nosilca skupnega
načrta v skladu s to uredbo, zlasti če gre za spremembo glede zbiralcev ali
izvajalcev obdelave oziroma za pristop proizvajalca sveč k skupnemu načrtu ali
njegov izstop iz skupnega načrta, lahko nosilec načrta oziroma nosilec skupnega
načrta začne izvajati spremenjeni načrt ali skupni načrt na podlagi odločbe, s
katero ministrstvo v 60 dneh od prejema sporočila iz prvega odstavka tega člena
ugotovi, da je s spremembo načrta oziroma skupnega načrta zagotovljeno ravnanje
z odpadnimi nagrobnimi svečami v skladu z zahtevami iz te uredbe, in jo vpiše v
evidenco iz prvega odstavka prejšnjega člena.
17. člen
(izbris načrta ali skupnega načrta iz evidence)
(1) Ministrstvo izbriše načrt iz evidence načrtov
ravnanja z odpadnimi nagrobnimi svečami in o tem izda odločbo, če ugotovi, da
nosilec načrta:
-       
ne zagotavlja ravnanja z odpadnimi nagrobnimi svečami tako, kot je
določeno z načrtom,
-       
ne zagotavlja ravnanja z odpadnimi nagrobnimi svečami v skladu z
zahtevami iz te uredbe,
-       
ne zagotovi finančnega jamstva iz 21. člena te uredbe,
-       
ni predložil poročila o ravnanju z odpadnimi nagrobnimi svečami v skladu
s to uredbo ali
-       
predlaga izbris iz evidence načrtov ravnanja z odpadnimi nagrobnimi
svečami ali preneha obstajati.
(2) Ministrstvo izbriše skupni načrt iz evidence načrtov
ravnanja z odpadnimi nagrobnimi svečami in o tem izda odločbo, če ugotovi, da
nosilec skupnega načrta:
-       
ne zagotavlja ravnanja z odpadnimi nagrobnimi svečami tako, kot je
določeno s skupnim načrtom,
-       
ne zagotavlja ravnanja z odpadnimi nagrobnimi svečami v skladu z
zahtevami iz te uredbe,
-       
ne zagotovi finančnega jamstva iz 21. člena te uredbe,
-       
ni predložil poročila o ravnanju z odpadnimi nagrobnimi svečami v skladu
s to uredbo ali
-       
predlaga izbris iz evidence načrtov ravnanja z odpadnimi nagrobnimi
svečami.
(3) V primeru iz prve in druge alineje prvega in drugega
odstavka tega člena ministrstvo izbriše načrt oziroma skupni načrt na podlagi
pravnomočne odločbe pristojnega inšpektorja, v primeru iz tretje, četrte in
pete alineje prvega in drugega odstavka tega člena pa po pravnomočnosti odločbe
o izbrisu iz evidence.
18. člen
(stroški)
(1) Ob prevzemu odpadnih nagrobnih sveč od izvajalca
javne službe zbiranja morata nosilec načrta ali nosilec skupnega načrta in
izvajalec javne službe zbiranja pri določanju medsebojnega priznavanja stroškov
ravnanja z odpadnimi nagrobnimi svečami upoštevati naslednja merila za
ugotavljanje stroškov:
1.     
stroški izvajalca javne službe zbiranja so:
- 
stroški postavitve in vzdrževanja posebnega prostora ali objekta oziroma
dela objekta za predhodno skladiščenje odpadnih nagrobnih sveč;
2.     
stroški nosilca načrta oziroma nosilca skupnega načrta so:
- 
stroški predhodnega skladiščenja odpadnih nagrobnih sveč pri izvajalcu
javne službe zbiranja za čas predhodnega skladiščenja, ki presega 14 dni, in
stroški začasnega skladiščenja odpadnih nagrobnih sveč pri upravljavcu
pokopališča iz 5. člena te uredbe za čas začasnega skladiščenja, ki presega 14
dni,
- 
stroški prevzemanja odpadnih nagrobnih sveč (npr. nakladanje in tehtanje
ter podobna opravila),
- 
stroški odvoza odpadnih nagrobnih sveč od upravljavca pokopališča do
zbirnega centra izvajalca javne službe zbiranja, ter stroški tehtanja in
razkladanja odpadnih nagrobnih sveč,
- 
stroški odvoza odpadnih nagrobnih sveč od upravljavca pokopališča iz 5.
člena te uredbe do zbirnega centra zbiralca ter stroški tehtanja in razkladanja
odpadnih nagrobnih sveč.
(2) Stroški nosilca načrta oziroma nosilca skupnega
načrta so stroški zbiranja in obdelave odpadnih nagrobnih sveč in stroški iz 2.
točke prejšnjega odstavka, stroški nosilca skupnega načrta pa so tudi stroški
upravljanja skupnega načrta. Stroške iz prejšnjega stavka nosilec skupnega
načrta obračunava posameznemu proizvajalcu sveč glede na njegov delež nagrobnih
sveč v skupni masi nagrobnih sveč, ki so bile v RS dane v promet od vseh
proizvajalcev sveč, vključenih v ta skupni načrt.
(3) Stroški upravljavca pokopališča so:
-       
stroški nabave, postavitve in vzdrževanja posod ali zabojnikov za ločeno
zbiranje odpadnih nagrobnih sveč,
-       
stroški začasnega skladiščenja odpadnih nagrobnih sveč pri upravljavcu
pokopališča za čas do 14 dni in
-       
stroški postavitve in vzdrževanja posebnega prostora za začasno
skladiščenje odpadnih nagrobnih sveč.
19. člen
(prevzem odpadnih nagrobnih sveč od izvajalca javne službe)
(1) Nosilec načrta ali nosilec skupnega načrta mora
zagotoviti redno prevzemanje vseh odpadnih nagrobnih sveč od vseh izvajalcev
javnih služb zbiranja in upravljavcev pokopališč iz 5. člena te uredbe, tako da
jih od vsakega izvajalca javne službe zbiranja in upravljavca pokopališča iz 5.
člena te uredbe prevzame najmanj enkrat mesečno, ob prejemu obvestila iz petega
odstavka 5. člena te uredbe ali četrtega odstavka 6. člena te uredbe pa v treh
delovnih dneh po prejemu obvestila.
(2) Če ravnanje z odpadnimi nagrobnimi svečami
zagotavlja več nosilcev načrta ali več nosilcev skupnega načrta, deleže prevzemanja
odpadnih nagrobnih sveč iz tretjega odstavka 10. člena te uredbe za nosilce
načrta in deleže prevzemanja odpadnih nagrobnih sveč iz tretjega odstavka 13.
člena te uredbe za nosilce skupnega načrta določi vlada s sklepom, ki se objavi
v Uradnem listu Republike Slovenije:
-       
do 30. junija tekočega koledarskega leta deleže prevzemanja odpadnih
nagrobnih sveč v tekočem letu in do 30. junija prihodnjega leta,
-       
do 31. marca prihodnjega koledarskega leta deleže izpolnitve celoletne
obveznosti ravnanja z odpadnimi nagrobnimi svečami za preteklo koledarsko leto.
(3) Deleži iz prejšnjega odstavka se izračunajo na
podlagi podatkov o količini nagrobnih sveč, danih v promet v RS, pridobljenih iz
evidence, ki se vodi v skladu s predpisom, ki ureja okoljsko dajatev za
onesnaževanje okolja zaradi nastajanja odpadne embalaže, in sicer:
-       
do 30. junija tekočega koledarskega leta na podlagi podatkov za
obdobje od 1. januarja do 31. marca tekočega koledarskega leta,
-       
do 31. marca tekočega koledarskega leta na podlagi podatkov za
obdobje od 1. januarja do 31. decembra preteklega koledarskega leta.
(4) Deleži prevzemanja
odpadnih nagrobnih sveč iz prejšnjega odstavka se izračunajo po naslednji
enačbi:
pri čemer je:
-       
DONSx                   delež prevzemanja odpadnih nagrobnih
sveč, za katerega mora nosilec načrta oziroma nosilec skupnega načrta
zagotoviti prevzem od vsakega izvajalca javne službe in od vsakega upravljavca
pokopališča iz 5. člena te uredbe v posameznem obdobju;
-       
mENSx                   masa danih elektronskih nagrobnih
sveč v promet od nosilca načrta oziroma nosilca skupnega načrta v posameznem
obdobju;
-       
mPNSx                   masa danih parafinskih nagrobnih sveč
v promet od nosilca načrta oziroma nosilca skupnega načrta v posameznem
obdobju;
-       
n                             število nosilcev načrta oziroma nosilcev
skupnega načrta;
-       
številka 0,35           razmerje med maso parafinske nagrobne sveče in
maso parafinske odpadne nagrobne sveče.
20. člen
(izravnava obveznosti glede deležev)
(1) Nosilec načrta ali nosilec skupnega načrta se, če ni
dosegel svojega deleža za izpolnitev celoletne obveznosti za preteklo
koledarsko leto, določenega s sklepom vlade iz druge alineje drugega odstavka
prejšnjega člena, v obdobju do objave naslednjega sklepa vlade iz prve alineje
drugega odstavka prejšnjega člena dogovori za finančno izravnavo obveznosti z
drugim nosilcem načrta ali nosilcem skupnega načrta, ki je v tem koledarskem
obdobju zagotovil prevzem odpadnih nagrobnih sveč v deležu, ki je presegel njegovo
celoletno obveznost.
(2) Nosilec načrta ali nosilec skupnega načrta, ki je
zagotovil prevzem odpadnih nagrobnih sveč v deležu, ki je presegel njegovo
celoletno obveznost za preteklo koledarsko leto, določeno s sklepom vlade iz
druge alineje drugega odstavka prejšnjega člena, lahko od drugega nosilca
načrta ali nosilca skupnega načrta, ki v tem koledarskem obdobju ni dosegel
deleža za izpolnitev svoje celoletne obveznosti, zahteva finančno izravnavo
obveznosti.
(3) Če nosilec načrta ali nosilec skupnega načrta, ki je
zagotovil prevzem odpadnih nagrobnih sveč v deležu, ki presega njegovo
celoletno obveznost, določeno s sklepom vlade iz druge alineje drugega odstavka
prejšnjega člena, ne pristopi k dogovoru za finančno izravnavo obveznosti,
čeprav je bil pozvan k temu dogovoru od nosilca načrta ali nosilca skupnega
načrta, ki ni dosegel svojega deleža za izpolnitev celoletne obveznosti za
preteklo koledarsko leto, se šteje, da je bila finančna izravnava obveznosti
glede deležev izvedena.
(4) Če se nosilec načrta ali nosilec skupnega načrta, ki
ni dosegel svojega deleža za izpolnitev celoletne obveznosti za preteklo
koledarsko leto, določenega s sklepom vlade iz druge alineje drugega odstavka
prejšnjega člena, ne dogovori za finančno izravnavo obveznosti v skladu s prvim
in drugim odstavkom tega člena, se šteje, da ni zagotovil ravnanja z odpadnimi
nagrobnimi svečami v skladu z zahtevami iz te uredbe.
(5) V primeru dogovora iz prvega ali drugega odstavka
tega člena nosilec načrta ali nosilec skupnega načrta o tem obvesti ministrstvo
do 30. junija tekočega leta.
(6) V obvestilu iz prejšnjega odstavka nosilec načrta
ali nosilec skupnega načrta predloži dokazila o dogovoru in količini odpadnih
nagrobnih sveč, za katero je izpolnil svojo obveznost s finančno izravnavo
obveznosti na podlagi tega člena.
(7) Za izvedbo finančne izravnave obveznosti v skladu s
tem členom se upoštevajo povprečni stroški iz drugega odstavka 18. člena te
uredbe vseh nosilcev načrtov oziroma nosilcev skupnih načrtov, višino teh
povprečnih stroškov, izračunanih na tono odpadnih nagrobnih sveč, pa objavi
ministrstvo na svoji spletni strani do 15. maja tekočega leta za preteklo
koledarsko leto.
IV. FINANČNO JAMSTVO
21. člen
(finančno jamstvo in oblika finančnega jamstva)
(1) Nosilec načrta ali nosilec skupnega načrta morata
zagotoviti finančno jamstvo za izvajanje načrta oziroma skupnega načrta.
(2) Finančno jamstvo mora biti v obliki bančne garancije
ali zavarovalne police in se zagotavlja za vsako leto posebej do
1. septembra tekočega leta.
22. člen
(višina finančnega jamstva)
(1) Višina finančnega jamstva je za posamezno leto za
nosilca načrta oziroma nosilca skupnega načrta iz prvega odstavka prejšnjega
člena enaka dvakratniku višine stroškov izvajanja njegovega načrta oziroma
skupnega načrta v preteklem letu.
(2) Višina stroškov iz prejšnjega odstavka se določi na
podlagi podatkov finančnega poročila nosilca načrta oziroma nosilca skupnega
načrta iz sedme alineje drugega odstavka 25. člena te uredbe.
23. člen
(določitev višine finančnega jamstva)
(1) Finančno jamstvo iz prvega odstavka 21. člena te
uredbe za posamezno leto in njegovo višino nosilcu načrta oziroma nosilcu
skupnega načrta določi ministrstvo z odločbo do 30. junija tekočega leta.
(2) Ne glede na določbo prejšnjega odstavka ministrstvo
nosilcu načrta prvič določi finančno jamstvo in njegovo višino pri odločitvi o
vpisu iz tretjega odstavka 11. člena te uredbe, nosilcu skupnega načrta pa
pri odločitvi o vpisu iz tretjega odstavka 14. člena te uredbe.
Ministrstvo pri določitvi finančnega jamstva nosilcu načrta upošteva predlagano
višino finančnega jamstva iz tretje alineje četrtega odstavka 11. člena te
uredbe, pri določitvi finančnega jamstva nosilcu skupnega načrta pa predlog
višine finančnega jamstva iz četrte alineje četrtega odstavka 14. člena te
uredbe.
(3) Nosilec načrta oziroma nosilec skupnega načrta iz
prvega odstavka tega člena mora finančno jamstvo poslati ministrstvu najpozneje
do 1. septembra v letu, za katero velja, pri čemer mora biti veljavnost
finančnega jamstva še 12 mesecev po njegovi izdaji.
24. člen
(upravičenec do sredstev finančnega jamstva in unovčenje)
(1) Upravičenec do sredstev finančnega jamstva je
ministrstvo.
(2) Ministrstvo unovči finančno jamstvo posameznega
nosilca načrta oziroma nosilca skupnega načrta iz prvega odstavka
21. člena te uredbe v primeru izbrisa njegovega načrta oziroma skupnega
načrta iz evidence načrtov ravnanja z odpadnimi nagrobnimi svečami na podlagi
17. člena te uredbe. Ministrstvo unovči finančno jamstvo tudi v primeru neizpolnitve
prevzemanja odpadnih nagrobnih sveč v skladu s to uredbo.
(3) Ministrstvo v primeru iz prejšnjega odstavka z
unovčitvijo finančnega jamstva zagotovi izvedbo predpisanih obveznosti v okviru
načrta oziroma skupnega načrta.
V. POROČILO O RAVNANJU Z ODPADNIMI NAGROBNIMI SVEČAMI
25. člen
(poročilo o ravnanju z odpadnimi nagrobnimi svečami)
(1) Nosilec načrta in nosilec skupnega načrta morata
najpozneje do 31. marca tekočega koledarskega leta v elektronski obliki
predložiti ministrstvu poročilo o ravnanju z odpadnimi nagrobnimi svečami za
preteklo koledarsko leto v obliki, ki jo objavi ministrstvo na svoji spletni
strani.
(2) Poročilo iz prejšnjega odstavka mora vsebovati
podatke o:
-       
celotni količini nagrobnih sveč, izraženi v kilogramih, ki je bila dana
v promet, ločeno za parafinske nagrobne sveče in elektronske nagrobne sveče,
-       
celotni količini odpadnih nagrobnih sveč, izraženi v kilogramih,
prevzeti od izvajalcev javne službe zbiranja in upravljavcev pokopališč iz 5.
člena te uredbe,
-       
količini, izraženi v kilogramih, in deležu odpadnih nagrobnih sveč, ki
so bile reciklirane,
-       
količini, izraženi v kilogramih, in deležu odpadnih nagrobnih sveč, ki
so bile energetsko predelane,
-       
količini, izraženi v kilogramih, in deležu materialov odpadnih nagrobnih
sveč, ki so bili odstranjeni, ločeno po postopkih odstranjevanja in obsegu
predhodne predelave,
-       
doseganju okoljskih ciljev iz 9. člena te uredbe,
-       
finančnem poročilu, iz katerega morajo biti razvidni stroški iz drugega
odstavka 18. člena te uredbe in višina teh stroškov na tono odpadnih nagrobnih
sveč.
(3) Ministrstvo lahko od nosilca načrta ali nosilca
skupnega načrta zahteva dopolnitev poročila iz prvega odstavka tega člena, če
ugotovi, da ni izdelano v skladu z zahtevami iz tega člena ali iz njega ni
razvidno izpolnjevanje obveznosti iz te uredbe.
(4) Če nosilec načrta ali nosilec skupnega načrta
ministrstvu zahtevane dopolnitve poročila ne pošlje v roku, ki ga ministrstvo
določi v zahtevi iz prejšnjega odstavka, se šteje, da poročila ni predložil.
(5) Ministrstvo do 31. decembra tekočega leta
pripravi analizo ravnanja z odpadnimi nagrobnimi svečami za preteklo koledarsko
leto na podlagi podatkov iz drugega odstavka tega člena in jo najpozneje do
15. januarja naslednjega leta objavi na svojih spletnih straneh.
(6) V analizi ravnanja z odpadnimi nagrobnimi svečami so
navedeni podatki o:
-       
celotni količini nagrobnih sveč, izraženi v kilogramih, ki je bila dana
v promet, ločeno za parafinske nagrobne sveče in elektronske nagrobne sveče,
-       
celotni količini odpadnih nagrobnih sveč, izraženi v kilogramih,
prevzeti od izvajalcev javne službe zbiranja in upravljavcev pokopališč iz 5.
člena te uredbe,
-       
celotni količini, izraženi v kilogramih, in deležu odpadnih nagrobnih
sveč, ki so bile reciklirane in energetsko predelane,
-       
celotni količini, izraženi v kilogramih, in deležu materialov odpadnih
nagrobnih sveč, ki so bili odstranjeni, ločeno po postopkih odstranjevanja in
obsegu predhodne predelave,
-       
količini odpadnih nagrobnih sveč, izraženi v kilogramih, prevzeti od
izvajalcev javne službe zbiranja in upravljavcev pokopališč iz 5. člena te
uredbe, ločeno po nosilcih načrta oziroma nosilcih skupnega načrta,
-       
količini, izraženi v kilogramih, in deležu odpadnih nagrobnih sveč, ki
so bile reciklirane in energetsko predelane, ločeno po nosilcih načrta oziroma
nosilcih skupnega načrta,
-       
količini, izraženi v kilogramih, in deležu materialov odpadnih nagrobnih
sveč, ki so bili odstranjeni, ločeno po postopkih odstranjevanja in obsegu
predhodne predelave ter po nosilcih načrta oziroma nosilcih skupnega načrta, in
-       
doseganju okoljskih ciljev iz 9. člena te uredbe, ločeno po nosilcih
načrta oziroma nosilcih skupnega načrta.
(7) Če iz podatkov iz prejšnjega odstavka izhaja, da
eden ali več ciljev iz 9. člena te uredbe ni doseženih, se v analizi ravnanja z
odpadnimi nagrobnimi svečami navedejo glavni razlogi za njihovo nedoseganje in
ukrepi, ki so predvideni za zagotovitev doseganja teh ciljnih deležev.
VI. EVIDENCA PROIZVAJALCEV, PRIDOBITELJEV IN UVOZNIKOV
NAGROBNIH SVEČ
26. člen
(evidenca proizvajalcev, pridobiteljev in uvoznikov
nagrobnih sveč)
(1) Ministrstvo za spremljanje in nadzor nad izvajanjem
obveznosti proizvajalcev sveč vodi in vzdržuje evidenco proizvajalcev,
pridobiteljev in uvoznikov nagrobnih sveč.
(2) Evidenca iz prejšnjega odstavka za posameznega
proizvajalca sveč vsebuje podatke o:
-       
imenu in naslovu oziroma firmi in sedežu proizvajalca sveč,
-       
načinu izpolnjevanja obveznosti proizvajalca sveč (načrt ali skupni
načrt),
-       
datumu vpisa v evidenco.
(3) Ministrstvo vpiše proizvajalca sveč v evidenco iz
prvega odstavka tega člena na podlagi njegove prijave, ki mora vsebovati
podatke iz prve in druge alineje prejšnjega odstavka.
(4) Ministrstvo proizvajalcu sveč o vpisu v evidenco
izda potrdilo.
(5) Proizvajalec sveč mora o opustitvi dejavnosti ali
drugih spremembah v zvezi s podatki iz prve ali druge alineje drugega odstavka
tega člena pisno obvestiti ministrstvo najpozneje v tridesetih dneh po nastali
spremembi.
(6) Ministrstvo na podlagi obvestila iz prejšnjega
odstavka spremeni podatke v evidenci iz prvega odstavka tega člena, o čemer
proizvajalcu sveč izda potrdilo iz četrtega odstavka tega člena, ki vsebuje
spremenjene podatke, oziroma ga izbriše iz evidence iz prvega odstavka tega
člena z odločbo, če gre za opustitev dejavnosti.
(7) Podatki iz evidence proizvajalcev, pridobiteljev in
uvoznikov nagrobnih sveč so javno dostopni na spletni strani ministrstva.
VII. OBVEŠČANJE JAVNOSTI
27. člen
(obveščanje javnosti)
(1) Nosilec načrta oziroma nosilec skupnega načrta mora
z oglaševalskimi akcijami ali na drug primeren način obveščati javnost o
načinu, namenu in ciljih ločenega zbiranja odpadnih nagrobnih sveč ter
možnostih njihovega recikliranja in predelave.
(2) Ministrstvo z objavo na svoji spletni strani
zagotavlja, da je javnost seznanjena z okoljskimi cilji iz 9. člena te uredbe
ter ukrepi iz sedmega odstavka 25. člena te uredbe.
VIII. NADZOR
28. člen
(inšpektorji in nadzor)
Nadzor nad izvajanjem te uredbe opravljajo inšpektorji,
pristojni za varstvo okolja.
IX. KAZENSKE DOLOČBE
29. člen
(prekrški za upravljavca pokopališča)
(1) Z globo 4.000 eurov se kaznuje za prekršek pravna
oseba, ki je upravljavec pokopališča, če:
-       
ne zagotovi, da se odpadne nagrobne sveče ločeno zbirajo in začasno
skladiščijo v skladu s prvo alinejo prvega odstavka 4. člena te uredbe;
-       
ne zagotovi, da se odpadne nagrobne sveče prepuščajo izvajalcu javne
službe zbiranja v skladu z drugo alinejo prvega odstavka 4. člena te uredbe;
-       
ne zagotovi posod ali zabojnikov za prepuščanje odpadnih nagrobnih sveč
v skladu z drugim odstavkom 4. člena te uredbe;
-       
ne zagotovi, da so obiskovalci pokopališča obveščeni o obveznosti in
načinu ločenega zbiranja odpadnih nagrobnih sveč (tretji odstavek 4. člena);
-       
ne zagotovi zmogljivosti za začasno skladiščenje zbranih odpadnih
nagrobnih sveč v zabojnikih v skladu s četrtim odstavkom 4. člena te uredbe;
-       
ne zagotovi, da se odpadne nagrobne sveče, preden jih prepusti izvajalcu
javne službe zbiranja ali odda zbiralcu, ne drobijo, ne stiskajo, ne onesnažijo
ali ne mešajo z drugimi odpadki (peti odstavek 4. člena in drugi odstavek 5.
člena);
-       
ne zagotovi zmogljivosti za začasno skladiščenje zbranih odpadnih
nagrobnih sveč v zabojnikih za najmanj 14-dnevno količino odpadnih nagrobnih
sveč v skladu s četrtim odstavkom 5. člena te uredbe;
-       
ravna v nasprotju s petim odstavkom 5. člena te uredbe.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je upravljavec
pokopališča.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
30. člen
(prekrški za izvajalca javne službe zbiranja)
(1) Z globo 4.000 eurov se kaznuje za prekršek pravna
oseba, ki je izvajalec javne službe zbiranja, če:
-       
ne prevzema odpadnih nagrobnih sveč v skladu s prvo in drugo alinejo
prvega odstavka 6. člena te uredbe;
-       
ne odda zbiralcu odpadnih nagrobnih sveč, zbranih kot ločeno zbrana
frakcija komunalnih odpadkov (tretja alineja prvega odstavka 6. člena);
-       
ne zagotovi, da se odpadne nagrobne sveče, preden jih odda zbiralcu, ne
drobijo, ne stiskajo, ne onesnažijo ali ne mešajo z drugimi odpadki (drugi
odstavek 6. člena);
-       
ne zagotovi zmogljivosti za predhodno skladiščenje zbranih odpadnih
nagrobnih sveč v zbirnem centru v skladu s tretjim odstavkom 6. člena te
uredbe;
-       
ravna v nasprotju s četrtim odstavkom 6. člena te uredbe;
-       
ravna v nasprotju s petim odstavkom 6. člena te uredbe;
-       
ne upošteva meril za ugotavljanje stroškov v skladu z 18. členom te
uredbe.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je izvajalec javne službe
zbiranja.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
31. člen
(prekrški za zbiralca)
(1) Z globo 4.000 eurov se kaznuje za prekršek pravna
oseba, ki je zbiralec, če:
-       
zbira odpadne nagrobne sveče, ne da bi bila vključena v izvajanje načrta
iz 11. člena te uredbe ali izvajanje skupnega načrta iz 14. člena te uredbe
(drugi odstavek 7. člena);
-       
ne vodi evidence o zbiranju odpadnih nagrobnih sveč v skladu s tretjim
odstavkom 7. člena te uredbe.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je zbiralec.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
32. člen
(lažji prekršek za izvajalca obdelave)
(1) Z globo 4.000 eurov se kaznuje za prekršek pravna
oseba, ki je izvajalec obdelave, če obdeluje odpadne nagrobne sveče, ne da bi
bila vključena v izvajanje načrta iz 11. člena te uredbe ali izvajanje skupnega
načrta iz 14. člena te uredbe (drugi odstavek 8. člena).
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je izvajalec obdelave.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
33. člen
(težji prekršek za izvajalca obdelave)
(1) Z globo 8.000 eurov se kaznuje za prekršek pravna
oseba, ki je izvajalec obdelave, če ravna v nasprotju s tretjim odstavkom 8.
člena te uredbe.
(2) Z globo 4.000 eurov se za prekršek iz prejšnjega
odstavka kaznuje samostojni podjetnik posameznik, ki je izvajalec obdelave.
(3) Z globo 2.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
34. člen
(prekrški za proizvajalca sveč)
(1) Z globo 4.000 eurov se kaznuje za prekršek pravna
oseba, ki je proizvajalec sveč, če:
-       
ni vpisana v evidenco proizvajalcev, pridobiteljev in uvoznikov
nagrobnih sveč (prvi odstavek 10. člena);
-       
ne izpolnjuje svoje obveznosti pri zagotavljanju ravnanja z odpadnimi
nagrobnimi svečami (drugi, tretji in četrti odstavek 10. člena);
-       
ravna v nasprotju s tretjim odstavkom 12. člena te uredbe;
-       
ravna v nasprotju s petim odstavkom 26. člena te uredbe.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je proizvajalec sveč.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
35. člen
(lažji prekrški za nosilca načrta)
(1) Z globo 4.000 eurov se kaznuje za prekršek pravna
oseba, ki je nosilec načrta, če:
-       
ravna v nasprotju s četrtim odstavkom 16. člena te uredbe;
-       
ne upošteva meril za ugotavljanje stroškov v skladu z 18. členom te
uredbe;
-       
ne obvešča javnosti o načinu, namenu in ciljih ločenega zbiranja
odpadnih nagrobnih sveč ter možnostih njihovega recikliranja in predelave v
skladu s prvim odstavkom 27. člena.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je nosilec načrta.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
36. člen
(težji prekrški za nosilca načrta)
(1) Z globo 8.000 eurov se kaznuje za prekršek pravna
oseba, ki je nosilec načrta, če:
-       
pri ravnanju z odpadnimi nagrobnimi svečami ne dosega okoljskih ciljev
iz 9. člena te uredbe;
-       
nima načrta ravnanja z odpadnimi nagrobnimi svečami, ki je vpisan v
evidenco načrtov ravnanja z odpadnimi nagrobnimi svečami (prvi in tretji
odstavek 11. člena);
-       
ravna v nasprotju s prvim odstavkom 16. člena te uredbe;
-       
ravna v nasprotju s petim odstavkom 16. člena te uredbe;
-       
ravna v nasprotju s prvim odstavkom 19. člena te uredbe;
-       
ne zagotovi finančnega jamstva (prvi odstavek 21. člena in tretji
odstavek 23. člena);
-       
ne poroča o ravnanju z odpadnimi nagrobnimi svečami v roku iz prvega
odstavka in v skladu z drugim odstavkom 25. člena te uredbe;
-       
ne dopolni poročila o ravnanju z odpadnimi nagrobnimi svečami iz prvega
odstavka 25. člena, če ministrstvo to zahteva v skladu s tretjim odstavkom
25. člena te uredbe, ali ga ne dopolni v roku, ki ga določi ministrstvo v
skladu s četrtim odstavkom 25. člena te uredbe.
(2) Z globo 4.000 eurov se za prekršek iz prejšnjega
odstavka kaznuje samostojni podjetnik posameznik, ki je nosilec načrta.
(3) Z globo 2.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
37. člen
(lažji prekrški za nosilca skupnega načrta)
(1) Z globo 4.000 eurov se kaznuje za prekršek pravna
oseba, ki je nosilec skupnega načrta, če:
-       
ravna v nasprotju s četrtim odstavkom 16. člena te uredbe;
-       
ne upošteva meril za ugotavljanje stroškov v skladu z 18. členom te
uredbe;
-       
ne obvešča javnosti o načinu, namenu in ciljih ločenega zbiranja
odpadnih nagrobnih sveč ter možnostih njihovega recikliranja in predelave v
skladu s prvim odstavkom 27. člena te uredbe.
(2) Z globo 2.000 eurov se za prekršek iz prejšnjega
odstavka kaznuje samostojni podjetnik posameznik, ki je nosilec skupnega
načrta.
(3) Z globo 1.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
38. člen
(težji prekrški za nosilca skupnega načrta)
(1) Z globo 8.000 eurov se kaznuje za prekršek pravna
oseba, ki je nosilec skupnega načrta, če:
-       
pri ravnanju z odpadnimi nagrobnimi svečami ne dosega okoljskih ciljev
iz 9. člena te uredbe;
-       
ne zagotovi zbiranja in obdelave odpadnih nagrobnih sveč v skladu z
drugim in tretjim odstavkom 13. člena te uredbe;
-       
ravna v nasprotju s četrtim odstavkom 13. člena te uredbe;
-       
ravna v nasprotju s petim odstavkom 13. člena te uredbe;
-       
ravna v nasprotju s šestim odstavkom 13. člena te uredbe;
-       
nima skupnega načrta ravnanja z odpadnimi nagrobnimi svečami, ki je
vpisan v evidenco načrtov ravnanja z odpadnimi nagrobnimi svečami (prvi in
tretji odstavek 14. člena);
-       
ravna v nasprotju s prvim odstavkom 16. člena te uredbe;
-       
ravna v nasprotju s petim odstavkom 16. člena te uredbe;
-       
ravna v nasprotju s prvim odstavkom 19. člena te uredbe;
-       
ne zagotovi finančnega jamstva (prvi odstavek 21. člena in tretji odstavek
23. člena);
-       
ne poroča o ravnanju z odpadnimi nagrobnimi svečami v roku iz prvega
odstavka in v skladu z drugim odstavkom 25. člena te uredbe;
-       
ne dopolni poročila o ravnanju z odpadnimi nagrobnimi svečami iz prvega
odstavka 25. člena te uredbe, če ministrstvo to zahteva v skladu s tretjim
odstavkom 25. člena te uredbe, ali ga ne dopolni v roku, ki ga določi
ministrstvo v skladu s četrtim odstavkom 25. člena te uredbe.
(2) Z globo 4.000 eurov se za prekršek iz prejšnjega
odstavka kaznuje samostojni podjetnik posameznik, ki je nosilec skupnega
načrta.
(3) Z globo 2.000 eurov se za prekršek iz prvega
odstavka tega člena kaznuje tudi odgovorna oseba pravne osebe oziroma odgovorna
oseba samostojnega podjetnika posameznika.
X. PREHODNE IN KONČNE DOLOČBE
39. člen
(prehodno obdobje)
Ne glede na 5. točko 3. člena te uredbe se do
31. Decembra 2019 za odpadne nagrobne sveče uporablja številka odpadka 15
01 06 s seznama odpadkov v skladu s predpisom, ki ureja odpadke.
40. člen
(prilagoditev upravljavca pokopališča)
(1) Upravljavec pokopališča, ki na dan uveljavitve te
uredbe oddaja odpadne nagrobne sveče neposredno zbiralcu, se mora prilagoditi
določbi prvega odstavka 5. člena te uredbe najpozneje v treh mesecih po
uveljavitvi te uredbe.
(2) Do prilagoditve iz prejšnjega odstavka se za
upravljavca pokopališča, ki na dan uveljavitve te uredbe oddaja odpadne
nagrobne sveče neposredno zbiralcu, uporablja določba 5. člena Uredbe o
ravnanju z odpadnimi nagrobnimi svečami (Uradni list RS, št. 78/08 in 84/18 –
ZIURKOE).
41. člen
(prilagoditev nosilcev skupnega načrta)
(1) Nosilci skupnega načrta, katerih skupni načrti so na
dan uveljavitve te uredbe vpisani v evidenco načrtov ravnanja z odpadnimi
nagrobnimi svečami iz 15. člena te uredbe, morajo vzpostaviti evidenco iz šestega
odstavka 13. člena te uredbe najpozneje v treh mesecih po uveljavitvi te
uredbe.
(2) Nosilci skupnega načrta iz prejšnjega odstavka prvič
predložijo poročilo o ravnanju z odpadnimi nagrobnimi svečami, izdelano v
skladu z zahtevami iz 25. člena te uredbe, za leto 2019.
42. člen
(evidenca načrtov ravnanja z odpadnimi nagrobni svečami)
Evidenca načrtov ravnanja z odpadnimi nagrobnimi svečami,
vzpostavljena na podlagi Uredbe o ravnanju z odpadnimi nagrobnimi svečami
(Uradni list RS, št. 78/08 in 84/18 – ZIURKOE), se z dnem uveljavitve te uredbe
šteje za evidenco načrtov ravnanja z odpadnimi nagrobnimi svečami iz 15. člena
te uredbe.
43. člen
(finančno jamstvo za obstoječe skupne načrte)
(1) Nosilcu skupnega načrta, čigar skupni načrt je na
dan uveljavitve te uredbe vpisan v evidenco načrtov ravnanja z odpadnimi
nagrobnimi svečami iz 15. člena te uredbe, ministrstvo prvič določi finančno
jamstvo in njegovo višino z odločbo na podlagi njegovega predloga višine
finančnega jamstva, ki ga skupaj s prikazom izračuna pošlje ministrstvu v 60
dneh po uveljavitvi te uredbe.
(2) Pri izračunu višine finančnega jamstva iz prejšnjega
odstavka morajo nosilci skupnega načrta upoštevati določbo prvega odstavka 22.
člena te uredbe in oceno letnih stroškov izvedbe skupnega načrta.
44. člen
(analiza ravnanja z odpadnimi nagrobnimi svečami)
Ministrstvo prvič pripravi analizo ravnanja z odpadnimi
nagrobnimi svečami iz petega odstavka 25. člena te uredbe na podlagi poročil o
ravnanju z odpadnimi nagrobnimi svečami za leto 2020.
45. člen
(prilagoditev evidence proizvajalcev, pridobiteljev in
uvoznikov nagrobnih sveč)
Evidenca proizvajalcev, pridobiteljev in uvoznikov nagrobnih sveč,
vzpostavljena na podlagi Uredbe o ravnanju z odpadnimi nagrobnimi svečami
(Uradni list RS, št. 78/08 in 84/18 – ZIURKOE), se z dnem uveljavitve te uredbe
šteje za evidenco proizvajalcev, pridobiteljev in uvoznikov nagrobnih sveč iz
26. člena te uredbe.
46. člen
(začeti postopki)
Postopki za vpis v evidenco proizvajalcev, pridobiteljev in
uvoznikov nagrobnih sveč iz 12. in 13. člena Uredbe o ravnanju z odpadnimi
nagrobnimi svečami (Uradni list RS, št. 78/08 in 84/18 – ZIURKOE), za
potrditev načrta in skupnega načrta ravnanja z odpadnimi nagrobnimi svečami iz
12. in 13. člena Uredbe o ravnanju z odpadnimi nagrobnimi svečami (Uradni list
RS, št. 78/08 in 84/18 – ZIURKOE) in za vpis v evidenco zbiralcev odpadkov iz
16. člena Uredbe o ravnanju z odpadnimi nagrobnimi svečami (Uradni list RS, št.
78/08 in 84/18 – ZIURKOE), začeti pred uveljavitvijo te uredbe, se dokončajo v
skladu s to uredbo.
47. člen
(prenehanje veljavnosti)
Z dnem uveljavitve te uredbe preneha veljati Uredba o
ravnanju z odpadnimi nagrobnimi svečami (Uradni list RS, št. 78/08 in 84/18 –
ZIURKOE).
48. člen
(začetek veljavnosti)
Ta uredba začne veljati petnajsti dan po objavi v Uradnem
listu Republike Slovenije.
Št. 00719-12/2019
Ljubljana, dne 18. aprila 2019
EVA 2018-2550-0113
Vlada Republike Slovenije
Marjan Šarec l.r.
predsednik