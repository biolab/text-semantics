I. SPLOŠNE DOLOČBE
1. člen
V skladu s tem pravilnikom v posamezni
naziv napredujejo:
-       
vzgojitelji, svetovalni delavci in knjižničarji, ki so zaposleni v
vrtcih, delavci vrtca, ki opravljajo naloge pedagoškega vodje (v nadaljevanju:
strokovni delavci) in ravnatelji;
-       
učitelji, vzgojitelji, organizatorji praktičnega pouka (vodje delavnic)
oziroma organizatorji dela na posestvu (vodje posestva), organizatorji delovne
prakse, organizatorji praktičnega usposabljanja v obratovalnicah, organizatorji
praktičnega izobraževanja na višjih strokovnih šolah, vodje oziroma
organizatorji izobraževanja odraslih, računalnikarji – organizatorji
informacijskih dejavnosti, organizatorji šolske prehrane, svetovalni delavci,
knjižničarji, pomočniki ravnateljev, predavatelji, korepetitorji in
inštruktorji višjih strokovnih šol (v nadaljevanju: strokovni delavci),
ravnatelji oziroma direktorji, ki so zaposleni na področjih osnovnošolskega in
osnovnega glasbenega izobraževanja, nižjega in srednjega poklicnega ter
srednjega strokovnega in tehniškega izobraževanja, srednjega splošnega
izobraževanja, izobraževanja odraslih, višjega strokovnega izobraževanja,
vzgoje in izobraževanja v domovih za učence in v dijaških domovih ter vzgoje in
izobraževanja otrok in mladostnikov s posebnimi potrebami;
-       
strokovni delavci, ki so zaposleni v javnih zavodih iz 28. člena zakona
o organizaciji in financiranju vzgoje in izobraževanja (v nadaljevanju: ZOFVI),
in sicer na Zavodu Republike Slovenije za šolstvo, v Državnem izpitnem centru,
v Centru Republike Slovenije za poklicno izobraževanje, v Andragoškem centru
Republike Slovenije, v Centru šolskih in obšolskih dejavnosti ter v Šoli za
ravnatelje, ter pomočniki direktorjev (v nadaljevanju: strokovni delavci) in
direktorji.
Strokovni delavci in ravnatelji oziroma
direktorji iz prejšnjega odstavka napredujejo v nazive mentor, svetovalec in
svetnik.
2. člen
V skladu s tem pravilnikom lahko v
posamezni naziv napredujejo strokovni delavci, ravnatelji oziroma direktorji iz
prve in druge alinee prvega odstavka prejšnjega člena, ki izpolnjujejo z
zakonom in drugimi predpisi določene pogoje za strokovne delavce, ravnatelje
oziroma direktorje.
V skladu s tem pravilnikom lahko v
posamezni naziv napredujejo strokovni delavci in direktorji iz tretje alinee
prvega odstavka prejšnjega člena, ki opravljajo vzgojno‑izobraževalno delo
oziroma svetovalno ali razvojno delo v zvezi z vzgojo in izobraževanjem, in
izpolnjujejo z zakonom in drugimi predpisi določene pogoje za strokovne delavce
v vzgoji in izobraževanju.
Pridobljeni nazivi mentor, svetovalec in
svetnik so trajni.
3. člen
O napredovanju v nazive po tem pravilniku
odloča minister, pristojen za šolstvo (v nadaljevanju: minister).
Strokovni delavec, ravnatelj oziroma
direktor pridobi naziv:
-       
s 1. decembrom, če je bil predlog za napredovanje vložen do vključno
zadnjega dne novembra,
-       
s 1. marcem, če je bil predlog vložen do vključno zadnjega dne
februarja,
-       
s 1. julijem, če je bil predlog vložen do vključno zadnjega dne junija.
Ravnatelj oziroma direktor na podlagi
odločbe ministra o podelitvi naziva strokovnemu delavcu izda odločbo, s katero
določi tudi količnik za določitev osnovne plače v skladu z zakonom in
kolektivnimi pogodbami.
4. člen
Napredovanje strokovnega delavca v naziv
predlaga ravnatelj oziroma direktor v soglasju s strokovnim delavcem.
Napredovanje ravnatelja oziroma direktorja
v naziv predlaga svet šole, vrtca oziroma zavoda v soglasju z ravnateljem
oziroma direktorjem.
5. člen
Ravnatelj oziroma direktor ali svet šole, vrtca oziroma zavoda
lahko vloži predlog za napredovanje pri ministrstvu, pristojnem za šolstvo,
tekom celega leta.
Če ravnatelj oziroma direktor ali svet
šole, vrtca oziroma zavoda ne vloži predloga za napredovanje strokovnega
delavca ali ravnatelja oziroma direktorja, ki izpolnjuje pogoje po tem
pravilniku, do vključno zadnjega dne oktobra, januarja oziroma maja, lahko
strokovni delavec ali ravnatelj oziroma direktor sam predlaga napredovanje v
mesecu novembru, februarju oziroma juniju.
6. člen
Predlog za napredovanje se vloži na
obrazcu, ki je sestavni del tega pravilnika kot priloga 1, kadar predlaga
napredovanje v skladu s 4. členom tega pravilnika ravnatelj oziroma direktor
ali svet šole, vrtca oziroma zavoda, ter kot priloga 2, kadar predlaga
napredovanje v skladu z drugim odstavkom 5. člena tega pravilnika strokovni
delavec ali ravnatelj oziroma direktor sam.
Kadar predlaga ravnatelj oziroma direktor
napredovanje strokovnega delavca v naziv mentor, obrazcu priloži mnenje o
predlogu za napredovanje.
Kadar predlaga ravnatelj oziroma direktor
napredovanje strokovnega delavca v naziv svetovalec, obrazcu priloži dokazila o
opravljenem dodatnem strokovnem delu in mnenje o predlogu za napredovanje.
Kadar predlaga ravnatelj oziroma direktor
napredovanje strokovnega delavca v naziv svetnik, obrazcu priloži dokazila o
opravljenem dodatnem strokovnem delu, dokazila o uspešno končanih programih nadaljnjega
izobraževanja in usposabljanja v vzgoji in izobraževanju
oziroma o pridobljenih dodatnih funkcionalnih znanjih in mnenje o predlogu za
napredovanje.
Določbe drugega, tretjega in četrtega
odstavka tega člena se smiselno uporabljajo, kadar svet šole, vrtca oziroma
zavoda predlaga napredovanje ravnatelja oziroma direktorja v naziv.
Ravnatelji oziroma direktorji so dolžni
hraniti vsa dokazila, ki so bila podlaga za ugotavljanje izpolnjevanja pogojev
in vložitev predloga za napredovanje, najmanj pet let od njihove vložitve, ter
ravnati z njimi, kot to določajo predpisi o pisarniškem poslovanju in o
dolžnostih upravnih organov do dokumentarnega gradiva.
7. člen
Kadar predlaga strokovni delavec ali
ravnatelj oziroma direktor napredovanje sam, mora k obrazcu priložiti oceno
delovne uspešnosti, mnenje o predlogu za napredovanje, dokazila o opravljenem
dodatnem strokovnem delu ter dokazila o uspešno končanih programih nadaljnjega
izobraževanja in usposabljanja v vzgoji in izobraževanju oziroma
o pridobljenih dodatnih funkcionalnih znanjih.
Če strokovni delavec ali ravnatelj oziroma
direktor, ki vloži predlog za napredovanje sam, k obrazcu ne priloži ocene
delovne uspešnosti ali mnenja o predlogu za napredovanje, zahteva ministrstvo,
da ju v določenem roku za strokovnega delavca predloži ravnatelj oziroma
direktor, za ravnatelja oziroma direktorja pa svet šole, vrtca oziroma zavoda.
Če ravnatelj oziroma direktor zahtevanih
dokazil ne predloži v tem roku, ju ministrstvo zahteva od sveta šole, vrtca
oziroma zavoda.
8. člen
V naziv mentor lahko napreduje strokovni
delavec, ravnatelj oziroma direktor, ki:
-       
ima najmanj 4 leta delovne dobe,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v
vzgoji in izobraževanju oziroma pridobil dodatna funkcionalna znanja, s
katerimi lahko v skladu s tem pravilnikom izkaže najmanj 4 točke,
-       
je opravil različna dodatna strokovna dela in v skladu s tem pravilnikom
zbral najmanj 4 točke.
Ne glede na določbo prejšnjega odstavka
lahko v naziv mentor
napreduje vzgojitelj v vrtcu, ki:
-       
ima najmanj 3 leta delovne dobe,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v
vzgoji in izobraževanju oziroma pridobil dodatna funkcionalna znanja, s
katerimi lahko v skladu s tem pravilnikom izkaže najmanj 4 točke,
-       
je opravil različna dodatna strokovna dela in v skladu s tem pravilnikom
zbral najmanj 3 točke.
Ne glede na določbo prejšnjega odstavka
vzgojitelj v vrtcu, ki v
skladu s prvo alineo tretjega odstavka 40. člena Zakona o vrtcih (Uradni list RS, št. 100/05 –
uradno prečiščeno besedilo in
25/08) izvaja prilagojeni program za predšolske otroke s posebnimi potrebami in ima izobrazbo, pridobljeno
po študijskih programih za
pridobitev izobrazbe druge stopnje, oziroma raven izobrazbe, pridobljene po študijskih programih, ki v skladu z zakonom ustrezajo izobrazbi druge
stopnje, ustrezne smeri, napreduje
v naziv na podlagi prvega odstavka tega člena.
Strokovni delavec, ravnatelj oziroma direktor
lahko napreduje v naziv mentor tudi, če je izpolnil 25 let delovne dobe na
področjih iz prvega odstavka 1. člena tega pravilnika in izpolnjuje pogoj iz
druge alinee prvega oziroma drugega odstavka tega
člena.
9. člen
V naziv svetovalec lahko napreduje
strokovni delavec, ravnatelj oziroma direktor, ki:
-       
je imel naziv mentor najmanj 4 leta,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v
vzgoji in izobraževanju oziroma pridobil dodatna funkcionalna znanja, s
katerimi lahko v skladu s tem pravilnikom izkaže najmanj 5 točk,
-       
je opravil različna dodatna strokovna dela in zbral najmanj 18 točk, od
tega najmanj 9 točk za dodatna strokovna dela, ki so v skladu s tem pravilnikom
ovrednotena z dvema ali več točkami.
Ne glede na določbo prejšnjega odstavka
lahko v naziv svetovalec
napreduje vzgojitelj v vrtcu, ki:
-       
je imel naziv mentor najmanj 3 leta,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v
vzgoji in izobraževanju oziroma pridobil dodatna funkcionalna znanja, s
katerimi lahko v skladu s tem pravilnikom izkaže najmanj 5 točk,
-       
je opravil različna dodatna strokovna dela in zbral najmanj 14 točk, od
tega najmanj 8 točk za dodatna strokovna dela, ki so v skladu s tem pravilnikom
ovrednotena z dvema ali več točkami.
Ne glede na določbo prejšnjega odstavka
vzgojitelj v vrtcu, ki v skladu s prvo alineo tretjega odstavka 40. člena
Zakona o vrtcih izvaja prilagojeni program za predšolske otroke s posebnimi
potrebami in ima izobrazbo, pridobljeno po študijskih programih za pridobitev
izobrazbe druge stopnje, oziroma raven izobrazbe, pridobljene po
študijskih programih, ki v skladu z zakonom ustrezajo izobrazbi druge stopnje,
ustrezne smeri, napreduje v naziv na podlagi prvega odstavka tega člena.
10. člen
Ne glede na določbo prejšnjega člena lahko
v naziv svetovalec izjemoma napreduje strokovni delavec, ravnatelj oziroma
direktor, ki:
-       
ima najmanj 4 leta delovne dobe,
-       
je nadpovprečno uspešen pri svojem delu,
-       
je opravil različna dodatna strokovna dela in zbral najmanj 18 točk za
dodatna strokovna dela, ki so v skladu s tem pravilnikom ovrednotena s tremi
ali več točkami.
Ne glede na določbo drugega odstavka
prejšnjega člena lahko v
naziv svetovalec izjemoma napreduje vzgojitelj v vrtcu, ki:
-       
ima najmanj 3 leta delovne dobe,
-       
je nadpovprečno uspešen pri svojem delu,
-       
je opravil različna dodatna strokovna dela in zbral najmanj 14 točk za
dodatna strokovna dela, ki so v skladu s tem pravilnikom ovrednotena s tremi
ali več točkami.
Ne glede na določbo prejšnjega odstavka
vzgojitelj v vrtcu, ki v
skladu s prvo alineo tretjega odstavka 40. člena Zakona o vrtcih izvaja prilagojeni program za
predšolske otroke s posebnimi
potrebami in ima izobrazbo, pridobljeno po študijskih programih za pridobitev izobrazbe druge stopnje, oziroma raven izobrazbe, pridobljene po študijskih
programih, ki v skladu z
zakonom ustrezajo izobrazbi druge stopnje, ustrezne smeri, napreduje v naziv na podlagi prvega
odstavka tega člena.
11. člen
V naziv svetnik lahko napreduje strokovni
delavec, ravnatelj oziroma direktor, ki:
-       
je imel naziv svetovalec najmanj 5 let,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v
vzgoji in izobraževanju oziroma pridobil dodatna funkcionalna znanja, s
katerimi lahko v skladu s tem pravilnikom izkaže najmanj 7 točk,
-       
je opravil različna dodatna strokovna dela in zbral najmanj 38 točk, od
tega najmanj 18 točk za dodatna strokovna dela, ki so v skladu s tem
pravilnikom ovrednotena s tremi ali več točkami.
Ne glede na določbo prejšnjega odstavka
lahko v naziv svetnik
napreduje vzgojitelj v vrtcu, ki:
-       
je imel naziv svetovalec najmanj 3 leta,
-       
je uspešen pri svojem delu,
-       
je uspešno končal programe nadaljnjega izobraževanja in usposabljanja v vzgoji
in izobraževanju oziroma pridobil dodatna funkcionalna znanja, s katerimi lahko
v skladu s tem pravilnikom izkaže najmanj 6 točk,
-       
je opravil različna dodatna strokovna dela in zbral najmanj 32 točk, od
tega najmanj 16 točk za dodatna strokovna dela, ki so v skladu s tem
pravilnikom ovrednotena s tremi ali več točkami.
Ne glede na določbo prejšnjega odstavka
vzgojitelj v vrtcu, ki v
skladu s prvo alineo tretjega odstavka 40. člena Zakona o vrtcih izvaja prilagojeni program za
predšolske otroke s posebnimi
potrebami in ima izobrazbo, pridobljeno po študijskih programih za pridobitev izobrazbe druge stopnje, oziroma raven izobrazbe, pridobljene po študijskih
programih, ki v skladu z
zakonom ustrezajo izobrazbi druge stopnje, ustrezne smeri, napreduje v naziv na podlagi prvega
odstavka tega člena.
12. člen
Ne glede na določbo prejšnjega člena lahko
v naziv svetnik izjemoma napreduje strokovni delavec, ravnatelj oziroma
direktor, ki:
-       
ima najmanj 8 let delovne dobe,
-       
je nadpovprečno uspešen pri svojem delu,
-       
je opravil različna dodatna strokovna dela in zbral najmanj 38 točk za
dodatna strokovna dela, ki so v skladu s tem pravilnikom ovrednotena s tremi
ali več točkami.
Ne glede na določbo drugega odstavka
prejšnjega člena lahko v
naziv svetnik izjemoma napreduje tudi vzgojitelj v vrtcu, ki:
-       
ima najmanj 6 let delovne dobe,
-       
je nadpovprečno uspešen pri svojem delu,
-       
je opravil različna dodatna strokovna dela in zbral najmanj 32 točk za
dodatna strokovna dela, ki so v skladu s tem pravilnikom ovrednotena s 3 ali
več točkami.
Ne glede na določbo prejšnjega odstavka
vzgojitelj v vrtcu, ki v
skladu s prvo alineo tretjega odstavka 40. člena Zakona o vrtcih izvaja prilagojeni program za
predšolske otroke s posebnimi
potrebami in ima izobrazbo, pridobljeno po študijskih programih za pridobitev izobrazbe druge stopnje, oziroma raven izobrazbe, pridobljene po študijskih
programih, ki v skladu z
zakonom ustrezajo izobrazbi druge stopnje, ustrezne smeri, napreduje v naziv na podlagi prvega
odstavka tega člena.
13. člen
Za eno leto delovne dobe šteje dvanajst
mesecev zaposlitve ne glede na trajanje delovnega časa.
V dobo zaposlitve se ne všteva čas
pripravništva ter čas odsotnosti zaposlenega z dela zaradi bolezni,
izobraževanja, strokovnega izpopolnjevanja ali drugih vzrokov v nepretrganem
trajanju, daljšem od šest mesecev, razen zaradi odsotnosti zaradi poklicne
bolezni in poškodb pri delu, porodniškega dopusta, dopusta za nego in varstvo
otroka ter strokovnega izpopolnjevanja, na katerega je zaposlenega napotil
delodajalec.
14. člen
Opravljeno dodatno strokovno delo se
vrednoti in točkuje v skladu s 17., 20. oziroma 23. členom tega pravilnika, in
sicer glede na to, na katerem področju je bil strokovni delavec, ravnatelj
oziroma direktor zaposlen v času, ko je dodatno strokovno delo opravil.
Posamezni uspešno končani programi nadaljnjega
izobraževanja in usposabljanja v vzgoji in izobraževanju
oziroma pridobljena dodatna funkcionalna znanja se vrednotijo in točkujejo v
skladu s 16., 19. oziroma 22. členom tega pravilnika, in sicer glede na to, na
katerem področju je bil strokovni delavec, ravnatelj oziroma direktor zaposlen
v času, ko so bili programi nadaljnjega izobraževanja in usposabljanja v
vzgoji in izobraževanju uspešno končani oziroma so bila
pridobljena dodatna funkcionalna znanja.
Opravljeno dodatno strokovno delo in
posamezni uspešno končani programi nadaljnjega izobraževanja in
usposabljanja v vzgoji in izobraževanju oziroma pridobljena
dodatna funkcionalna znanja se za napredovanje v naziv lahko točkujejo in
uveljavijo le enkrat.
Strokovni delavec, ravnatelj oziroma
direktor, ki je pridobil naziv, lahko pri naslednjem napredovanju uveljavlja
dodatna strokovna dela in nadaljnja izobraževanja in usposabljanja v
vzgoji in izobraževanju oziroma dodatna funkcionalna znanja,
ki jih je opravil po vložitvi predloga za napredovanje, na podlagi katerega je
pridobil naziv.
Dodatna strokovna dela in nadaljnja
izobraževanja in usposabljanja v vzgoji in izobraževanju
oziroma dodatna funkcionalna znanja, ki jih je strokovni delavec, ravnatelj
oziroma direktor že uveljavil pri napredovanju v plačilne razrede, se ne
upoštevajo pri napredovanju v naziv.
II. POSEBNI POGOJI ZA NAPREDOVANJE ZAPOSLENIH V VRTCIH
15. člen
Za strokovnega delavca oceno delovne
uspešnosti v skladu z drugim odstavkom tega člena oblikuje ravnatelj, za
ravnatelja pa svet vrtca. Mnenje o predlogu za napredovanje strokovnega delavca
s tajnim glasovanjem sprejme vzgojiteljski zbor z absolutno večino. Mnenje k
predlogu za napredovanje ravnatelja oblikuje pristojna organizacijska enota
Zavoda Republike Slovenije za šolstvo.
Delovna uspešnost po tem pravilniku se
ocenjuje na podlagi uspešnosti:
-       
dela z otroki,
-       
sodelovanja s starši,
-       
sodelovanja in timskega dela z delavci vrtca ter drugimi strokovnjaki,
-       
uporabe strokovnega znanja, pridobljenega z izobraževanjem,
-       
drugega dela, ki je posebnost stroke oziroma delovnega mesta.
16. člen
Za nadaljnje izobraževanje in usposabljanje v vzgoji in izobraževanju
po tem pravilniku štejejo vsi programi, ki so kot programi profesionalnega
usposabljanja strokovnih delavcev določeni s pravilnikom, ki ureja nadaljnje
izobraževanje in usposabljanje strokovnih delavcev v vzgoji in izobraževanju.
Za nadaljnje izobraževanje in
usposabljanje v vzgoji in izobraževanju se šteje tudi
opravljena diploma, specializacija, magisterij ali doktorat znanosti, ki ni
pogoj za opravljanje dela na delovnem mestu, na katerega je strokovni delavec
ali ravnatelj razporejen, tako, da se vrednoti:
-       
diploma s 4 točkami,
-       
specializacija s 6 točkami,
-       
magisterij z 8 točkami,
-       
doktorat znanosti s 16 točkami.
Če nadaljnje izobraževanje in usposabljanje
strokovnega delavca v vzgoji in izobraževanju
ni opredeljeno kot program v skladu s pravilnikom, ki ureja nadaljnje
izobraževanje in usposabljanje strokovnih delavcev v vzgoji in izobraževanju,
se le-to ovrednoti v postopku napredovanja v naziv. Točke lahko pridobi
program, ki traja najmanj 8 ur. Programi se točkujejo na naslednji način:
-       
od 8 do 15 ur          0,5 točke,
-       
od 16 do 23 ur        1 točka,
-       
24 ur in več            1,5točke.
Način točkovanja programov, ki so daljši od
24 ur, na predlog
Programskega sveta za nadaljnje izobraževanje in usposabljanje strokovnih delavcev v vzgoji in izobraževanju določi minister s sklepom.
Za ovrednotenje v skladu s tretjim
odstavkom tega člena je predlogu za
napredovanje potrebno priložiti:
-       
potrdilo o udeležbi, ki ga izvajalec programa izda na internem obrazcu,
-       
predmetnik programa, ki vsebuje podatke o skupnem številu ur, urnik s
temami, predavatelji ter oblikami in metodami dela,
-       
dokazilo o aktivni udeležbi udeležencev v programu:
a)   
udeleženec lahko sam napiše poročilo o vsebini programa, oblikah in
metodah dela v programu ali
b)   
poročilo o vsebini programa, oblikah in metodah dela v programu, načinu
aktivnega sodelovanja udeležencev in možnostih uporabe pridobljenega znanja v
vzgojno-izobraževalnem delu, ki ga udeležencu izroči izvajalec programa.
17. člen
Dodatno strokovno delo delavcev vrtca,
povezano z vzgojno‑izobraževalnim delom v vrtcu, se vrednoti in točkuje:
a)    
z eno točko:
(1) enoletno mentorstvo za najmanj tri
otroke ali enoletno mentorstvo športni ekipi, zboru, komorni skupini, orkestru
oziroma drugi podobni skupini, ki je dobila priznanje na tekmovanju ali
natečaju izven zavoda,
(2) tri hospitacije za študente ali
dijake (vzorni nastop),
(3) mentorstvo petim študentom oziroma
dijakom za pripravo za nastop,
(4) enotedensko mentorstvo za vsakega
študenta oziroma dijaka na pedagoški praksi,
(5) pet praktičnih predstavitev
vzgojno‑izobraževalnega dela za starše,
(6) tri praktične predstavitve vzgojno‑izobraževalnega
dela za sodelavce,
(7) izvedba treh pedagoških delavnic
ali predavanj za vzgojiteljski oziroma učiteljski zbor ali starše,
(8) izvedba petih srečanj z aktivnim
sodelovanjem otrok, staršev in vzgojiteljic (npr. delavnice, Živ‑žav, otroški
sejem, kostanjev dan idr.),
(9) vodenje skupine otrok na dveh
zimovanjih, letovanjih ali taborih,
(10) izvedba dveh različnih prireditev
za otroke (lutke, igrice idr.),
(11) enoletno vodenje izposojevalnice
igrač s predstavitvijo igrač otrokom in staršem,
(12) enoletno vodenje interesne
dejavnosti v vrtcu,
(13) aktivno
sodelovanje pri pripravi in izdaji glasila ali publikacije vrtca,
(14) organizacija
treh tematskih razstav, odprtih za javnost,
(15) mentorstvo
najmanj trem otrokom ali skupini otrok na javnem nastopu,
(16) predstavitev
plakata ali razstave na organiziranem strokovnem izobraževanju ali strokovnem
posvetu strokovnih delavcev izven zavoda,
(17) strokovno delo v ocenjevalnih komisijah ali žirijah na treh
tekmovanjih ali natečajih;
b)    
z dvema točkama:
(1) mentorstvo pripravniku ali drugemu
strokovnemu delavcu začetniku,
(2) mentorstvo za vsake tri otroke,
zbor ali drugo skupino, ki se uvrsti na prva tri mesta na tekmovanju ali osvoji
zlato, srebrno ali bronasto plaketo na javnem natečaju na državni ravni,
(3) enoletno mentorstvo za najmanj tri
otroke, ki sodelujejo v nacionalnih projektih,
(4) enoletno delo v okviru projektov
za trajnostni razvoj, v inovacijskih projektih ali projektih uveljavljanja in
izmenjave projektnih dosežkov, ki potekajo na podlagi javnih razpisov ministrstva,
pristojnega za šolstvo, in za to pooblaščenih javnih zavodov,
(5) izvedba dveh plavalnih, smučarskih
ali drugih tečajev,
(6) organizacija in pedagoško vodenje
dveh zimovanj, letovanj, taborov in drugih podobnih aktivnosti za otroke,
(7) enoletno vodenje strokovnega
aktiva izven zavoda ali enoletno vodenje strokovnega aktiva v samostojnem vrtcu
na več lokacijah (najmanj tri krajevno ločene enote),
(8) enoletno vodenje strokovnega
društva, kluba ali sekcije izven vrtca, v katerega so vključeni otroci, ter se
navezuje na vzgojno‑izobraževalno dejavnost,
(9) enoletno vodenje študijske
skupine,
(10) organizacija ali vodenje enega
strokovnega posveta ali seminarja,
(11) organizacija ali izvedba ene
javne prireditve z najmanj tremi točkami programa ali tremi nastopajočimi
skupinami,
(12) enoletno delo v komisiji za
strokovne izpite v vzgoji in izobraževanju,
(13) en mandat sodelovanja v
strokovnih združenjih ravnateljev na državni ravni oziroma v Zvezi ljudskih
univerz ali drugih združenj izobraževalcev odraslih,
(14) eno predavanje ali izvedba
pedagoške delavnice na strokovnem izobraževanju ali strokovnem posvetu,
organiziranem za strokovne delavce več vrtcev,
(15) izvedba enega programa v
zdravstveno terapevtski skupini (šola za starše),
(16) izvedba enega programa s skupino
staršev, ki obsega najmanj sedem srečanj,
(17) organizacija enotedenskega
gostovanja tujega vrtca,
(18) celovita predstavitev dejavnosti
vrtca v javnih medijih,
(19) prva
objava samostojnega prevoda strokovnega članka v strokovnem časopisu ali
pedagoški reviji,
(20) strokovna
recenzija v postopku potrjevanja učbenika, delovnega zvezka, zbirke nalog
oziroma vaj, atlasa, priročnika ali učnega sredstva, ki ga je potrdil pristojni
strokovni svet,
(21) lektoriranje
učbenika, delovnega zvezka, zbirke nalog oziroma vaj, atlasa, priročnika ali
učnega sredstva, ki ga je potrdil pristojni strokovni svet,
(22) štiriletno sodelovanje v programskem sosvetu za vsebinski
izbor programov nadaljnjega izobraževanja in usposabljanja v vzgoji in
izobraževanju,
(23) enoletno vodenje
strokovnega aktiva v vrtcu;
c)    
s tremi točkami:
(1) mentorstvo ali korepetitorstvo za
vsakega otroka ali skupino otrok, ki je dobila priznanje na mednarodni ravni,
(2) priprava ali sodelovanje pri
pripravi predloga vzgojno‑izobraževalnega programa ali drugega strokovnega
gradiva za sprejem na pristojnem strokovnem svetu,
(3) samostojno predavanje, referat ali
delavnica na kongresu ali konferenci v organizaciji institucij na državnem
nivoju,
(4) prva objava avtorske raziskovalne
naloge ali avtorstvo knjige,
(5) prva objava avtorskega strokovnega
članka v tujem strokovnem časopisu ali pedagoški reviji,
(6) prva objava samostojnega prevoda
strokovne knjige,
(7) organizacija mednarodnega strokovnega posveta ali seminarja,
(8) prva
objava samostojnega avtorskega strokovnega članka v strokovnem časopisu ali pedagoški reviji, objava treh didaktičnih nalog, objava priredbe
glasbenega dela ali objava lastne skladbe;
č)    s štirimi točkami:
(1) mentorstvo ali korepetitorstvo za
vsakega otroka ali skupino otrok, ki se uvrsti na prva tri mesta oziroma osvoji
plaketo (zlato, srebrno, bronasto) na tekmovanju ali natečaju na mednarodni
ravni med predstavniki najmanj petih držav,
(2) samostojno predavanje, referat ali
delavnica na mednarodnem kongresu ali konferenci,
(3) uvrstitev strokovnega delavca na
prva tri mesta oziroma osvojitev plakete (zlate, srebrne, bronaste) na
tekmovanju na mednarodni ravni med predstavniki najmanj petih držav,
(4) obdobje
enega mandata sodelovanja v strokovnem svetu, pristojnem za vzgojo in
izobraževanje,
(5) objavljen prevod učbenika, ki ga je potrdil pristojni
strokovni svet, pri čemer edinemu prevajalcu pripadajo vse točke, če je
prevajalcev več, pa se njihovi deleži določijo v sorazmerju z dejanskim
prispevkom vsakega izmed njih,
(6) delo
v razvojno‑raziskovalnem
projektu, ki traja najmanj eno leto, in je povezano z ministrstvom, pristojnim
za šolstvo, univerzitetnim ali drugim visokošolskim zavodom, ki izobražuje
kadre za področje šolstva, Pedagoškim inštitutom, Zavodom Republike Slovenije
za šolstvo, Centrom Republike Slovenije za poklicno izobraževanje, Andragoškim
centrom Republike Slovenije, Državnim izpitnim centrom, Šolo za ravnatelje in
Centrom šolskih in obšolskih dejavnosti,
d)    
s petimi točkami:
(1) obdobje enega mandata vodenja
komisije strokovnega sveta, pristojnega za vzgojo in izobraževanje,
(2) avtorstvo
priročnika, delovnega zvezka, zbirke nalog oziroma vaj, atlasa ali učnega
sredstva, ki ga je potrdil pristojni strokovni svet, in sicer tako, da edinemu
avtorju pripadajo vse točke, če je avtorjev več, pa se deleži določijo v
sorazmerju z dejanskim prispevkom vsakega izmed njih k ustvaritvi avtorskega
dela,
(3) avtorstvo
didaktične igrače, za katero je bilo podeljeno priznanje na državni
ravni;
e)    
(črtana)
f)     
z desetimi točkami:
(1) avtorstvo učbenika, ki ga je
potrdil pristojni strokovni svet, in sicer tako, da edinemu avtorju pripadajo
vse točke, če je avtorjev več, pa se deleži določijo v sorazmerju z dejanskim
prispevkom vsakega izmed njih k ustvaritvi avtorskega dela,
(2) obdobje enega mandata vodenja
strokovnega sveta, pristojnega za vzgojo in
izobraževanje.
Če s tem pravilnikom ni določeno drugače,
se dodatno strokovno delo vrednoti in točkuje sorazmerno z opravljenim delom,
in sicer v deležu od predvidenega števila točk.
Če s tem pravilnikom ni določeno drugače,
se za mednarodno raven ali
sodelovanje šteje sodelovanje med tremi ali več državami.
III. POSEBNI POGOJI ZA NAPREDOVANJE ZAPOSLENIH V ŠOLAH
18. člen
Za strokovnega delavca oceno delovne
uspešnosti v skladu z drugim odstavkom tega člena oblikuje ravnatelj oziroma
direktor, za ravnatelja oziroma direktorja pa svet šole. Mnenje o predlogu za
napredovanje strokovnega delavca s tajnim glasovanjem sprejme učiteljski zbor z
absolutno večino. Mnenje o predlogu za napredovanje ravnatelja oziroma
direktorja oblikuje pristojna organizacijska enota zavoda, ki je na podlagi
prvega odstavka 28. člena ZOFVI pristojen za posamezno področje.
Delovna uspešnost po tem pravilniku se
ocenjuje na podlagi uspešnosti:
-       
dela z učenci oziroma drugimi udeleženci izobraževanja in usposabljanja,
-       
sodelovanja s starši,
-       
sodelovanja in timskega dela z drugimi strokovnimi delavci,
-       
uporabe strokovnega znanja, pridobljenega z izobraževanjem,
-       
drugega dela, ki je posebnost stroke oziroma delovnega mesta.
19. člen
Za nadaljnje izobraževanje in usposabljanje v vzgoji in izobraževanju
po tem pravilniku se štejejo vsi programi, ki so kot programi profesionalnega
usposabljanja strokovnih delavcev določeni s pravilnikom, ki ureja nadaljnje
izobraževanje in usposabljanje strokovnih delavcev v vzgoji in izobraževanju.
Za nadaljnje izobraževanje in
usposabljanje v vzgoji in izobraževanju se šteje tudi
opravljena diploma, specializacija, magisterij ali doktorat znanosti, ki ni
pogoj za opravljanje dela na delovnem mestu, na katerega je strokovni delavec,
ravnatelj oziroma direktor razporejen, tako da se vrednoti:
-       
diploma s 4 točkami,
-       
specializacija s 6 točkami,
-       
magisterij z 8 točkami,
-       
doktorat znanosti s 16 točkami.
Če nadaljnje izobraževanje in usposabljanje
strokovnega delavca v vzgoji in izobraževanju
ni opredeljeno kot program v skladu s pravilnikom, ki ureja nadaljnje
izobraževanje in usposabljanje strokovnih delavcev v vzgoji in izobraževanju,
se le-to ovrednoti v postopku napredovanja v naziv. Točke lahko pridobi
program, ki traja najmanj 8 ur. Programi se točkujejo na naslednji način:
-       
od 8 do 15 ur            0,5 točke,
-       
od 16 do 23 ur          1 točka,
-       
24 ur in več              1,5 točke.
Način točkovanja programov, ki so daljši od
24 ur, na predlog
Programskega sveta za nadaljnje izobraževanje in usposabljanje strokovnih delavcev v vzgoji in izobraževanju določi minister s sklepom.
Za ovrednotenje v skladu s tretjim
odstavkom tega člena je predlogu za
napredovanje potrebno priložiti:
-       
potrdilo o udeležbi, ki ga izvajalec programa izda na internem obrazcu,
-       
predmetnik programa, ki vsebuje podatke o skupnem številu ur, urnik s
temami, predavatelji ter oblikami in metodami dela,
-       
dokazilo o aktivni udeležbi udeležencev v programu:
a)   
udeleženec lahko sam napiše poročilo o vsebini programa, oblikah in metodah
dela v programu ali
b)   
poročilo o vsebini programa, oblikah in metodah dela v programu, načinu
aktivnega sodelovanja udeležencev in možnostih uporabe pridobljenega znanja v
vzgojno-izobraževalnem delu, ki ga udeležencu izroči izvajalec programa.
20. člen
Dodatno strokovno delo strokovnega delavca,
ravnatelja oziroma direktorja, povezano z vzgojno‑izobraževalnim delom v
zavodu, se vrednoti in točkuje:
a)    
z eno točko:
(1) enoletno mentorstvo za najmanj tri
učence ali druge udeležence izobraževanja in usposabljanja ali enoletno
mentorstvo športni ekipi, zboru, komorni skupini, orkestru oziroma drugi
podobni skupini, ki je dobila priznanje na tekmovanju ali natečaju izven
zavoda,
(2) enoletno mentorstvo za najmanj tri
učence ali druge udeležence izobraževanja in usposabljanja, ki sodelujejo v
izvenšolskih projektih, ali enoletno vodenje interesnih dejavnosti,
(3) tri hospitacije za študente ali
dijake (vzorni nastop),
(4) mentorstvo petim študentom za
pripravo za nastop,
(5) enotedensko mentorstvo za vsakega
študenta oziroma dijaka na pedagoški oziroma andragoški praksi,
(6) pet nastopov za starše (praktična
predstavitev pouka),
(7) trije nastopi za sodelavce
(praktična predstavitev pouka),
(8) izvedba petih delavnic z aktivnim
sodelovanjem otrok ali drugih udeležencev izobraževanja in usposabljanja ter
staršev,
(9) pet točk programa lastnega javnega
nastopa,
(10) izvedba treh pedagoških delavnic
oziroma predavanj za učiteljski oziroma vzgojiteljski oziroma andragoški zbor,
(11) dva nastopa za strokovne delavce
najmanj treh šol,
(12) enoletno vodenje strokovnega
aktiva v zavodu,
(13) organizacija treh tematskih
razstav, odprtih za javnost,
(14) organizacija treh javnih nastopov
učencev glasbene šole,
(15) mentorstvo najmanj trem učencem
ali skupini na javnem nastopu,
(16) korepeticije za deset učencev na
javnem nastopu ali korepeticije na dveh celovečernih javnih koncertih,
(17) organizacija javne prireditve v
kraju z najmanj petimi točkami programa ali tremi nastopajočimi skupinami,
(18) organizacija revije glasbenih
šol,
(19) vodenje skupine učencev ali
drugih udeležencev izobraževanja in usposabljanja v dveh šolah v naravi ali na
dveh raziskovalnih taborih ali vodenje dveh strokovnih ekskurzij,
(20) predstavitev plakata ali razstave
na organiziranem strokovnem izobraževanju ali strokovnem posvetu strokovnih
delavcev izven zavoda,
(21) organizacija enega tekmovanja na
lokalni ravni med učenci ali drugimi udeleženci izobraževanja in usposabljanja
najmanj petih zavodov ter aktivno sodelovanje na takem tekmovanju,
(22) izdelava propozicij ali priprava
nalog za eno tekmovanje,
(23) organizacija enega strokovnega
posveta ali seminarja z aktivnim sodelovanjem,
(24) strokovno delo v ocenjevalnih
komisijah ali žirijah na treh tekmovanjih,
(25) strokovno delo ocenjevalca pri zunanjem
preverjanju znanja v obsegu sto ur,
(26) dveletno strokovno delo v šolski
komisiji za izvedbo zunanjega preverjanja znanja,
(27) mentorstvo petim učencem ali
drugim udeležencem izobraževanja in usposabljanja v okviru izvenšolskih
raziskovalnih projektov, organiziranih na lokalni ravni,
(28) enoletno delo v okviru projektov
za trajnostni razvoj, v inovacijskih projektih ali v projektih uveljavljanja in
izmenjave projektnih dosežkov, ki potekajo na podlagi javnih razpisov
ministrstva, pristojnega za šolstvo, in za to pooblaščenih javnih zavodov,
(29) izvedba
prireditev in dejavnosti, ki jih za učence ali druge udeležence izobraževanja
in usposabljanja organizira šola v času počitnic v trajanju najmanj pet dni;
b)    
z dvema točkama:
(1) enoletno mentorstvo oziroma
korepetitorstvo za vsake tri učence ali druge udeležence izobraževanja in
usposabljanja oziroma za vsako športno ekipo, zbor, komorno skupino, orkester
ali drugo skupino, ki se uvrsti na prva tri mesta oziroma osvoji plaketo
(zlato, srebrno, bronasto) na tekmovanju na državni ravni,
(2) mentorstvo za vsake tri učence
glasbene šole, ki so uspešno opravili sprejemni izpit iz inštrumenta na srednji
glasbeni šoli,
(3) mentorstvo za vsakih pet učencev
glasbene šole, ki so uspešno opravili sprejemni izpit iz nauka o glasbi na
srednji glasbeni šoli,
(4) mentorstvo pripravniku, tujemu
lektorju, asistentu za tuji jezik ali drugemu strokovnemu delavcu začetniku,
(5) mentorstvo učencem ali drugim
udeležencem izobraževanja in usposabljanja v okviru izvenšolskih raziskovalnih
projektov na državni ali mednarodni ravni (npr.
Znanost mladini), ali v okviru razvojno aplikativnih projektov, ki potekajo na
podlagi javnih razpisov ministrstva, pristojnega za šolstvo, in za to
pooblaščenih javnih zavodov ali društev, raziskovalno delo pa javno predstavijo
ali ga objavijo na spletni strani,
(6) enoletno mentorstvo šolski dijaški
skupnosti ali šolskemu otroškemu parlamentu,
(7) enoletno vodenje in koordiniranje
izvenšolskega nacionalnega ali mednarodnega projekta
na šoli ali enoletno vodenje in koordiniranje razvojno aplikativnega projekta
ali projekta uveljavljanja in izmenjave projektnih dosežkov, ki je bil izbran
na razpisu ministrstva, pristojnega za šolstvo,
(8) tri koreografije oziroma
kompozicija treh vaj za učence glasbenih in baletnih šol za javne nastope,
(9) enoletno vodenje strokovnega
društva izven zavoda,
(10) enoletno vodenje kluba ali
sekcije izven zavoda, v katerega so vključeni učenci ali drugi udeleženci
izobraževanja in usposabljanja ter se navezuje na vzgojno delo z učenci ali
drugimi udeleženci izobraževanja in usposabljanja,
(11) enoletno vodenje društva
glasbenih ali plesnih pedagogov ali Zveze Glasbenih šol Republike Slovenije,
(12) enoletno vodenje strokovnega
aktiva izven zavoda,
(13) enoletno vodenje študijskih
skupin,
(14) enoletno delo v komisiji za
strokovne izpite v vzgoji in izobraževanju,
(15) en mandat sodelovanja v
strokovnih združenjih ravnateljev na državni ravni oziroma v Zvezi ljudskih
univerz ali drugih združenj izobraževalcev odraslih,
(16) samostojno predavanje ali izvedba
pedagoške delavnice na organiziranem strokovnem izobraževanju ali strokovnem
posvetu strokovnih delavcev izven zavoda,
(17) organizacija enega tekmovanja na
državni ravni med učenci zavodov in aktivno sodelovanje na takem tekmovanju,
(18) koncertni nastop učitelja izven
zavoda,
(19) prva objava samostojnega prevoda
strokovnega članka v strokovnem časopisu ali pedagoški reviji,
(20) prva objava samostojnega
avtorskega strokovnega članka ali petih didaktičnih nalog v strokovnem časopisu
ali pedagoški reviji, objava priredbe glasbenega dela ali objava lastne
skladbe,
(21) strokovna recenzija v postopku
potrjevanja učbenika, delovnega zvezka, zbirke nalog oziroma vaj, atlasa,
priročnika ali učnega sredstva, ki ga je potrdil pristojni strokovni svet,
(22) lektoriranje učbenika, delovnega
zvezka, zbirke nalog oziroma vaj, atlasa, priročnika ali učnega sredstva, ki ga
je potrdil pristojni strokovni svet,
(23) dveletno vodenje in koordiniranje
skupine ocenjevalcev pri zunanjem preverjanju znanja,
(24) štiriletno strokovno delo v
državni predmetni komisiji za pripravo in izvedbo zunanjega preverjanja znanja,
(25) obdobje štirih let tajništva v
šolski komisiji za izvedbo zunanjega preverjanja znanja,
(26) štiriletno vodenje šolske komisije
za izvedbo zunanjega preverjanja znanja,
(27) strokovno delo pregledovalca
izpitnega gradiva pri zunanjem preverjanju znanja v obsegu 20 do 30 ur,
(28) štiriletno strokovno delo
izvedenca za pritožbene postopke pri zunanjem preverjanju znanja,
(29) enoletno vodenje dejavnosti
študijskih krožkov ali mentorstvo posameznega študijskega krožka na področju
izobraževanja odraslih,
(30) organizacija Tedna
vseživljenjskega učenja,
(31) organizacija enotedenskega
gostovanja tuje šole,
(32) štiriletno sodelovanje v
programskem sosvetu za vsebinski izbor programov nadaljnjega
izobraževanja in usposabljanja v vzgoji in izobraževanju,
(33) organizacija in izvedba javne
prireditve v kraju z učenci prvih dveh vzgojno‑izobraževalnih obdobij ali z
učenci šol in zavodov za otroke in mladostnike s posebnimi potrebami, namenjene
obeleževanju pomembnejših datumov (državni prazniki
in pomembne obletnice kraja),
(34) organizacija
in pedagoško vodenje dveh šol v naravi ali dveh raziskovalnih taborov;
c)    
s tremi točkami:
(1) priprava ali sodelovanje pri
pripravi predloga učnega programa ali učnega načrta za sprejem na pristojnem
strokovnem svetu,
(2) javni koncertni nastop, gledališka
predstava ali samostojna avtorska razstava likovnih del, v organizaciji
inštitucij na državnem nivoju,
(3) samostojni referat na kongresu ali
konferenci v organizaciji inštitucij na državnem nivoju,
(4) prva objava avtorske raziskovalne
naloge ali avtorstvo knjige,
(5) avtorstvo skladb na CD plošči ali
izdaja CD plošče (solist, duo, trio, kvartet, kvintet),
(6) prva objava samostojnega prevoda
strokovne knjige,
(7) prva objava avtorskega strokovnega
članka v tujem strokovnem časopisu ali pedagoški reviji,
(8) delo v razvojno‑raziskovalnem projektu, ki
traja najmanj eno leto, in je povezano z ministrstvom, pristojnim za šolstvo, univerzitetnim ali drugim visokošolskim zavodom, ki izobražuje kadre za področje šolstva,
Pedagoškim inštitutom, Zavodom
Republike Slovenije za šolstvo, Centrom Republike Slovenije za poklicno izobraževanje, Andragoškim centrom Republike Slovenije, Državnim
izpitnim centrom, Šolo za
ravnatelje in Centrom šolskih in obšolskih dejavnosti,
(9) dveletno strokovno delo glavnega
ocenjevalca pri pripravi in izvedbi zunanjega preverjanja znanja,
(10) organizacija enega tekmovanja med
učenci ali drugimi udeleženci izobraževanja in usposabljanja na mednarodni
ravni in aktivno sodelovanje na takem tekmovanju,
(11) organizacija mednarodnega
strokovnega posveta ali seminarja,
(12) koordinatorstvo projektov
decentraliziranih akcij, ki jih potrdi Programski svet Socrates ali Leonardo da
Vinci,
(13) obdobje
enega mandata sodelovanja v strokovnih organih na mednarodni ravni na področju
glasbe oziroma plesa (EMU, EMCY…);
č)    s štirimi točkami:
(1) mentorstvo ali korepetitorstvo za
vsakega učenca ali drugega udeleženca izobraževanja in usposabljanja oziroma za
vsako športno ekipo, zbor, komorno skupino, orkester ali drugo skupino, ki se
uvrsti na prva tri mesta oziroma osvoji plaketo (zlato, srebrno, bronasto) na
tekmovanju ali natečaju na mednarodni ravni med predstavniki najmanj petih
držav,
(2) samostojni referat na mednarodnem
kongresu ali konferenci,
(3) uvrstitev strokovnega delavca na
prva tri mesta oziroma osvojitev plakete (zlate, srebrne, bronaste) na
tekmovanju na mednarodni ravni med predstavniki najmanj petih držav,
(4) koncertna izvedba orkestralnih
oziroma vokalno‑instrumentalnih del učitelja v organizaciji državnih koncertnih
inštitucij ali meddržavne menjave,
(5) celovečerni solistični koncert
(duo, trio, kvartet, kvintet, solistični nastop z orkestrom, solistični nastop
v operni ali baletni predstavi) v organizaciji državnih koncertnih inštitucij
ali meddržavne menjave;
(6) objavljen prevod učbenika, ki ga
je potrdil pristojni strokovni svet, pri čemer edinemu prevajalcu pripadajo vse
točke, če je prevajalcev več, pa se njihovi deleži določijo v sorazmerju z
dejanskim prispevkom vsakega izmed njih,
(7) obdobje enega mandata sodelovanja
v strokovnem svetu, pristojnem za vzgojo in izobraževanje,
(8) štiriletno
strokovno delo v državni komisiji za izvedbo zunanjega preverjanja znanja;
d)    
s petimi točkami:
(1) nosilstvo projekta oziroma mreže
izbrane na razpisu centaliziranih akcij, ki jih potrdi Programski svet Socrates
ali Leonardo da Vinci,
(2) obdobje enega mandata vodenja
komisije strokovnega sveta, pristojnega za vzgojo in izobraževanje,
(3) avtorstvo
priročnika, delovnega zvezka, zbirke nalog oziroma vaj, atlasa ali učnega
sredstva, ki ga je potrdil pristojni strokovni svet, in sicer tako, da edinemu
avtorju pripadajo vse točke, če je avtorjev več, pa se deleži določijo v
sorazmerju z dejanskim prispevkom vsakega izmed njih k ustvaritvi avtorskega
dela;
e)    
z osmimi točkami:
(1) obdobje
enega mandata vodenja strokovnega sveta, pristojnega za vzgojo in
izobraževanje;
f)     
z desetimi točkami:
(1) avtorstvo učbenika, ki ga je
potrdil pristojni strokovni svet, in sicer tako, da edinemu avtorju pripadajo
vse točke, če je avtorjev več, pa se deleži določijo v sorazmerju z dejanskim
prispevkom vsakega izmed njih k ustvaritvi avtorskega dela.
Če s tem pravilnikom ni določeno drugače,
se dodatno strokovno delo vrednoti in točkuje sorazmerno z opravljenim delom,
in sicer v deležu od predvidenega števila točk.
Če s tem pravilnikom ni določeno drugače,
se za mednarodno raven ali
sodelovanje šteje sodelovanje med tremi ali več
državami.
IV. POSEBNI POGOJI ZA NAPREDOVANJE ZAPOSLENIH V JAVNIH
ZAVODIH IZ 28. ČLENA ZOFVI
21. člen
Za strokovnega delavca oceno delovne
uspešnosti v skladu z drugim odstavkom tega člena oblikuje direktor, za
direktorja pa svet zavoda. Mnenje o predlogu za napredovanje strokovnega
delavca in direktorja s tajnim glasovanjem z absolutno večino sprejme komisija
v sestavi najmanj petih članov, ki jo imenuje svet zavoda.
Delovna uspešnost po tem pravilniku se
ocenjuje na podlagi uspešnosti opravljanja nalog, predvidenih s sistemizacijo
delovnega mesta in sprejetim letnim delovnim načrtom.
22. člen
Kriteriji iz pogoja dodatnih funkcionalnih
znanj so pridobljena in s potrdilom izkazana strokovna usposobljenost in
funkcionalna znanja, ki omogočajo boljše in hitrejše opravljanje delovnih nalog
in niso predpisana kot pogoj za opravljanje dela na delovnem mestu, na katerega
je strokovni delavec oziroma direktor razporejen, tako, da se vrednoti:
-       
znanja in veščine, ki jih je zaposleni pridobil s tečaji, seminarji in
usposabljanji v trajanju najmanj osem pedagoških ur oziroma en dan brez
preizkusa znanja z 0,5 točke,
-       
znanja in veščine, ki jih je zaposleni pridobil z dve do štiri dnevnimi
tečaji, seminarji in usposabljanji brez preizkusa znanja z 1 točko,
-       
znanja in veščine, ki jih je zaposleni pridobil s pet in večdnevnimi
tečaji, seminarji in usposabljanji brez preizkusa znanja z 1,5 točke,
-       
v primerih, ko se tečaji, seminarji in usposabljanja zaključijo s
preizkusom znanja, se doda točkam iz prve, druge in tretje alinee tega člena za
opravljen preizkus znanja še 0,5 točke,
-       
certifikat o aktivnem znanju tujega jezika s 3 točkami,
-       
strokovni izpit, razen izpita po končani pripravniški dobi s 3 točkami,
-       
diploma s 4 točkami,
-       
specializacija s 6 točkami,
-       
magisterij z 8 točkami,
-       
doktorat znanosti s 16 točkami.
23. člen
Dodatno strokovno delo strokovnega delavca
oziroma direktorja, povezano z vzgojno‑izobraževalnim, z razvojnim oziroma s
svetovalnim delom v zavodu, se vrednoti in točkuje:
a)    
z eno točko:
(1) pet nastopov za sodelavce
(praktična predstavitev pouka),
(2) izvedba treh pedagoških delavnic
oziroma predavanj za učiteljski oziroma vzgojiteljski zbor oziroma strokovni
aktiv,
(3) organizacija ene kulturne,
športne, okoljevarstvene dejavnosti na lokalni ravni,
(4) organizacija in aktivno
sodelovanje na raziskovalnem taboru, ki ni del obveznega programa šole,
(5) aktivno sodelovanje na strokovnem
posvetu,
(6) strokovno delo v ocenjevalnih
komisijah ali žirijah na treh tekmovanjih,
(7) enoletno vodenje strokovnega
aktiva v zavodu,
(8) strokovno delo ocenjevalca pri
zunanjem preverjanju znanja v obsegu sto ur,
(9) dveletno strokovno delo v šolski
komisiji za izvedbo zunanjega preverjanja znanja,
(10) en mandat dela v področni
kurikularni komisiji in področnih strokovnih komisijah,
(11) sodelovanje v komisijah za
ugotavljanje izpolnjevanja pogojev za izvajanje javnoveljavnih programov vzgoje
in izobraževanja,
(12) organizacija in aktivno
sodelovanje pri izvedbi seminarja (štiri ure predavanj, vaj, delavnic…) v
posameznem šolskem letu,
(13) organizacija državnega tekmovanja
(brez aktivne udeležbe učencev),
(14) konzulentstvo v inovacijskih
projektih šol ali recenzentstvo gradiv, nastalih v inovacijskih projektih (en
projekt = ena točka),
(15) najmanj enoletno vodenje
aktivnosti pri promociji in ohranjanju naravne in kulturne dediščine na lokalni
ravni,
(16) obdobje enega mandata sodelovanja
v strokovnih organih zavoda,
(17) koordinatorstvo
in konzulentstvo pri razvojnih, inovacijskih in mednarodnih projektih,
sprejetih na javnem razpisu;
b)    
z dvema točkama:
(1) enoletno vodenje strokovnega
društva ali strokovne komisije izven zavoda,
(2) enoletno vodenje kluba ali sekcije
izven zavoda, v katerega so vključeni učenci ali drugi udeleženci izobraževanja
in usposabljanja in se navezuje na vzgojno delo z učenci in drugimi udeleženci
izobraževanja in usposabljanja,
(3) enoletno vodenje društva glasbenih
ali plesnih pedagogov ali Zveze Glasbenih šol Republike Slovenije,
(4) enoletno delo v komisiji za
strokovne izpite v vzgoji in izobraževanju ali v komisiji za mojstrske,
delovodske in poslovne izpite,
(5) sodelovanje pri organizaciji
mednarodnih tekmovanj, koordinacija in organizacija izobraževalno‑sejemskih
prireditev v tujini,
(6) prva objava samostojnega prevoda
strokovnega članka v strokovnem časopisu ali pedagoški reviji,
(7) prva objava samostojnega
avtorskega strokovnega članka v strokovnem časopisu ali pedagoški reviji,
(8) strokovna recenzija v postopku
potrjevanja učbenika, delovnega zvezka, zbirke nalog oziroma vaj, atlasa,
priročnika ali učnega sredstva, ki ga je potrdil pristojni strokovni svet,
(9) lektoriranje učbenika, delovnega
zvezka, zbirke nalog oziroma vaj, atlasa, priročnika ali učnega sredstva, ki ga
je potrdil pristojni strokovni svet,
(10) štiriletno sodelovanje v programskem
sosvetu za vsebinski izbor programov nadaljnjega izobraževanja in
usposabljanja v vzgoji in izobraževanju,
(11) organizacija mednarodnega
srečanja, kongresa, delavnice, posveta ali tekmovanja z udeležbo najmanj pet
držav,
(12) enoletno vodenje strokovnega
aktiva izven zavoda,
(13) udeležba na znanstvenem oziroma
strokovnem posvetu z aktivnim sodelovanjem,
(14) dveletno vodenje in koordiniranje
skupine ocenjevalcev pri zunanjem preverjanju znanja,
(15) štiriletno strokovno delo v
državni predmetni komisiji za pripravo in izvedbo zunanjega preverjanja znanja,
(16) obdobje štirih let tajništva v
šolski komisiji za izvedbo zunanjega preverjanja znanja,
(17) štiriletno vodenje šolske
komisije za izvedbo zunanjega preverjanja znanja,
(18) strokovno delo pregledovalca
izpitnega gradiva pri zunanjem preverjanju znanja v obsegu 20 do 30 ur,
(19) štiriletno
strokovno delo izvedenca za pritožbene postopke pri zunanjem preverjanju
znanja;
c)    
s tremi točkami:
(1) samostojni referat na kongresu,
strokovnem posvetu ali konferenci v organizaciji institucij na državnem nivoju,
(2) enoletno vodenje inovacijskih in
razvojnih projektov, sprejetih na mednarodnem javnem razpisu,
(3) sodelovanje pri organizaciji
mednarodnega srečanja, kongresa, delavnice, posveta ali tekmovanja z udeležbo
najmanj deset držav,
(4) zasnova, priprava in sodelovanje z
lokalno skupnostjo pri izvedbi učnih poti,
(5) dveletno
strokovno delo glavnega ocenjevalca pri pripravi in izvedbi zunanjega
preverjanja znanja;
č)    s štirimi točkami:
(1) referat na mednarodnem kongresu,
konferenci ali posvetu,
(2) uvrstitev zaposlenega na prva tri
mesta na tekmovanju na mednarodni ravni oziroma osvojitev plakete (zlate,
srebrne, bronaste) na tekmovanju na mednarodni ravni med predstavniki najmanj
petih držav,
(3) objavljen prevod učbenika, ki ga
je potrdil pristojni strokovni svet, pri čemer edinemu prevajalcu pripadajo vse
točke, če je prevajalcev več, pa se njihovi deleži določijo v sorazmerju z
dejanskim prispevkom vsakega izmed njih,
(4) obdobje enega mandata sodelovanja
v strokovnem svetu, pristojnem za vzgojo in izobraževanje,
(5) štiriletno
strokovno delo v državni komisiji za izvedbo zunanjega preverjanja znanja;
d)    
s petimi točkami:
(1) obdobje enega mandata vodenja
komisije strokovnega sveta, pristojnega za vzgojo in izobraževanje,
(2) avtorstvo
priročnika, delovnega zvezka, zbirke nalog oziroma vaj, atlasa ali učnega
sredstva, ki ga je potrdil pristojni strokovni svet, in sicer tako, da edinemu
avtorju pripadajo vse točke, če je avtorjev več, pa se deleži določijo v
sorazmerju z dejanskim prispevkom vsakega izmed njih k ustvaritvi avtorskega
dela;
e)    
z osmimi točkami:
(1) obdobje
enega mandata vodenja strokovnega sveta, pristojnega za vzgojo in
izobraževanje;
f)     
z desetimi točkami:
(1) avtorstvo učbenika, ki ga je
potrdil pristojni strokovni svet, in sicer tako, da edinemu avtorju pripadajo
vse točke, če je avtorjev več, pa se deleži določijo v sorazmerju z dejanskim
prispevkom vsakega izmed njih k ustvaritvi avtorskega dela.
Če s tem pravilnikom ni določeno drugače,
se dodatno strokovno delo vrednoti in točkuje sorazmerno z opravljenim delom,
in sicer v deležu od predvidenega števila točk.
V. PRIZNAVANJE NAZIVOV, PRIDOBLJENIH NA PODROČJU ŠPORTA
24. člen
Strokovnim delavcem, ravnateljem oziroma
direktorjem se nazivi, ki so jih pridobili na področju športa v skladu s
pravilnikom, ki ureja napredovanje strokovnih delavcev v športu v nazive,
priznajo na področju vzgoje in izobraževanja na enak način, kot bi bili
pridobljeni v skladu s tem pravilnikom.

Priloga
1: Predlog za napredovanje zaposlenih v vzgoji in izobraževanju v nazive (kadar
predlog za napredovanje v naziv vlaga ravnatelj oz. direktor ali svet šole,
vrtca oz. zavoda)
Priloga
2: Predlog za napredovanje zaposlenih v vzgoji in izobraževanju v nazive (kadar
strokovni delavec predlog za napredovanje v naziv vlaga sam)

Pravilnik o napredovanju zaposlenih v
vzgoji in izobraževanju v nazive (Uradni list RS, št. 54/02)
vsebuje naslednje prehodne in končne določbe:
»VI. PREHODNE IN KONČNE DOLOČBE
25. člen
Z dnem uveljavitve tega pravilnika
prenehata veljati Pravilnik o napredovanju zaposlenih v vrtcih v nazive (Uradni
list RS, št. 64/96, 68/96, 33/00, 21/01) in Pravilnik o napredovanju
zaposlenih v šolah v nazive (Uradni list RS, št. 64/96, 80/98, 33/00,
101/00).
26. člen
Predlog za napredovanje v naziv, vložen do
dne uveljavitve tega pravilnika, se obravnava po določbah pravilnika, ki je za
strokovnega delavca, ravnatelja oziroma direktorja veljal v času vložitve
predloga.
27. člen
Ta pravilnik se objavi v Uradnem listu
Republike Slovenije in začne veljati 1. julija 2002.«.

Pravilnik o spremembah in dopolnitvah
Pravilnika o napredovanju zaposlenih v vzgoji in izobraževanju v nazive (Uradni
list RS, št. 123/08)
vsebuje naslednje prehodne in končne določbe:
»PREHODNE IN KONČNE DOLOČBE
13. člen
Za predloge, vložene po 30. novembru 2008,
se uporabljajo določbe tega pravilnika.
14. člen
Z dnem uveljavitve tega pravilnika
prenehata veljati 29.a in 30. člen Pravilnika o
nadaljnjem izobraževanju in usposabljanju strokovnih delavcev v vzgoji in
izobraževanju (Uradni list RS, št. 64/04, 83/05 in 27/07).
15. člen
Ta pravilnik začne veljati naslednji dan po
objavi Uradnem listu Republike Slovenije.«.

Pravilnik o spremembah in dopolnitvah
Pravilnika o napredovanju zaposlenih v vzgoji in izobraževanju v nazive (Uradni
list RS, št. 44/09)
vsebuje naslednjo končno določbo:
»KONČNA DOLOČBA
3. člen
Ta pravilnik začne veljati naslednji dan po
objavi Uradnem listu
Republike Slovenije.«.

Pravilnik o spremembah Pravilnika o
napredovanju zaposlenih v vzgoji in izobraževanju v nazive (Uradni list RS, št.
18/10)
vsebuje naslednjo končno določbo:
KONČNA DOLOČBA
3. člen
Ta pravilnik začne veljati naslednji dan po
objavi v Uradnem listu
Republike Slovenije.«.