I. TEMELJNE DOLOČBE
1. člen
(status in poslanstvo RTV Slovenija)
Radiotelevizija Slovenija (v nadaljnjem
besedilu RTV Slovenija) je javni zavod posebnega kulturnega in nacionalnega
pomena, ki opravlja z zakonom določeno javno službo na področju radijske in
televizijske dejavnosti, katere namen je zadovoljevanje demokratičnih,
socialnih in kulturnih potreb državljank in državljanov Republike Slovenije,
Slovenk in Slovencev po svetu, pripadnic in pripadnikov slovenskih narodnih
manjšin v Italiji, Avstriji in Madžarski ter italijanske in madžarske narodne
skupnosti v Republiki Sloveniji ter izvajanje drugih dejavnosti v skladu s tem
zakonom, Statutom RTV Slovenija in zakonom, ki ureja področje medijev.
2. člen
(ustanovitelj zavoda)
Ustanovitelj javnega zavoda Radiotelevizija
Slovenija je Republika Slovenija.
3. člen
(razmerje med zavodom in ustanoviteljem)
Dolžnost ustanovitelja je zagotoviti
institucionalno avtonomijo in uredniško neodvisnost RTV Slovenija in zagotoviti
primerno financiranje za izvajanje javne službe.
Ustanovitelj je odgovoren za obveznosti RTV
Slovenija.
4. člen
(ime in naslov zavoda)
Ime javnega zavoda je Radiotelevizija Slovenija.
Skrajšano ime je RTV Slovenija.
Sedež RTV Slovenija je v Ljubljani.
Poslovni naslov: Kolodvorska ulica 2,
Ljubljana.
Kratica imena je RTV SLO.
5. člen
(žig)
RTV Slovenija ima žig kvadratne oblike z
besedilom RTV Slovenija in grafičnim znakom kratice RTV v sredini.
II. ZASTOPANJE IN PREDSTAVLJANJE RTV SLOVENIJA
6. člen
(zastopanje RTV Slovenija)
RTV Slovenija zastopa generalni direktor.
7. člen
(zastopanje ob odsotnosti generalnega
direktorja)
Ob odsotnosti generalnega direktorja ga
nadomešča direktor Radia ali direktor Televizije ali kateri izmed vodstvenih
delavcev. Namestnika s pisnim pooblastilom določi generalni direktor. K pooblastilu,
ki velja več kot 60 dni, mora dati soglasje programski svet RTV Slovenija.
Če direktorja Radia ali direktorja
Televizije zaradi kakršnega koli razloga ne more pooblastiti generalni
direktor, pooblastilo izda predsednik programskega sveta.
III. DEJAVNOST RTV SLOVENIJA
8. člen
(temeljni opis dejavnosti)
RTV Slovenija izvaja javno službo na
področju radijske in televizijske dejavnosti ter dejavnosti multimedije.
RTV Slovenija poleg javne službe v omejenem
obsegu opravlja tudi tržne dejavnosti.
Tržne dejavnosti RTV Slovenija so:
-      
trženje oglaševalskega časa in trženje programov,
-      
tehnične in telekomunikacijske storitve, ki niso sestavni del javne
službe,
-      
dajanje oddajne infrastrukture in drugih nepremičnin v najem,
-      
založniška in koncertna dejavnost,
-      
tržne programske storitve, vključno z interaktivnimi programskimi
storitvami,
-      
komercialna uporaba arhivskega gradiva.
V okviru tržnih, tudi interaktivnih
programskih storitev RTV Slovenija zagotavlja možnost dviga strokovne ravni,
zato izvaja izobraževanje in strokovno usposabljanje. V okviru izobraževanja in
strokovnega usposabljanja za potrebe tržnih dejavnosti niso vključene tiste
dejavnosti, ki so namenjene pridobivanju funkcionalnih znanj zaposlenih.
RTV Slovenija opravlja podporne dejavnosti
javne službe in tržnih dejavnosti ter ohranja nacionalne kulturne vrednote.
RTV Slovenija v svojih programih zagotavlja
kakovostne in raznovrstne informativne, kulturne, izobraževalne in razvedrilne
vsebine ter ustvarjanje, poustvarjanje in posredovanje umetniških del.
9. člen
(dejavnosti, ki so vpisane v sodni
register)
Obseg dejavnosti RTV Slovenija določa Zakon
o Radioteleviziji Slovenija.
Dejavnosti, ki jih RTV Slovenija vpiše v
sodni register, so:
0/92.200  radijska in televizijska
dejavnost
-      
ustvarjanje, produkcija, postprodukcija in oddajanje radijskih in
televizijskih programov
0/92.310  umetniško ustvarjanje in
poustvarjanje
-      
z lastnimi glasbenimi sestavi: Simfoničnim orkestrom, Big Bandom,
Komornim zborom, Mladinskim ter Otroškim pevskim zborom poustvarja orkestralna
in zborovska glasbena dela ter ustvarja glasbene posnetke in arhivske vsebine
-      
priprava in izvedba koncertov in drugih javnih prireditev ter gostovanj
doma in v tujini
-      
posredovanje lastne produkcije doma in v tujini
0/92.120  distribucija filmov in videofilmov
-      
kupovanje, prodaja, izmenjava in najem filmov in videofilmov
0/92.110  snemanje filmov in videofilmov
-      
dejavnost fotofilmskega laboratorija
-      
dejavnost filmskih in videostudiev
0/92.512  dejavnost arhivov
-      
arhiviranje radijskih in TV oddaj
0/92.400  dejavnost tiskovnih agencij
I/64.200   telekomunikacije
-      
vzdrževanje in obratovanje objektov, naprav in opreme, ki je namenjena
sprejemanju, izmenjavi, razširjanju in oddajanju programov RTV Slovenija ter
programov drugih organizacij z analogno in digitalno tehnologijo
-      
zagotavljanje vidnosti in slišnosti programov RTV Slovenija in
omogočanje oddajanja programov drugih organizacij
-      
tehnično posodabljanje in usklajevanje omrežja z radiodifuznimi omrežji
evropskih držav
-      
zagotavljanje vidnosti in slišnosti programov RTV Slovenija na območjih,
na katerih živi slovenska narodna skupnost, skladno z meddržavnimi pogodbami
-      
dejavnost operaterstva javnih in tržnih komunikacijskih storitev z
analogno in digitalno tehnologijo (v skladu s 5. členom ZeKom-a)
K/70.120  trgovanje z lastnimi
nepremičninami
K/70.200  dajanje lastnih nepremičnin v
najem
-      
dajanje prostora oddajniških točk v najem
K/71.340  dajanje drugih storitev in opreme
v najem
-      
dajanje naprav za prenos, izmenjavo in oddajanje radijskih in
televizijskih signalov v najem
K/72.220  svetovanje in oskrba z
računalniškimi programi
-      
svetovanje o računalniški programski opremi za radijske in televizijske
programe ter delovanje uredništev in studiev
K/72.300  obdelava podatkov
-      
računalniško obdelovanje podatkov
K/72.500  vzdrževanje in popravila
pisarniških in računskih strojev ter računalniških naprav
K/72.600  druge računalniške dejavnosti
K/73.102  raziskovanje in eksperimentalni
razvoj na področju tehnologije
-      
razvojna dejavnost na področju oddajnih, produkcijskih in
postprodukcijskih, mobilnih in stacionarnih radijskih in televizijskih sistemov
K/74.130  raziskovanje trga in javnega
mnenja
-      
raziskovanje javnega mnenja o RTV-programih, analiza programov in
raziskava medijev
K/74.203  arhitekturno in gradbeno
projektiranje in z njim povezano tehnično svetovanje
K/74.204  drugo projektiranje in tehnično
sodelovanje
-      
projektiranje, inženiring in tehnično svetovanje na področjih gradnje,
instaliranja, vzdrževanja in obratovanja RTV-objektov in naprav, RTV-prenosnega
omrežja ter tehničnih tehnoloških in energetskih sistemov za oddajanje in
produkcijo RTV-programov
-       izdelovanje investicijsko tehnične dokumentacije
za graditev in za nabavo radiodifuznih objektov in naprav ter RTV-produkcijskih
in energetskih tehnično tehnoloških sistemov
K/74.300  tehnično preizkušanje in
analiziranje
-      
tehnične meritve oddajniških, antenskih in energetskih naprav ter
produkcijskih tehnoloških RTV-sistemov
-       opravljanje tehničnih pregledov radijskih postaj
ter atestiranje kabelsko distribucijskih postaj in antenskih naprav
-       vzdrževanje RTV oddajnih, produkcijskih in
energetskih tehnično tehnoloških sistemov
K/74.400  oglaševanje
-      
ekonomska propaganda, oglaševanje in reklamne storitve v radijskih in
televizijskih programih
K/74.600  poizvedovalne dejavnosti in
varovanje
K/74.810  fotografska dejavnost
K/74.851  prevajanje
K/74.852  fotokopiranje in drugo
razmnoževanje
K/74.871  prirejanje razstav, sejmov in
kongresov
K/74.872  druge poslovne dejavnosti
DE/22.150    drugo založništvo
DE/22.120    izdajanje časopisov
-      
izdajanje publikacij s področja lastne RTV-dejavnosti
DE/22.140    izdajanje posnetih nosilcev
zvočnega zapisa
DE/22.310    razmnoževanje zvočnih zapisov
DE/22.320    razmnoževanje video zapisov
DE/22.330    razmnoževanje računalniških
zapisov
DJ/28.110    proizvodnja kovinskih
konstrukcij in njihovih delov
-      
izdelava nosilnih konstrukcij za antene na antenskih stolpih
DL/32.200    proizvodnja radijskih in
televizijskih oddajnikov, telefonskih in telegrafskih naprav
-      
proizvodnja posameznih sklopov ali podsklopov oddajniške verige
DL/32.300    proizvodnja radijskih in
televizijskih sprejemnikov, naprav in opreme za snemanje in predvajanje zvoka
in slike
-      
izdelava tehničnih sredstev, potrebnih za obratovanje RTV tehnike
DL/31.500    proizvodnja opreme za
razsvetljavo in električnih svetilk
G/51.190 posredništvo pri prodaji
raznovrstnih izdelkov
-      
posredništvo pri uvozu opreme rezervnih delov ter reprodukcijskega
materiala za potrebe JZ RTV Slovenija
G/52.630 druga trgovina na drobno zunaj
prodajaln
-      
trženje TV-filmov, televizijskih in radijskih programov ter glasbenih
posnetkov na domačem in tujem trgu
H/55.230  dejavnost drugih nastanitvenih
obratov
H/55.231  dejavnost otroških letovišč,
počitniških in sindikalnih domov
-      
dajanje v najem nastanitvenih zmogljivosti v počitniških domovih
M/80.422 izpopolnjevanje in usposabljanje
-      
izpopolnjevanje in usposabljanje kadrov za specifična delovna mesta na
RTV Slovenija, tako na programskem, kot tudi tehnično tehnološkem področju
delovanja.
IV. UPRAVLJANJE IN NADZOR RTV SLOVENIJA
10. člen
(organi RTV Slovenija)
Organi RTV Slovenija so:
-      
programski svet,
-      
nadzorni svet,
-      
programska odbora za italijanski in madžarski narodnostni program,
-      
programski odbor za problematiko programskih vsebin za invalide oziroma
za ljudi s posebnimi potrebami,
-      
svet delavcev.
IV/1 Programski svet RTV Slovenija
11. člen
(temeljna načela)
Programski svet je vodilni organ zavoda,
kar zadeva programsko politiko. Pri svojem delu zastopa in varuje interese
javnosti, tako da programsko politiko vodi na način, ki je v službi vseh
prebivalcev Slovenije, ki v duhu vsebinske enakosti upošteva večino in
avtohtoni narodni skupnosti, manjšine in skupine s posebnimi potrebami (načelo
javnosti). Skladno s splošno sprejetimi standardi svobodne demokratične družbe,
Ustavo RS ter zakonom o RTV Slovenija v svoji programski politiki nenehno skrbi
za zagotavljanje in napredovanje ravni demokracije predvsem tako, da radijski
in televizijski program v duhu pluralnosti kažeta širok obseg svetovnonazorsko
raznovrstnih informacij, mnenj in razprav, ki se nanašajo na javne zadeve
(načelo pluralnosti). Pri uresničevanju svojih pristojnosti je programski svet
zavezan načelu politične neodvisnosti javne RTV Slovenija tako v razmerju do
države kot tudi drugih formalnih in neformalnih centrov politične moči (načelo
neodvisnosti).
Ob morebitnem nespoštovanju navedenih načel
znotraj RTV in nedoslednem uresničevanju programskih standardov,
programsko-produkcijskega načrta in drugih programskih obveznosti programski
svet pisno opozori generalnega direktorja.
Programski svet ne sme posegati v posamezne
dele programa pred objavo in sprejemati odločitev ali stališč, ki so povezani z
objavo delov programa. Posamezni programski deli morajo biti skladni s
programskimi standardi in merili.
12. člen
(pristojnosti)
Programski svet ima predvsem te
pristojnosti in obveznosti:
-      
na predlog generalnega direktorja sprejema programske standarde in
programske zasnove v skladu z zakonom in zakonom, ki ureja področje medijev,
ter z mednarodnimi akti;
-      
na predlog generalnega direktorja sprejema programsko-produkcijski
načrt, ki je usklajen s finančnimi, kadrovskimi in produkcijskimi možnostmi RTV
Slovenija;
-      
na predlog generalnega direktorja sprejema programske sheme;
-      
predlaga popravo ali dopolnitev že sprejetih programskih zasnov;
-      
redno, najmanj pa dvakrat na leto, na predlog generalnega direktorja ali
lastno pobudo obravnava uresničevanje sprejete programske zasnove in
programsko-produkcijskega načrta ter daje generalnemu direktorju navodila,
povezana z odpravljanjem pomanjkljivosti na teh področjih;
-      
obravnava uresničevanje sprejete programske zasnove in sprejema ustrezne
ukrepe, če se programska zasnova ne uresničuje;
-      
na predlog generalnega direktorja daje soglasje k Statutu javnega zavoda
RTV Slovenija;
-      
na predlog generalnega direktorja daje mnenje o predlogu finančnega
načrta in strategiji razvoja;
-      
imenuje in razreši generalnega direktorja RTV Slovenija ter daje
predhodno soglasje k imenovanju in razrešitvi direktorja Radia oziroma
direktorja televizije;
-      
daje soglasje h kandidatom za odgovorne urednike (predlaga jih generalni
direktor) skladno z zakonom;
-      
sklene pogodbo o zaposlitvi z generalnim direktorjem;
-      
odloča o drugih zadevah programske narave, ki zagotavljajo izvajanje
določila zakona in programsko-produkcijskega načrta;
-      
daje mnenje k predlogom zakonov in izvršilnih predpisov, ki urejajo
delovanje RTV Slovenija;
-      
sprejema stališča do predlogov ali pripomb, ki se nanašajo na delovanje
RTV Slovenija, če ta zadevajo programski svet;
-      
skladno z določbami, ki urejajo področje uresničevanja javnega interesa
za kulturo, sprejema postopek, pogoje in merila javnega razpisa za odkup
slovenskih avdiovizualnih del neodvisnih producentov;
-      
v izjemnih okoliščinah, na primer ob naravni nesreči ali
vojni,neposredno odloča o oddajanju konkretnih informacij ali vsebinah javnega
pomena;
-      
posreduje v konfliktnih položajih med posameznimi deli RTV Slovenija in
generalnim direktorjem;
-      
odloča o drugih zadevah, kadar tako določa zakon ali Statut.
13. člen
(obravnavanje pripomb in predlogov
gledalcev in poslušalcev)
RTV Slovenija ima varuha pravic gledalcev
in poslušalcev. Programski svet pripravi in sprejme pravilnik o delovanju tega
instituta.
14. člen
(sestava, imenovanje, mandat)
Programski svet ima 29 članov.
Sestavo in način imenovanja programskega
sveta določa zakon.
Mandat članov programskega sveta je štiri
leta od dneva njegovega konstituiranja.
15. člen
(konstituiranje)
Programski svet je konstituiran, ko
generalni direktor na podlagi pisnih obvestil ugotovi, da sta v skladu z
zakonom imenovani oziroma izvoljeni vsaj dve tretjini vseh članov sveta.
16. člen
(poslovnik)
Programski svet deluje po poslovniku, ki ga
sprejme z dvotretjinsko večino vseh članov.
17. člen
(predsednik programskega sveta)
Delo programskega sveta vodi predsednik,
skladno s poslovnikom programskega sveta.
Predsednika in namestnika izvoli programski
svet izmed svojih članov z večino glasov vseh svojih članov.
Predsednik programskega sveta podpisuje vse
pogodbe, sklepe in druge dokumente, ki sodijo v pristojnost programskega sveta
RTV Slovenija.
18. člen
(glasovanje)
Glasovanje programskega sveta je javno v
vseh zadevah.
Programski svet lahko z večino glasov
odloči, da bo glasovanje poimensko.
Član programskega sveta lahko zahteva, da
je treba po zapisniku ugotoviti, kako je glasoval in kakšni so bili njegovi
predlogi.
19. člen
(predstavniki zaposlenih v programskem
svetu RTV)
Neposredne volitve za člane programskega
sveta RTV Slovenija iz vrst zaposlenih, ki jih izvolijo zaposleni v RTV
Slovenija sami, se izvedejo skladno s postopkom, ki ureja volitve za člane
sveta delavcev, lahko pa svet delavcev RTV Slovenija to problematiko uredi s
posebnim pravilnikom.
Pri kandidaturi in volitvah se upošteva
zastopanost interesov informativne, kulturno-umetniške in tehnične dejavnosti.
Vsak zaposleni na RTV Slovenija, ki ima
pasivno volilno pravico, lahko kandidira v vsaki interesni zastopanosti, vendar
ni dopustno, da bi en kandidat kandidiral na listah dveh interesnih
zastopanosti hkrati.
Za člane programskega sveta, izvoljene
izmed zaposlenih, veljajo določbe Zakona o sodelovanju delavcev pri upravljanju,
ki se nanašajo na imuniteto.
20. člen
(plačilo sejnine ter povračilo potnih in
drugih materialnih stroškov dela)
Članom sveta pripada sejnina, ki pomeni
plačilo za opravljanje funkcije.
IV/2 Nadzorni svet RTV Slovenija
21. člen
(temeljna načela)
Nadzorni svet pri svojem delu preverja in v
obliki nadzora varuje interese gospodarnosti oziroma ekonomske učinkovitosti
poslovanja. Skladno s splošno sprejetimi standardi poslovanja v obliki nadzora
zagotavlja skrbno in varčno poslovanje RTV Slovenija ter poslovanje skladno s
sprejetimi načrti.
22. člen
(pristojnosti)
Nadzorni svet:
-      
sprejme statut na podlagi predhodnega soglasja programskega sveta;
-      
sprejme finančni načrt in letno poročilo javnega zavoda ter odloča o
uporabi morebitnega presežka prihodkov nad odhodki;
-      
določa ceno storitev, ki niso del javne službe;
-      
določa način prijavljanja in začasnega ali trajnega odjavljanja
sprejemnikov;
-      
podrobneje določa način plačevanja prispevkov za sprejemnike ter merila
za odpis, delni odpis, odlog in obročno plačilo skladno z zakonom;
-      
odloča o tarifah in drugih pogojih za oddajanje programov drugih
izdajateljev;
-      
nadzoruje gospodarski in tehnični razvoj RTV Slovenija, po predhodnem
mnenju programskega sveta sprejema strategijo razvoja ter določa sistem
financiranja;
-      
na predlog generalnega direktorja potrjuje plačni sistem v skladu z
ustreznim zakonom in premije dodatnega pokojninskega zavarovanja v skladu z
Zakonom o kolektivnem dodatnem pokojninskem zavarovanju za javne uslužbence;
-      
nadzira poslovanje RTV Slovenija, zlasti njegovo zakonitost;
-      
nadzoruje gospodarsko in finančno vodenje generalnega direktorja,
vodenje poslovnih knjig in periodične obračune. Tako ima pravico do vpogleda v
vso dokumentacijo javnega zavoda, tudi v dokumentacijo, ki se nanaša na delovanje
Oddajnikov in zvez;
-      
generalni direktor mora nadzornemu svetu na njegovo zahtevo dati vse
informacije in omogočiti vpogled v vso dokumentacijo RTV Slovenija;
-      
nadzorni svet lahko posamezne primere in dogodke tudi raziskuje, za
določene zahtevnejše zadeve pa najame ustrezne strokovnjake;
-      
opozarja na neustreznost finančnega poslovanja ter predlaga ukrepe za izboljšanje
dela;
-      
sprejema svoj poslovnik ter organizira svoje delo in imenuje svoje
odbore skladno s tem poslovnikom;
-      
odloča o drugih vprašanjih, določenih z zakonom ali Statutom.
Seje nadzornega sveta sklicuje predsednik,
v njegovi odsotnosti pa njegov namestnik. Če so navedeni razlogi za sklic, je
treba sklicati nadzorni svet na zahtevo najmanj štirih članov. Sklic seje
nadzornega sveta lahko zahteva tudi generalni direktor.
Generalni direktor in direktorja Radia in
Televizije morajo biti na zahtevo nadzornega sveta na sejah navzoči oziroma
odsotnost pisno opravičiti. Prav tako morajo biti navzoči tisti vodilni in
vodstveni delavci, ki lahko ob določeni problematiki posredujejo nujne
informacije ali nasvete. Član nadzornega sveta, ki je upravičeno odsoten s
seje, lahko glasuje tudi pisno, po pošti.
Na sejo je povabljen predstavnik sveta
delavcev javnega zavoda RTV Slovenija, ki prejema vsa gradiva za seje ter ima
na sejah pravico do predstavitve mnenja sveta delavcev o obravnavanih gradivih.
Kadar nadzorni svet obravnava vprašanja
telekomunikacijskih storitev, zlasti ko odloča o tarifah in drugih pogojih za
oddajanje programov drugih izdajateljev, mora na svoje seje povabiti tudi
predstavnike Agencije za pošto in elektronske komunikacije ter vodjo
organizacijske enote Oddajniki in zveze.
Nadzorni svet lahko veljavno odloča, če je
na seji večina njegovih članov. Za odločitve, povezane s statutom in poslovnikom
nadzornega sveta, je potrebna dvotretjinska večina glasov vseh članov
nadzornega sveta, za preostale odločitve pa je potrebna večina glasov vseh
njegovih članov.
Vsi člani nadzornega sveta so pri svojem
delu samostojni in neodvisni ter morajo ravnati kot dobri gospodarji. Član pri
svojem delu ni vezan na mnenje ali navodila tistih, ki so ga izvolili ali
imenovali, temveč prevzame polno osebno odgovornost za opravljanje funkcije.
Vsi člani nadzornega sveta imajo enake pravice in obveznosti ne glede na to,
kdo jih je izvolil ali imenoval.
Člani nadzornega sveta so upravičeni do
sejnin ter povračil potnih in materialnih stroškov, ki so povezani z njihovim
delom. Sejnina za člane nadzornega sveta je enaka sejnini članov programskega
sveta in jo na predlog generalnega direktorja skladno s predpisi določa
nadzorni svet.
Nadzorni svet o svojih ugotovitvah pisno
obvešča programski svet in programska odbora RTV-programov za italijansko
oziroma madžarsko narodno skupnost, državni zbor in ministra, odgovornega za
medije. Če ugotovi nepravilnosti, zahteva od generalnega direktorja, da jih
odpravi. Nadzorni svet ima pravico in dolžnost, da ob morebitnih ugotovljenih
nepravilnostih predlaga pristojnim organom ukrepe v okviru njihove
pristojnosti.
Seje nadzornega sveta niso javne,
informacije za javnost ima pravico posredovati le predsednik nadzornega sveta
RTV Slovenija, predsedujoči ali pa član nadzornega sveta, ki ga je za to
pooblastil predsednik nadzornega sveta.
23. člen
(sestava, imenovanje, mandat)
Nadzorni svet ima 11 članov. Sestavo in
način imenovanja nadzornega sveta določa zakon. Mandat članov nadzornega sveta
traja štiri leta od dneva njegovega konstituiranja. Člani nadzornega sveta
morajo imeti najmanj univerzitetno izobrazbo in vsaj pet let delovnih izkušenj.
24. člen
(konstituiranje)
Za konstituiranje nadzornega sveta se
smiselno uporabijo določbe, ki veljajo za konstituiranje programskega sveta.
25. člen
(poslovnik)
Nadzorni svet deluje po poslovniku, ki ga
sprejme z dvotretjinsko večino vseh članov.
26. člen
(predsednik nadzornega sveta)
Delo nadzornega sveta vodi predsednik
skladno s poslovnikom nadzornega sveta.
Predsednika in namestnika izvoli nadzorni
svet izmed svojih članov z večino glasov vseh članov.
Predsednik nadzornega sveta RTV Slovenija
podpisuje vse pogodbe, sklepe in druge dokumente, ki sodijo v pristojnost
nadzornega sveta RTV Slovenija.
27. člen
(glasovanje)
Član nadzornega sveta ima pravico izraziti
ločeno mnenje, če se s kako odločitvijo ne strinja. Njegovo mnenje se zapiše v
zapisnik.
28. člen
(predstavniki zaposlenih v nadzornem svetu
RTV)
Neposredne volitve za člane nadzornega
sveta RTV Slovenija, ki jih izmed sebe izvolijo zaposleni v RTV Slovenija,
morajo biti izvedene skladno s postopkom, ki ureja volitve za člane sveta
delavcev, lahko pa svet delavcev RTV Slovenija to problematiko uredi s posebnim
pravilnikom.
Predstavniki zaposlenih morajo skladno z
zakonodajo, ki zapoveduje načelo javnosti RTV, zastopati interese večine
zaposlenih. Če predstavnik zaposlenih ne deluje skladno z interesi zaposlenih,
je lahko odpoklican skladno s postopkom, ki ureja odpoklic članov sveta
delavcev.
Ne glede na razlog, zaradi katerega predstavniku
zaposlenih na RTV Slovenija preneha članstvo v programskem svetu RTV Slovenija
ali nadzornem svetu RTV Slovenija, njegovo članstvo preneha z dnem, ko nadzorni
svet RTV Slovenija ali programski svet RTV Slovenija sprejme ugotovitveni sklep
o tem.
Za člane nadzornega sveta, izvoljene izmed
zaposlenih, veljajo določbe Zakona o sodelovanju delavcev pri upravljanju, ki
se nanašajo na imuniteto.
IV/3 Programska odbora za italijanski in
madžarski narodnostni program
29. člen
(temeljna načela)
Programska odbora pri svojem delu zastopata
in varujeta interese javnosti. Svojo programsko politiko vodita na način, ki je
predvsem prilagojen potrebam avtohtonih narodnih skupnosti, zagotavljanju
uresničevanja ustavnih pravic madžarske in italijanske narodne skupnosti v
zvezi z radijskim in televizijskim javnim obveščanjem in spodbujanjem
povezovanja narodnih skupnosti z matičnim narodom ter vključevanju kulturnih
ter drugih dosežkov italijanskega oziroma madžarskega naroda v narodnostne
programe. Pri uresničevanju svojih pristojnosti sta prav tako kot programski
svet RTV tudi programska odbora za italijanski in madžarski narodnostni program
zavezana načelu svetovnonazorske pluralnosti ter politične neodvisnosti javne
RTV Slovenija v razmerju do države kot tudi drugih formalnih in neformalnih
centrov politične moči.
Ob morebitnem nedoslednem uresničevanju
programskih standardov in programsko-produkcijskega načrta na področjih, ki
zadevajo avtohtone narodne skupnosti, ter drugih kršitvah načel prejšnjega
odstavka, ki so povezane z njunimi področji, programska odbora o tem pisno
obvestita programski svet RTV. Slednji potem ukrepa v okviru svojih
pristojnosti po drugem odstavku 11. člena tega statuta, pri tem pa mora
pri spremljanju popravljanja kršitev in morebitnih nadaljnjih ukrepih
sodelovati s posameznim programskim odborom. Lahko mu zaupa izvajanje določene
pristojnosti pri odpravljanju kršitev.
Programska odbora ne smeta posegati v
posamezne dele programa pred njihovo objavo in nasploh ne sprejemati odločitev
stališč, ki so povezana z objavo. Posamezni programski deli morajo biti skladni
s programskimi standardi in merili.
30. člen
(temeljne naloge oziroma pristojnosti
programskega odbora)
Programski odbor za narodnostni
program:
-      
obravnava uresničevanje programske zasnove, programsko-produkcijski
načrt in letno poročilo javnega zavoda RTV Slovenija v delu, ki se nanaša na
narodnostni program;
-      
obravnava pripombe in predloge gledalcev oziroma poslušalcev
narodnostnega programa ter se opredeli do njih;
-      
daje pobude programskemu svetu za obravnavanje vprašanj, ki zadevajo
narodnostni program;
-      
daje soglasje k imenovanju in razrešitvi pomočnikov generalnega
direktorja za Radio in Televizijo za avtohtono italijansko in madžarsko narodno
skupnost;
-      
daje soglasje k imenovanju in razrešitvi odgovornega urednika
narodnostnega programa;
-      
opravlja druge naloge, povezane z narodnostnimi programi, ki so skladne
z njegovo vlogo po tem statutu;
-      
daje soglasje k obsegu in programski zasnovi, programskim standardom ter
programski shemi narodnostnega programa.
Programska zasnova, programski standardi in
programske sheme narodnostnega programa morajo biti usklajene z materialnimi
zmožnostmi javnega zavoda RTV Slovenija ter predpisi, ki urejajo njegovo delo.
31. člen
(konstituiranje, imenovanje članstva in
mandat)
Programska odbora štejeta vsak po devet
članov.
Člani so imenovani na podlagi tega ključa:
-      
šest članov imenuje italijanska oziroma madžarska samoupravna narodna
skupnost v Sloveniji;
-      
enega člana izvolijo izmed sebe zaposleni v uredništvih radijskega in
televizijskega programa za italijansko oziroma madžarsko narodno skupnost;
-      
dva člana imenuje programski svet RTV Slovenija.
Mandat vseh članov traja štiri leta od
konstituiranja programskega odbora.
Programski odbor je konstituiran, ko
predsednik programskega sveta RTV Slovenija na podlagi pisnih obvestil ugotovi,
da je v skladu z zakonom imenovanih vsaj šest članov programskega odbora.
32. člen
(poslovnik, predsednik, glasovanje,
sejnine, potni in drugi materialni stroški dela)
Glede sprejetja poslovnika, izvolitve in
pristojnosti predsednika, glasovanja, sejnin ter povračila potnih in drugih materialnih
stroškov dela se smiselno upoštevajo določbe statuta, ki urejajo problematiko
programskega sveta RTV Slovenija.
33. člen
(soglasje k pogodbeni oddaji ustvarjanja
narodnostnega programa drugi RTV-organizaciji ali producentu)
RTV Slovenija lahko narodnostni program ali
del narodnostnega programa pogodbeno odda v ustvarjanje drugi RTV-organizaciji
oziroma producentu le s soglasjem ustreznega programskega odbora za narodnostni
program.
IV/4 Programski odbor za programske vsebine,
namenjene invalidom oziroma ljudem s posebnimi potrebami
34. člen
(temeljna načela)
Programski odbor pri svojem delu sicer
zastopa in varuje interese javnosti v najširšem pomenu besede, vendar pa je
posebej osredotočen na zagotavljanje varovanja interesov ljudi s posebnimi
potrebami.
Skladno s splošno sprejetimi standardi
svobodne demokratične družbe, Ustavo RS in Zakonom o RTV Slovenija mora
programski odbor s svojim vplivom na strukturo in vsebino programov RTV
Slovenija nenehno skrbeti za zagotavljanje in napredovanje ravni vsebinskega in
tudi tehničnega prilagajanja programov RTV Slovenija specifičnim potrebam ljudi
s posebnimi potrebami. Pri izvajanju svojih pristojnosti je prav tako zavezan
načelu svetovnonazorske pluralnosti in načelu politične neodvisnosti javne RTV
Slovenija v razmerju do države ter tudi drugih formalnih in neformalnih centrov
politične moči.
Ob morebitnem nedoslednem uresničevanju
programskih standardov in programsko-produkcijskega načrta na področjih, ki
zadevajo ljudi s posebnimi potrebami, ter drugih kršitvah omenjenih načel na
teh področjih mora programski odbor o tem pisno obvestiti programski svet RTV.
Slednji potem ukrepa v okviru svojih pristojnosti po tretjem odstavku
11. člena tega statuta, pri tem pa mora pri spremljanju popravljanja
kršitev in morebitnih nadaljnjih ukrepih sodelovati s programskim odborom.
Lahko mu naloži izvajanje določene pristojnosti pri odpravljanju kršitev.
Programski odbor ne sme posegati v
posamezne dele programa pred njihovo objavo in nasploh ne sprejemati odločitev
stališč, ki so povezana z objavo. Posamezni programski deli morajo biti skladni
s programskimi standardi in merili.
35. člen
(temeljne naloge oziroma pristojnosti
programskega odbora)
Programski odbor za problematiko
programskih vsebin za invalide oziroma ljudi s posebnimi potrebami:
-      
obravnava predloge in uresničevanje programske zasnove v delu, ki se
nanaša na vsebine za invalide oziroma ljudi s posebnimi potrebami;
-      
obravnava pripombe in predloge gledalcev oziroma poslušalcev v zvezi s
programskimi vsebinami, namenjenimi invalidom oziroma ljudem s posebnimi
potrebami;
-      
obravnava uresničevanje razširjanja programskih vsebin, namenjenih
ljudem z okvaro vida in sluha v njim prilagojenih tehnikah;
-      
lahko daje pobude in predloge organom javnega zavoda, ti pa so jih
dolžni obravnavati ter se do njih opredeliti;
-      
opravlja druge naloge, povezane s problematiko programskih vsebin za
invalide in ljudi s posebnimi potrebami, ki so skladne z njegovo vlogo po tem
statutu.
36. člen
(konstituiranje, imenovanje članstva in
mandat)
Programski odbor šteje devet članov.
Člani so imenovani na podlagi tega ključa:
-      
vseh devet članov predlagajo reprezentativna združenja invalidov oziroma
ljudi s posebnimi potrebami, pri tem pa lahko predlagajo le osebe, ki jim je
bila invalidnost ugotovljena s pravnomočno odločbo pristojnega organa;
-      
vseh devet članov na podlagi predloga reprezentativnih združenj in ob
pogojih iz prejšnje alinee tega člena imenuje programski svet RTV Slovenija;
-      
programski svet RTV Slovenija lahko imenuje po dva ali več kandidatov
istega reprezentativnega združenja invalidov oziroma ljudi s posebnimi
potrebami le, če kandidate predlaga manj kot devet združenj.
Mandat vseh članov traja štiri leta od
konstituiranja programskega odbora.
Programski odbor je konstituiran, ko
predsednik programskega sveta RTV Slovenija na podlagi pisnih obvestil ugotovi,
da je v skladu z zakonom imenovanih vsaj šest članov programskega odbora.
37. člen
(poslovnik, predsednik, glasovanje,
sejnine, potni in drugi materialni stroški dela)
Glede sprejetja poslovnika, izvolitve in
pristojnosti predsednika, glasovanja, sejnin ter povračila potnih in drugih
materialnih stroškov dela se smiselno uporabijo določbe statuta, ki urejajo
problematiko programskega sveta RTV Slovenija.
IV/5 Svet delavcev, pravice delavcev RTV
Slovenija, neodvisnost novinarjev in urednikov ter sindikalno gibanje
38. člen
(ureditev in pristojnosti sveta delavcev
ter sodelovanje delavcev pri upravljanju)
V javnem zavodu RTV Slovenija delujeta svet
delavcev javnega zavoda RTV Slovenija in delavski direktor.
Predstavnik sveta delavcev sodeluje na
sejah programskega in nadzornega sveta, prejema vsa gradiva za seje ter ima na
njih pravico predstaviti mnenja sveta delavcev o obravnavanih gradivih.
Glede delovanja in pristojnosti sveta
delavcev ter delavskega direktorja se upoštevajo določila zakona, ki urejajo
sodelovanje delavcev pri upravljanju, razen kadar je to z Zakonom o RTV
Slovenija drugače urejeno.
Delavci RTV Slovenija sodelujejo pri
upravljanju RTV Slovenija:
-      
v programskem in nadzornem svetu RTV Slovenija
soodločajo s svojimi predstavniki;
-      
v okviru sveta delavcev dajejo pobude, predloge
in mnenja o vseh predlogih, splošnih aktih in odločitvah, povezanih z
organizacijo dela, urejanjem delovnih razmerij, vrednotenjem dela, plačami in
drugimi osebnimi prejemki, napredovanjem in življenjsko ravnjo delavcev, ter
soglasja, kadar tako določa zakon.
Delavec RTV Slovenija ima kot posameznik
pravico predvsem:
-      
do pobude in odgovora na to pobudo, če je
povezana z njegovim delovnim mestom ali njegovo delovno enoto;
-      
biti pravočasno obveščen o spremembah na svojem
delovnem področju;
-      
povedati svoje mnenje o vseh vprašanjih,
povezanih z organizacijo njegovega delovnega mesta in delovnim procesom;
-      
zahtevati, da mu vodja delovne enote oziroma delavec
(ali služba), ki ga ta pooblasti, pojasni vprašanja o plačah in drugih
področjih delovnega razmerja.
39. člen
(neodvisnost novinarjev in urednikov)
Novinarjem in urednikom se ne sme
odpovedati delovnega razmerja, zmanjšati plače, spremeniti statusa v uredništvu
ali kako drugače poslabšati njihovega položaja zaradi izražanja stališč, ki so skladna
s programsko zasnovo ter kodeksom novinarske etike ali zaradi odklonitve objave
informacije ali mnenja, s katerim bi kršili programsko zasnovo in kodeks
novinarske etike.
Uredniki, novinarji in drugi programski
ustvarjalci so v okviru programske zasnove in stanovskega kodeksa pri svojem
delu neodvisni in samostojni.
Programski delavci imenujejo svoje
zastopstvo v uredniško-producentskih enotah. Kandidate za člane zastopstva
predlagajo uredništva. Imenuje se po en zastopnik na vsakih deset članov
uredništva.
V uredniško-producentskih enotah v
regionalnih centrih programski delavci imenujejo po enega zastopnika na tri
zaposlene.
Zastopstvo ima te pravice:
-      
daje mnenje o kandidatu za odgovornega urednika;
-      
daje mnenje o predlogu sprememb programske zasnove;
-       daje mnenje o organizaciji dela, pogojih dela in
merilih za ocenjevanje delovne uspešnosti in napredovanje novinarjev.
Kandidat za odgovornega urednika dobi
pozitivno mnenje, če zanj glasuje večina zastopnikov uredniško-producentskih
enot, ki glasujejo.
40. člen
(sindikalno gibanje)
Sindikatom so v skladu z zakonom in
kolektivno pogodbo zagotovljeni pogoji za nemoteno delovanje. Medsebojne pravice
sindikatov in RTV Slovenija se določijo s pogodbo med sindikati in generalnim
direktorjem RTV Slovenija.
V. VODENJE RTV SLOVENIJA
41. člen
(vodilni in vodstveni delavci RTV
Slovenija)
Vodilni delavci RTV Slovenija so:
-      
generalni direktor,
-      
direktor Radia in direktor Televizije,
-      
pomočnika generalnega direktorja za Radio in Televizijo za avtohtono
italijansko in madžarsko narodno skupnost.
Vodstveni delavci RTV Slovenija so:
-      
odgovorni uredniki programov,
-      
strokovni direktorji oziroma strokovni vodje, vodje služb ter pomočniki
in svetovalci generalnega direktorja,
-      
vodji regionalnih centrov,
-      
vodja programsko-produkcijske enote MMC,
-      
vodje organizacijskih enot,
-      
vodja organizacijske enote Oddajniki in zveze,
-      
vodji organizacijskih enot tehnične produkcije Radia in Televizije,
-      
vodja organizacijske enote Glasbena produkcija.
Skladno z organizacijskim modelom vodenja
lahko generalni direktor imenuje strokovne direktorje oziroma strokovne vodje,
vodje služb ter pomočnike in svetovalce. Opis njihovih del in nalog generalni
direktor opredeli z aktom o notranji organizaciji zavoda.
V/1 Generalni direktor
42. člen
(funkcija generalnega direktorja in
temeljna načela delovanja)
Generalni direktor je vodilni delavec, ki
združuje poslovno in programsko funkcijo vodenja RTV Slovenija.
Generalni direktor organizira in vodi RTV
Slovenija. Odgovoren je za poslovno in programsko vodenje zavoda. Pri svojem
delu mora upoštevati načela javnosti, pluralnosti in neodvisnosti, kot so
navedena v prvem odstavku 11. člena tega statuta.
Generalni direktor je dolžan zagotoviti, da
delo na vseh preostalih, njemu podrejenih ravneh vodenja RTV prav tako poteka
sladno z načeli iz prejšnjega odstavka. Če presodi, da delo katerega od
vodilnih ali vodstvenih delavcev ali njim podrejenih delavcev ne poteka skladno
z naštetimi načeli ali da prihaja do neuresničevanja programskih standardov ali
programsko-produkcijskega načrta oziroma drugih obveznosti, mora ukrepati tako,
da se kršitve odpravijo ter opravijo ustrezni postopki sankcioniranja v skladu
z zakonom, Statutom in drugimi predpisi.
43. člen
(naloge in pooblastila generalnega
direktorja)
Generalni direktor ima predvsem te naloge
in pooblastila:
-      
vodi strokovno programsko delo javnega zavoda RTV Slovenija;
-      
organizira in vodi delo ter poslovanje javnega zavoda RTV Slovenija;
-      
predstavlja in zastopa javni zavod RTV Slovenija;
-      
odgovoren je za zakonitost dela javnega zavoda RTV Slovenija;
-      
odgovoren je za pravočasno pripravo splošnih in konkretnih aktov,
-      
odgovoren je za pravočasno pripravo finančnega in letnega poročila, ki
ju sprejme nadzorni svet; temu mora posredovati vse zahtevane dodatne
informacije, ki so potrebne pri sprejemanju teh dokumentov;
-      
programskemu svetu posreduje v mnenje predlog finančnega načrta;
-      
odloča o delovnih razmerjih in sklepa pogodbe o zaposlitvi, pri tem za
določene ravni prenese pooblastila na drugo osebo, vendar skladno z njegovimi
internimi pravili;
-      
po pridobitvi predhodnega soglasja programskega sveta imenuje direktorja
Radia in direktorja Televizije;
-      
v soglasju z ustreznim programskim odborom imenuje pomočnike generalnega
direktorja za programa narodnosti;
-      
usklajuje delo direktorjev Radia in Televizije ter drugih vodilnih in
vodstvenih delavcev skladno s Statutom in odloča v morebitnih sporih med njimi;
-      
imenuje in razrešuje odgovorne urednike programov v skladu z Zakonom o
RTV Slovenija;
-      
imenuje in razrešuje vodstvene delavce ter vodje služb, določene s
sistemizacijskim aktom;
-      
vodi socialni dialog s predstavniki reprezentativnih sindikatov v javnem
zavodu ter sklepa posebno kolektivno pogodbo javnega zavoda RTV Slovenija in je
eden od podpisnikov kolektivne pogodbe za poklicne novinarje na strani delodajalcev;
-      
programskemu svetu posreduje v sprejetje programske standarde in
programske zasnove v skladu z Zakonom o RTV Slovenija in zakonom, ki ureja
področje množičnih občil, ter mednarodnimi akti;
-      
programskemu svetu posreduje v sprejetje programsko-produkcijski načrt,
ki ga v nadzornem svetu uskladijo s finančnimi možnostmi RTV Slovenija;
-      
programskemu svetu posreduje v sprejetje programske sheme;
-      
programskemu svetu posreduje v soglasje Statut javnega zavoda RTV
Slovenija;
-      
pravice, obveznosti, odgovornosti in pooblastila, ki jih ima generalni
direktor, poleg zakona in Statuta javnega zavoda RTV Slovenija podrobneje
urejajo tudi splošni akti zavoda;
-      
skladno z določili zakonov, ki urejajo posamezna področja kolektivnega
dogovarjanja ter druga socialnoekonomska in pravna vprašanja, ki se nanašajo na
zaposlene na RTV Slovenija, sklepa pogodbe in dogovore z reprezentativnimi
sindikati RTV Slovenija.
44. člen
(razpis, pogoji, mandat in imenovanje
generalnega direktorja)
Generalnega direktorja RTV Slovenija izbira
in imenuje programski svet na podlagi javnega razpisa.
Mandat generalnega direktorja traja štiri
leta.
Kandidat mora poleg pogojev, ki jih določa
zakon, izpolnjevati tudi te pogoje:
-      
biti mora državljan Republike Slovenije;
-      
imeti mora univerzitetno izobrazbo;
-      
obvladati mora slovenski jezik;
-      
aktivno mora obvladati najmanj en svetovni jezik;
-      
imeti mora najmanj deset let delovnih izkušenj;
-      
biti mora usposobljen za organiziranje in vodenje večjih organizacijskih
sistemov in imeti izkušnje pri tem;
-      
ne sme imeti lastniških deležev ali trajnih pogodbenih stikov s pravnimi
osebami, ki so poslovno povezane z RTV Slovenija,
-      
poznati mora problematiko RTV-dejavnosti,
-      
ne sme biti poslanec državnega zbora ali funkcionar katere izmed
političnih strank.
45. člen
(postopek izbire in imenovanja)
Za izbiro in imenovanje generalnega direktorja se uporabi ta
postopek: programski svet glasuje tako, da ima vsak član sveta pravico
glasovati za enega kandidata. Glasovanje je javno. Izvoljen je kandidat, ki
dobi večino glasov vseh članov programskega sveta.
Če v prvem krogu glasovanja ni izvoljen
noben kandidat, se v drugem krogu glasuje o tistih treh kandidatih, ki so v
prvem krogu dobili največ glasov. Če tudi v drugem krogu ni izvoljen noben
kandidat, se v tretji krog glasovanja uvrstita dva kandidata z največjim
številom glasov, dobljenih v drugem krogu. Če v tretjem krogu ni izvoljen noben
kandidat, se v četrtem krogu glasuje o kandidatu, ki je dobil v tretjem krogu
največ glasov.
Če tudi v četrtem krogu noben izmed
kandidatov ne dobi dovolj glasov, lahko programski svet sklene, da bo vnovič
glasoval v 14 dneh o kandidatih, ki sta dobila največ glasov. Pred vnovičnim
glasovanjem programski svet na seji omogoči obema kandidatoma tretjega kroga
predstavitev njunih konceptov. Če tudi pri vnovičnem glasovanju ni izvoljen
noben izmed kandidatov, se razpis ponovi.
46. člen
(ponovitev razpisa)
Če se na razpis za delovno mesto
generalnega direktorja ne prijavi nihče ali ni izbran nobeden izmed
prijavljenih kandidatov, se razpis ponovi.
47. člen
(vršilec dolžnosti generalnega direktorja)
Za obdobje do imenovanja generalnega
direktorja, vendar največ za eno leto, programski svet RTV imenuje vršilca
dolžnosti generalnega direktorja.
48. člen
(prenehanje funkcije pred potekom mandata)
Generalnemu direktorju preneha funkcija
pred potekom mandata:
-      
če zahteva razrešitev sam, s pisno odstopno izjavo. V tem primeru mora
opravljati funkcijo generalnega direktorja še toliko časa, kolikor določi
programski svet, vendar največ šest mesecev;
-      
če obstaja kateri izmed razlogov, zaradi katerih je po predpisih o
delovnih razmerjih mogoče odpovedati pogodbo o zaposlitvi;
-      
če je podan razlog nesposobnosti po predpisih o delovnih razmerjih,
-      
če pri svojem delu ne ravna po zakonu in Statutu, ne uresničuje sklepov
programskega in nadzornega sveta RTV Slovenija ali ravna v nasprotju z njimi;
-      
če s svojim nevestnim ali nepravilnim delom povzroči RTV Slovenija večjo
škodo, zanemarja ali malomarno opravlja svoje naloge, tako da nastanejo ali bi
lahko nastale hujše motnje pri opravljanju dejavnosti zavoda RTV Slovenija.
49. člen
(razrešitev)
Ob odločanju o razrešitvi generalnega
direktorja proti njegovi volji mora programski svet pred sprejetjem sklepa o
razrešitvi seznaniti generalnega direktorja z razlogi za razrešitev in mu dati
možnost za zagovor.
Postopek za razrešitev, če ni podanega
predloga generalnega direktorja, začne programski svet RTV Slovenija na pobudo
najmanj tretjine članov sveta ali na pobudo nadzornega sveta.
Proti sklepu o razrešitvi ima generalni
direktor pravico zahtevati sodno varstvo pred pristojnim sodiščem.
V/2 Direktor Radia in direktor Televizije
50. člen
(funkcija direktorja Radia oziroma
Televizije in temeljna načela delovanja)
Direktor Radia je vodilni delavec, ki
združuje poslovno-organizacijsko in programsko funkcijo vodenja v
programsko-produkcijski enoti Radio Slovenija. Direktor Televizije je vodilni
delavec, ki združuje poslovno-organizacijsko in programsko funkcijo vodenja v
programsko-produkcijski enoti Televizija Slovenija.
Direktor Radia in direktor Televizije vsak
na svojem področju organizirata in vodita delo (poslovno-organizacijska
funkcija), pa tudi strokovno-programsko delo (programska funkcija), za kar sta
neposredno odgovorna generalnemu direktorju. Strokovno-programsko vodenje v
delu, ki se nanaša na narodnostna programa, ne sodi v njuno pristojnost.
Direktorja morata pri svojem delu
upoštevati načela javnosti, pluralnosti in neodvisnosti, kot so navedena v
prvem odstavku 11. člena tega statuta.
Skupaj z generalnim direktorjem sta
direktorja dolžna zagotoviti, da delo na vseh njima podrejenih ravneh v RTV
prav tako poteka skladno z načeli iz prejšnjega odstavka. Če presodita, da
uresničevanje načel ni zadostno, da prihaja do kršitev programskih standardov,
programsko-produkcijskega načrta ali drugih kršitev obveznosti na teh ravneh,
morata ukrepati tako, da se kršitve odpravijo ter opravijo ustrezni postopki za
sankcioniranje v skladu z zakonom, statutom in drugimi predpisi.
51. člen
(naloge in pristojnosti direktorja Radia
oziroma Televizije)
Naloge in pristojnosti direktorja Radia
oziroma Televizije so:
-      
vodi in usklajuje programsko-produkcijsko enoto Televizija oziroma
Radio Slovenija, vključno z regionalnima centroma, razen strokovno-programskega
vodenja v delu, ki se nanaša na narodnostna programa in določa prednostne
naloge glede na produkcijske zmožnosti;
-      
zastopa programsko-produkcijsko enoto Televizija oziroma Radio v skladu
z zakonom ter Statutom in drugimi veljavnimi predpisi;
-      
predlaga generalnemu direktorju imenovanje ali razrešitev odgovornih
urednikov v skladu z zakonom;
-      
glede na potrebe lahko generalnemu direktorju tudi sam predlaga
sklenitev pogodb o zaposlitvi v okviru dejavnosti svoje enote;
-      
v okvirih svoje odgovornosti za programske vsebine določa, nadzoruje,
spremlja in usmerja delo urednikov in drugih programskih delavcev;
-      
odgovarja za porabo finančnih sredstev skladno z letnim
programsko-poslovnim načrtom;
-      
skladno s potrebami oziroma organizacijskim modelom vodenja lahko
imenuje strokovne direktorje oziroma strokovne vodje ter svoje pomočnike in
svetovalce;
-      
opravlja druge naloge skladno z veljavnimi predpisi.
52. člen
(imenovanje in mandat)
Direktorja Radia in direktorja Televizije
imenuje generalni direktor na podlagi javnega razpisa po pridobitvi predhodnega
soglasja programskega sveta.
Mandat direktorja Radia in direktorja
Televizije traja štiri leta.
53. člen
(pogoji za imenovanje)
Kandidat za direktorja Radia oziroma
direktorja Televizije mora izpolnjevati te pogoje:
-      
biti mora državljan Republike Slovenije;
-      
imeti mora univerzitetno izobrazbo;
-      
obvladati mora slovenski jezik;
-      
aktivno mora obvladati najmanj en svetovni jezik in imeti mora najmanj
pet let delovnih izkušenj (z referencami o uspešnosti v kulturno-umetniški
dejavnosti oziroma dejavnostih, povezanih z javnimi glasili);
-      
poznati mora problematiko RTV-dejavnosti;
-      
imeti mora organizacijske in vodstvene sposobnosti;
-      
ne sme biti poslanec državnega zbora ali funkcionar katere izmed
političnih strank;
-      
ne sme imeti lastniških deležev ali trajnih pogodbenih stikov s pravnimi
osebami, ki poslovno sodelujejo z RTV Slovenija.
54. člen
(prenehanje funkcije pred iztekom mandata)
Direktorju Radia oziroma direktorju
Televizije preneha funkcija pred iztekom mandata v teh primerih:
-      
če zahteva razrešitev sam, s pisno odstopno izjavo. V tem primeru mora
opravljati funkcijo direktorja Radia oziroma direktorja Televizije še toliko
časa, kolikor določi generalni direktor, vendar največ tri mesece;
-      
če je podan kateri izmed razlogov, zaradi katerih je po predpisih o
delovnih razmerjih mogoče odpovedati pogodbo o zaposlitvi;
-      
če direktor Radia oziroma direktor Televizije pri svojem delu ne ravna
po zakonu in Statutu ali ne uresničuje nalog, ki mu jih je določil generalni
direktor, ali sklepov programskega sveta in nadzornega sveta RTV Slovenija ali
ravna v nasprotju z njimi;
-      
če direktor Radia oziroma direktor Televizije s svojim nevestnim ali nepravilnim
delom povzroči RTV Slovenija večjo škodo ali zanemarja ali malomarno opravlja
svoje naloge, tako da nastanejo ali bi lahko nastale hujše motnje pri
opravljanju dejavnosti zavoda RTV Slovenija.
Ob odločanju o razrešitvi direktorja Radia
oziroma direktorja Televizije proti njegovi volji mora generalni direktor pred
sprejetjem sklepa o razrešitvi seznaniti programski svet z razlogi za
razrešitev in omogočiti zagovor.
55. člen
(razrešitev)
Postopek za razrešitev direktorja Radia
oziroma direktorja Televizije začne generalni direktor RTV Slovenija.
Direktor Radia oziroma direktor Televizije
ima pravico zahtevati sodno varstvo pred pristojnim sodiščem proti sklepu o
razrešitvi.
V/3 Vodja organizacijske enote Oddajniki in
zveze
56. člen
(temeljne naloge in odgovornost)
Vodja organizacijske enote Oddajniki in
zveze je vodstveni delavec RTV Slovenija s področja elektronskih komunikacij.
Imenuje ga generalni direktor RTV Slovenija.
Vodja organizacijske enote Oddajniki in
zveze je imenovan za štiri leta.
Mandat organizacijske enote Oddajniki in
zveze je vezan na mandat generalnega direktorja, to pa pomeni, da ob morebitni
razrešitvi generalnega direktorja nadaljuje svoje delo kot vršilec dolžnosti z
vsemi dotedanjimi pristojnostmi.
Vodja organizacijske enote Oddajniki in
zveze organizira ter vodi delo in poslovanje organizacijske enote Oddajniki in
zveze. Pri svojem delu mora spoštovati načelo javnosti RTV, pa tudi načelo
njene politične neodvisnosti. Za svoje delo odgovarja generalnemu direktorju.
Vodjo organizacijske enote Oddajniki in
zveze razrešuje generalni direktor, razrešen pa je ob enakih pogojih, kot
veljajo po tem statutu za vse vodilne oziroma vodstvene delavce zavoda.
Opise del in nalog organizacijske enote
Oddajniki in zveze določi generalni direktor, opredeljeni pa so v aktu o
notranji organizaciji zavoda.
Zahteve za delovno mesto vodje Oddajnikov
in zvez so:
-      
državljanstvo Republike Slovenije,
-      
univerzitetna izobrazba elektrotehnične smeri,
-      
obvladanje slovenskega jezika,
-      
aktivno znanje najmanj enega svetovnega jezika,
-      
najmanj pet let delovnih izkušenj s področja elektronskih komunikacij,
-      
organizacijske in vodstvene sposobnosti,
-      
poznavanje problematike radiodifuznega področja,
-      
ne sme imeti lastniških deležev in ali trajnih pogodbenih stikov s
pravnimi osebami, ki poslovno sodelujejo z RTV Slovenija,
-      
ne sme biti poslanec državnega zbora ali funkcionar katere izmed
političnih strank.
V/4 Pomočnika generalnega direktorja za
Radio in Televizijo za avtohtono italijansko in madžarsko narodno skupnost
57. člen
(temeljne naloge in odgovornost pomočnikov
generalnega direktorja)
Temeljne naloge pomočnika generalnega
direktorja Radia in Televizije za avtohtono italijansko narodno skupnost in
pomočnika generalnega direktorja za Radio in Televizijo za avtohtono madžarsko
skupnost so:
-      
pripravljata in zagotavljata programske zasnove in programske sheme ter
letne programske načrte v okviru programsko-poslovnega načrta RTV Slovenija;
-      
vodita in usklajujeta uresničevanje letnih programskih načrtov in
poročata generalnemu direktorju o uresničevanju programskih, poslovnih in
razvojnih načrtov;
-      
vodita in usklajujeta organizacijske, kadrovske, finančne, vse poslovne
in druge splošne zadeve narodnostnih programov v regionalnih centrih;
-      
odločata in sodelujeta pri odločanju o drugih vprašanjih, povezanih z
njunimi delovnimi področji, oziroma izpolnjujeta obveznosti, ki jih določi
generalni direktor;
-      
vodita strokovno programsko delo Radia oziroma Televizije v delu, ki se
nanaša na narodnostna programa.
Pomočnik generalnega direktorja za Radio in
Televizijo za avtohtono italijansko in pomočnik generalnega direktorja za Radio
in Televizijo za avtohtono madžarsko narodno skupnost sta vodilna delavca RTV
Slovenija v delu, ki se nanaša na narodnostna programa.
Delo na svojem področju sta dolžna
opravljati na način, ki spoštuje tista temeljna načela, na podlagi katerih
morajo delovati tudi generalni direktor in oba direktorja Radia in Televizije
(drugi odstavek 42. člena in tretji odstavek 50. člena tega statuta).
Pomočnik generalnega direktorja Radia in
Televizije za avtohtono italijansko in pomočnik generalnega direktorja za Radio
in Televizijo za avtohtono madžarsko narodno skupnost sta hkrati tudi
direktorja studia italijanskega oziroma madžarskega programa.
Pomočnik generalnega direktorja za Radio in
Televizijo za avtohtono italijansko in pomočnik generalnega direktorja za Radio
in Televizijo za avtohtono madžarsko narodno skupnost sta za svoje delo
odgovorna neposredno generalnemu direktorju RTV Slovenija in programskemu
odboru za narodnostni program.
58. člen
(imenovanje in mandat)
Pomočnika generalnega direktorja za Radio
in Televizijo za avtohtono italijansko narodno skupnost in pomočnika
generalnega direktorja za Radio in Televizijo za avtohtono madžarsko narodno
skupnost imenuje generalni direktor v soglasju s programskim odborom za
italijanski oziroma programskim odborom za madžarski narodnostni program.
Mandat pomočnika generalnega direktorja za
Radio in Televizijo za avtohtono italijansko narodno skupnost in pomočnika
generalnega direktorja za Radio in Televizijo za avtohtono madžarsko narodno
skupnost traja štiri leta.
Mandat pomočnika generalnega direktorja za
Radio in Televizijo za avtohtono italijansko narodno skupnost in pomočnika
generalnega direktorja za Radio in Televizijo za avtohtono madžarsko narodno
skupnost je vezan na mandat generalnega direktorja, kar pomeni, da ob morebitni
razrešitvi generalnega direktorja nadaljuje svoje delo kot vršilec dolžnosti z
vsemi dotedanjimi pristojnostmi.
59. člen
(pogoji za imenovanje)
Kandidat za pomočnika generalnega
direktorja za Radio in Televizijo za avtohtono italijansko narodno skupnost oziroma
kandidat za pomočnika generalnega direktorja za Radio in Televizijo za
avtohtono madžarsko narodno skupnost mora izpolnjevati te pogoje:
-      
državljanstvo Republike Slovenije,
-      
univerzitetna izobrazba,
-      
znanje slovenskega jezika,
-      
aktivno znanje najmanj enega svetovnega jezika in aktivno znanje jezika
avtohtone narodne skupnosti, na katero se nanaša narodnostni program,
-      
najmanj pet let delovnih izkušenj z referencami o uspešnosti v
kulturno-umetniški dejavnosti oziroma dejavnosti v množičnih občilih,
-      
poznavanje problematike RTV-dejavnosti,
-      
organizacijske in vodstvene sposobnosti,
-      
ne sme biti poslanec državnega zbora ali funkcionar katere izmed
političnih strank,
-      
ne sme imeti lastniških deležev ali trajnih pogodbenih stikov s pravnimi
osebami, ki poslovno sodelujejo z RTV Slovenija.
60. člen
(prenehanje funkcije pred iztekom mandata)
Pomočniku generalnega direktorja za Radio in
Televizijo za avtohtono narodno skupnost preneha funkcija pred potekom mandata:
-      
če zahteva razrešitev sam, s pisno odstopno izjavo. V tem primeru mora
opravljati funkcijo pomočnika generalnega direktorja za Radio in Televizijo za
avtohtono narodno skupnost še toliko časa, kolikor določi generalni direktor,
vendar največ tri mesece;
-      
če je podan kateri izmed razlogov, zaradi katerih je mogoče po predpisih
o delovnih razmerjih odpovedati pogodbo o zaposlitvi;
-      
če je podan razlog nesposobnosti po predpisih o delovnih razmerjih;
-      
če pri svojem delu ne ravna po zakonu in Statutu ali ne uresničuje
nalog, ki mu jih je določil generalni direktor, oziroma sklepov programskega
odbora za italijanski narodnostni program oziroma programskega odbora za
madžarski narodnostni program ali ravna v nasprotju z njimi;
-      
če s svojim nevestnim ali nepravilnim delom povzroči RTV Slovenija večjo
škodo, zanemarja ali malomarno opravlja svoje naloge, tako da nastanejo ali bi
lahko nastale hujše motnje pri opravljanju dejavnosti zavoda RTV Slovenija.
Ob odločanju o razrešitvi pomočnika
generalnega direktorja za Radio in Televizijo za avtohtono narodno skupnost
proti njegovi volji mora generalni direktor pred sprejetjem sklepa o razrešitvi
seznaniti ustrezni programski odbor z razlogi za razrešitev in mu dati možnost
za zagovor.
61. člen
(razrešitev)
Postopek za razrešitev pomočnika
generalnega direktorja za Radio in Televizijo za avtohtono narodno skupnost
začne generalni direktor RTV Slovenija.
Pomočnik generalnega direktorja Radia in
Televizije za avtohtono narodno skupnost ima pravico zahtevati sodno varstvo
pred pristojnim sodiščem proti sklepu o razrešitvi.
V/5 Odgovorni uredniki
62. člen
(temeljne naloge in odgovornost
odgovornega urednika)
Odgovorni uredniki skrbijo za snovanje in
produkcijo televizijskih in radijskih programov ter programov multimedije
oziroma teleteksta, internetnega in mobilnega portala. Hkrati so finančno,
programsko, kadrovsko in produkcijsko odgovorni za njihovo realizacijo.
Odgovorni so tudi za uresničevanje uredniške politike in porabo finančnih
sredstev skladno s programskimi zasnovami in sprejetim programsko-produkcijskim
načrtom.
Opise del in nalog odgovornih urednikov
določita direktor Radia in direktor Televizije oziroma pomočnik generalnega
direktorja Radia in Televizije za avtohtono narodno skupnost, opredeljeni pa so
v aktu o notranji organizaciji zavoda. Pri svojem delu morajo upoštevati načela
javnosti, pluralnosti in neodvisnosti, kot so navedena v prvem odstavku
11. člena tega statuta.
Odgovorni uredniki so za svoje delo
odgovorni direktorju Radia oziroma direktorju Televizije oziroma pomočniku
generalnega direktorja za Radio in Televizijo za avtohtono narodno skupnost ter
generalnemu direktorju.
Odgovorni urednik in uredništvi posamezne
programske enote morajo pri svojem delu spoštovati novinarske standarde,
Muenchensko deklaracijo, kodeks ter programske standarde in merila.
63. člen
(imenovanje in mandat)
Odgovorne urednike imenuje in razrešuje generalni
direktor na predlog direktorja Radia oziroma Televizije, ki za ta mesta
izvedeta javne razpise. Mandat odgovornih urednikov traja štiri leta.
Druge urednike imenuje in razrešuje
odgovorni urednik po pridobitvi mnenj direktorja Radia oziroma Televizije
oziroma vodje MMC in uredništva.
Če direktor Radia ali direktor Televizije
predlaga v imenovanje generalnemu direktorju za odgovornega urednika kandidata,
ki ni dobil pozitivnega mnenja večine programskih delavcev v uredništvih, ima
večina programskih delavcev v teh uredništvih pravico predlagati v imenovanje
generalnemu direktorju kandidata, ki je dobil njihovo pozitivno mnenje, o čemer
obvestijo programski svet. V tem primeru generalni direktor izbere kandidata po
pridobitvi soglasja programskega sveta, ki mora najpozneje 15 dni po prejetem
obvestilu razpravljati in odločiti, ali da soglasje enemu, obema ali nobenemu
izmed predlaganih kandidatov.
Odgovorne urednike radijskih in
televizijskih programov za avtohtono narodno skupnost ob soglasju
programskega odbora za narodnostni program imenuje in razrešuje generalni
direktor na predlog pomočnika generalnega direktorja za Radio in Televizijo za
avtohtono narodno skupnost, ki za ta mesta izvede javni razpis.
Mandat odgovornih urednikov radijskega in
televizijskega programa za avtohtono narodno skupnost je štiri leta.
Druge urednike imenuje odgovorni urednik po
pridobitvi mnenja pomočnika generalnega direktorja radijskega in televizijskega
programa za avtohtono narodno skupnost in po pridobitvi mnenja uredništva.
Če pomočnik generalnega direktorja Radia in
Televizije za avtohtono narodno skupnost predlaga v imenovanje generalnemu
direktorju za odgovornega urednika kandidata, ki ni dobil pozitivnega mnenja
večine programskih delavcev v uredništvih, ima večina programskih delavcev v
teh uredništvih pravico predlagati v imenovanje generalnemu direktorju kandidata,
ki je dobil njihovo pozitivno mnenje, o čemer obvestijo ustrezen programski
odbor za narodnostni program. V tem primeru generalni direktor izbere kandidata
po pridobitvi soglasja programskega odbora za narodnostni program, programski
odbor pa mora najpozneje 15 dni po prejetem obvestilu razpravljati in odločiti,
ali da soglasje enemu, obema ali nobenemu izmed predlaganih kandidatov.
64. člen
(pogoji za imenovanje)
Kandidat za odgovornega urednika mora
izpolnjevati te pogoje:
-      
državljanstvo Republike Slovenije,
-      
univerzitetna izobrazba,
-      
znanje slovenskega jezika,
-      
aktivno znanje najmanj enega svetovnega jezika (za narodnostne programe
tudi aktivno znanje italijanščine oziroma madžarščine),
-      
najmanj pet let delovnih izkušenj z referencami o uspešnosti v
kulturno-umetniški dejavnosti oziroma dejavnosti v množičnih občilih,
-      
poznavanje problematike RTV-dejavnosti,
-      
organizacijske in vodstvene sposobnosti,
-      
ne sme biti poslanec državnega zbora ali funkcionar katere izmed političnih
strank,
-      
ne sme imeti lastniških deležev ali trajnih pogodbenih stikov s pravnimi
osebami, ki poslovno sodelujejo z RTV Slovenija.
65. člen
(prenehanje funkcije pred potekom mandata)
Odgovornemu uredniku preneha funkcija pred
potekom mandata:
-      
če zahteva razrešitev sam, s pisno odstopno izjavo. V tem primeru mora
opravljati funkcijo odgovornega urednika še toliko časa, kolikor določi
generalni direktor, vendar največ tri mesece;
-      
če je podan kateri izmed razlogov, na podlagi katerega je mogoče po predpisih
o delovnih razmerjih odpovedati pogodbo o zaposlitvi;
-      
če je podan razlog nesposobnosti po predpisih o delovnih razmerjih;
-       če pri svojem delu ne ravna po zakonu in Statutu,
ne uresničuje nalog, ki mu jih je določil direktor Radia oziroma Televizije,
oziroma ne uresničuje sklepov direktorja Radia oziroma direktorja Televizije,
oziroma pomočnika generalnega direktorja za Radio in Televizijo za avtohtono
narodno skupnost, programskega sveta RTV Slovenija, nadzornega sveta RTV
Slovenija oziroma programskega odbora za italijanski narodnostni program
oziroma programskega odbora za madžarski narodnostni program ali ravna v
nasprotju z njimi;
-      
če s svojim nevestnim ali nepravilnim delom povzroči RTV Slovenija večjo
škodo, zanemarja ali malomarno opravlja svoje naloge, tako da nastanejo ali bi
lahko nastale hujše motnje pri opravljanju dejavnosti zavoda RTV Slovenija,
-      
če je program, ki ga vodi, ukinjen.
66. člen
(razrešitev)
Postopek za razrešitev odgovornega urednika
začne generalni direktor RTV Slovenija.
Ob odločanju o razrešitvi odgovornega
urednika proti njegovi volji mora generalni direktor pred sprejetjem sklepa o
razrešitvi z razlogi za razrešitev seznaniti nadrejenega direktorja Radia,
direktorja Televizije oziroma pomočnika generalnega direktorja za Radio in
Televizijo za avtohtono narodno skupnost oziroma vodjo MMC ter programski svet
oziroma ustrezen programski odbor in odgovornemu uredniku dati možnost za
zagovor.
Odgovorni urednik ima pravico zahtevati
sodno varstvo pred pristojnim sodiščem proti sklepu o razrešitvi.
V/6 Strokovni direktorji oziroma strokovni
vodje ter pomočniki in svetovalci generalnega direktorja
67. člen
(Temeljne naloge
in odgovornosti strokovnih direktorjev oziroma strokovnih vodij, vodij služb
ter pomočnikov in svetovalcev generalnega direktorja)
Generalni direktor imenuje strokovne
direktorje oziroma strokovne vodje, vodje služb ter svoje pomočnike in
svetovalce skladno z organizacijskim modelom vodenja za organizacijsko in strokovno
vodenje posameznih področij dela na RTV Slovenija.
Mandat strokovnih direktorjev oziroma
strokovnih vodij ter pomočnikov in svetovalcev generalnega direktorja je vezan
na mandat generalnega direktorja, ki so mu pri svojem delu tudi neposredno odgovorni.
Mandat vodij služb, ki ni vezan na mandat generalnega direktorja, traja štiri
leta, za svoje delo pa so vodje služb skladno z organizacijskim modelom vodenja
odgovorni generalnemu direktorju oziroma direktorju Radia ali Televizije
oziroma pomočnikom generalnega direktorja za posamezna področja.
Strokovne direktorje oziroma strokovne
vodje, vodje služb ter svoje pomočnike in svetovalce imenuje in razrešuje
generalni direktor, razrešeni pa so pod enakimi pogoji kot veljajo po tem
Statutu za vse vodilne in vodstvene delavce zavoda.
Vsa tehnična, tehnološka in investicijska dejavnost,
povezana s posameznimi tehnološkimi segmenti zavoda (produkcija in predvajanje
radijskih, televizijskih in multimedijskih programov, informatika in
teleinformatika, elektroenergetski in strojno-energetski sistemi, gradnje in
nepremičnine), se za celoten zavod vodi, usmerja in rešuje centralno, vodijo in
nadzorujejo pa jo strokovni direktorji oziroma strokovni vodje in vodje služb
ter pomočniki in svetovalci generalnega direktorja, odgovorni za tehniko,
investicije in razvoj.
Generalni direktor vsako leto določi cilje
in smernice za vse enote trženja na RTV Slovenija, katerih uresničevanje med
letom spremlja služba za korporativni marketing v sodelovanju s strokovnimi
direktorji oziroma strokovnimi vodjami in vodjami služb ter pomočniki in
svetovalci generalnega direktorja, odgovornimi za področje trženja.
Opise del in nalog strokovnih direktorjev
oziroma strokovnih vodij, vodij služb ter pomočnikov in svetovalcev generalnega
direktorja določi generalni direktor z aktom o notranji organizaciji zavoda.
Kandidat za strokovnega direktorja oziroma
strokovnega vodjo, vodjo službe oziroma pomočnika ali svetovalca generalnega
direktorja mora izpolnjevati te splošne pogoje:
-      
državljanstvo Republike Slovenije,
-      
univerzitetna izobrazba,
-      
znanje slovenskega jezika,
-      
aktivno znanje najmanj enega svetovnega jezika,
-      
najmanj pet let delovnih izkušenj na področju,
ki ga bo vodil,
-      
organizacijske in vodstvene sposobnosti,
-      
ne sme imeti lastniških deležev ali trajnih
pogodbenih stikov s pravnimi osebami, ki so poslovno povezane z RTV Slovenija,
-      
poznavanje problematike RTV-dejavnosti,
-      
ne sme biti poslanec državnega zbora ali funkcionar
katere izmed političnih strank.
V/7 Vodji regionalnih centrov
68. člen
(temeljne naloge in odgovornosti vodij
regionalnih centrov)
Generalni direktor skladno z
organizacijskim modelom vodenja imenuje vodji regionalnih centrov. Vodji vodita
in usklajujeta organizacijske, poslovne in druge splošne zadeve regionalnih
centrov.
Mandat vodje regionalnega centra je vezan
na mandat generalnega direktorja, kar pomeni, da ob morebitni razrešitvi
generalnega direktorja nadaljuje svoje delo kot vršilec dolžnosti z vsemi
dotedanjimi pristojnostmi.
Vodja regionalnega centra je odgovoren generalnemu
direktorju.
Razreši ga generalni direktor.
Opise del in nalog vodje regionalnega
centra določi generalni direktor, opredeljeni pa so v aktu o notranji organizaciji
zavoda.
Kandidat za vodjo regionalnega centra mora
izpolnjevati te splošne pogoje:
-      
državljanstvo Republike Slovenije,
-      
univerzitetna izobrazba,
-      
znanje slovenskega jezika,
-      
aktivno znanje najmanj enega svetovnega jezika,
-      
najmanj pet let delovnih izkušenj na področju, ki ga bo vodil,
-      
organizacijske in vodstvene sposobnosti,
-      
ne sme imeti lastniških deležev ali trajnih pogodbenih stikov s pravnimi
osebami, ki so poslovno povezane z RTV Slovenija,
-      
poznavanje problematike RTV-dejavnosti,
-      
ne sme biti poslanec državnega zbora ali funkcionar katere izmed
političnih strank.
V/8 Vodje organizacijskih enot
69. člen
(temeljne naloge in odgovornosti vodje
organizacijske enote)
Vodenje organizacijskih enot (Tehnična
produkcija, Glasbeni programi in glasbena produkcija) sodi v pristojnost
ustreznih vodij organizacijskih enot. Organizacijsko enoto Oddajniki in zveze
vodi vodja organizacijske enote Oddajniki in zveze.
Opise del in nalog strokovnih direktorjev
oziroma strokovnih vodij ter pomočnikov in svetovalcev generalnega direktorja v
delu, ki se nanaša na posamezne organizacijske enote oziroma delo vodij organizacijskih
enot ter vodje organizacijske enote Oddajniki in zveze, določi generalni
direktor z aktom o notranji organizaciji zavoda.
Kandidat za vodjo organizacijske enote
Tehnična produkcija in kandidat za vodjo organizacijske enote Glasbena
produkcija morata izpolnjevati te splošne pogoje:
-      
državljanstvo Republike Slovenije,
-      
univerzitetna izobrazba,
-      
obvladovanje slovenskega jezika,
-      
aktivno znanje najmanj enega svetovnega jezika,
-      
najmanj pet let delovnih izkušenj na področju, ki ga bosta vodila,
-      
organizacijske in vodstvene sposobnosti,
-      
ne smeta imeti lastniških deležev ali trajnih pogodbenih stikov s
pravnimi osebami, ki so poslovno povezane z RTV Slovenija,
-      
poznavanje problematike RTV-dejavnosti,
-      
ne smeta biti poslanca državnega zbora ali funkcionarja katere izmed
političnih strank.
VI. ORGANIZIRANOST RTV SLOVENIJA
70. člen
(programsko-produkcijske in organizacijske enote ter deklaracija o
enotnosti celotnega sistema)
RTV Slovenija je pravno, organizacijsko,
tehnično in finančno celovita ter enotna organizacija, ki je programsko,
tehnološko in poslovno enotno upravljana ter vodena.
V okviru RTV Slovenija so organizirane te
enote:
1)   programsko-produkcijska enota Televizija Slovenija
(PPE TVS) in znotraj nje organizacijska enota Televizijska produkcija (OE TVP);
2)   programsko-produkcijska enota Radio Slovenija (PPE
RS) in znotraj nje:
- 
organizacijska enota Radijska produkcija (OE-RAP);
3)   programsko produkcijska enota Regionalni RTV-center
Koper – Centro regionale RTV Koper – Capodistria (PPE-RC KP);
4)   programsko-produkcijska enota Regionalni RTV-center
Maribor s studiem za madžarski program v Lendavi – Magyar Műsorok Stúdiója,
Lendva;
5)   programsko-produkcijska enota Multimedijski center
(PPE MMC);
6)   organizacijska enota Oddajniki in zveze (OE OZ);
7)   organizacijska enota Glasbena produkcija.
Nadaljnjo členitev notranje organizacije,
način dela in poslovanja, število in delovno področje sodelavcev ter način
organiziranja in delovanja programskih oddelkov in služb določi generalni
direktor z organizacijskim aktom.
V vsaki organizacijski celoti so dopustne
največ štiri hierarhične ravni.
VI/1 Programsko-produkcijska enota
Televizija Slovenija (PPE-TVS)
71. člen
(naloge programsko-produkcijske enote,
struktura vodenja in odgovornosti)
Programsko-produkcijska enota Televizija
Slovenija ustvarja, pripravlja, oddaja in arhivira nacionalne televizijske
programe skladno z zakonom in tem Statutom.
Strokovno-programske in produkcijske
dejavnosti Televizije vodi in usklajuje direktor Televizije.
Uredniško-producentske enote vodijo
odgovorni uredniki.
Uredništva vodijo uredniki uredništev.
Programske oddelke in službe za pripravo,
izvedbo, predvajanje in arhiviranje televizijskih programov vodijo vodje teh
oddelkov in služb.
Vodenje programske enote Televizija
Slovenija deluje na podlagi organizacijske piramide. Vso odgovornost za
delovanje ima njen direktor.
Za strokovno-programsko delo Televizije, ki
se nanaša na narodnostna programa, sta zadolžena pomočnika generalnega
direktorja za oba programa.
72. člen
(uredniško-producentske enote, ki
sestavljajo programsko-produkcijsko enoto Televizija Slovenija)
Uredniško-producentske enote v okviru
programsko-produkcijske enote Televizija Slovenija so:
-      
uredniško-producentska enota Kulturno-umetniški program,
-      
uredniško-producentska enota Informativni program prvega programa TV
SLO,
-      
uredniško-producentska enota Informativni program drugega programa TV
SLO, ki vključuje poseben nacionalni program, namenjen parlamentarnim vsebinam
Državnega zbora Republike Slovenije in njegovih delovnih teles (parlamentarni
program),
-      
uredniško-producentska enota Razvedrilni program,
-      
uredniško-producentska enota Športni program.
Ustvarjalna jedra za uresničevanje
programskih ciljev programsko-produkcijske enote Televizija so uredništva.
Uredništva oziroma uredniki uredništev
oblikujejo in predlagajo odgovornim urednikom programske projekte, ki so
vsebinska, finančna in kadrovska podlaga za pripravo letnih
programsko-produkcijskih načrtov PPE Televizija.
Uredništva se konstituirajo ali ukinjajo v
funkcionalni povezavi s strokovnimi razlogi za sistemsko realizacijo ali
opustitev specifičnih programskih vsebin.
O konstituiranju ali ukinitvi uredništva
odloča direktor Radia oziroma Televizije.
VI/2 Programsko-produkcijska enota Radio
Slovenija (PPE-RS)
73. člen
(naloge programsko-produkcijske enote,
struktura vodenja in odgovornosti)
Programsko-produkcijska enota Radio
Slovenija ustvarja, pripravlja, oddaja in arhivira nacionalne radijske programe
skladno z zakonom in tem statutom.
Strokovno-programske in produkcijske
dejavnosti Radia Slovenija vodi in usklajuje direktor Radia.
Uredniško-producentske enote vodijo
odgovorni uredniki.
Uredništva vodijo uredniki uredništev.
Skupine za pripravo, izvedbo in predvajanje
radijskih programov vodijo vodje teh skupin.
Vodenje programske enote Radio Slovenija
deluje na podlagi organizacijske piramide. Vso odgovornost za delovanje ima
njen direktor.
Za strokovno-programsko delo Radia, ki se
nanaša na narodnostna programa, sta zadolžena pomočnika generalnega direktorja
za oba programa.
74. člen
(uredniško-producentske enote, ki
sestavljajo programsko-produkcijsko enoto Radio Slovenija)
Uredniško-producentske enote v okviru
programsko-produkcijske enote Radio Slovenija so:
-      
uredniško-producentska enota Prvi program,
-      
uredniško-producentska enota Val 202,
-      
uredniško-producentska enota Program Ars.
VI/3 Programsko-produkcijska enota
Regionalni RTV-center Koper (Centro regionale RTV Koper – Capodistria) PPE RC
KP
75. člen
(naloge programsko-produkcijske enote,
struktura vodenja in odgovornosti)
Regionalni RTV-center Koper – Capodistria
ustvarja, pripravlja, oddaja in arhivira televizijski in radijski program v
slovenščini, televizijski in radijski program za italijansko narodno skupnost,
televizijski in radijski program za slovensko manjšino v Italiji ter
pripravljata oddaje za nacionalne radijske in televizijske programe.
Organizacijske, kadrovske, finančne, vse
poslovne in druge splošne zadeve vodita in usklajujeta vodja regionalnega
centra in pomočnik generalnega direktorja za Radio in Televizijo za avtohtono
italijansko narodno skupnost – slednji v delu, ki se nanaša na narodnostni
program.
Sredstva za regionalni RTV-center Koper –
Capodistria dodeli generalni direktor v okviru razreza celotnih sredstev
oziroma prihodkov zavoda.
76. člen
(uredniško-producentske enote, ki
sestavljajo programsko-produkcijsko enoto Regionalni RTV-center Koper –
Capodistria)
Radijske in televizijske programe, omenjene
v prejšnjem členu, pripravljajo: uredništvi regionalnega radijskega oziroma
televizijskega programa v slovenščini ter uredništvi radijskega in
televizijskega programa za italijansko narodno skupnost v italijanskem jeziku.
Pripravo regionalnega radijskega in
televizijskega programa v slovenščini ter televizijskega in radijskega programa
za italijansko narodno skupnost v italijanščini vodijo in usklajujejo odgovorni
uredniki teh programov. Odgovorna urednika radijskega in televizijskega
programa za italijansko narodno skupnost delujeta skladno z navodili pomočnika
generalnega direktorja za narodnostni program.
Uredniško-producentske enote v okviru
regionalnega RTV-centra Koper – Capodistria so:
-      
uredniško-producentska enota Televizijski program za italijansko narodno
skupnost,
-      
uredniško-producentska enota Radijski program za italijansko narodno skupnost,
-      
uredniško-producentska enota Regionalni televizijski program,
-      
uredniško-producentska enota Regionalni radijski program.
Uredniško-producentske enote vodijo
odgovorni uredniki.
VI/4 Programsko-produkcijska enota
Regionalni RTV-center Maribor s studiem za madžarski program v Lendavi – Magyar
Műsorok Stúdiója, Lendva
77. člen
(naloge programsko-produkcijske enote,
struktura vodenja in odgovornosti)
Regionalni center Maribor s studiem za
madžarski program v Lendavi ustvarja, pripravlja, oddaja in arhivira regionalni
televizijski in radijski program, televizijski in radijski program za madžarsko
narodno skupnost, televizijski in radijski program za slovensko manjšino v
Avstriji in na Madžarskem ter pripravlja oddaje za nacionalne radijske in
televizijske programe ter radijski program za tujo javnost.
Organizacijske, kadrovske, finančne, vse
poslovne in druge splošne zadeve vodita in usklajujeta vodja regionalnega
centra in pomočnik generalnega direktorja za Radio in Televizijo za avtohtono
madžarsko narodno skupnost – slednji v delu, ki se nanaša na narodnostni
program.
Sredstva za Regionalni center Maribor
dodeli generalni direktor v okviru razreza celotnih sredstev oziroma prihodkov
zavoda.
Sedež radijskega in televizijskega studia
ter programskega vodstva za madžarsko narodno skupnost je v Lendavi.
78. člen
(uredniško-producentske enote, ki
sestavljajo programsko-produkcijsko enoto Regionalni RTV-center Maribor)
Radijske in televizijske programe, opisane
v prejšnjem členu, pripravljajo: uredništvi regionalnega radijskega oziroma
televizijskega programa v slovenščini, uredništvi radijskega in televizijskega
programa za madžarsko narodno skupnost v madžarskem jeziku ter uredništvo
radijskega programa za tujo javnost.
Pripravo regionalnega televizijskega in radijskega
programa v slovenščini, televizijskega in radijskega programa za madžarsko
narodno skupnost v madžarščini in radijskega programa za tujo javnost vodijo in
usklajujejo odgovorni uredniki teh programov.
Odgovorna urednika radijskega in
televizijskega programa za madžarsko narodno skupnost delujeta skladno z
navodili pomočnikov generalnega direktorja za narodnostna programa.
Uredniško-producentske enote v okviru
regionalnega RTV-centra Maribor so:
-      
uredniško-producentska enota Televizijski program za madžarsko narodno
skupnost,
-      
uredniško-producentska enota Radijski program za madžarsko narodno
skupnost,
-      
uredniško-producentska enota Regionalni televizijski program,
-      
uredniško-producentska enota Regionalni radijski program,
-      
uredniško-producentska enota Uredništvo radijskega programa za tujo javnost.
Uredniško-producentske enote vodijo
odgovorni uredniki.
VI/5 Programsko-produkcijska enota
Multimedijski center (PPE MMC)
79. člen
(naloge, organizacija in vodenje)
Programsko-produkcijska enota Multimedijski
center ustvarja in oddaja multimedijske besedilne, slikovne, avdio in video
vsebine za nove medije.
Programsko-produkcijska enota Multimedijski
center podnaslavlja oddaje za ljudi z okvaro sluha.
Programsko-produkcijsko enoto MMC vodi in
usklajuje vodja MMC.
Mandat vodje MMC je vezan na mandat
generalnega direktorja, kar pomeni, da ob morebitni razrešitvi generalnega
direktorja nadaljuje svoje delo kot vršilec dolžnosti z vsemi dotedanjimi
pristojnostmi.
Vse programske dejavnosti
uredniško-producentske enote MMC vodi in usklajuje odgovorni urednik.
Odgovornega urednika uredniško-producentske enote MMC v imenovanje generalnemu
direktorju predlagata direktor Radia in direktor Televizije, in sicer tako, da
generalnemu direktorju posredujeta svoj usklajen predlog. V kolikor direktor
Radia in direktor Televizije niti po poteku 30 dni od začetka usklajevanja ne
uspeta pripraviti usklajenega predloga, imata tako direktor Radia kot direktor
Televizije pravico generalnemu direktorju v imenovanje predlagati vsak svojega
kandidata.
V Programsko-produkcijski enoti MMC deluje
uredništvo za nove medije.
VI/6 Organizacijska enota Radijska
produkcija in organizacijska enota Televizijska produkcija (OE RAP, OE TVP)
80. člen
(naloge organizacijske enote Radijska
produkcija in organizacijske enote Televizijska produkcija, struktura vodenja
in odgovornosti)
Radijska in televizijska produkcija sta
posebni organizacijski enoti, ki zagotavljata tehnične storitve, produkcijo, poprodukcijo
in predvajanja radijskih in televizijskih programov skladno s potrebami
programsko-produkcijskih enot Radia Slovenija oziroma Televizije Slovenija.
Vodji organizacijskih enot Radijska in
Televizijska produkcija imenuje na predlog direktorja Radia oziroma Televizije
generalni direktor, ki prej pridobi mnenje strokovnega direktorja oziroma
strokovnega vodje oziroma pomočnika ali svetovalca za tehniko.
Vodji organizacijskih enot Radijska in
Televizijska produkcija sta izvedbeno, organizacijsko in disciplinsko
neposredno odgovorna direktorju Radia oziroma direktorju Televizije.
S prostimi produkcijskimi zmogljivostmi
lahko Radijska in Televizijska produkcija opravljata storitve tudi za druge
enote v zavodu ali druge naročnike.
Lastne produkcijske zmogljivosti se znotraj
programsko-produkcijskega načrta uporabljajo prednostno.
Obseg dela za produkcijo radijskih in
televizijskih programov je opredeljen z letnim programsko-produkcijskim
načrtom, izvršuje pa se na podlagi posameznih naročil oziroma letnih pogodb.
Storitve produkcijskih enot se obračunavajo
na podlagi naročil in opravljenega obsega dela skladno s ceniki, ki jih določi
generalni direktor.
Pri opravljanju svoje dejavnosti morata
Radijska in Televizijska produkcija zagotavljati tehnično kakovost ustvarjenih
in predvajanih programov skladno z veljavnimi hišnimi in mednarodnimi
standardi, normativi in priporočili.
VI/7 Organizacijska enota Oddajniki in zveze
(OE-OZ)
81. člen
(naloge, organizacija in vodenje)
Organizacijska enota Oddajniki in zveze kot
operater komunikacij in multipleksov izvaja javno službo in tržne dejavnosti z
analogno in digitalno tehnologijo.
RTV-omrežje je del radiodifuznega sistema
in premoženja, ki ga upravlja RTV Slovenija.
Javna služba obsega:
-      
oddajanje, izmenjavo in prenos televizijskih, radijskih in
multimedijskih programov RTV Slovenija;
-      
zagotavljanje prostora in souporabo antenskih sistemov, če je to
tehnično izvedljivo, za oddajanje televizijskih in radijskih programov
posebnega pomena z njihovimi napravami na oddajnih točkah RTV Slovenija
organizacijske enote Oddajniki in zveze;
-      
zagotavljanje vidnosti in slišnosti programov RTV Slovenija na območjih
v zamejstvu, kjer živi slovenska narodna skupnost, skladno z meddržavnimi
pogodbami;
-      
zagotavljanje prostora in souporabo antenskih sistemov, če je to
tehnično izvedljivo, za oddajanje programov posebnega pomena za pokrivanje
območij v zamejstvu, kjer živi slovenska narodna skupnost, skladno z
meddržavnimi pogodbami, z njihovimi napravami na oddajnih točkah RTV Slovenija
organizacijske enote Oddajniki in zveze.
Tržne dejavnosti obsegajo:
-      
operaterstvo komunikacij in multipleksov, tehnične in komunikacijske
storitve, ki niso sestavni del javne službe;
-      
dajanje oddajne infrastrukture ter drugih nepremičnin in premičnin v
najem.
Poslovanje organizacijske enote Oddajniki
in zveze mora biti organizirano transparentno, tako da onemogoča spopad
interesov med javno službo in tržnimi dejavnostmi. Organizacijska enota
Oddajniki in zveze ima svojo računovodsko evidenco, ki omogoča pregled
prihodkov in odhodkov za javno službo in tržne dejavnosti. Sredstva za
izvajanje tržnih dejavnosti, ki jih enota OE Oddajniki in zveze samostojno
upravlja, morajo biti zagotovljena v letnem programsko-poslovnem načrtu.
VI/8 Organizacijska enota Glasbena
produkcija (OE-GP)
82. člen
(naloge, organizacija in vodenje)
V sklopu te enote delujejo:
-      
Simfonični orkester RTV Slovenija in Big Band RTV Slovenija lahko kot
skupna glasbena divizija,
-      
Komorni zbor RTV Slovenija,
-      
Mladinski in otroški pevski zbor RTV Slovenija.
Programske vsebine organizacijske enote Glasbena
produkcija so namenjene tako radijskim kot televizijskim programom.
Organizacijska enota glasbeni programi in
glasbena produkcija z orkestroma in zborovskimi ansambli po naročilu
programskih uredništev Radia in Televizije realizira glasbene programe za
arhivske posnetke, koncertne programe in druga naročila uredništev. Vodja Organizacijske enote Glasbena
produkcija pred sprejetjem programsko-produkcijskega načrta uskladi program
glasbenih sestavov z direktorjem Radia in direktorjem Televizije.
Produkcijska razmerja med
programsko-produkcijskima enotama radia oziroma televizije ter organizacijsko
enoto Glasbena produkcija temeljijo na skupnih letnih programsko-produkcijskih
načrtih in na neposrednih internih pogodbenih naročilih.
Organizacijsko enoto Glasbena produkcija
vodi vodja organizacijske enote, ki ga imenuje in razrešuje generalni direktor.
Vodja organizacijske enote Glasbena
produkcija skrbi za letni glasbenoprodukcijski spored, za koncertne programe
ter za umetniško raven ansamblov in zborov.
Vodja organizacijske enote Glasbena
produkcija je neposredno podrejen in odgovoren generalnemu direktorju RTV
Slovenija.
Vodja organizacijske enote Glasbena
produkcija je imenovan za štiri leta. Mandat vodje organizacijske enote
Glasbena produkcija je vezan na mandat generalnega direktorja, to pa pomeni, da
ob morebitni razrešitvi generalnega direktorja nadaljuje svoje delo kot vršilec
dolžnosti z vsemi dotedanjimi pristojnostmi.
Vodjo organizacijske enote Glasbena
produkcija razrešuje generalni direktor, razrešen pa je ob enakih pogojih, kot
veljajo po tem Statutu za vse vodilne oziroma vodstvene delavce zavoda.
VII. JAVNOST POSLOVANJA
83. člen
(javnost poslovanja, zagotovitev javnosti,
pogoji za omejitev javnosti)
Poslovanje RTV Slovenija je javno.
Letno poročilo se objavi na spletnih
straneh RTV Slovenija.
Vlada Republike Slovenije in organi
upravljanja morajo prejeti izvod letnega poročila z obrazložitvijo.
Letno poročilo mora vsebovati tudi
razčlembo stroškov produkcije programov po posameznih programskih sklopih oziroma
vsebinah.
Javno se objavijo tudi sklepi in stališča
nadzornega sveta ter sklepi in stališča programskega sveta oziroma njunih
delovnih teles.
Velja, da je z objavo v internem glasilu
Informator in z objavo besedila internega glasila Informator na internem spletu
RTV Slovenije zagotovljena javnost objave.
Delovanje in poslovanje RTV Slovenija je
javno, zato se posamezen akt ali pogodba razglasi za tajno le z vednostjo in
soglasjem nadzornega sveta.
VIII. SPLOŠNI AKTI RTV SLOVENIJA
84. člen
(splošni akti, njihovo sprejemanje in
predmet urejanja)
Splošni akti RTV Slovenija so pravilniki,
poslovniki ter organizacijski in drugi akti, s katerimi se urejajo druga razmerja,
ki so pomembna za upravljanje in poslovanje RTV Slovenija.
S splošnimi akti RTV Slovenija ureja vsa
razmerja, ki niso dovolj podrobno urejena z zakoni, Statutom ali kolektivnimi
pogodbami, predvsem pa:
-      
delovna razmerja in sistemizacijo delovnih mest,
-      
disciplinsko, odškodninsko odgovornost in nagrajevanje zaposlenih,
-      
avtorska in izvajalska razmerja,
-      
socialni status zaposlenih (stanovanjski standard, letovanje,
izobraževanje, pomoč itn.),
-      
osnove in merila za vrednotenje dela,
-      
finančno poslovanje,
-      
organizacijske predpise o načinu in metodah dela.
Predloge splošnih aktov pripravi vodstvo
RTV Slovenija ob sodelovanju sveta delavcev RTV Slovenija in po predhodnem
mnenju sindikata. Sprejme jih generalni direktor RTV Slovenija.
Splošni akti morajo biti usmerjeni v
optimizacijo dela in poslovanja.
85. člen
(kolektivno dogovarjanje)
Kolektivne pogodbe, ki neposredno urejajo
pravice in obveznosti zaposlenih v RTV Slovenija v celoti oziroma za posamezna
poklicna področja, v imenu ustanovitelja oziroma delodajalca podpisuje
generalni direktor.
IX. FINANCIRANJE, NAČRTOVANJE IN RAZPOREJANJE PRIHODKOV,
POSLOVANJE, RAZPOLAGANJE S SREDSTVI IN PROGRAMSKO-PRODUKCIJSKI NAČRT
86. člen
(viri financiranja, razporejanje in razrez
prihodkov)
Programi, ki jih pripravlja in oddaja RTV
Slovenija, so financirani iz plačil prispevka za programe RTV Slovenija, s
sredstvi državnega proračuna in sredstvi, pridobljenimi iz naslova tržnih
dejavnosti.
Prihodki RTV Slovenija se za radijske in
televizijske programe in druge namene razporejajo na podlagi usklajenega
letnega programsko-produkcijskega načrta.
Razrez sredstev in razmerja med posameznimi
organizacijskimi enotami in programi določa generalni direktor na podlagi
letnih programsko-produkcijskih načrtov ali po dvanajstinah, če načrt ni
sprejet, ter skladno s prednostnimi nalogami.
RTV Slovenija samostojno razpolaga s
sredstvi, ki jih ima v upravljanju. RTV Slovenija financira investicije iz
lastnih sredstev, katerih vir je tudi prodaja premoženja, od katerega se
kupnina nakaže na račun javnega zavoda RTV Slovenija.
87. člen
(ločenost finančnega poslovanja javne
službe)
RTV Slovenija mora zagotoviti, da je
poslovanje v tržnih dejavnostih organizirano ločeno od javne službe.
Prispevek za programe RTV Slovenija,
sredstva iz državnega proračuna ter druga javna sredstva in prihodki iz naslova
opravljanja javne službe je mogoče porabiti le za opravljanje javne službe, ki
je določena v zakonu.
Prihodke iz naslova tržnih dejavnosti je
mogoče porabiti za sofinanciranje javne službe, nagrajevanje ali ohranjanje in
širitev tržnih dejavnosti, vendar le na področjih, ki jih določa zakon.
88. člen
(prihodki iz naslova dejavnosti in storitev
Oddajnikov in zvez)
Presežki prihodkov nad odhodki, ki jih
ustvari RTV Slovenija z dejavnostjo Oddajnikov in zvez in s tržnimi storitvami,
so namenjeni za upravljanje in razvoj radijskih in televizijskih dejavnosti RTV
Slovenija.
89. člen
(poslovanje prek računov in podračunov pri
poslovnih bankah)
RTV Slovenija finančno posluje prek
računov, ki so vključeni v sistem enotnega zakladniškega računa države in
občin.
90. člen
(zaključni račun, poslovno poročilo, revidiranje
poslovanja)
RTV Slovenija pripravi letno poročilo in
trimesečna poročila o poslovanju.
Finančno poslovanje
programsko-produkcijskih in organizacijskih enot se med letom in ob koncu leta
ugotavlja z izkazi prihodkov in odhodkov.
Finančno poslovanje RTV Slovenija je javno.
RTV Slovenija objavi letno poročilo na spletnih straneh RTV Slovenija.
91. člen
(programsko-produkcijski načrt)
Temeljni vsebinski element v organizaciji
dela in poslovanja je programsko-produkcijski načrt, ki obsega štiri pomembne
dele, in sicer:
-      
pripravo programsko-produkcijskega načrta,
-      
sprejetje programsko-produkcijskega načrta,
-      
realizacijo oziroma uresničevanje programsko-produkcijskega načrta,
-      
nadzor nad realizacijo programsko-produkcijskega načrta.
Priprava in uresničevanje programsko-produkcijskega
načrta sta za racionalno in varčno poslovanje zavoda najpomembnejša elementa.
92. člen
(priprava programsko-produkcijskega
načrta)
Za pravočasno pripravo in dosledno
realizacijo tega načrta so odgovorni ti delavci zavoda:
-      
generalni direktor,
-      
direktor Radia in direktor Televizije,
-      
pomočnika generalnega direktorja za Radio in Televizijo za avtohtono
italijansko in madžarsko narodno skupnost,
-      
odgovorni uredniki programov,
-      
strokovni direktorji oziroma strokovni vodje ter pomočniki in svetovalci
generalnega direktorja, vodji regionalnih centrov, vodja organizacijske enote
Oddajniki in zveze ter vodje organizacijskih enot.
Generalni direktor skupaj z direktorjema
Radia in Televizije ter pomočnikoma generalnega direktorja za Radio in Televizijo
za avtohtono italijansko in madžarsko narodno skupnost pripravi programske
standarde in programske zasnove.
Direktorja Radia in Televizije ter
pomočnika generalnega direktorja za Radio in Televizijo za avtohtono
italijansko in madžarsko narodno skupnost skupaj z odgovornimi uredniki
programov pripravijo programske sheme; soglasje k njim da generalni direktor po
predhodnem mnenju uredništev.
Direktorja Radia in Televizije ter
pomočnika generalnega direktorja za Radio in Televizijo za avtohtono italijansko
in madžarsko narodno skupnost skupaj z odgovornimi uredniki programov
pripravijo programske vsebine za posamezna časovna okna programskih shem ter
letno dinamiko produkcije posameznih programskih vsebin.
Ko generalni direktor sprejme programske
sheme in programske vsebine za posamezna časovna okna, je osnutek
programsko-produkcijskega načrta pripravljen za ovrednotenje po finančnih,
kadrovskih in tehnološko-produkcijskih parametrih. Za ovrednotenje so odgovorni
producenti in uredniki posameznih programskih vsebin.
Programsko-produkcijski načrt se uskladi po
finančnih, kadrovskih in tehnološko-produkcijskih merilih, za kar so odgovorni
direktor Radia in direktor Televizije, vodji regionalnih centrov in vodja PPE
MMC.
Usklajeni predlog programsko-produkcijskega
načrta za naslednje leto generalni direktor predloži v potrditev programskemu
svetu najpozneje do zadnjega dne v mesecu novembru tekočega leta.
Programski svet RTV Slovenija na predlog
generalnega direktorja sprejme programsko-produkcijski načrt, ki je usklajen s
finančnimi možnostmi zavoda, kadrovskimi in tehnološko-produkcijskimi
zmogljivostmi in sprejetimi programskimi shemami, standardi in zasnovami.
Usklajeni programsko-produkcijski načrt za
naslednje leto mora programski svet sprejeti najpozneje do zadnjega dne v
mesecu decembru tekočega leta.
Programsko-produkcijski načrt mora biti
uresničen v celoti v obsegu dodeljenih finančnih sredstev ter kadrovskih in
tehnoloških zmogljivosti.
Za pripravo finančnega plana generalni
direktor razdeli kvoto finančnih sredstev enotam. Kvota je namenjena pokrivanju
programskih stroškov, stroškov dela, amortizacije in vseh ostalih stroškov, ki
nastajajo oziroma se planirajo v enoti. Direktorja Radia oziroma Televizije ter
vodji regionalnih centrov razdelijo dodeljene kvote po uredništvih. Odgovorni
uredniki so odgovorni za celotne stroške uredništva.
Enake pravice in obveznosti, kot so v tem
členu določene za direktorja Radia oziroma Televizije, veljajo tudi za
pomočnika generalnega direktorja za Radio in Televizijo za avtohtono
italijansko in madžarsko narodno skupnost.
Po dodelitvi pravice do razpolaganja s temi
sredstvi odgovorni uredniki programov določijo nadaljnjo delitev na sredstva,
potrebna za nakup tuje produkcije (programske pravice), ter sredstva, ki so po
Zakonu o RTV Slovenija namenjena odkupu slovenskih avdiovizualnih del
neodvisnih producentov.
Producenti so odgovorni za gospodarno in
varčno uporabo dodeljenih sredstev in zneska ne smejo prekoračiti.
Producenti za uresničitev posameznih
projektov in oddaj sodelujejo z uredniki posameznih programskih vsebin in vodji
organizacijskih enot radijske oziroma televizijske produkcije.
O racionalni porabi finančnih sredstev,
namenjenih uresničitvi programsko-produkcijskega načrta, generalni direktor
vsako četrtletje v pisni obliki poroča nadzornemu svetu.

Statut javnega zavoda Radiotelevizija
Slovenija (Uradni list RS, št. 106/06)
vsebuje naslednje prehodne in končne določbe:
»X. PREHODNE IN KONČNE DOLOČBE
93. člen
(prenehanje
mandatov odgovornim urednikom)
Z dnem uveljavitve tega statuta preneha
mandat odgovornim urednikom. S tem dnem generalni direktor na predlog
direktorja Radia oziroma direktorja Televizije, oziroma na predlog pomočnika
generalnega direktorja za Radio in Televizijo za avtohtono narodno skupnost
imenuje vršilce dolžnosti odgovornih urednikov, ti pa vršilce dolžnosti
urednikov posameznih uredništev znotraj posameznih programsko-produkcijskih
enot.
Z dnem uveljavitve tega statuta prenehajo
mandati predstojnikom notranjih organizacijskih enot:
-      
direktorju Regionalnega centra v Kopru,
-      
direktorju Regionalnega centra v Mariboru,
-      
direktorju organizacijske enote Oddajniki in zveze,
-      
vodji organizacijske enote Radijska produkcija,
-      
vodji organizacijske enote Televizijska produkcija,
-      
vodji organizacijske enote Glasbena produkcija.
Z dnem uveljavitve tega statuta prenehajo
mandati dosedanjim pomočnikom generalnega direktorja.
94. člen
(veljavnost in
postopek sprememb Statuta, uskladitev organiziranosti, uskladitev splošnih
aktov, ureditev nujne obveznosti ob stavki)
Statut začne veljati dan po objavi v
Uradnem listu Republike Slovenije.
Določbi 92. člena, ki urejata rok za
sprejemanje programsko-produkcijskega načrta, začneta veljati leta 2007 za
sprejemanje programsko-produkcijskega načrta za leto 2008.
Generalni direktor je dolžan organiziranost
RTV Slovenija uskladiti s statutom v 12 mesecih od uveljavitve statuta.
Generalni direktor je dolžan skleniti
pogodbo z reprezentativnimi sindikati v RTV Slovenija, s katero bo opredeljeno,
kaj obsega nujna obveznost ob stavki.
Programski svet izvoli varuha pravic v roku
šestih mesecev po uveljavitvi statuta ter v istem roku sprejme pravilnik o
delovanju tega instituta.
Splošni akti morajo biti sprejeti v 24
mesecih od uveljavitve statuta.
Spremembe in dopolnitve statuta se
sprejemajo enako kot statut.«.

Spremembe in dopolnitve Statuta Javnega zavoda
Radiotelevizije Slovenija (Uradni list RS, št. 9/12)
vsebujejo naslednje prehodne in končne določbe:
»PREHODNE IN KONČNE DOLOČBE
13. člen
(odgovorni
urednik)
Z dnem veljavnosti teh sprememb in
dopolnitev Statuta zaradi organizacijskih in strukturnih razlogov preneha
potreba po opravljanju dela odgovornega urednika uredniško-producentske enote
MMC, s čimer mu preneha funkcija in preneha mandat.
14. člen
(prehodna
določba)
Generalni direktor je dolžan organiziranost
RTV Slovenija uskladiti s temi spremembami v 6-tih mesecih od njihove uveljavitve.
Generalni direktor je dolžan splošne akte
zavoda uskladiti s temi spremembami v 6-tih mesecih od njihove uveljavitve.
15. člen
(veljavnost)
Te spremembe in dopolnitve Statuta začnejo
veljati naslednji dan po objavi v Uradnem listu Republike Slovenije.«.

Sprememba Statuta javnega zavoda
Radiotelevizije Slovenija (Uradni list RS, št. 55/14)
vsebuje naslednjo končno določbo:
»2. člen
(veljavnost)
Te spremembe in dopolnitve Statuta začnejo
veljati naslednji dan po
objavi v Uradnem listu Republike Slovenije.«.

Spremembe in dopolnitve Statuta javnega zavoda
Radiotelevizije Slovenija (Uradni list RS, št. 34/15) vsebujejo
naslednje prehodne in končne določbe:
»PREHODNE IN KONČNE DOLOČBE
3. člen
(prehodna
določba)
Generalni direktor je dolžan organiziranost
Radiotelevizije Slovenija uskladiti s temi spremembami v 6-tih mesecih od njihove
uveljavitve. 
Generalni direktor je dolžan splošne akte
zavoda uskladiti s temi spremembami v 6-tih mesecih od njihove uveljavitve.
4. člen
(veljavnost)
Te spremembe in dopolnitve Statuta začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve Statuta javnega zavoda
Radiotelevizije Slovenija (Uradni list RS, št. 3/17)
vsebujejo naslednjo končno določbo:
»2. člen
(veljavnost)
Te spremembe in dopolnitve Statuta začnejo
veljati naslednji dan po objavi v Uradnem listu Republike Slovenije.«.

Spremembe in dopolnitve Statuta javnega zavoda
RADIOTELEVIZIJE SLOVENIJA (Uradni list RS, št. 92/22)
vsebujejo naslednje prehodne in končno določbo:
»PREHODNE IN KONČNA DOLOČBA
13. člen
(odgovorni urednik MMC)
Z dnem veljavnosti teh sprememb in
dopolnitev statuta začnejo teči roki za imenovanje odgovornega urednika MMC.
14. člen
(odgovorna urednika)
Z dnem veljavnosti teh sprememb in
dopolnitev statuta začnejo teči roki za imenovanje odgovornega urednika
Informativnega programa drugega programa Televizije Slovenija.
Dosedanja odgovorna urednica Informativnega
programa nadaljuje mandat kot odgovorna urednica Informativnega programa prvega
programa Televizije Slovenija.
15. člen
(prehodna določba)
Generalni direktor je dolžan organiziranost
RTV Slovenija uskladiti s temi spremembami v 6-tih mesecih od njihove
uveljavitve.
Generalni direktor je dolžan splošne akte
zavoda uskladiti s temi spremembami v 6-tih mesecih od njihove uveljavitve.
16. člen
(veljavnost)
Te spremembe in dopolnitve statuta začnejo
veljati naslednji dan po objavi v Uradnem listu Republike Slovenije.«.