1. SPLOŠNE DOLOČBE
1. člen
Fakulteta za zdravstvo Angele Boškin se je na podlagi Odloka
o spremembah in dopolnitvah Odloka o preoblikovanju samostojnega visokošolskega
zavoda Visoka šola za zdravstveno nego Jesenice v Fakulteto za zdravstvo
Jesenice (Uradni list RS, št. 80/16) preimenovala iz Fakultete za zdravstvo
Jesenice, ki je nastala z Odlokom o preoblikovanju samostojnega visokošolskega
zavoda Visoka šola za zdravstveno nego Jesenice v Fakulteto za zdravstvo
Jesenice (Uradni list RS, št. 41/14). Fakulteta za zdravstvo Angele Boškin je
samostojni visokošolski zavod, katerega ustanoviteljica je Občina Jesenice.
Fakulteta za zdravstvo Angele Boškin (v nadaljevanju FZAB)
izvaja dejavnosti, ki so usklajene z nacionalnim programom visokega šolstva in
nacionalnim programom izobraževalnega, znanstveno-raziskovalnega ter
mednarodnega dela.
FZAB izvaja študijske programe na vseh treh bolonjskih
stopnjah s področja zdravstva in družboslovja v povezavi z zdravstvom.
FZAB je samostojna pravna oseba in izvaja dejavnost iz
prejšnjega odstavka po načelu avtonomije stroke.
2. člen
Ime visokošolskega zavoda je: FAKULTETA ZA ZDRAVSTVO ANGELE
BOŠKIN
Skrajšano ime zavoda je: FZAB
Sedež zavoda je: Spodnji Plavž 3, Jesenice
Zavod lahko spremeni ime in sedež ob soglasju z ustanoviteljem.
Visokošolski zavod v mednarodnem poslovanju uporablja
naslednje ime:
ANGELA BOŠKIN FACULTY OF HEALTH CARE
Skrajšano ime v angleščini je: ABFHC
FZAB ima akreditirano dislocirano enoto, Študijsko središče
Ljubljana, s sedežem na naslovu Ob železnici 30 a.
3. člen
FZAB ima svoj zaščitni znak in enotno grafično podobo. Enotna
podoba se uredi s pravilnikom, ki ga sprejme Senat visokošolskega zavoda.
FZAB ima pečat okrogle oblike s premerom 35 mm in napisom
»Fakulteta za zdravstvo Angele Boškin« ter grbom Republike Slovenije.
Pečat uporablja FZAB v pravnem prometu za žigosanje vseh
aktov, dokumentov in dopisov, ki jih pošilja ali izdaja organom, organizacijam
in drugim osebam ter za žigosanje finančne in knjigovodske dokumentacije.
V mednarodnem poslovanju FZAB uporablja pečat z mednarodnim
imenom »Angela Boškin Faculty of Health Care«. Pod grbom Republike Slovenije je
navedeno ime države »Slovenia«.
4. člen
FZAB izvaja nacionalni program visokega šolstva na področju
akreditiranih študijskih programov in nacionalni znanstveno-raziskovalni in
razvojni program ter opravlja druge, z zakonom in odlokom, določene dejavnosti.
FZAB izvaja pedagoško, izobraževalno in
znanstveno-raziskovalno ter razvojno in svetovalno delo z zaposlenimi na FZAB
ter pogodbeni sodelavci.
Z besedo »Zaposleni« se v tem Statutu označujejo vsi delavci
FZAB, ki imajo z FZAB sklenjeno pogodbo o zaposlitvi v skladu z delovnopravno
zakonodajo (zaposleni za polni ali skrajšan delovni čas, dopolnilno zaposleni,
zaposleni za nedoločen čas in zaposleni za določen čas).
»Pogodbeni sodelavci« se v tem Statutu označujejo vsi
sodelavci FZAB s katerimi FZAB sodeluje na podlagi obligacijskih pogodb
(mandatne pogodbe, avtorske pogodbe, podjemne pogodbe …) in s FZAB nimajo
sklenjene pogodbe o zaposlitvi.
5. člen
FZAB je pri izvajanju svoje dejavnosti avtonomna.
Svojo avtonomijo uresničuje s tem, da v izvajanju študijske,
znanstveno-raziskovalne, izobraževalne in razvojno-inovacijske dejavnosti
samostojno:
-       
oblikuje strategijo svojega razvoja,
-       
določa pravila svoje notranje organizacije in delovanja,
-       
oblikuje in sprejema študijske in znanstveno raziskovalne programe ter
določa način njihovega izvajanja,
-       
sprejema merila za izvolitev v naziv visokošolskih učiteljev,
znanstvenih delavcev in visokošolskih sodelavcev,
-       
izvaja izobraževalno, raziskovalno in razvojno delo,
-       
odloča o vključevanju visokošolskih učiteljev, znanstvenih delavcev in
visokošolskih sodelavcev v delo visokošolskega zavoda,
-       
odloča o oblikah študijske, znanstveno-raziskovalnega in pedagoško-izobraževalnega
sodelovanja z drugimi organizacijami,
-       
odloča o volitvah, imenovanjih in odpoklicu organov v skladu s statutom
in pravilniki visokošolskega zavoda,
-       
upravlja s premoženjem v skladu z določili področne zakonodaje ter
sklenjene pogodbe o upravljanju.
2. DEJAVNOSTI FZAB
6. člen
Glavno študijsko področje delovanja FZAB po ISCED
klasifikaciji je zdravstvo (72). Strategija razvoja študijskih programov,
znanstveno raziskovalnega in razvojnega dela FZAB je tesno povezana z
družbenimi (31) in upravnimi (34) vedami.
Glavna znanstvena disciplina po Frascatijevi klasifikaciji je
medicinska veda (3), vendar je znanstveno raziskovalno in razvojno delo FZAB
interdisciplinarno z družboslovnimi vedami (5).
Dejavnost FZAB obsega:
-       
visokošolsko izobraževanje na vseh bolonjskih stopnjah izobraževanja, v
skladu z akreditiranimi študijskimi programi fakultete, ki jih izvaja sama ali
v sodelovanju z drugimi visokošolskimi zavodi v Sloveniji in tujini;
-       
dejavnost znanstvenega, raziskovalnega (temeljnega in aplikativnega) in
razvojnega dela z enega ali več sorodnih oziroma med seboj povezanih
znanstvenih področij, disciplin in strok;
-       
dejavnost mednarodnega delovanja (izmenjave študentov, visokošolskih
učiteljev, raziskovalcev, raziskovalni projekti, razvojni projekti, skupni študijski
programi, mednarodni študijski programi idr.);
-       
dejavnost podiplomskega profesionalnega izobraževanja na področju
zdravstva in v povezavi z družboslovjem z ekspertnim svetovanjem, organizacijo
strokovnih in znanstvenih srečanj;
-       
informacijska in dokumentacijska dejavnost;
-       
založniška dejavnost;
-       
druge dejavnosti, ki povezujejo visokošolsko izobraževanje, kontinuirano
profesionalno izobraževanje z raziskovalno in inovacijsko dejavnostjo na vseh
nivojih terciarnega izobraževanja.
FZAB izvaja javna pooblastila v skladu z zakoni.
Za izvajanje študijskih programov in znanstveno
raziskovalnega dela ter drugih navedenih dejavnosti se FZAB neposredno povezuje
z zdravstvenimi zavodi doma in v tujini, visokošolskimi ustanovami,
fakultetami, univerzami in raziskovalnimi zavodi.
7. člen
Dejavnost zavoda je v skladu s predpisom o standardni
klasifikaciji dejavnosti naslednja:
47.621   Trgovina drobno v specializiranih
prodajalnah s papirjem in pisalnimi potrebščinami
56.102   Okrepčevalnice in podobni obrati
58.1       Izdajanje knjig, periodike in
drugo založništvo
58.110   Izdajanje knjig
58.130   Izdajanje časopisov
58.140   Izdajanje revij in druge periodike
58.190   Drugo založništvo
63.1       Obdelava podatkov in s tem
povezane dejavnosti; obratovanje spletnih portalov
63.110   Obdelava podatkov in s tem povezane
dejavnosti
63.12     Obratovanje spletnih portalov
63.120   Obratovanje spletnih portalov
68.200   Oddajanje in obratovanje lastnih ali
najetih nepremičnin
70.220   Drugo podjetniško in poslovno
svetovanje
72.1       Raziskovalna in razvojna dejavnost
na področju naravoslovja in tehnologije
72.190   Raziskovalna in razvojna dejavnost
na področju naravoslovja in tehnologije
72.200   Raziskovalna in razvojna dejavnost
na področju družboslovja in humanistike
73.1       Oglaševanje
73.200   Raziskovanje trga in javnega mnenja
74.300   Prevajanje in tolmačenje
77.330   Dajanje pisarniške opreme in
računalniških naprav v najem in zakup
77.390   Dajanje drugih strojev, naprav in
opredmetenih sredstev v najem in zakup
82.110   Nudenje celovitih pisarniških
storitev
82.190   Fotokopiranje, priprava dokumentov
in druge posamične pisarniške dejavnosti
82.300   Organiziranje razstav, sejmov,
srečanj
82.9       Druge spremljajoče dejavnosti za
poslovanje
85.422   Visokošolsko izobraževanje
85.5       Drugo izobraževanje,
izpopolnjevanje in usposabljanje
85.590   Drugje nerazvrščeno izobraževanje,
izpopolnjevanje in usposabljanje
85.600   Pomožne dejavnosti za izobraževanje
91.011   Dejavnost knjižnic
93.190   Druge športne dejavnosti
94.120   Dejavnost strokovnih združenj
94.9       Dejavnost drugih članskih
organizacij
8. člen
FZAB lahko ustanovi dislocirane enote v Sloveniji ali izven,
kjer izvaja akreditirane študijske programe na terciarnem nivoju izobraževanja,
druge oblike kontinuiranega profesionalnega izobraževanja in znanstveno
raziskovalno ter razvojno delo.
O ustanovitvi dislociranih enot izven sedeža FZAB mora FZAB
pridobiti predhodno soglasje ustanovitelja. Pred njihovo akreditacijo
razpravljata in odločata tudi Senat in Upravni odbor FZAB. Dislocirane enote
niso pravne osebe in nimajo pooblastil v pravnem prometu.
FZAB lahko v okviru svoje dejavnosti ter po predhodnem
soglasju ustanovitelja ustanovi zavod, gospodarsko družbo, ustanovo ali drugo
pravno osebo, če je to v interesu nadaljnjega razvoja FZAB in razvoja visokega
šolstva in znanstveno raziskovalnega dela v regiji in širše. Predhodno o tem
razpravljata in odločata Senat in Upravni odbor FZAB, ki podata predlog
ustanovitelju.
3. PRAVNA SPOSOBNOST FZAB
9. člen
FZAB je samostojni visokošolski zavod, ki izvaja dejavnost v
okviru nacionalnega programa visokega šolstva in nacionalnega raziskovalnega in
razvojnega programa in v pravnem prometu nastopa v imenu in za račun FZAB.
10. člen
Pri izvajanju dejavnosti, za katere Republika Slovenija ne
zagotavlja sredstev, nastopa FZAB v svojem imenu in za svoj račun. Za
obveznosti, ki nastanejo z opravljanjem te dejavnosti, odgovarja FZAB.
Za izvajanje dejavnosti iz prvega odstavka tega člena,
zaposluje FZAB pedagoško, izobraževalno-raziskovalno, raziskovalno in drugo
osebje v skladu s Statutom in Aktom o sistemizaciji.
4. ORGANI FZAB
11. člen
Organi FZAB so:
-       
Dekan
-       
Senat
-       
Akademski zbor
-       
Upravni odbor
-       
Študentski svet
4.1 Dekan
12. člen
Dekan FZAB zastopa, vodi in predstavlja fakulteto. Dekan je
poslovodni organ in strokovni vodja fakultete.
Dekana med njegovo odsotnostjo nadomešča prodekan za
izobraževanje na študijskih programih prve stopnje, v primeru njegove
odsotnosti pa prodekan za izobraževanje na študijskih programih druge in tretje
stopnje. V primeru daljše odsotnosti lahko Dekan izda tudi generalno
pooblastilo za nadomeščanje.
13. člen
Naloge Dekana so zlasti:
-       
predstavlja in zastopa FZAB;
-       
organizira, vodi in usklajuje pedagoško-izobraževalno,
znanstveno-raziskovalno, mednarodno dejavnost, razvojno delo ter poslovanje
FZAB;
-       
usklajuje in nadzira organiziranost dela in poslovanje FZAB skladno s
sprejetim razvojnim programom in letnimi načrti;
-       
samostojno odloča o razpolaganju s sredstvi v skladu s sprejetim letnim
finančnim načrtom, ki ga potrdi Upravni odbor FZAB. S sredstvi pridobljenimi na
osnovi koncesijske pogodbe ravna v skladu z določili le-te;
-       
skrbi za spremljanje, ugotavljanje in zagotavljanje kakovosti dela na
študijskih programih, raziskovalnem, razvojnem in strokovnem delu;
-       
odgovarja za pripravo letnega poročila o kakovosti (samoevalvacija);
-       
v skladu s svojimi pooblastili skrbi in odgovarja za zakonitost dela;
-       
predlaga temelje razvojne in poslovne politike;
-       
predlaga ustanavljanje ali ukinjanje organizacijskih enot znotraj FZAB
in dislociranih enot FZAB;
-       
odloča o izvrševanju tistih opravil s področja materialnega poslovanja,
ki so potrebna za tekoče in nemoteno izvajanje sprejetih programov iz
nacionalnega programa visokega šolstva;
-       
najmanj enkrat letno poroča o delu Senatu, Akademskemu zboru in
ustanovitelju;
-       
izdaja interna pravila;
-       
sklicuje in vodi seje Senata in kolegije Dekana;
-       
nadzira izvrševanje sklepov Senata in Upravnega odbora;
-       
predlaga Senatu kandidate za prodekane, člane komisij in druga delovna
telesa Senata;
-       
s soglasjem Senata FZAB imenuje prodekane, predstojnike kateder in
komisije ter druga delovna telesa na področju delovanja Senata;
-       
imenuje: predstojnike oddelkov, inštitutov, centrov visokošolskega
zavoda, vodjo knjižnice, tajnika in odloča o delovnih razmerjih drugih delavcev
FZAB;
-       
kot prvostopenjski organ odloča o vlogah in pritožbah študentov visokošolskega
zavoda v študijskih zadevah, če ni drugače določeno;
-       
podpisuje diplome in druga potrdila o uspešno opravljenih obveznostih po
programih izobraževanja in usposabljanja na visokošolskem zavodu;
-       
predlaga letni načrt dela Senatu in Upravnemu odboru;
-       
opravlja druge naloge v skladu z zakonom, ustanovitvenim aktom, Statutom
in drugimi splošnimi akti FZAB;
-       
sprejema splošne akte FZAB, potrebne za izboljšanje sistema vodenja;
-       
razpisuje volitve v organe fakultete, razen volitev dekana.
14. člen
Za dekana je lahko izvoljen, kdor je na FZAB zaposlen kot
visokošolski učitelj in izpolnjuje ostale pogoje.
Dekan je izvoljen za dobo 4 let. Dekan je lahko ponovno
izvoljen, vendar za skupno mandatno dobo največ 8 let.
Dekana na splošnih in neposrednih volitvah izvolijo tri
skupine volivcev:
1.     
visokošolski učitelji, znanstveni delavci in visokošolski sodelavci, ki
imajo na FZAB sklenjeno pogodbo o zaposlitvi v skladu z delovnopravno
zakonodajo,
2.     
študenti in
3.     
ostali delavci, ki imajo na FZAB sklenjeno pogodbo o zaposlitvi za polni
delovni čas.
Skupine volivcev imajo različen odstotek števila glasov v
skupnem obsegu vseh glasov, in sicer ima skupina visokošolskih učiteljev,
znanstvenih delavcev in visokošolskih sodelavcev iz 1. točke prejšnjega
odstavka 65 odstotkov vseh glasov, skupina študentov iz 2. točke prejšnjega
odstavka 20 odstotkov vseh glasov in skupina ostalih delavcev iz 3. točke
prejšnjega odstavka 15 odstotkov vseh glasov.
Postopek volitev dekana je natančneje opisan v Pravilniku o
volitvah organov FZAB.
15. člen
Postopek za imenovanje Dekana se začne najmanj šest mesecev
pred iztekom mandata Dekana oziroma čimprej po prenehanju funkcije dekana iz
drugih razlogov.
Sklep o razpisu volitev sprejme Senat ter imenuje volilno
komisijo.
Sklep o razpisu volitev dekana vsebuje tudi:
-       
poimensko sestavo volilne komisije,
-       
rokovnik za posamezne volilna opravila, zlasti dan začetka volilnih
opravil, rok za vložitev kandidature in dan volitev ter
-       
podatek o prostoru, kjer bo potekalo glasovanje, in o času glasovanja.
Naloge volilne komisije so zlasti:
-       
preverba veljavnosti kandidatur kandidatov,
-       
objava seznama kandidatur,
-       
organizacija javne predstavitve kandidatov za dekana,
-       
priprava volilnega imenika,
-       
priprava glasovnic in drugega volilnega gradiva in
-       
skrb za izvedbo in veljavnost glasovanja.
Sestavo volilne komisije in njene naloge podrobneje ureja
Pravilnik o volitvah organov FZAB.
Volilna komisija odloča z večino glasov članov.
V sklepu od začetka postopka za izvolitev Dekana, Senat FZAB
določi rok za vložitev kandidatur, ki ne sme biti krajši od 15 dni in ne daljši
od 30 dni od dneva izdaje sklepa.
16. člen
Kandidature se vlagajo v dekanatu neposredno ali priporočeno
po pošti. Kandidaturi mora biti priloženo pisno soglasje in ostale priloge, ki
jih predvideva Pravilnik o volitvah organov FZAB.
Volilna komisija preveri veljavnost kandidatur in jih
najkasneje naslednji delovni dan objavi, ter predloži senatu seznam veljavnih
kandidatur.
17. člen
Kandidate za Dekana lahko predlaga:
-       
akademski zbor FZAB;
-       
katedre FZAB;
-       
vsaj 5 oseb z volilno pravico.
Kandidat za Dekana FZAB mora izpolnjevati naslednje pogoje:
-       
da je na FZAB zaposlen kot visokošolski učitelj in izvoljen v naziv
docent, izredni profesor ali redni profesor;
-       
da je priznan strokovnjak in raziskovalec s področja zdravstvenih ved;
-       
da se je v okviru dodiplomskega študija ali podiplomskega študija
izobraževal na programih s področja zdravstva;
-       
da ima 15 let delovnih izkušenj, od tega najmanj 4 leta vodstvenih
izkušenj;
-       
da v okviru svoje profesionalne kariere dokazuje aktivno delo na
področju zdravstva, študijskih programov fakultete, visokega šolstva in
raziskovanja.
18. člen
Volilna komisija pripravi volilni imenik vseh volivcev,
razdeljen na tri dele po skupinah volivcev, upoštevaje stanje 15 dni pred
dnevom volitev.
Volilna komisija poskrbi, da je volilni imenik dostopen na
fakulteti v dekanatu vsaj 10 dni pred dnevom volitev.
Najpozneje dan pred dnem volitev, volilna komisija pripravi
volilno gradivo: glasovnice, obrazec zapisnika o poteku volitev in o rezultatih
glasovanja.
Podrobneje naloge volilne komisije in celoten postopek
volitev dekana ureja Pravilnik o volitvah organov FZAB.
19. člen
Volilna komisija poročilo o izidu volitev za dekana javno
objavi v dekanatu in ga predloži senatu.
Za dekana fakultete je izvoljen kandidat, ki je dobil več kot
50 odstotkov veljavnih glasov, vselej upoštevaje pravila glede teže glasov
posameznih skupin volivcev.
Če nihče od kandidatov ni dobil potrebne večine veljavnih
glasov, se volitve ponovijo v drugem krogu za tista dva kandidata, ki sta v
prvem krogu dobila največ glasov, na glasovnici pa sta kandidata navedena po
vrstnem redu glede na število dobljenih glasov v prvem krogu volitev.
Drugi krog volitev se opravi najpozneje v 14 dneh po prvem
krogu.
Če na volitvah v prvem krogu dobi več kandidatov enako
najvišje oziroma enako drugo najvišje število glasov, določi izbiro kandidatov
za ponovno glasovanje med kandidati z enakim številom glasov volilna komisija z
žrebom.
V drugem krogu je izvoljen tisti kandidat, ki dobi večino
veljavnih glasov, upoštevaje pravila glede teže glasov posameznih skupin
volivcev. Če dobita oba kandidata enako število glasov, se dekana izbere z
žrebom, ki ga opravi volilna komisija.
Senat na podlagi poročila o izidu volitev na seji ugotovi
rezultate volitev dekana in imenuje Dekana. Sejo vodi najstarejši član Senata,
ki ni kandidat za Dekana. Na seji mora biti prisotna večina vseh članov Senata.
Pogodbo o zaposlitvi sklene z Dekanom predsednik Upravnega
odbora FZAB.
Novoizvoljeni Dekan nastopi svojo funkcijo z dnem prenehanja
funkcije prejšnjemu Dekanu.
20. člen
Če kandidature za dekana ne vloži noben kandidat oziroma če do
izteka mandata dekana ni izvoljen nov dekan za naslednje mandatno obdobje,
Senat imenuje dekana izmed visokošolskih učiteljev fakultete, ki izpolnjujejo
pogoje za dekana. Mandatna doba dekana, ki ni izvoljen na splošnih in
neposrednih volitvah, traja eno leto.
Visokošolski učitelj mora pred imenovanjem podati svoje
soglasje.
Če soglasja k imenovanju na funkcijo dekana ne poda nihče
izmed predlaganih visokošolskih učiteljev fakultete, ki izpolnjujejo pogoje za
dekana, lahko senat za največ šest mesecev bodisi podaljša mandat sedanjemu
dekanu ob njegovem soglasju bodisi imenuje vršilca dolžnosti dekana.
Mandat šestih mesecev se lahko s sklepom senata in ob
soglasju dekana oziroma vršilca dolžnosti dekana še dvakrat podaljša, vsakokrat
za največ šest mesecev.
Najkasneje pred drugim (in zadnjim dovoljenim) podaljšanjem
mandata mora biti sprejet nov sklep o razpisu volitev iz 8. člena tega
Pravilnika.
21. člen
Dekanu FZAB preneha funkcija: s potekom mandata, s
prenehanjem delovnega razmerja na FZAB, z odstopom, z razrešitvijo.
Dekan je lahko razrešen pred potekom mandata:
-       
iz razlogov določenih v predpisih o zavodih,
-       
če neutemeljeno ne uresničuje sklepov organov FZAB,
-       
če ne ravna po veljavnih predpisih in notranjih aktih FZAB,
-       
če z nepravilnim in nevestnim delom povzroči FZAB večjo škodo,
-       
če zanemarja ali malomarno opravlja svoje naloge tako, da nastanejo ali
bi lahko nastale hujše motnje pri opravljanju dejavnosti FZAB.
22. člen
Senat mora pred sklepom o razrešitvi dekana pridobiti
predhodno mnenje Akademskega zbora za razrešitev ter seznaniti Dekana o
razlogih za razrešitev in mu dati možnost, da se o njih izjavi. Obrazloženi
sklep Senata o predčasni razrešitvi Dekana mora biti sprejet z večino vseh
članov Senata.
Akademski zbor je dolžan dati svoje mnenje v roku 30 dni od
dne prejema zaprosila v obliki obrazloženega sklepa, ki mora biti sprejet z
večino glasov vseh članov Akademskega zbora. Pobudo za razrešitev lahko
Akademskemu zboru podajo katedre FZAB ali najmanj polovica visokošolskih
učiteljev ali znanstvenih delavcev, zaposlenih na FZAB.
23. člen
Če Dekanu predčasno preneha mandat oziroma, če nihče izmed
prijavljenih kandidatov za Dekana ni izvoljen, do izvolitve novega Dekana
opravlja naloge Dekana vršilec dolžnosti Dekana za dobo največ šest mesecev, ki
ga imenuje Senat iz vrst prodekanov FZAB ali članov Senata.
Sklep o razpisu volitev Dekana mora biti v primeru iz
prejšnjega odstavka sprejet v najkrajšem možnem času. Z izvolitvijo novega
dekana preneha mandat vršilcu dolžnosti dekana.
4.1.1 Prodekani FZAB
24. člen
Prodekani pomagajo Dekanu pri opravljanju njegovih nalog s
posameznega področja za katerega so imenovani.
FZAB ima prodekane za naslednja področja:
-       
prodekan za izobraževanje na študijskih programih prve stopnje;
-       
prodekan za izobraževanje na študijskih programih druge in tretje
stopnje;
-       
prodekan za raziskovanje in razvoj.
FZAB ima lahko tudi prodekane za druga področja. Posamezen
prodekan lahko pokriva tudi več področij. V kolikor ena prodekan pokriva
študijske programe prve, druge in tretje stopnje, ima naziv prodekan za
izobraževanje. Obseg dela prodekanov je lahko od 0,2 do 1 FTE. Število
prodekanov in njihove naloge določi s soglasjem Senata Dekan, s sklepom o
imenovanju prodekana.
25. člen
Dekan FZAB imenuje prodekane FZAB iz vrst visokošolskih učiteljev
ali znanstvenih delavcev, potem ko pridobi o kandidatih za prodekane soglasje
Senata FZAB.
Prodekani so imenovani za dobo dveh let in so lahko ponovno
imenovani. Senat lahko prodekana razreši s sklepom, ki je bil sprejet z večino
vseh članov, pred iztekom njegovega mandata, na temelju obrazloženega predloga
Dekana.
Z izvolitvijo novega Dekana FZAB in z imenovanjem novih
prodekanov prenehajo funkcije dotedanjih prodekanov.
26. člen
Prodekan za izobraževanje na študijskih programih prve
stopnje je odgovoren za sistemsko ureditev vprašanj, ki se nanašajo na
pedagoški proces in študente na študijskih programih prve stopnje, programih za
izpopolnjevanje in za ostale oblike kontinuiranega profesionalnega
podiplomskega izobraževanja, ter za urejanje tekoče problematike s teh
področij.
Naloge so:
-       
organiziranje, usklajevanje in spremljanje izvajanja študijske
dejavnosti ter vseh drugih oblik kontinuiranega profesionalnega podiplomskega
izobraževanja;
-       
daje pobude za spremembe obstoječih in za pripravo novih študijskih
programov;
-       
usklajuje delo za pridobivanje akreditacij za nove študijske programe;
-       
usklajuje delo kateder in organizacijskih enot s področja študijskih
programov;
-       
povezuje pedagoško, razvojno in raziskovalno delo na študijskih
programih in pripravlja razvojne prioritete, ki izhajajo iz študijskih
programov in potreb na področju akreditacije programov;
-       
odgovarja za strokovno in razvojno učinkovitost visokošolskih učiteljev
na študijskih programih;
-       
usklajevanje, načrtovanje, izvajanje in nenehno izboljševanje aktivnosti
na področju celovitega obvladovanja sistema vodenja kakovosti na področju
delovanja prodekana;
-       
odgovornost za urejenost evidenc in pripravo postopkov za ponovno
akreditacijo študijskih programov;
-       
usklajuje in nadzira vključevanje gostujočih učiteljev in strokovnjakov
iz zdravstva in širše v pedagoški proces;
-       
usklajuje in nadzira vključevanje visokošolskih učiteljev in študentov
iz tujine v pedagoški proces na FZAB;
-       
usklajuje in nadzira vključevanje visokošolskih učiteljev in študentov
na tujih visokošolskih zavodih v pedagoški proces v okviru mednarodnih
izmenjav;
-       
ustvarjanje povezav in mrež na področju izvajanja študijske dejavnosti
in razvojnega dela v RS in EU;
-       
prevzema programsko odgovornost za izvedbo strokovnih in razvojnih
dogodkov ter izobraževanje kliničnih mentorjev v učnih bazah;
-       
opravlja strokovno delo v zvezi z izvrševanjem pravilnikov na področju
študijske dejavnosti in drugega izobraževanja;
-       
daje Dekanu predloge v zvezi s študijsko odsotnostjo učiteljev in
sodelavcev in opravljanjem pedagoškega in razvojnega dela zaposlenih ter
njihovim kariernim razvojem;
-       
sodeluje pri delu organov FZAB v okviru svoje pristojnosti;
-       
po pooblastilu Dekana opravlja dela in naloge iz njegove pristojnosti;
-       
opravlja druge naloge po navodilih Dekana FZAB.
27. člen
Prodekan za izobraževanje na študijskih programih druge in
tretje stopnje je odgovoren za sistemsko ureditev vprašanj, ki se nanašajo na
pedagoški proces in študente na študijskih programih druge in tretje stopnje
ter za urejanje tekoče problematike s teh področij.
Naloge so:
-       
organiziranje, usklajevanje in spremljanje izvajanja študijske
dejavnosti ter vseh drugih oblik podiplomskega izobraževanja na drugi in tretji
stopnji izobraževanja;
-       
daje pobude za spremembe obstoječih in za pripravo novih študijskih
programov;
-       
usklajuje delo za pridobivanje akreditacij za nove študijske programe;
-       
usklajuje delo kateder in organizacijskih enot s področja študijskih
programov;
-       
povezuje pedagoško, razvojno in raziskovalno delo na študijskih
programih in pripravlja razvojne in raziskovalne prioritete, ki izhajajo iz
študijskih programov in potreb na področju akreditacije študijskih programov;
-       
odgovarja za znanstveno raziskovalno učinkovitost visokošolskih
učiteljev na študijskih programih in razvoj znanstvenih disciplin, na katerih
so akreditirani študijski programi;
-       
usklajevanje, načrtovanje, izvajanje in nenehno izboljševanje aktivnosti
na področju celovitega obvladovanja sistema vodenja kakovosti na področju
delovanja prodekana;
-       
odgovornost za urejenost evidenc in pripravo postopkov za ponovno
akreditacijo študijskih programov;
-       
usklajuje in nadzira vključevanje gostujočih učiteljev in strokovnjakov
iz zdravstva in širše v pedagoški proces;
-       
usklajuje in nadzira vključevanje visokošolskih učiteljev in študentov
iz tujine v pedagoški proces na FZAB;
-       
usklajuje in nadzira vključevanje visokošolskih učiteljev in študentov
na tujih visokošolskih zavodih v pedagoški proces v okviru mednarodnih
izmenjav;
-       
ustvarjanje povezav in mrež na področju izvajanja študijske dejavnosti
in razvojnega dela v RS in EU;
-       
prevzema programsko odgovornost za izvedbo strokovnih, znanstvenih in
razvojnih dogodkov glede na raven študijskih programov kot so šole
raziskovanja, mednarodne delavnice in šole;
-       
opravlja strokovno delo v zvezi z izvrševanjem pravilnikov na področju
študijske dejavnosti in drugega izobraževanja;
-       
daje Dekanu predloge v zvezi s študijsko odsotnostjo učiteljev in
sodelavcev in opravljanjem pedagoškega in razvojnega dela zaposlenih ter
njihovim kariernim razvojem;
-       
sodeluje pri delu organov FZAB v okviru svoje pristojnosti;
-       
po pooblastilu Dekana opravlja dela in naloge iz njegove pristojnosti;
-       
opravlja druge naloge po navodilih Dekana FZAB.
28. člen
Prodekan za raziskovanje in razvoj je odgovoren za sistemsko
ureditev znanstvenega in raziskovalnega dela ter mednarodnega sodelovanja FZAB.
Naloge so:
-       
vodenje raziskovalne, razvojne in mednarodne dejavnosti FZAB;
-       
priprava načrta znanstveno-raziskovalnega in razvojnega dela, ki
vključuje vse študijske programe in vse ravni izobraževanja in celostni pogled
na raziskovanje in razvoj FZAB;
-       
organiziranje in usklajevanje znanstveno-raziskovalnega in razvojnega
dela raziskovanih skupin na sistemski ravni FZAB;
-       
priprava načrta vsebinskih in terminskih prijav na letni ravni na
razpise za področje raziskovanja in razvoja v RS in EU in predlaganje delovnih
skupin za delo na prijavah in med poklicnih skupin za delo na dobljenih
projektih;
-       
odgovornost za spremljanje razpisov in vodenje postopkov prijave na
razpise za področje raziskovalnega in razvojnega dela ter mednarodnega
sodelovanja za celotno FZAB;
-       
usklajevanje, načrtovanje, izvajanje in nenehno izboljševanje aktivnosti
na področju celovitega obvladovanja sistema vodenja kakovosti na področju
delovanja prodekana;
-       
ustvarjanje povezav in mrež na področju znanstveno raziskovalnega in
razvojnega dela v RS in EU;
-       
usklajuje delo organizacijskih enot in posameznikov s področja
raziskovalne, razvojne in mednarodne dejavnosti;
-       
odgovornost za urejenost evidenc, izpolnjevanje pogodbenih obveznosti na
raziskovalnih projektih in pripravo dokazil za ponovno akreditacijo zavoda in
študijskih programov;
-       
daje predloge v zvezi z znanstveno-raziskovalnim in razvojnim delom;
-       
spodbuja uvajanje in vključevanje študentov v raziskovalno delo;
-       
organiziranje, usklajevanje in vodenje mednarodnega sodelovanja
fakultete;
-       
daje Dekanu predloge v zvezi z opravljanjem znanstveno-raziskovalnega in
razvojnega dela zaposlenih ter njihovega kariernega razvoja na tem področju;
-       
usklajuje in nadzira vključevanje visokošolskih učiteljev in študentov
iz tujine v znanstveno raziskovalno delo na FZAB;
-       
usklajuje in nadzira vključevanje visokošolskih učiteljev in študentov
na tujih visokošolskih zavodih v znanstveno raziskovalno delo v okviru
mednarodnih izmenjav;
-       
prevzema programsko odgovornost za izvedbo znanstvenih konferenc, šol
raziskovanja, mednarodnih šol idr. na sistemski ravni;
-       
sodeluje pri delu organov FZAB v okviru svoje pristojnosti;
-       
po pooblastilu Dekana opravlja dela in naloge iz njegove pristojnosti;
-       
opravlja druge naloge po navodilih Dekana FZAB.
29. člen
Za učinkovitejše izvajanje svojega poslanstva ima FZAB
vodstvo. Vodstvo visokošolskega zavoda sestavljajo Dekan, prodekani in tajnik
visokošolskega zavoda. Na kolegij Dekana so glede na dnevni red kolegija
vabljeni še vodje organizacijskih enot FZAB.
4.1.2 Tajnik FZAB
30. člen
Tajnik FZAB organizira in nadzira upravno administrativne in
strokovno-tehnične naloge in druge skupne naloge fakultete, zlasti na
naslednjih področjih:
-       
referat za področje študijskih in študentskih zadev (administrativne in strokovno-tehnične
naloge za potrebe izobraževalnega dela na področjih, ki jih izvaja FZAB),
-       
referat na področju splošnih zadev (upravno administrativne, kadrovske
zadeve, upravljanje izdatkov, informacijska in vzdrževalna idr.),
-       
dekanat,
-       
knjižnica (knjižničarska, informacijska in dokumentacijska dejavnost za
potrebe znanstveno-raziskovalnega in izobraževalnega dela na področjih, ki jih
razvija FZAB),
-       
referat s knjižnico v Študijskem središču (administrativne in
strokovno-tehnične naloge za potrebe pedagoškega in izobraževalnega dela na
področjih, ki jih izvaja FZAB, knjižničarska, informacijska in dokumentacijska
dejavnost za potrebe znanstveno-raziskovalnega in izobraževalnega dela na
področjih, ki jih razvija FZAB).
Tajnika FZAB imenuje Dekan na podlagi javnega razpisa, za
dobo dveh let. Imenovanje se lahko ponovi.
Če tajnik ni imenovan, vodi tajništvo dekan, ki ga lahko
začasno ali za posamezne naloge nadomešča prodekan, ki ga dekan za to
pooblasti.
Naloge tajnika so:
-       
vodenje upravno-gospodarskega poslovanja visokošolskega zavoda;
-       
spremljanje finančnega in strokovnega poslovanja visokošolskega zavoda;
-       
načrtovanje, organiziranje, vodenje, kontroliranje in usklajevanje dela
notranjih organizacijskih enot ter poslovne, upravne, administrativne,
kadrovske, finančne in organizacijske dejavnost FZAB;
-       
kontroliranje določenih stroškov in zagotavljanje učinkovite porabe
sredstev;
-       
zastopanje FZAB pri poslovanju z visokošolskimi učitelji, z učnimi
bazami fakultete in zunanjimi partnerji iz vidika priprave pogodb in njihove
realizacije;
-       
vodenje pravnih in upravnih postopkov, priprava osnov za splošne akte
fakultete, priprava strokovnih gradiv za upravne zadeve, seje organov FZAB;
-       
sodelovanje pri delu organov FZAB;
-       
izvršuje navodila in odredbe Dekana in organov fakultete;
-       
pripravlja pogodbe z zunanjimi sodelavci ter pregled in obračun
opravljenega dela;
-       
ureja delovna razmerja in odgovarja za zakonitost na tem področju;
-       
priprava osnov za splošne akte fakultete, priprava strokovnih gradiv za
upravne zadeve;
-       
nadzoruje izdajo potrdil iz evidenc, ki jih vodi FZAB o študentih;
-       
je neposredni vodja zaposlenih v nepedagoški dejavnosti FZAB;
-       
izvaja ukrepe za varno in zdravo delo zaposlenih na FZAB;
-       
opravlja druge naloge, ki izhajajo iz predpisov in Statuta ter drugih
aktov, ter naloge, za katere ga Dekan pooblasti s pisnim pooblastilom.
4.2 Senat FZAB
31. člen
Senat je najvišji strokovni organ FZAB.
Senat sestavljajo visokošolski učitelji in znanstveni
delavci, ki so v visokošolskem zavodu v rednem ali dopolnilnem delovnem
razmerju in so nosilci ali sonosilci predmetov, tako, da so enakomerno
zastopane vse znanstvene discipline in strokovna področja, v okviru katerih
FZAB izvaja svoje študijske programe. Člane Senata izvoli Akademski zbor.
Predstavnike študentov izvoli Študentski svet. Način volitev članov Senata FZAB
iz vrst študentov določa Pravilnik o volitvah organov FZAB.
Dekan je član Senata po funkciji, v kolikor ni voljen član. V
kolikor prodekani niso člani Senata, so na seje Senata vabljeni. Študenti imajo
v Senatu najmanj petino voljenih članov.
Mandatna doba članov Senata je štiri leta, predstavnikov
študentov pa dve leti, brez omejitve za ponovno imenovanje.
Senat FZAB ima devet voljenih članov, sedem iz vrst
visokošolskih učiteljev ali znanstvenih delavcev in dva iz vrst študentov.
Devet članov Senata iz vrst visokošolskih učiteljev, znanstvenih delavcev in
študentov je v naslednji sestavi:
-       
tri visokošolske učitelje iz katedre za zdravstveno nego,
-       
dva visokošolska učitelja iz katedre za fizioterapijo,
-       
dva visokošolska učitelja iz katedre za zdravstvene vede,
-       
dva študenta.
Način izvolitev opredeli Senat s sklepom ob pričetku
kandidacijskega postopka. Sklep o začetku postopka kandidiranja članov Senata
FZAB, o sestavi Senata in o izvedbi volitev članov Senata sprejme Senat FZAB na
predlog Dekana najkasneje 3 mesece pred potekom mandata dotedanjemu Senatu, pri
čemer je treba zagotoviti enakopravno zastopanost vseh znanstvenih disciplin
ter strokovnih področij FZAB.
Kandidate za člane Senata predlagajo katedre FZAB ali najmanj
trije visokošolski učitelji ali znanstveni delavci, ki so člani Akademskega
zbora.
Za člana Senata FZAB je lahko izvoljen član Akademskega zbora
z doktoratom znanosti, z nazivom najmanj docent oziroma z ekvivalentnim
raziskovalnim nazivom. Za področje zdravstvena nega in fizioterapija je
izjemoma lahko član Senata višji predavatelj, ker sta to znanstveni disciplini
v RS, ki v Sloveniji še nimata izgrajene vertikale na terciarnem izobraževanju.
Akademski zbor FZAB voli člane Senata veljavno, če je na seji
Akademskega zbora prisotna večina članov Akademskega zbora z volilno pravico.
Volitve so tajne.
Za člana Senata je/so izvoljen/i tisti kandidat/i iz vrst
visokošolskih učiteljev oziroma znanstvenih delavcev, ki je/so prejel/i največ
glasov Akademskega zbora.
32. člen
V primeru, da član Senata FZAB iz vrst visokošolskih
učiteljev oziroma znanstvenih delavcev odstopi oziroma prekine sodelovanje s
FZAB, mu preneha tudi članstvo v Senatu.
V primeru, da član Senata FZAB iz vrst študentov odstopi
oziroma preneha biti študent FZAB, mu preneha tudi članstvo v Senatu.
V teh primerih Senat FZAB izda sklep o nadomestnih volitvah
člana Senata FZAB. Nadomestnemu članu Senata FZAB poteče mandat hkrati z
ostalimi člani Senata FZAB.
33. člen
Senat FZAB se konstituira na seji, ki jo po izvedenih
volitvah na Akademskem zboru FZAB skliče Dekan FZAB. Pogoj za sklic prve seje
Senata je, da sta izvoljeni vsaj dve tretjini članov Senata. Do takrat deluje
dotedanji Senat FZAB.
34. člen
Seje Senata sklicuje in vodi Dekan, ki je član Senata po
položaju. V njegovi odsotnosti vodi sejo eden od prodekanov, ki ga za vodenje
seje pooblasti dekan FZAB.
Senat odloča na sejah, ki so sklicane najmanj enkrat mesečno
in vsaj desetkrat na leto, po vnaprej določenem načrtu sej za študijsko leto.
Sklic seje Senata izven načrtovanih terminov lahko predlaga 1/3 članov Senata,
Upravni odbor, Dekan in Študentski svet.
Seje so sklepčne, če je navzoča večina voljenih članov
Senata. Senat odloča z javnim glasovanjem razen, če s posebnim sklepom ne
odloči drugače.
Na seje so brez pravice glasovanja vabljeni:
-       
predstojniki kateder, ki niso člani Senata,
-       
predsednik Akademskega zbora, če ni član Senata.
Senat sprejema sklepe z večino glasov navzočih članov Senata
s pravico glasovanja, razen če ni drugače določeno. Za svoje delo sprejme Senat
poslovnik.
Senat FZAB lahko s sklepom sejo ali del seje Senata zapre za
javnost.
35. člen
Senat razpravlja in sklepa o strokovnih vprašanjih s področja
izobraževalnega, znanstveno-raziskovalnega in razvojnega dela visokošolskega
zavoda.
Pristojnosti Senata so naslednje:
-       
po predhodnem soglasju ustanovitelja sprejema Statut FZAB in spremembe
Statuta;
-       
sprejema notranje akte FZAB na področju izobraževalnega,
znanstveno-raziskovalnega in razvojnega dela;
-       
sprejema predloge študijskih programov na vseh bolonjskih stopnjah ter
predloge programov za kontinuiran profesionalni razvoj;
-       
sprejema program znanstveno-raziskovalnega in razvojnega dela;
-       
sprejema izvedbene načrte izvajanja študijske dejavnosti in znanstveno
raziskovalnega ter razvojnega dela;
-       
obravnava in sprejema poročila o učinkovitosti študija in poročila o
izvedbi znanstveno-raziskovalnega in razvojnega dela visokošolskega zavoda;
-       
določa število vpisnih mest na akreditiranih študijskih programih;
-       
na podlagi poročila o izidu volitev razglasi rezultate volitev dekana;
-       
v postopku izvolitve v naziv visokošolskega učitelja, znanstvenega
delavca in visokošolskega sodelavca imenuje po tri poročevalce o
usposobljenosti kandidata;
-       
voli visokošolske učitelje, znanstvene delavce in visokošolske sodelavce
v naziv;
-       
določa način sprejemanja tem diplomskih in magistrskih del in
znanstvenih del;
-       
imenuje komisijo za oceno primernosti teme doktorske disertacije in na
podlagi ocene te komisije odloča o potrditvi teme doktorske disertacije;
-       
imenuje komisije in delovna telesa Senata ter spremlja njihovo delo;
-       
se seznanja s sklepi oziroma potrjuje dokončne sklepe komisij Senata;
-       
kot drugostopenjski organ dokončno odloča o pritožbah študentov v
študijskih zadevah, ko gre za pritožbo zoper odločbo organa na prvi stopnji
obravnava in odloča o mnenjih in predlogih študentskega sveta s področja
njegove pristojnosti;
-       
skrbi za spremljanje kakovosti izobraževalnega, raziskovalnega in
razvojnega dela ter sprejema samoevalvacijsko poročilo;
-       
oblikuje predloge za priznanja in nagrade;
-       
predlaga imenovanja predstavnikov FZAB v strokovne organizacije in
organe zunaj FZAB;
-       
na predlog Dekana sprejema letni delovni načrt visokošolskega zavoda v
okviru svojih pristojnosti;
-       
na predlog Dekana daje soglasje k imenovanju predstojnikov kateder,
inštitutov/razvojnih centrov;
-       
na predlog Dekana daje soglasje k imenovanju prodekanov FZAB;
-       
opravlja druge naloge, če je tako določeno z zakonom, ustanovitvenim
aktom, ali drugimi splošnimi akti in s tem statutom.
36. člen
Članu Senata preneha mandat s potekom mandata, oziroma je
lahko razrešen pred potekom mandata za katerega je imenovan, če:
-       
sam zahteva razrešitev,
-       
se neopravičeno ne udeleži štirih od desetih sej na letni ravni,
-       
če mu preneha delovno razmerje na FZAB.
4.2.1 Delovna telesa – komisije Senata
37. člen
Za proučitev vprašanj iz svojega delovnega področja ter za
pripravo gradiv za sejo Senata ima lahko Senat naslednja delovna telesa:
-       
komisijo za študijske in študentske zadeve (KŠŠZ);
-       
komisijo za znanstveno-raziskovalno in razvojno dejavnost (KZRD);
-       
komisijo za izvolitve v nazive (KIN);
-       
komisijo za kakovost in evalvacije (KKE);
-       
komisijo za diplomska in podiplomska zaključna dela (KDPZD);
-       
komisija za magistrske zadeve (KMZ);
-       
komisija za tutorstvo (KT);
-       
komisija za publikacije(KP);
-       
komisija za disciplinske zadeve (KDZ);
-       
komisija za doktorski študij (KDŠ).
Senat FZAB lahko po potrebi ustanovi še druga delovna telesa.
38. člen
Delovna telesa štejejo od tri do osem članov. Sestava in
število članov delovnih teles, njegove naloge in pooblastila ter trajanje
mandata določi na predlog Dekana Senat FZAB s sklepom o ustanovitvi, v kolikor
ni to določeno v teh pravilih. Mandatna doba delovnih teles traja dve leti.
Delovna telesa sprejemajo sklepe na prvi stopnji, o sklepih
poročajo Senatu.
Na seji delovnega telesa mora biti prisotna več kot polovica
članov, sklepe se sprejema z navadno večino glasov.
Delovna telesa vodijo pristojni prodekani oziroma imenovani
predsedniki, ki obravnavajo in sklepajo o vprašanjih, vsak s svojega delovnega
področja na sejah, ki jih sklicuje predsednik.
Zoper sklep delovnega telesa na prvi stopnji, se lahko
študent v postopku pritoži na organ druge stopnje – Senat FZAB.
39. člen
V delovna telesa, ki se ukvarjajo s študijsko problematiko,
lahko Senat FZAB imenuje, na predlog študentskega sveta, tudi predstavnika
študentov.
40. člen
Komisija za študijske in študentske zadeve (KŠŠZ)
Komisijo za študijske in študentske zadeve sestavljajo:
-       
predsednik;
-       
visokošolski učitelji;
-       
en predstavnik študentov.
Predsednika in člane komisije imenuje Senat FZAB. Komisija za
študijske in študentske zadeve ima najmanj pet ali več članov. V kolikor
prodekan za izobraževanje na študijskih programih prve stopnje ali prodekan za
izobraževanje na študijskih programih druge in tretje stopnje ni član komisije,
je na sejo komisije vedno vabljen. Mandatna doba traja dve leti.
Komisija za študijske in študentske zadeve razpravlja in
sklepa o strokovnih vprašanjih s področja pedagoškega dela ter pravic in
dolžnosti študentov, ki izhajajo iz zakona in študijskih programov
visokošolskega zavoda in sprejema sklepe na prvi stopnji. O sprejetih sklepih
seznanja Senat FZAB.
Komisija za študijske in študentske zadeve obravnava in
sklepa o vprašanjih s svojega področja na sejah, kadar je zagotovljena
sklepčnost, tj. če je na seji navzočih več kot polovica članov, sklepe pa
sprejema z navadno večino glasov. Pri delu komisije sodeluje strokovni
sodelavec referata za študijske in študentske zadeve.
V primeru nesklepčnosti, lahko predsednik Komisije za
študijske in študentske zadeve izvede korespondenčno sejo komisije.
Zoper sklep Komisije za študijske in študentske zadeve na
prvi stopnji, se lahko študent v postopku pritoži na organ druge stopnje –
Senat FZAB.
41. člen
Komisija za znanstveno-raziskovalno in razvojno dejavnost
(KZRD)
Komisija za znanstveno-raziskovalno in razvojno dejavnost ima
najmanj pet ali več članov. Pogoj za članstvo v komisiji je habilitacija
visokošolskega učitelja (naziv najmanj docent) ali raziskovalca (naziv najmanj
znanstveni sodelavec) in članstvo v raziskovalni skupini FZAB.
Predsednika in člane komisije imenuje Senat FZAB. V kolikor
prodekan za raziskovanje in razvoj ni član komisije, je na sejo komisije vedno
vabljen. Mandatna doba članov komisije je dve leti.
Komisija za znanstveno-raziskovalno delo in razvojno
dejavnost razpravlja in sklepa na področju znanstveno-raziskovalnega dela,
razvojnega in mednarodnega sodelovanja, ki je povezano z delom na visokošolskem
zavodu, v skladu s področno zakonodajo in sprejema sklepe na prvi stopnji.
Naloge in pristojnosti Komisije za znanstveno-raziskovalno in
razvojno dejavnost so:
-       
obravnava zadeve, povezane z diplomskimi, magistrskimi deli in z
doktorati znanosti na področju dovoljenj za raziskovalno delo na FZAB, ter
predlaga Senatu FZAB ustrezne sklepe v skladu s pravilniki FZAB,
-       
obravnava prošnje (študentov, visokošolskih učiteljev in deležnikov
izven FZAB) za raziskovalno delo in Senatu FZAB predlaga sklepe,
-       
obravnava predloge in kandidature za dobitnike priznanj, pohval in
nagrad, ki jih podeljuje FZAB ter Senatu FZAB predlaga sklepe,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZAB, s splošnimi akti FZAB in
s sklepi Senata FZAB.
Komisija obravnava in sklepa o vprašanjih s svojega delovnega
področja na sejah, kadar je zagotovljena sklepčnost, t.j. če je na seji
navzočih več kot polovica članov, sklepe pa sprejema z večino glasov.
Pri delu komisije sodeluje odgovorna oseba Referata s
knjižnico v Študijskem središču.
V primeru nesklepčnosti, lahko predsednik Komisije za
znanstveno-raziskovalno in razvojno dejavnost izvede korespondenčno sejo
komisije.
Zoper sklep Komisije za znanstveno-raziskovalno in razvojno
dejavnost na prvi stopnji, se lahko študent v postopku pritoži na organ druge
stopnje – Senat FZAB.
42. člen
Komisija za izvolitve v nazive (KIN)
Komisijo za izvolitve v nazive sestavljajo najmanj trije
visokošolski učitelji z veljavnimi habilitacijskimi nazivi na FZAB, najmanj dva
od njih morata imeti habilitacijski naziv docent ali več. Predsednika in člane
komisije imenuje Senat FZAB. Mandatna doba traja dve leti.
Komisija za izvolitve v nazive razpravlja in sklepa na
področju izvolitev v nazive in zagotavlja enotno uporabo meril za izvolitev v
naziv visokošolskih učiteljev, znanstvenih delavcev in visokošolskih sodelavcev
ter predlaga Senatu FZAB sprejem ustreznih sklepov.
Druge naloge:
-       
vodi postopke za izvolitve visokošolskih učiteljev, znanstvenih delavcev
in visokošolskih sodelavcev,
-       
predlaga Senatu FZAB strokovno komisijo za oceno usposobljenosti za
izvolitev v naziv kandidata,
-       
po končanem postopku za izvolitev v naziv predlaga Senatu FZAB sklep o
izvolitvi v naziv,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZAB, s splošnimi akti na
področju izvolitve v naziv in s sklepi Senata FZAB.
Komisija obravnava in sklepa o vprašanjih s svojega delovnega
področja na sejah, kadar je zagotovljena sklepčnost, tj. če je na seji navzočih
več kot polovica članov, sklepe pa sprejema z večino glasov. Pri delu komisije
sodeluje strokovni sodelavec, ki je odgovoren za področje izvolitev v naziv na
FZAB.
43. člen
Komisija za kakovost in evalvacije (KKE)
Komisijo za kakovost in evalvacije sestavlja najmanj pet ali
več članov: visokošolski učitelji, en član iz upravne dejavnosti FZAB in en
predstavnik študentov. Predsednika in člane komisije imenuje Senat FZAB.
Naloge in pristojnosti Komisije za kakovost in evalvacije so:
-       
obravnava poročila FZAB o spremljanju, ugotavljanju in zagotavljanju
kakovosti s področja zavoda kot celote, izobraževanja in raziskovanja,
-       
obravnava predloge sistemskih izboljšav na področju delovanja komisije,
-       
obravnava predlog kazalcev in standardov ter postopkov za spremljanje
učinkovitosti po pomembnejših področjih dejavnosti FZAB,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZAB, s splošnimi akti FZAB in
s sklepi Senata FZAB.
44. člen
Komisija za diplomska in podiplomska zaključna dela
(KDPZD)
Komisija za diplomska in podiplomska zaključna dela šteje
najmanj pet ali več članov. Člani komisije so: prodekan za izobraževanje na
študijskem programu prve stopnje ali visokošolski učitelj, ki je znanstveno
raziskovalno aktiven na FZAB, predstojniki kateder študijskih programov prve
stopnje ali s strani katedre imenovani visokošolski učitelji. Število članov
komisije mora biti uravnoteženo glede na število študentov tretjega letnika
študija na prvi stopnji na posameznem študijskem programu in številom
študentov, ki so vpisani na programe za izpopolnjevanje. Študijski program, ki
ima največ študentov, imenuje enega dodatnega visokošolskega učitelja. Sestava
članov komisije se uravnava na ravni posameznega študijskega leta.
Predsednika in člane komisije imenuje Senat FZAB. Mandat
članov komisije za diplomska in podiplomska zaključna dela je 2 leti. Mandat
članov komisije, ki so imenovani po funkciji, preneha z dnem, ko prenehajo z
opravljanjem dela na imenovani funkciji.
Naloge Komisije za diplomska in podiplomska zaključna dela
so:
-       
pripravi seznam mentorjev za diplomska dela in podiplomska zaključna
dela za tekoče študijsko leto;
-       
potrjuje predloge naslovov diplomskih del in podiplomskih zaključnih, ki
jih podajo visokošolski učitelji – mentorji;
-       
potrjuje dispozicije diplomskih del in drugih podiplomskih zaključnih
del;
-       
imenuje mentorje in somentorje diplomskih del in drugih podiplomskih
zaključnih del;
-       
imenuje recenzente diplomskih del in drugih podiplomskih zaključnih del;
-       
predlaga spremembe aktov, ki urejajo področje delovanja komisije;
-       
izvaja druge naloge v zvezi s postopkom priprave in zagovorom
diplomskega dela in drugih podiplomskih zaključnih del.
Komisija za diplomska in podiplomska zaključna dela sprejema
sklepe na prvi stopnji. O sprejetih sklepih seznanja Senat FZAB.
Komisija za diplomska in podiplomska zaključna dela obravnava
in sklepa o vprašanjih s svojega področja na sejah, kadar je zagotovljena
sklepčnost, tj. če je na seji navzočih več kot polovica članov, sklepe pa
sprejema z navadno večino glasov prisotnih članov. V primeru nesklepčnosti,
lahko predsednik komisije izvede korespondenčno sejo komisije. Komisija se
praviloma sestaja enkrat na mesec, po terminskem planu, ki se objavi na začetku
študijskega leta. Pri delu komisije sodeluje strokovni sodelavec Referata za
študijske in študentske zadeve.
Zoper sklep Komisije za diplomska in podiplomska zaključna
dela na prvi stopnji, se lahko študent v postopku pritoži na organ druge
stopnje – Senat FZAB.
45. člen
Komisija za magistrske zadeve (KMZ)
Komisijo za magistrske zadeve imenuje Senat FZAB in šteje
najmanj pet ali več članov. Člani komisije za magistrske zadeve so visokošolski
učitelji, ki so znanstveno aktivni, z nazivom redni profesor, izredni profesor
ali docent ali enakovrednimi raziskovalnimi nazivi.
Predsednika in člane komisije imenuje Senat FZAB. Mandat
članov komisije za magistrske zadeve je 2 leti. Mandat članov komisije, ki so
imenovani po funkciji, preneha z dnem, ko prenehajo z opravljanjem dela na
imenovani funkciji.
Naloge Komisije za magistrske zadeve so:
-       
pripravi seznam mentorjev za magistrska dela za tekoče študijsko leto;
-       
potrjuje predloge naslovov in dispozicije magistrskih del;
-       
potrjuje somentorje magistrskih del na predlog mentorja magistrskega
dela;
-       
imenuje recenzente magistrskih del;
-       
potrjuje dispozicije magistrskih del;
-       
predlaga spremembe aktov, ki urejajo področje delovanja komisije;
-       
izvaja druge naloge v zvezi s postopkom priprave in zagovorom
magistrskega dela.
Komisija za magistrske zadeve sprejema sklepe na prvi
stopnji. O sprejetih sklepih seznanja Senat FZAB.
Komisija za magistrske zadeve obravnava in sklepa o
vprašanjih s svojega področja na sejah, kadar je zagotovljena sklepčnost, tj.
če je na seji navzočih več kot polovica članov (3), sklepe pa sprejema z
navadno večino glasov prisotnih članov. V primeru nesklepčnosti, lahko
predsednik Komisije za magistrske zadeve izvede korespondenčno sejo komisije.
Komisija se praviloma sestaja enkrat na mesec, po terminskem planu, ki se
objavi na začetku študijskega leta. Pri delu komisije sodeluje strokovni
sodelavec Referata s knjižnico v Študijskem središču.
Zoper sklep Komisije za magistrske zadeve na prvi stopnji, se
lahko študent v postopku pritoži na organ druge stopnje – Senat FZAB.
46. člen
Komisija za doktorski študij (KDŠ)
Komisijo za doktorski študij imenuje Senat in sestavlja
najmanj pet ali več članov. Člani komisije za doktorski študij so visokošolski
učitelji, ki so znanstveno aktivni, z nazivom redni profesor, izredni profesor
ali docent ali enakovrednimi raziskovalnimi nazivi (znanstveni sodelavec, višji
znanstveni sodelavec in znanstveni svetnik).
Predsednika in člane komisije imenuje Senat FZAB. Mandat
članov komisije za doktorski študij je 2 leti. Mandat članov komisije, ki so
imenovani po funkciji, preneha z dnem, ko prenehajo z opravljanjem dela na
imenovani funkciji.
Naloge Komisije za doktorski študij so:
-       
pripravi seznam mentorjev in somentorjev za doktorska dela za tekoče
študijsko leto;
-       
na podlagi prejete vloge za odobritev teme in dispozicije doktorske
disertacije imenuje komisijo za oceno ustreznosti teme in dispozicije doktorske
disertacije, ki jo praviloma sestavljajo trije člani iz vrst visokošolskih
učiteljev ali znanstvenih delavcev s področja iz katerega želi kandidat
pridobiti doktorat znanosti;
-       
obravnava poročilo komisije za oceno ustreznosti teme in dispozicije
doktorske disertacije in predloži sklep o ustreznosti teme in dispozicije
doktorske disertacije v nadaljnjo obravnavo Senatu FZAB;
-       
v primeru pozitivnega mnenja komisije za oceno ustreznosti teme in
dispozicije doktorske disertacije potrdi mentorja, ki bo spremljal kandidatovo
delo pri izdelavi disertacije, v kolikor je potrebno imenuje tudi somentorja,
imenuje tri recenzente doktorskega dela;
-       
naredi izbor kandidatov za vpis na študijski program v primeru omejitev
vpisa in ga predlaga Senatu;
-       
predlaga spremembe aktov, ki urejajo področje delovanja komisije;
-       
izvaja druge naloge v zvezi s postopkom priprave in zagovorom doktorske
disertacije.
Komisija za doktorski študij sprejema sklepe na prvi stopnji.
O sprejetih sklepih seznanja Senat FZAB.
Komisija za doktorski študij obravnava in sklepa o vprašanjih
s svojega področja na sejah, kadar je zagotovljena sklepčnost, tj. če je na
seji navzočih več kot polovica članov (3), sklepe pa sprejema z navadno večino
glasov prisotnih članov. V primeru nesklepčnosti, lahko predsednik Komisije za
doktorski študij izvede korespondenčno sejo komisije. Komisija se praviloma
sestaja enkrat na mesec, po terminskem planu, ki se objavi na začetku
študijskega leta. Pri delu komisije sodeluje strokovni sodelavec Referata s
knjižnico v Študijskem središču.
Zoper sklep Komisije za doktorski študij na prvi stopnji, se
lahko študent v postopku pritoži na organ druge stopnje – Senat FZAB.
47. člen
Komisija za tutorstvo (KT)
Komisijo za tutorstvo sestavlja najmanj pet ali več članov.
To so: koordinator tutorjev študentov, koordinator tutorjev učiteljev,
predstavnik študentskega sveta FZAB, predstavniki visokošolskih učiteljev in
sodelavcev, predstavniki strokovnih služb, zaposlenih na področju študijskih
dejavnosti. Mandat članov komisije za tutorstvo je 2 leti. Predsednika in člane
komisije imenuje Senat FZAB.
Komisija za tutorstvo:
-       
načrtuje, izvaja in vrednoti tutorsko dejavnost na FZAB,
-       
razpisuje mesta za nove tutorje študente in koordinatorje tutorjev
študentov,
-       
sodeluje pri organizaciji izobraževanja tutorjev,
-       
predlaga spremembe aktov, ki urejajo področje delovanja komisije,
-       
Senatu FZAB daje predloge in pobude v zvezi z delovanjem tutorskega
sistema na FZAB.
48. člen
Komisija za publikacije (KP)
Komisijo za publikacije (KP) sestavljajo štirje člani, trije
od njih so visokošolski učitelji oziroma raziskovalci.
Predsednika in člane komisije imenuje Senat FZAB.
Naloge in pristojnosti Komisije za publikacije so:
-       
predlaga člane uredniškega odbora znanstvene/strokovne publikacije in
revije,
-       
vodi postopek izdajanja strokovnega in znanstvenega gradiva, ki se
uporablja v študijskih programih, raziskovalnih in razvojnih projektih, iz
vidika njegove strokovne in znanstvene ustreznosti ter imenuje recenzente teh
publikacij,
-       
daje predloge in letno poroča Senatu o svojem delu,
-       
predlaga spremembe aktov, ki urejajo področje delovanja komisije,
-       
opravlja druge naloge v skladu s Statutom FZAB, s splošnimi akti FZAB in
s sklepi Senata FZAB.
49. člen
Komisija za disciplinske zadeve (KD)
O disciplinski odgovornosti študentov odločajo disciplinski
organi fakultete. Disciplinski organi fakultete so:
-       
Komisija za disciplinske zadeve na prvi stopnji,
-       
Senat visokošolskega zavoda na drugi stopnji.
Disciplinsko odgovornost na I. stopnji ugotavlja s strani
Senata FZAB imenovana Komisija za disciplinske zadeve, ki šteje najmanj tri
člane in odloča tudi o povrnitvi škode, ki je nastala s kršitvami študijskih
obveznosti. Komisijo za disciplinske zadeve na I. stopnji sestavljajo
visokošolski učitelji, od katerih je en predsednik. En član je imenovan iz vrst
študentov. Predsednika in člane komisije imenuje Senat FZAB, predstavnika
študentov pa Študentski svet FZAB. Mandatna doba članov in namestnikov traja 2
leti z možnostjo ponovnega imenovanja.
Kršitve študijskih obveznosti določajo zakon, statut FZAB,
pravila FZAB, Pravilnik o disciplinski odgovornosti študentov in drugi splošni
akti FZAB. Kršitve so lahko hujše ali lažje. Študent je odgovoren, če je
dejanje storil z naklepom ali iz velike malomarnosti.
Komisija za disciplinske zadeve vodi disciplinski postopek v
skladu s Pravilnikom o disciplinski odgovornosti študentov. Pobudo za uvedbo
disciplinskega postopka lahko da Dekan, delavci fakultete in študenti
visokošolskega zavoda (posameznik ali skupina). Pobuda mora biti pisno
utemeljena.
Disciplinski ukrep za lažje kršitve odgovornosti študenta na
kliničnem usposabljanju izreče in odloča o ukrepu Katedra za zdravstveno nego
FZAB.
4.3 Akademski zbor
50. člen
Akademski zbor sestavljajo vsi zaposleni visokošolski
učitelji, znanstveni delavci, visokošolski in raziskovalni sodelavci ter
pogodbeni sodelavci v smislu 4. člena tega Statuta, ki v tekočem študijskem
letu opravljajo pedagoško ali znanstveno-raziskovalno delo FZAB in
predstavnikov študentov, ki predstavljajo najmanj eno petino članov akademskega
zbora.
Volilno pravico imajo vsi redno in dopolnilno zaposleni in
izvoljeni predstavniki študentov s strani Študentskega sveta.
Predsednik akademskega zbora na prvi seji akademskega zbora v
študijskem letu ugotovi število članov akademskega zbora, nato pa določi
število predstavnikov študentov za tekoče študijsko leto.
Predstavnike študentov v Akademskem zboru voli Študentski
svet tako, da so enakovredno zastopani študenti vseh študijskih programov in
načinov študija. Mandatna doba predstavnikov študentov v Akademskem zboru je
eno leto. Način volitev predstavnikov študentov, ki sodelujejo v Akademskem
zboru, določa Pravilnik o volitvah organov FZAB.
51. člen
Akademski zbor izmed svojih članov izvoli predsednika in
namestnika. Predsednik sklicuje in vodi seje, v njegovi odsotnosti pa
namestnik. Mandat predsedujočega in namestnika traja dve leti.
Akademski zbor se sestane vsaj enkrat letno. Sklic
Akademskega zbora lahko predlaga tudi 1/3 članov Akademskega zbora ali Dekan
FZAB.
Na seje Akademskega zbora so vabljeni člani Senata, zaposleni
visokošolski učitelji in sodelavci, znanstveni delavci, visokošolski in
raziskovalni sodelavci ter pogodbeni sodelavci FZAB, ki v tekočem študijskem
letu opravljajo pedagoško ali znanstveno-raziskovalno delo.
Pogodbeni visokošolski sodelavci nimajo pravice glasovanja,
lahko pa dajejo pobude in razpravljajo pri vseh točkah dnevnega reda.
Akademski zbor je sklepčen, če je navzoča večina članov s
pravico glasovanja.
Akademski zbor sprejema odločitve z večino glasov navzočih
članov s pravico glasovanja, ki lahko odločajo o posameznem vprašanju.
Akademski zbor FZAB obravnava in sklepa o vprašanjih iz svoje
pristojnosti na javnih sejah. Akademski zbor lahko seje za javnost zapre.
52. člen
Naloge akademskega zbora so, da:
-       
izvoli senat FZAB;
-       
obravnava poročila o delu FZAB ter daje predloge in pobude senatu FZAB;
-       
opravlja druge naloge, določene z odlokom, s statutom in drugim splošnim
aktom visokošolskega zavoda;
-       
sodeluje pri izvedbi volitev dekana;
-       
opravlja druge naloge, določene s tem odlokom, statutom in drugimi
splošnimi akti FZAB.
Predstavniki študentov lahko akademskemu zboru posredujejo
svoje mnenje o kandidatih za Dekana.
4.4 Upravni odbor
53. člen
FZAB upravlja Upravni odbor, ki ga sestavlja 8 članov.
Upravni odbor sestavljajo:
-       
4 predstavniki ustanovitelja,
-       
2 predstavnika delavcev, ki opravljajo visokošolsko dejavnost in sta
zaposlena na FZAB,
-       
1 predstavnik študentov,
-       
1 predstavnik drugih delavcev FZAB, ki je zaposlen na FZAB.
Mandatna doba članov upravnega odbora s strani ustanovitelja
je 4 leta, s strani predstavnikov visokošolskega zavoda 2 leti in s strani
študentov 2 leti z možnostjo ponovnega imenovanja.
Na seje Upravnega odbora sta vabljena Dekan in tajnik
fakultete. O sejah upravnega odbora se piše zapisnik, ki ga podpiše predsednik
upravnega odbora.
54. člen
Upravni odbor odloča o zadevah materialne narave in skrbi za
nemoteno materialno poslovanje FZAB, ne more pa sklepati pravnih poslov
pridobivanja in razpolaganja z nepremičnim premoženjem, ki je dano v upravljanje
FZAB s strani ustanovitelja ob ustanovitvi.
Naloge upravnega odbora so zlasti da:
-       
sprejema splošne akte in odločitve, s katerimi se določa uporaba
prihodkov FZAB,
-       
sprejema letni poslovni in finančni načrt, letno poročilo in poslovno
poročilo,
-       
nadzira upravljanje s premoženjem FZAB in sprejema temeljne odločitve,
-       
odloča o odtujitvi opreme večje vrednosti, ki je v lasti FZAB,
-       
določa oziroma oblikuje predloge za prispevke za študij in druge
storitve, če niso ali so samo deloma financirane v okviru nacionalnega
programa,
-       
določa cenik storitev za dejavnosti FZAB,
-       
odloča o prošnjah študentov za oprostitev plačila šolnin in drugih
prispevkov za študij oziroma odloči o plačevanju v obrokih ter hkrati določi
vir iz katerega se bo pokril izpad dohodka iz tega naslova,
-       
odloča o drugih zadevah gospodarske in materialne narave ter skrbi za
nemoteno poslovanje FZAB,
-       
sprejema sklepe o načinu financiranja pedagoškega dela, ki ni
financirano iz nacionalnega programa visokega šolstva,
-       
sprejema načrt investicijskih vlaganj in nadzira uresničevanje tega
načrta,
-       
skrbi za smotrno porabo sredstev, s katerimi razpolaga FZAB,
-       
daje soglasje k sistemizaciji delovnih mest,
-       
potrdi predlog letnega načrta dela in ga predloži v soglasje
ustanovitelju.
55. člen
Predstavnike ustanovitelja imenuje Občinski svet Občine
Jesenice na predlog Komisije za mandatna vprašanja, volitve in imenovanja
Občine Jesenice. Mandat predstavnikov ustanovitelja traja štiri leta, z
možnostjo ponovnega imenovanja.
Predstavnike delavcev, ki opravljajo visokošolsko dejavnost
in predstavnike drugih delavcev FZAB, izvolijo delavci FZAB izmed sebe.
Volitve vodi 3 (tri) članska volilna komisija, ki jo imenuje
Dekan. Volilna komisija najkasneje 60 dni pred iztekom mandata določi rokovnik
za izvedbo volitev.
Posameznega kandidata predlagajo najmanj trije delavci.
Kandidate lahko predlagajo tudi reprezentativni sindikati FZAB. Volitve so
veljavne, če se jih udeleži večina vseh zaposlenih z volilno pravico v
visokošolskem zavodu.
Volilno pravico za volitve predstavnika delavcev, ki
opravljajo visokošolsko dejavnost (pedagoška, izobraževalna in raziskovalna
dejavnost), imajo samo zaposleni delavci, ki opravljajo visokošolsko dejavnost.
Volilno pravico za volitve predstavnika drugih delavcev imajo
vsi tisti, ki so zaposleni v visokošolskem zavodu, vendar ne opravljajo
visokošolske dejavnosti (zaposleni v upravni dejavnosti FZAB).
Delavci glasujejo za vsakega kandidata posebej. Izvoljen je
tisti kandidat, ki dobi največ opredeljenih glasov delavcev visokošolskega
zavoda, ki so se udeležili volitev.
Dekan na podlagi poročila volilne komisije, s sklepom ugotovi
izid glasovanja ter kateri predstavnik delavcev je bil izvoljen v Upravni
odbor.
Mandat voljenih članov upravnega odbora je dve leti, z
možnostjo ponovnega imenovanja.
Predstavnika študentov izvoli Študentski svet za dobo dveh
let z možnostjo ponovnega imenovanja.
Prvo konstitutivno sejo Upravnega odbora skliče Dekan v roku
30 dni po imenovanju oziroma izvolitvi članov Upravnega odbora. Na prvi
konstitutivni seji člani izmed sebe izvolijo predsednika in namestnika.
56. člen
Članu Upravnega odbora preneha mandat s potekom mandata,
oziroma je lahko razrešen pred potekom mandata za katerega je imenovan, če:
-       
sam zahteva razrešitev,
-       
se neopravičeno ne udeleži dveh sej zaporedoma,
-       
pri svojem delu v upravnem odboru krši veljavno zakonodajo ter notranje
akte zavoda,
-       
ne opravlja svojih nalog, oziroma jih ne opravlja strokovno,
-       
če ga odpokliče organ, ki ga je imenoval,
-       
če članu upravnega odbora – predstavniku delavcev, preneha delovno razmerje
na FZAB.
Član upravnega odbora iz vrst ustanovitelja se razreši po
enakem postopku, kot je bil imenovan.
57. člen
V primeru predčasne razrešitve člana Upravnega odbora, se za
čas do izteka mandata imenuje oziroma izvoli nov član po enakem postopku, kot
je bil imenovan oziroma izvoljen razrešeni član.
Nadomestno imenovanje oziroma izvolitev novega člana
Upravnega odbora ni potrebno, če je mandat prenehal enemu članu in se bo mandat
upravnega odbora iztekel v roku 6 mesecev od dne prenehanja.
58. člen
Upravi odbor FZAB sprejema odločitve iz svoje pristojnosti na
sejah.
Seje sklicuje predsednik Upravnega odbora, v njegovi
odsotnosti pa namestnik predsednika. Predsednik Upravnega odbora mora sklicati
sejo, če to zahtevajo Dekan, večina članov Senata, večina članov Akademskega
zbora ali večina članov Študentskega sveta.
4.5 Študentski svet
59. člen
Študentski svet FZAB je organ študentov. Študentski svet
volijo študenti visokošolskega zavoda in ima pet članov, tako da so v njem
predstavniki študentov, ki imajo status študenta na programih prve, druge in
tretje stopnje.
Študentski svet vsako volilno leto v prvi polovici oktobra
razpiše volitve za prosta mesta v Študentski svet na podlagi sklepa Dekana
FZAB.
Študentski svet mora seznaniti Dekana z rezultati volitev ter
ga obvestiti o članih Študentskega sveta in izvoljenih predstavnikih študentov
v drugih organih, v katerih sodelujejo študentje FZAB, do 15. novembra istega
leta.
Člane študentskega sveta izvolijo izmed sebe študentje
visokošolskega zavoda. Član študentskega sveta je lahko ponovno izvoljen.
Na podlagi poročila o izidu volitev v Študentski svet, Dekan
skliče konstitutivno sejo, kjer do izvolitve novega predsednika sejo vodi
dotedanji predsednik Študentskega sveta.
Mandat članov študentskega sveta je dve leti.
60. člen
Študentski svet deluje na sejah, ki jih sklicuje predsednik.
Seja študentskega sveta je sklepčna, če je navzoča večina članov, sklepe pa
sprejema z večino navzočih članov.
O sejah se piše zapisnik, ki ga podpiše predsednik
Študentskega sveta. Zapisnik seje Študentskega sveta se posreduje v vednost
Dekanu, prodekanu za izobraževanje na študijskih programih prve stopnje,
prodekanu za izobraževanje na študijskih programih druge in tretje stopnje in
tajniku FZAB.
61. člen
Študentski svet razpravlja o vseh zadevah, ki se nanašajo na
pravice in dolžnosti študentov, voli člane delovnih teles in organov FZAB iz
vrst študentov, kadar je tako določeno s Statutom FZAB, obravnava in sprejema
program in poročilo o obštudijskih dejavnostih.
Študentski svet obravnava spremembe Statuta visokošolskega
zavoda in daje o njem mnenje pristojnim organom. Študentski svet daje mnenje o
pedagoškem delu v postopkih izvolitve v naziv visokošolskih učiteljev in
sodelavcev. Študentski svet lahko daje tudi mnenje o kandidatu za prodekana
visokošolskega zavoda ter sprejema in izvaja program interesnih dejavnosti
študentov v sodelovanju s skupnostjo študentov.
Če mnenje študentskega sveta prejšnjega odstavka ni bilo
upoštevano, lahko Študentski svet zahteva, da Senat FZAB takšno zadevo ponovno
obravnava in o njej še enkrat odloča.
5. ORGANIZACIJSKE ENOTE FZAB
62. člen
Organizacijske enote FZAB so:
-       
oddelki,
-       
katedre,
-       
inštituti/razvojni centri,
-       
tajništvo FZAB.
Organizacijske enote se organizirajo tako, da omogočajo
učinkovito izvajanje študijskih programov, drugih dejavnosti in projektov FZAB.
Organizacijske enote se ustanovijo ali ukinjajo z namenom hitrega prilagajanje
razvojnim zahtevam.
63. člen
Finančna sredstva za izvajanje pedagoške, izobraževalne, raziskovalne,
razvojne, svetovalne ali kake druge dejavnosti FZAB, ki se opravlja v
organizacijski enoti, se lahko vodijo ločeno tako, da je razviden finančni
obračun za posamezno organizacijsko enoto.
64. člen
V okviru FZAB se oblikujejo organizacijske enote, ki tvorijo
organizacijsko strukturo FZAB.
Senat FZAB lahko na predlog Dekana organizacijsko enoto
ustanovi ali ustanovljeno enoto spremeni, ali pa sklene, da organizacijska
enota preneha delovati. Za ustanovitev, spremembo ali ukinitev organizacijske
enote, katere dejavnost je neposredno vezana na študijsko in
znanstveno-raziskovalno dejavnost FZAB, je potrebna večina glasov navzočih
članov Senata FZAB.
Organizacijske enote niso pravne osebe in nimajo pooblastil v
pravnem prometu.
65. člen
Vodstvo FZAB sestavljajo Dekan, prodekani in tajnik.
Posvetovalni organ Dekana je kolegij. Kolegij vodi Dekan in
je sestavljen iz vodstva. Na seje kolegija Dekana so glede na dnevni red
vabljeni še predstojniki oddelkov, predstojniki kateder, predstojniki
inštitutov, predstojniki centrov, vodja knjižnice in vodje referatov.
5.1 Oddelki
66. člen
Oddelek je organizacijska enota, ki je odgovorna za izvedbo
posameznega študijskega programa.
Oddelki se lahko ustanovijo tudi na področju raziskovalne,
razvojne in upravne dejavnosti FZAB.
67. člen
Naloge oddelkov na področju študijskih programov so zlasti:
-       
izvajanje pedagoškega procesa akreditiranih študijskih programov;
-       
priprava novih študijskih programov oddelka;
-       
odgovornost za razvoj oddelka;
-       
spremljanje kakovosti izvajanja akreditiranih študijskih programov in
odgovornost za uvajanje izboljšav;
-       
usklajevanje predlogov kateder na vsebinskih področjih programov in
znanstveno raziskovalnega dela;
-       
predlaganje izobraževanja in strokovnega izpopolnjevanja visokošolskih
učiteljev in visokošolskih sodelavcev na oddelku za kakovostno izvedbo
obstoječih programov, razvoj novih programov in za znanstveno in raziskovalno
delo;
-       
pripravljanje letnih delovnih načrtov s svojega področja;
-       
priprava letnega poročila o delovanju oddelka;
-       
izvajanje drugih nalog v zvezi z izvedbo študijskega procesa.
Glavna naloga oddelka je skrb za snovanje, usklajevanje,
kakovostno izvajanje in evalvacijo posameznega študijskega programa FZAB.
FZAB smiselno oblikuje oddelke glede na število študijskih
programov in število vpisanih študentov.
68. člen
Oddelek vodi predstojnik, ki ga imenuje Dekan na svoj predlog
ali na predlog članov oddelka.
Mandatna doba predstojnika oddelka je praviloma dve leti z
možnostjo ponovnega imenovanja. Predstojnika oddelka lahko Dekan razreši
predčasno, če ne želi več opravljati funkcije, če ne more več opravljati
funkcije ali če ne opravlja funkcije.
Predstojnik oddelka skrbi za realizacijo nalog oddelka in je
za delo odgovoren Dekanu. Delo oddelkov, ki so ustanovljeni na področju študijske
dejavnosti, usklajuje prodekan za izobraževanje, delo oddelkov na področju
raziskovalne in razvojne dejavnosti usklajuje prodekan za raziskovanje in
razvoj, delo oddelkov na področju upravne dejavnosti usklajuje tajnik FZAB.
69. člen
Senat FZAB (za področje pedagoške, izobraževalne in
raziskovalne dejavnosti) in Upravni odbor FZAB (za področje upravne dejavnosti)
lahko na predlog Dekana ustanovita nove oddelke ali ukine delovanje obstoječih
oddelkov ali ustanovljen oddelek spremeni. Za ustanovitev, spremembo ali
ukinitev oddelka je potrebna večina glasov vseh članov Senata oziroma Upravnega
odbora.
Sklep o ustanovitvi novega oddelka sprejme Senat (oziroma
Upravni odbor) visokošolskega zavoda na predlog Dekana z večino glasov vseh
članov. Enak postopek je predviden za ukinitev oddelka.
5.2 Katedre
70. člen
V okviru FZAB so organizirane katedre kot oblika strokovnega
povezovanja in usklajevanja pedagoškega dela in s pedagoškim delom povezanega
znanstveno-raziskovalnega in razvojnega dela visokošolskih učiteljev,
visokošolskih sodelavcev in znanstvenih delavcev. Katedra je zadolžena za
razvijanje znanstvenih disciplin in strok s področja delovanja.
Znanstveno-raziskovalno in razvojno delo je poleg pedagoškega
dela obvezna sestavina dela visokošolskih učiteljev in sodelavcev in je
opredeljeno z nacionalnim programom visokega šolstva, z nacionalnim
raziskovalnim in razvojnim programom, s študijskimi programi FZAB, z
raziskovalnimi programi in projekti ter razvojnimi projekti in je del dela
kateder FZAB.
Katedra združuje enega ali več vsebinsko in smiselno
združljivih študijskih programov visokošolskega zavoda. Člani katedre so
zaposleni visokošolski učitelji, ki so nosilci posameznega predmeta, zaposleni
visokošolski učitelji in strokovni sodelavci – na študijskih programih katedre,
zaposleni znanstveni delavci, vključeni v izvajanje predmetov katedre. Našteti
člani katedre so lahko člani več kateder, vendar imajo volilno pravico le v eni
katedri, v kateri lahko tudi kandidirajo v primeru volitev za članstvo v Senatu
FZAB.
Pogodbeni sodelavci katedre so visokošolski učitelji,
znanstveni delavci, visokošolski in raziskovalni sodelavci, ki so vključeni v
izvedbo pedagoške in znanstveno raziskovalne dejavnosti posamezne katedre,
vendar niso zaposleni na FZAB in jih katedra povabi k sodelovanju. Lahko so
pogodbeni sodelavci več kateder.
Študijski program sodi le v eno katedro. Dekan na predlog
prodekana za izobraževanje na študijskem programu prve stopnje in prodekana za
izobraževanje na študijskem programu druge in tretje stopnje s sklepom določi,
kateri študijski programi, ki se izvajajo na FZAB, vsebinsko sodijo v posamezne
katedre. O predlogu razpravlja Senat FZAB.
71. člen
FZAB ima za izvedbo programov na prvi, drugi in tretji
stopnji študija naslednje katedre:
-       
katedro za zdravstveno nego;
-       
katedro za fizioterapijo;
-       
katedro za zdravstvene vede.
FZAB lahko ustanovi nove katedre, ko so za to izpolnjeni
pogoji.
72. člen
Katedra se ustanavlja, ukinja, deli ali združuje v skladu z
zahtevami in potrebami raziskovalnega, pedagoškega in izobraževalnega dela ter
v skladu z razvojnimi usmeritvami FZAB.
Katedro s sklepom ustanovi Senat na predlog Dekana, če so
vanjo vključeni vsaj trije zaposleni visokošolski učitelji. Če ni pogojev za
ustanovitev, se nosilci predmetov vključijo v delo sorodne katedre.
73. člen
Naloge in pristojnosti kateder so:
-       
usklajujejo vsebine študijskih programov in učnih načrtov posameznih
predmetov s področja, ki ga pokriva katedra;
-       
razvijajo znanstveno-raziskovalne dejavnosti, posebej s temeljnimi
raziskavami, razvijanje znanstvene discipline, na katerih temelji študijski
program, ter znanstvene discipline sorodnih ali interdisciplinarno povezanih
področij;
-       
skrbijo, da se znanstveno-raziskovalni dosežki in nova spoznanja
prenašajo v izobraževalni proces in vnašajo v študijske programe na vseh ravneh
študija;
-       
sodelujejo pri pripravi študijskih programov in programov raziskovalnega
dela;
-       
obravnavajo vprašanja in probleme, ki nastajajo pri izvajanju študijskih
programov, ter usmerjajo in usklajujejo izobraževalno ter
znanstveno-raziskovalno delo s področja katedre;
-       
obravnavajo načrte in poročila o izvedbi predmetov za posamezno
študijsko leto;
-       
spremljajo in analizirajo študijske dosežke in dosežke na
znanstveno-raziskovalnem področju članov in sodelavcev katedre ter predlagajo
predloge izboljšav;
-       
obravnavajo analize študentskih anket in pripravljajo predloge izboljšav
izobraževalnega dela;
-       
skrbijo za strokovni in znanstveni razvoj članov in sodelavcev katedre;
-       
predlagajo ustrezne kadrovske zasedbe članov katedre za predmetna
področja, ki jih pokriva katedra;
-       
v sodelovanju z drugimi katedrami gojijo interdisciplinarnost;
-       
pripravljajo program dela posamezne katedre za naslednje leto;
-       
opravljajo druge naloge, povezane s študijskim, razvojnim in
raziskovalnim delom.
74. člen
Katedro vodi predstojnik katedre, ki ga na predlog članov
katedre, izmed visokošolskih učiteljev imenuje Dekan fakultete za dobo dveh let
in je lahko ponovno imenovan. O predlogu za predstojnika katedre razpravlja
Senat.
Predstojnik katedre je visokošolski učitelj, ki je prepoznan
strokovnjak na področju, ki ga katedra pokriva.
Predstojnik katedre:
-       
skrbi za realizacijo nalog katedre;
-       
organizira in vodi delo katedre;
-       
izvršuje sklepe Senata FZAB in Dekana FZAB, ki se nanaša na delo
katedre;
-       
skrbi za realizacijo načrta dela za tekoče leto.
O svojem delu obvešča prodekana za izobraževanje na
študijskih programih prve stopnje in prodekana za izobraževanje na študijskih
programih druge in tretje stopnje. Za svoje delo je odgovoren Dekanu.
Katedra odloča na sejah. Seja je sklepčna, če pri odločanju
sodeluje večina članov katedre. Sklep je sprejet, če zanj glasuje večina
navzočih članov.
Predstojnika katedre lahko Dekan razreši predčasno, če ne
želi več opravljati funkcije, če ne more več opravljati funkcije ali če ne
opravlja funkcije.
Delo kateder usklajuje prodekan za izobraževanje.
75. člen
Katedro ukine Senat na predlog Dekana, če ugotovi, da ni več
pogojev za njeno delo ter prerazporedi nosilce predmetov v ustrezne druge
katedre.
5.3 Inštituti / razvojni centri
76. člen
V okviru FZAB se lahko za smotrnejšo organizacijo in
koordinacijo znanstveno-raziskovalnega in razvojnega dela organizirajo
inštituti / razvojni centri (inštituti) kot notranje organizacijske enote.
Inštitut ustanovi Senat na predlog Dekana FZAB. Inštitut
povezuje visokošolske učitelje, znanstvene delavce in visokošolske strokovne
sodelavce v okviru raziskovalnega, strokovnega in razvojnega dela na področju
znanstvenih disciplin in razvojnih področij, ki jih razvija FZAB.
Inštitut na svojem področju:
-       
izvaja znanstveno-raziskovalno delo in razvojno delo v okviru
nacionalnega raziskovalnega in razvojnega programa;
-       
izvaja projekte in programe za naročnike zunaj nacionalnega
raziskovalno-razvojnega programa;
-       
izvaja svetovalno in drugo strokovno delo ter kontinuirano profesionalno
izobraževalno dejavnost;
-       
soorganizira posvete, konference idr.;
-       
skrbi za zgodovinsko dediščino in razvoj strokovne terminologije;
-       
obvešča javnost o rezultatih raziskav.
77. člen
Delo inštituta vodi predstojnik, ki ga imenuje Senat FZAB na
predlog Dekana FZAB za dobo dveh let. Predstojnik inštituta mora imeti doktorat
znanosti. Za svoje delo je odgovoren Dekanu. Predstojnik inštituta je lahko
ponovno imenovan. Delo inštitutov usklajuje prodekan za raziskovanje in razvoj.
Predstojnika inštituta lahko Dekan razreši predčasno, če ne
želi več opravljati funkcije, če ne more več opravljati funkcije ali če ne
opravlja funkcije.
S sklepom o ustanovitvi inštituta se določi namen njegove
ustanovitve. Inštitut ukine Senat na predlog Dekana, če ugotovi, da ni več
pogojev za delo inštituta.
Znanstveno-raziskovalna in razvojna dejavnost posameznega
inštituta je stroškovno ločena od ostalih dejavnosti FZAB.
5.4 Tajništvo FZAB
78. člen
Tajništvo FZAB izvaja upravno-administrativne, finančno-gospodarske
in strokovno-tehnične naloge. V okviru tajništva delujejo dekanat, referati in
knjižnici, ki izvajajo predvsem naslednje naloge:
-       
Referat za študijske in študentske zadeve (administrativne in
strokovno-tehnične naloge za potrebe pedagoškega in izobraževalnega dela na
področjih, ki jih izvaja FZAB),
-       
Referat za splošne zadeve (kadrovsko poslovanje in arhivi, spremljanje
objav javnih razpisov in sodelovanje pri pripravi javnih razpisov, skrb za
izvajanje in upoštevanje določil varstva pri delu, sodelovanje na področju
računovodskih in finančnih zadev, koordinacija vzdrževalnih del in zunanjih
pogodbenih izvajalcev),
-       
Knjižnica (knjižničarska, informacijska in dokumentacijska dejavnost za
potrebe znanstveno-raziskovalnega in izobraževalnega dela na področjih, ki jih
razvija FZAB),
-       
Referat s knjižnico v Študijskem središču (administrativne in
strokovno-tehnične naloge za potrebe pedagoškega in izobraževalnega dela na
področjih, ki jih izvaja FZAB, knjižničarska, informacijska in dokumentacijska
dejavnost za potrebe znanstveno-raziskovalnega in izobraževalnega dela na
področjih, ki jih razvija FZAB).
FZAB ima strokovno knjižnico, ki opravlja knjižnično
dejavnost za potrebe pedagoškega in raziskovalnega dela fakultete. Knjižnica je
namenjena visokošolskim učiteljem, znanstvenim delavcem in sodelavcem,
študentom FZAB.
V tem okviru ima sledeče naloge:
-       
pridobiva, obdeluje, hrani in posreduje knjižnično gradivo za študij in
strokovno delo za področje izobraževanja in raziskovanja, ki se izvaja na FZAB;
-       
pridobiva, posreduje in omogoča dostop do bibliografskih in drugih
informacijskih proizvodov in storitev, potrebnih za delo učiteljev, znanstvenih
delavcev in sodelavcev FZAB;
-       
uvaja študente v iskanje informacij in knjižničnega gradiva potrebnega
za študijski proces;
-       
sodeluje pri koordinaciji nabave revij;
-       
vnaša bibliografije visokošolskih učiteljev, znanstvenih delavcev in
visokošolskih sodelavcev fakultete;
-       
spremlja novosti na področju založniške dejavnosti doma in v tujini in
jih posreduje Dekanu fakultete;
-       
izvaja medknjižnično izmenjavo gradiva z ostalimi knjižnicami;
-       
opravlja še druga dela, ki so opredeljena v zakonu o knjižničarstvu
oziroma poslovanju knjižnic.
Delo knjižnice vodi in koordinira vodja knjižnice.
Podrobna organizacijska struktura tajništva FZAB in število
potrebnih delovnih mest za opravljanje nalog tajništva se določi v Aktu o
sistemizaciji delovnih mest FZAB za izvajanje nalog nacionalnega programa
visokega šolstva in nacionalnega raziskovalnega-razvojnega programa.
Tajništvo FZAB vodi tajnik, ki ga na podlagi javnega razpisa
imenuje Dekan. Podrobnejša delitev dela, pristojnost in odgovornost delavcev
tajništva je določena v sistemizaciji delovnih mest visokošolskega zavoda.
Za svoje delo je tajnik odgovoren Dekanu FZAB.
Če tajnik ni imenovan, vodi tajništvo dekan, ki ga lahko
začasno ali za posamezne naloge nadomešča prodekan, ki ga dekan za to
pooblasti.
79. člen
Za večjo učinkovitost izvajanja nalog se v okviru
visokošolskega zavoda lahko oblikujejo projektne skupine. Za področje izvajanja
znanstveno raziskovalnih projektov se imenujejo raziskovalne skupine.
Člani projektnih in raziskovalnih skupin so zaposleni FZAB,
študenti FZAB in zunanji partnerji.
Kot projekt se šteje raziskovalno-razvojna in svetovalna
dejavnost, ki je opredeljena s pogodbo med projektnimi partnerji in traja
pogodbeno določen čas.
Projektne in raziskovalne skupine vodijo vodje, ki jih
imenuje Dekan.
Mandatna doba vodje projekta je praviloma enaka času trajanja
projekta, kot je sklenjeno po pogodbi o pridobitvi projekta.
6. ORGANIZACIJA IN IZVAJANJE PEDAGOŠKEGA IN IZOBRAŽEVALNEGA
DELA
80. člen
FZAB izvaja pedagoško in izobraževalno delo:
-       
po študijskih programih za pridobitev izobrazbe na vseh treh bolonjskih
stopnjah,
-       
po študijskih programih za izpopolnjevanje,
-       
po skupnih študijskih programih,
-       
po študijskih programih v okviru transnacionalnega izobraževanja,
-       
po delih študijskih programov,
-       
z izvedbo posameznih predmetov študijskih programov,
-       
z izvedbo mednarodne poletne šole in
-       
z izvedbo različnih oblik vseživljenjskega profesionalnega učenja.
Druge oblike pedagoškega izobraževanja so: izobraževanje za
listino, programi za specializacije, programi vseživljenjskega učenja in
izobraževanja, ki ne pomenijo pridobitev stopnje izobrazbe ter druge oblike
izobraževanja, ki jih definira ZVIS.
Programi za pridobitev stopnje izobrazbe in drugi programi za
izobraževanje (kadar je to predpisano) se izvajajo, ko so akreditirani na
NAKVIS-u in vpisani v razvid na ministrstvu za področje visokega šolstva.
6.1 Organiziranost in izvajanje študijskih programov za
pridobitev izobrazbe
81. člen
Študij poteka po študijskih programih, ki jih je sprejel
Senat FZAB in potrdil NAKVIS.
Študijski programi FZAB morajo biti ovrednoteni v skladu s
kreditnim sistemom ECTS (European Credit Transfer Scheme) in usklajeni s
področnimi direktivami EU ter Zakonom za visoko šolstvo.
Študijski programi za pridobitev izobrazbe prve in druge
stopnje imajo naslednje obvezne sestavine:
-       
splošne podatke o programu (ime, stopnja, vrsta, trajanje),
-       
opredelitev temeljnih ciljev programa oziroma splošnih ter
predmetno-specifičnih kompetenc, ki se s programom pridobijo,
-       
podatke o mednarodni primerljivosti programa,
-       
podatke o mednarodnem sodelovanju visokošolskega zavoda,
-       
predmetnik s kreditnim ovrednotenjem študijskih obveznosti po Evropskem
prenosnem kreditnem sistemu (v nadaljnjem besedilu: ECTS) in opredelitvijo
deleža izbirnosti v programu,
-       
pogoje za vpis in merila za izbiro ob omejitvi vpisa,
-       
merila za priznavanje znanja in spretnosti, pridobljenih pred vpisom v
program,
-       
načine ocenjevanja,
-       
pogoje za napredovanje po programu,
-       
pogoje za prehajanje med programi,
-       
način izvajanja študija,
-       
pogoje za dokončanje študija,
-       
pogoje za dokončanje posameznih delov programa, če jih program vsebuje,
-       
strokovni naslov, tvorjen v skladu z zakonom.
Doktorski študijski programi so podlaga za pripravo
študijskega in raziskovalnega programa posameznega študenta. V doktorskem
študijskem programu se smiselno opredelijo obvezne sestavine iz prejšnjega
odstavka, razen sestavin iz osme, enajste, trinajste in štirinajste alinee. Te
se v programu opredelijo, če je tako določeno s statutom visokošolskega zavoda.
S predmetnikom se določijo vsebinska področja in kreditno ovrednotene
obveznosti, ki se lahko razporejajo v študijski in raziskovalni program posameznega
študenta (skupinske oblike študijskega dela, skupinsko ali individualno
raziskovalno delo). Organizirane oblike študija po doktorskem študijskem
programu obsegajo najmanj 60 kreditnih točk. Z doktorskim študijskim programom
se določi tudi znanstveni naslov, oblikovan v skladu z zakonom.
Študijski programi za pridobitev izobrazbe imajo lahko tudi
druge sestavine, določene s statutom visokošolskega zavoda.
Obvezne sestavine študijskih programov za izpopolnjevanje so:
-       
splošni podatki o programu (ime, vrsta, trajanje),
-       
opredelitev temeljnih ciljev programa oziroma splošnih ter
predmetno-specifičnih kompetenc, ki se s programom pridobijo,
-       
predmetnik s kreditnim ovrednotenjem študijskih obveznosti po ECTS in
opredelitvijo deleža izbirnosti v programu,
-       
pogoji za vpis in merila za izbiro ob omejitvi vpisa,
-       
merila za priznavanje znanja in spretnosti, pridobljenih pred vpisom v
program,
-       
načini ocenjevanja,
-       
pogoji za napredovanje po programu,
-       
način izvajanja študija,
-       
pogoji za dokončanje študija.
Študijski programi za izpopolnjevanje imajo lahko tudi druge
sestavine, določene s statutom visokošolskega zavoda.
Pri obveznih sestavinah študijskega programa se ob
akreditaciji programa opredelijo tudi druge oblike izvajanja študijskega
programa in njegovih delov, kot so študij na daljavo, e izobraževanje, e
študij.
Pri obveznih sestavinah študijskega programa se ob
akreditaciji programa opredeli tudi možnost vpisa po veljavnih Meril za prehode
med študijskimi programi.
82. člen
Študijske obveznosti se v študijskih programih ovrednotijo s
kreditnimi točkami po ECTS. Posamezni letnik študijskega programa obsega 60
kreditnih točk.
Visokošolski strokovni študijski programi in univerzitetni
študijski programi obsegajo od 180 do 240 kreditnih točk in trajajo tri do
štiri leta.
Magistrski študijski programi obsegajo 60 do 120 kreditnih
točk in trajajo eno do dve leti, vendar tako, da na istem strokovnem področju
skupaj s študijskim programom prve stopnje trajajo pet let. Magistrski
študijski programi, ki obsegajo 60 kreditnih točk, omogočajo študentom, ki so
na prvi stopnji končali študij, ovrednoten s 180 kreditnimi točkami, dodatni
letnik, tako da si skupaj pridobijo 120 kreditnih točk, potrebnih za dokončanje
magistrskega študijskega programa.
Enoviti magistrski študijski programi obsegajo 300 kreditnih
točk in trajajo pet let.
Doktorski študijski programi obsegajo 180 kreditnih točk in
trajajo tri leta.
Študij po študijskih programih prve in druge stopnje se lahko
izvaja tudi po delih, določenih s programom.
Študijski programi za izpopolnjevanje obsegajo najmanj 10 in
največ 60 kreditnih točk.
Trajanje študija po študijskih programih, ki izobražujejo za
poklice, urejene z direktivami Evropske unije, mora biti usklajeno s temi
direktivami.
83. člen
Pogoje za vpis v posamezni program sprejme Senat FZAB in so
opredeljeni v akreditacijah študijskih programih in so javno objavljeni.
Če število prijavljenih kandidatov za vpis bistveno presega
število razpisanih vpisnih mest glede na prostorske in kadrovske zmogljivosti
FZAB, Senat FZAB ob soglasju Vlade Republike Slovenije omeji vpis v študijski
program za koncesionirane programe. Na nekoncesioniranih programih se kandidati
za študij razvrščajo skladno z merili, ki jih za omejitev predvideva zakon in
študijski program.
Študenti imajo pravico do vpisa in izobraževanja pod enakimi,
z zakonom, statutom in študijskim programom določenimi pogoji. Pri tem:
-       
se ob rednem napredovanju izobražujejo in dokončajo študij pod pogoji,
ki so veljali ob vpisu,
-       
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnji smeri ali študijskem
programu,
-       
se lahko izobražujejo po več študijskih programih (vzporedno
izobraževanje), po interdisciplinarnih ali po individualnih študijskih programih,
ki jih izvaja eden ali več visokošolskih zavodov,
-       
lahko napredujejo in dokončajo študij v krajšem času, kot je predvideno
s študijskim programom.
Senat FZAB sprejme postopke pravila za podrobnejšo ureditev
postopkov in pravil, zlasti o:
-       
študijskem koledarju,
-       
vpisnih postopkih,
-       
izpitnem režimu,
-       
napredovanju, vključno s pogoji za hitrejše napredovanje,
-       
dokončanju izobraževanja,
-       
prehodih med študijskimi programi,
-       
ponavljanju letnika oziroma pogojnem napredovanju,
-       
nadaljevanju študija po prekinitvi,
-       
vzporednem, interdisciplinarnem in individualnem študiju,
-       
priznavanju izpitov in drugih študijskih obveznostih, opravljenih na
različnih visokošolskih zavodih.
Senat FZAB sprejme postopke in pravila za podrobnejšo
ureditev:
-       
vrste dokumentov, ki se študentom izdajajo na podlagi evidenc iz 81.
člena ZVIS,
-       
postopek za uveljavljanje varstva pravic študentov,
-       
organi, pristojni za vodenje postopkov in odločanje,
-       
disciplinska odgovornost in pravice ter dolžnosti študentov v
disciplinskem postopku in
-       
druga pravila, povezana s pravicami in dolžnostmi študentov.
84. člen
Učni jezik na FZAB je slovenščina.
Učni jezik v mednarodnem študijskem programu je angleščina. O
tem sprejme sklep Senat FZAB, ki mora pri tem upoštevati jezikovno znanje
študentov in predavateljev.
Študijski programi, ki se izvajajo kot javna služba, se lahko
izvajajo v tujem jeziku v naslednjih primerih:
-       
ko gre za programe tujih jezikov,
-       
če pri njihovem izvajanju sodelujejo gostujoči visokošolski učitelji iz
tujine,
-       
če je vanje vpisano večje število tujih študentov,
-       
če se ti programi izvajajo tudi v slovenskem jeziku.
O izvajanju študijskih programov v tujem jeziku sprejme sklep
Senat FZAB. Senat FZAB mora informacijo o izvajanju študijskega programa v
tujem jeziku navesti v predlogu besedila razpisa za vpis.
Študijski programi vseh treh stopenj se lahko na FZAB
izvajajo v tujem jeziku v obsegu, kot ga predpisuje zakon.
85. člen
Študij se na vseh bolonjskih stopnjah izvaja kot redni in
izredni.
Študij se organizira kot izredni, kadar to dopuščajo lastne
kadrovske in prostorske možnosti visokošolskega zavoda, ki program izvaja, in
če narava študija dopušča, da se del študija izvaja z zmanjšano osebno
navzočnostjo študenta, ne da bi zaradi tega trpela njegova kakovost.
V primeru, ko se izvaja program študija kot izredni študij,
je fakulteta dolžna organizirati za študente izrednega študija oblike
pedagoškega dela (predavanja, seminarje, klinične vaje in klinično prakso ipd.)
v skladu z veljavnim študijskim programom in v skladu z zakonom.
86. člen
Izredni študij mora biti po vsebini in zahtevnosti enak
rednemu. Neposredna pedagoška obveznost se izvede v zmanjšanem obsegu, vendar
ne manj, kot v 50 % rednega programa. Senat za vsako študijsko leto določi
delež ur izvedbe izrednega programa, vendar nikoli manj kot v 50 % ur rednega
programa. Senat pri tem upošteva zakon.
Če se v okviru rednega študija zahtevajo posebni pogoji za
pristop k izpitu ali za zagovor diplomskega ali magistrskega dela, doktorske
disertacije velja to tudi za izredni študij iste smeri.
Študent izrednega študija, se lahko pod pogoji, ki jih
predpiše FZAB s pravili, prepiše iz izrednega na redni študij. O prošnji za
prehod odloča Dekan FZAB na predlog Komisije za študijske in študentske zadeve,
ki pri predlogu upošteva povprečne ocene kandidata in število prostih vpisnih
mest za posamezni letnik rednega študija. Če je prijav več, kot je
razpoložljivih vpisnih mest, komisija opravi izbor na podlagi povprečne ocene
študija in opravljenih študijskih obveznosti študentov.
Študent rednega študija se lahko pod pogoji, ki jih predpiše
FZAB, prepiše iz rednega na izredni študij. Študent se vpiše v letnik, za
katerega izpolnjuje pogoje za vpis.
87. člen
Oblike in načini preverjanja znanja pri posameznem predmetu
so določeni s študijskim programom.
Uspešnost študenta pri izpolnjevanju obveznosti iz
študijskega programa se ugotavlja s preverjanjem in ocenjevanjem znanja.
Področje preverjanja in ocenjevanja znanja študentov
natančneje urejajo pravilniki za preverjanje znanja na FZAB.
Napredovanje v višji letnik je urejeno v akreditaciji
posameznega študijskega programa, natančneje napredovanje v višji letnik
urejujejo Pravila za napredovanje v višji letnik.
88. člen
Študij po programu za pridobitev izobrazbe traja v skladu z
opredelitvijo časa trajanja študija v akreditaciji programa in v skladu z
zakonom.
89. člen
Študijsko leto se začne 1. oktobra in konča 30. septembra.
Organizirane oblike izobraževanja (predavanja, seminarji, seminarske vaje,
kabinetne vaje, klinično usposabljanje) potekajo 30 tednov, klinično
usposabljanje pa 42 tednov v študijskem letu. Obremenitev študenta mora biti v
skladu z zakonom.
Študijski koledar sprejme Senat FZAB najpozneje 4 mesece pred
začetkom študijskega leta. Študijski koledar za posamezno študijsko leto
določa:
-       
razpored organiziranega izobraževalnega dela,
-       
izpitna obdobja,
-       
izobraževalnega procesa prosti dnevi,
-       
drugi pomembni dnevi oziroma jubileji fakultete.
Izpitna obdobja so razporejena tako, da se ne pokrivajo z
organiziranim izobraževalnim delom na rednem študiju, izjema je klinična
praksa.
Študijski koledar za posamezno študijsko leto sprejme Senat.
90. člen
Študentu, ki pri študiju izkazuje nadpovprečne študijske
rezultate, se lahko omogoči hitrejše napredovanje v skladu s študijskim
programom, če je to glede na študijski proces mogoče. Sklep o hitrejšem
napredovanju študenta sprejme Senat FZAB na podlagi prošnje kandidata in mnenja
Komisije za študijske in študentske zadeve. S sklepom Komisije za študijske in
študentske zadeve se določi način hitrejšega napredovanja. Hitrejše
napredovanje se omogoči študentu tako, da lahko vpiše in opravlja predmete
višjih letnikov.
91. člen
Študent, ki je prej študiral oziroma opravil določene izpite
ali druge študijske obveznosti v drugem študijskem programu (v Sloveniji ali v
tujini), lahko zaprosi za priznanje opravljenih izpitov in drugih študijskih
obveznosti v programu FZAB, v katerega je vpisan.
Postopek priznanja izpitov in drugih študijskih obveznosti iz
prejšnjega odstavka je določen v Pravilih za priznavanje znanj in spretnosti in
v Pogojih za vpis in merilih za izbiro ob omejitvi vpisa in poteka preko
Komisije za študijske in študentske zadeve.
92. člen
Študent FZAB lahko zaprosi za priznavanje znanja in
spretnosti, pridobljenih v času študija v okviru neformalnega profesionalnega
izobraževanja in izkustvenega profesionalnega učenja.
Kandidat za kontinuirano profesionalno izobraževanje lahko
zaprosi za priznavanje znanja in spretnosti, pridobljenih pred vpisom v okviru
neformalnega profesionalnega izobraževanja in izkustvenega profesionalnega
učenja.
Postopek priznavanja in merila za priznavanje iz prejšnjih
odstavkov so določena v študijskih programih in Pravilih za priznavanje znanj
in spretnosti.
93. člen
Študenti imajo pravico do vpisa in izobraževanja pod enakimi,
z zakonom, statutom in študijskim programom določenimi pogoji. Pri tem:
-       
se ob rednem napredovanju izobražujejo in dokončajo študij pod pogoji,
ki so veljali ob vpisu,
-       
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnji smeri ali študijskem
programu,
-       
se lahko izobražujejo po več študijskih programih (vzporedno
izobraževanje), po interdisciplinarnih ali po individualnih študijskih
programih, ki jih izvaja eden ali več visokošolskih zavodov,
-       
lahko napredujejo in dokončajo študij v krajšem času, kot je predvideno
s študijskim programom.
Študentu začne teči prekinitev študija z dnem, ko je izgubil
status študenta.
Če študent prekine študij za manj kot dve leti, ga lahko
nadaljuje in konča po istem študijskem programu, po katerem se je vpisal, v
kolikor se le ta še izvaja (je akreditiran) oziroma konča študij po programu,
ki je nadomestil predhodnega.
Če sta minili več kot dve leti od prekinitve študija, mora
študent, če želi nadaljevati študij, vložiti prošnjo. Dekan FZAB lahko na
predlog Komisije za študijske in študentske zadeve študentu določi
diferencialne izpite ali druge dodatne obveznosti za nadaljevanje študija.
Ne šteje se, da je študent prekinil študij, ki je v času pred
izgubo statusa študenta opravil vse izpite in druge, s študijskim programom
predvidene obveznosti, ni pa še prijavil teme diplomskega dela.
6.2 Diplome in potrdila
94. člen
Potek diplomiranja in zagovore diplomskih in magistrskih del
ter potek priprave doktorske disertacije in zagovore le te urejata Pravilnik o
postopku priprave in zagovora diplomskega dela na FZAB nega, Pravilnik o
postopku priprave in zagovora magistrskega dela na FZAB in Pravilnik o postopku
pridobitve naslova doktor znanosti na doktorskem študijskem programu
zdravstvene vede na FZAB, ki jih sprejme Senat FZAB.
95. člen
Kdor uspešno konča študij, pridobi strokovni ali znanstveni
naslov v skladu z zakonom in študijskim programom.
96. člen
Študijski program za pridobitev izobrazbe se izkazuje z
diplomo FZAB, ki vsebuje v skladu z merili NAKVIS:
-       
naslov programa, trajanje študija in strokovni naslov ali znanstveni
naslov, ki se pridobi z uspešno opravljenim študijem po programu,
-       
pogoje za vpis,
-       
predmetnik,
-       
študijske obveznosti,
-       
pogoje za napredovanje v višji letnik in pogoje za dokončanje študija,
-       
načine in oblike izvajanja študija,
-       
ovrednotenje s kreditnim sistemom.
97. člen
Po opravljenih študijskih obveznostih izda FZAB diplomantu
diplomo za pridobljen naziv. Diploma je javna listina.
Sestavni del listine je Priloga k diplomi, izdana v
slovenskem in v angleškem jeziku, izdelana na podlagi usmeritev ministrstva, ki
je pristojno za visoko šolstvo in zakona.
Po opravljenih študijskih obveznostih se diplomantu še pred
podelitvijo diplome lahko izda potrdilo o izpolnjenih vseh obveznostih.
Potrdilo je javna listina.
Poleg diplome izdaja FZAB študentom na podlagi svojih evidenc
še naslednje listine:
-       
potrdilo o vpisu,
-       
potrdilo o opravljenih študijskih obveznostih,
-       
potrdilo o pridobljenem nazivu po končanem študiju.
Kandidatu, ki je opravil vse obveznosti po študijskem
programu za izpopolnjevanje, ki ga je sprejel Senat FZAB in h kateremu je dal
soglasje NAKVIS, se izda potrdilo, ki je javna listina.
Oblika ter postopek izdaje diplom in potrdil se uredi s
posebnim pravilnikom.
98. člen
FZAB lahko izvaja mednarodne poletne šole, znanstvene
konference, strokovne simpozije in posvete, šole mentorstva in druge različne
oblike vseživljenjskega profesionalnega učenja za izpopolnjevanje znanja na
izbranih področjih po programu, ki ga sprejme Senat FZAB. O tem se udeležencem
izda potrdilo, ki je javna listina.
Obvezne sestavine potrdila so: podatki o udeležencu
izobraževanja, naslov programa izobraževanja, število ECTS točk, zaporedna
številka, datum izdaje, žig FZAB ter podpis Dekana FZAB.
7. ZNANSTVENO RAZISKOVALNA IN RAZVOJNA DEJAVNOST
99. člen
FZAB izvaja raziskovalne programe, temeljno, aplikativno ter
drugo znanstveno-raziskovalno in razvojno delo v skladu z nacionalnim
raziskovalnim in razvojnim programom in skladno z usmeritvami
znanstveno-raziskovalnega dela, ki ga sprejme Senat FZAB.
FZAB izvaja tudi drugo znanstveno-raziskovalno, razvojno in
svetovalno delo po naročilu tretjih oseb.
Kot naročnik raziskovalnega in razvojnega dela lahko nastopa
tudi FZAB.
Znanstveno-raziskovalno delo je organizirano v okviru
inštitutov in registriranih raziskovalnih skupin in na projektni osnovi in je
temelj za kakovostno izvajanje študijskih programov FZAB in razvoj novih
programov. Izvaja se v povezavi z drugimi institucijami.
100. člen
Temeljni in aplikativni znanstveno-raziskovalni in razvojni
programi in projekti na FZAB potekajo v okviru registriranih raziskovalnih
skupin znotraj inštitutov ali na projektni osnovi.
Senat FZAB sprejme pravila o načrtovanju, organiziranju in
financiranju dejavnosti inštitutov in projektov.
Znanstvenoraziskovalno delo poteka v skladu z zakonom, ki
ureja raziskovalno dejavnost, ter z izhodišči, ki jih sprejme Senat FZAB.
Raziskovalna in razvojna dejavnost je vodena stroškovno
ločeno od ostalih dejavnosti visokošolskega zavoda.
Vključevanje visokošolskih učiteljev, visokošolskih
sodelavcev in znanstvenih delavcev v raziskovalne projekte podrobneje ureja
Pravilnik o znanstveno-raziskovalnem, razvojnem in svetovalnem delu na FZAB, ki
ga sprejme Senat FZAB.
101. člen
Visokošolski učitelji, visokošolski sodelavci, znanstveni
delavci ter raziskovalni sodelavci, ki redno in v celoti opravljajo svoje
izobraževalne in znanstveno-raziskovalne obveznosti, lahko opravljajo
znanstveno-raziskovalno in svetovalno delo za zunanje naročnike v okviru in za
račun FZAB.
Visokošolski učitelj, znanstveni delavec, visokošolski in
raziskovalni sodelavec je dolžan zaprositi Dekana FZAB za soglasje k delu za
zunanje naročnike tako na področju pedagoškega kot raziskovalnega dela.
Pogodbeni sodelavci, ki so vključeni v
znanstveno-raziskovalno in razvojno delo na FZAB, so dolžni pristojnim
strokovnim službam posredovati podatke o svojem znanstveno-raziskovalnem in
razvojnem delu, ki so potrebni za sprotno vodenje raziskovalnih in drugih evidenc.
102. člen
FZAB lahko skladno s sprejetim letnim programom in s
finančnim načrtom nameni določen znesek svojih sredstev za financiranje
znanstveno-raziskovalnega in razvojnega dela. Ta sredstva so namenjena za
sofinanciranje:
-       
priprave prijav projektov na nacionalne in mednarodne razpise,
-       
znanstveno-raziskovalnih in razvojnih projektov FZAB,
-       
mednarodnih znanstveno-raziskovalnih ali razvojnih projektov,
-       
individualnega raziskovalnega dela.
8. VISOKOŠOLSKI UČITELJI, ZNANSTVENI DELAVCI, VISOKOŠOLSKI IN
RAZISKOVALNI SODELAVCI IN DRUGI ZAPOSLENI FZAB
103. člen
Zaposleni na FZAB so:
-       
visokošolski učitelji in visokošolski sodelavci;
-       
znanstveni delavci (raziskovalci);
-       
nepedagoški delavci: delavci tajništva, oddelkov, inštitutov / razvojnih
centrov idr.
Pogoj za opravljanje dela iz prve in druge alineje prvega
odstavka tega člena je izvolitev v naziv.
Zaposleni, ki ni obnovil izvolitve v naziv, ne more več
opravljati del na delovnem mestu, na katerega je razporejen in za katerega se
zahteva kot poseben pogoj ustrezna izvolitev. Za pravočasno oddajo vloge za
izvolitev v naziv je odgovoren zaposleni.
Dekan FZAB je dolžan v teh primerih sprožiti ustrezne
postopke v skladu z zakonom o delovnih razmerjih.
FZAB lahko v skladu s potrebami študijskega programa in
znanstveno raziskovalnega dela povabi k sodelovanju pri obravnavanju posameznih
sklopov predmeta priznane strokovnjake iz prakse, tudi če nimajo ustreznega
naziva.
104. člen
Merila in postopek izvolitve v naziv na FZAB določajo Merila
za izvolitve v naziv visokošolskih učiteljev, znanstvenih delavcev in
visokošolskih sodelavcev FZAB (Merila za izvolitve), ki so usklajena z
minimalnimi standardi NAKVIS.
Merila za izvolitve sprejme Senat FZAB. Merila za izvolitve
se javno objavijo.
Senat sprejme tudi navodila za izvajanje Meril za izvolitve.
105. člen
Zaposleni na FZAB morajo za delo nad polnim delovnim časom
zunaj FZAB ali za delo za zunanje naročnike pridobiti dovoljenje Dekana FZAB.
Taka njihova dejavnost ne sme motiti njihovih rednih obveznosti na FZAB.
106. člen
Visokošolski učitelji so docent, izredni profesor in redni
profesor ter lektor.
Visokošolski učitelji v visokošolskih strokovnih programih so
tudi predavatelji in višji predavatelji.
Visokošolski učitelji so nosilci izobraževalnega, umetniškega
in raziskovalnega programa.
Pri svojem delu sledijo in prispevajo k razvoju znanosti,
umetnosti in stroke na področju, za katerega so izvoljeni, samostojno razvijajo
določeno področje znanosti, umetnosti oziroma stroke in skrbijo za prenos tega
znanja.
Znanstveni delavci so znanstveni sodelavec, višji znanstveni
sodelavec in znanstveni svetnik.
Znanstveni delavci izvajajo znanstveno-raziskovalni program.
Visokošolski sodelavci so: asistent, bibliotekar, strokovni
svetnik, višji strokovni sodelavec, strokovni sodelavec in učitelj veščin.
Visokošolski sodelavci sodelujejo pri izvajanju
izobraževalnega, znanstveno-raziskovalnega in umetniškega dela.
107. člen
Merila za izvolitev v naziv visokošolskih učiteljev,
znanstvenih delavcev in visokošolskih sodelavcev določi Senat FZAB v skladu z
zakonom in standardi NAKVIS.
Merila iz prejšnjega odstavka morajo biti mednarodno
primerljiva in se javno objavijo.
108. člen
Študijske programe lahko kot nosilci predmetov izvajajo samo
visokošolski učitelji, ki imajo naziv:
-       
predavatelj (samo za visokošolski strokovni program prve stopnje in
programe za izpopolnjevanje),
-       
višji predavatelj (samo za visokošolski strokovni program prve stopnje
in programe za izpopolnjevanje),
-       
docent,
-       
izredni profesor,
-       
redni profesor.
Znanstveni delavci so: znanstveni sodelavec, višji znanstveni
sodelavec in znanstveni svetnik. Znanstveni delavci izvajajo
znanstvenoraziskovalni program in ne morejo biti nosilci predmetov, lahko pa se
v izvajanje predmetov vključujejo.
FZAB lahko za določen čas povabijo k sodelovanju za izvajanje
posameznih delov predmeta oziroma predmetnega področja priznane učitelje,
znanstvenike, strokovnjake in umetnike, ne glede na pogoje, ki so določeni za
izvolitev v naziv.
109. člen
Visokošolski učitelji in znanstveni delavci delujejo po načelih
avtonomije, svobode znanstvenega ustvarjanja in poučevanja, humanizma in
znanstvene etike.
Zaposleni visokošolski učitelji, visokošolski sodelavci in
znanstveni delavci so dolžni:
-       
izvajati delovne naloge, ki so sestavljene iz neposredne in posredne pedagoške
obveze, raziskovalnega in strokovnega dela ter sodelovanja pri upravljanju
FZAB;
-       
izvajati pedagoški proces v skladu s sprejetimi programi in sklepi
Senata;
-       
opravljati znanstveno-raziskovalno delo, povezano z razvojem
izobraževalnih vsebin;
-       
vključevati študente v svoje znanstveno-raziskovalno in razvojno delo;
-       
objavljati rezultate raziskovalnega dela v domači in mednarodni
javnosti;
-       
aktivno delovati v katedrah in komisijah Senata, inštitutih, centrih
FZAB;
-       
načrtovati izvedbo predmeta in izdelati poročilo o izvedbi predmeta;
-       
pripravljati in izvajati predavanja, seminarje, vaje, klinično prakso in
druge oblike izobraževalnega dela;
-       
biti dostopni študentom v skladu s pravili FZAB;
-       
izvajati preverjanje in ocenjevanje znanja študentov v skladu s
študijskim programom in s sprejetimi pravili FZAB;
-       
pripravljati ustrezna študijska gradiva za svoje predmete v skladu s
sklepi Senata FZAB;
-       
opravljati mentorstvo pri diplomskih, magistrskih in doktorskih delih
ter pri raziskovalnem delu študentov;
-       
imeti vsaj eno uro na teden pogovorne ure za študente;
-       
izvajanje tutorstva in tutorskih ur za študente v času posredne
pedagoške obveznosti;
-       
zagotoviti nemoten potek izpitov v razpisanih izpitnih rokih;
-       
uresničevati program mednarodnega sodelovanja FZAB (izmenjave, znanstveno
raziskovalno in razvojno delo);
-       
sodelovati pri upravljanju FZAB.
Vsi zaposleni na FZAB so dolžni:
-       
spoštovati načela stroke, sprejete akte in sklepe organov FZAB;
-       
sodelovati v organih in telesih FZAB;
-       
strokovno opravljati zaupane naloge;
-       
s svojim delom in rezultati dela utrjevati ugled FZAB.
110. člen
Pri izvajanju pedagoškega, izobraževalnega in
znanstvenoraziskovalnega ter razvojnega in svetovalnega dela lahko sodelujejo
tudi visokošolski strokovni sodelavci, ki imajo ustrezen naziv v skladu z
zakoni in pravili, ki urejajo raziskovalno in visokošolsko dejavnost.
111. člen
Neposredna pedagoška obveznost v času organiziranega
študijskega procesa v visokošolskem izobraževanju, ki se izvaja kot javna
služba, znaša:
-       
za docenta, izrednega in rednega profesorja pet do sedem ur tedensko,
-       
za višjega predavatelja, predavatelja in lektorja devet ur tedensko,
-       
za asistenta deset ur tedensko,
-       
za visokošolskega sodelavca šestnajst ur tedensko.
Neposredno tedensko pedagoško obveznost in njene oblike
določi Dekan FZAB s posebnim predpisom in si zanj pridobi soglasje ministra,
pristojnega za visoko šolstvo.
Če z neposredno tedensko pedagoško obveznostjo, določeno v
prejšnjih odstavkih, ni mogoče izvesti študijskih programov, lahko pristojni
organ FZAB visokošolskemu učitelju oziroma sodelavcu določi dodatno tedensko
pedagoško obveznost, in sicer največ:
-       
dve uri docentu, izrednemu in rednemu profesorju,
-       
tri ure višjemu predavatelju, predavatelju in lektorju,
-       
štiri ure asistentu,
-       
štiri ure visokošolskemu sodelavcu.
Neposredno tedensko pedagoško obveznost in največ štiri ure
dodatne tedenske pedagoške obveznosti za druge visokošolske sodelavce določi
Dekan FZAB s posebnim predpisom.
Dodatna tedenska pedagoška obveznost se obračuna enako kot
neposredna pedagoška obveznost.
Glede na število študentov v skupini pri predmetu se docentu,
izrednemu profesorju, rednemu profesorju, višjemu predavatelju, predavatelju in
lektorju neposredna tedenska pedagoška obveznost lahko zmanjša za največ dve
uri.
Docentu, izrednemu profesorju, rednemu profesorju, višjemu
predavatelju, predavatelju in lektorju, ki opravljajo za delodajalca tudi
raziskovalno in razvojno delo, se lahko neposredna tedenska pedagoška obveznost
iz prejšnjih odstavkov sorazmerno zmanjša.
Merila za zmanjšanje neposredne pedagoške obveznosti določi
Dekan FZAB. K merilom mora Dekan FZAB pridobiti soglasje ministra, pristojnega
za visoko šolstvo.
Docent, izredni profesor, redni profesor, višji predavatelj,
predavatelj, lektor, asistent in drugi visokošolski sodelavci lahko, če so za
to zagotovljena sredstva, izjemoma na teden opravljajo pedagoško,
znanstveno-raziskovalno, umetniško ali strokovno delo še največ 20 % polnega
delovnega časa tudi pri istem delodajalcu (FZAB).
112. člen
Postopke, pogoje in merila za izvolitve v znanstveno-raziskovalne
in raziskovalno-razvojne nazive podrobneje določajo Merila za izvolitve, ki se
morajo dopolnjevati glede na zakon in standarde NAKVIS.
Pravila za določitev neposredne in posredne pedagoške
obveznosti na FZAB se morajo dopolnjevati glede na zakon in podzakonske akte.
113. člen
Visokošolski učitelj (redni profesor, izredni profesor,
docent) in znanstveni delavec ima po najmanj šestih študijskih letih dela na
FZAB pravico do odsotnosti do dvanajst mesecev za poglobljeno izpopolnjevanje
doma ali v tujini. S tem določilom FZAB uresničuje pravico do sobotnega leta.
Izpopolnjevanje se načrtuje na visokošolskih zavodih, kjer ima FZAB interese za
sodelovanje. Sobotno delo na FZAB ureja pravilnik.
Visokošolskemu učitelju se v primeru iz prejšnjega odstavka
pedagoška obveznost prerazporedi.
Visokošolski učitelj oziroma znanstveni delavec mora pisno
vlogo predložiti Dekanu FZAB najkasneje do konca marca za naslednje študijsko
leto. Pisna vloga mora vsebovati načrt dela za čas sobotnega leta in predvideno
obliko nadomeščanja.
Visokošolski učitelj oziroma znanstveni delavec mora v roku
30 dni po vrnitvi oddati Dekanu FZAB poročilo o izpopolnjevanju.
114. člen
Za uresničevanje pravic, dolžnosti in odgovornosti delavcev
FZAB se uporabljajo določbe delovno-pravne zakonodaje, Zakona o upravnem
postopku in Zakona o pravdnem postopku ter ustreznih kolektivnih pogodb in tega
Statuta.
115. člen
FZAB vabi k sodelovanju priznane visokošolske učitelje,
znanstvene delavce in druge strokovnjake tujih univerz in raziskovalnih
institucij kot tudi priznane strokovnjake iz zdravstva in širše za izvajanje
posameznih predmetov študijskih programov, delov predmeta ali raziskovalnega
programa.
Vabljeni lahko sodeluje pri delu organov, komisij in delovnih
teles.
9. ŠTUDENTI
116. člen
Študent je oseba, ki je vpisana v študijske programe na
podlagi razpisa za vpis in se izobražuje po razpisanih in javnoveljavnih
študijskih programih na vseh treh bolonjskih stopnjah za pridobitev izobrazbe
na FZAB. Svoj status izkazuje z izkaznico študenta.
Status študenta preneha, če študent:
-       
diplomira,
-       
ne diplomira na študijskem programu prve stopnje v 12 mesecih po
zaključku zadnjega semestra,
-       
se izpiše,
-       
se med študijem ne vpiše v naslednji letnik oziroma semester,
-       
je bil izključen,
-       
dokonča podiplomski študij,
-       
ne dokonča podiplomskega študija druge stopnje po magistrskem študijskem
programu v 12 mesecih po zaključku zadnjega semestra,
-       
ne dokonča podiplomskega študija druge stopnje po enovitem magistrskem
študijskem programu v 12 mesecih po zaključku zadnjega semestra,
-       
ne dokonča podiplomskega študija tretje stopnje v ustreznem, s statutom
predpisanem roku.
Ne glede na drugo in sedmo alineo prejšnjega odstavka
študentu status preneha ob zaključku zadnjega semestra, če je v času študija
ponavljal letnik ali spremenil študijski program ali smer.
V primerih iz druge, četrte, sedme in osme alinee drugega
odstavka ter tretjega odstavka tega člena, se študentu iz upravičenih razlogov
status študenta lahko tudi podaljša, vendar največ za eno leto.
Študentke matere, ki v času študija rodijo, imajo pravico do
podaljšanja študentskega statusa za eno leto za vsakega živo rojenega otroka.
117. člen
Oseba, ki ji preneha status študenta po določilih iz druge,
četrte, sedme in osme alineje prejšnjega člena, obdrži pravico do opravljanja
izpitov in drugih študijskih obveznosti po študijskem programu, po katerem se
izobražuje.
Senat FZAB določi in javno objavi pogoje, pod katerimi lahko
oseba, ki ji je prenehal status študenta, uresniči to pravico, če se študijski
program ne izvaja več.
Pravico do opravljanja izpitov iz prvega odstavka tega člena
lahko uveljavlja še pet let od dneva prenehanja izvajanja oziroma spremembe
programa.
118. člen
Status študenta športnika in status študenta priznanega
umetnika dobi študent, ki mu Senat FZAB na predlog Komisije za študijske in
študentske zadeve s sklepom podeli ta status.
Status študenta s posebnimi potrebami dobi študent, ki ob
vpisu predloži ustrezno mnenje pristojne strokovne komisije za razvrščanje
otrok in mladostnikov z motnjami v duševnem in telesnem razvoju ali mnenje
invalidske komisije.
Za študente iz tega člena FZAB s pravilnikom opredeli način
opravljanja študijskih obveznosti in pogoje za prehod v višji letnik.
119. člen
Študentke matere, ki v času študija rodijo, imajo pravico do
podaljšanja študentskega statusa za eno leto za vsakega živo rojenega otroka.
Smiselno s tem se obravnava tudi varstveni dopust, ki ga koristi študent oče.
Študentom, ki imajo status študenta športnika, status
študenta priznanega umetnika, status študenta s posebnimi potrebami, in
študentom, ki zaradi svojega obštudijskega delovanja, bolezni ali okvare ne
morejo v roku opravljati študijskih obveznosti, se lahko izjemoma podaljša
status študenta.
Študentu miruje status študenta v času bolniške odsotnosti,
daljše od enega leta.
Študent, ki meni, da so mu bile kršene pravice, ima pravico
pritožbe na Senat.
120. člen
Študenti imajo pravico do vpisa in izobraževanja pod enakimi,
z Zakonom o visokem šolstvu, s Statutom FZAB in s študijskim programom določenimi
pogoji. Pri tem:
a.     
se ob rednem napredovanju izobražujejo in dokončajo študij pod pogoji,
ki so veljali ob vpisu,
b.     
lahko enkrat v času študija ponavljajo letnik ali spremenijo študijski
program ali smer zaradi neizpolnitve obveznosti v prejšnji smeri ali v
študijskem programu,
c.     
se lahko izobražujejo po več študijskih programih (vzporedni študij),
d.     
se lahko izobražujejo po individualnem programu (več študijskih
programov enega ali več visokošolskih zavodov), ko to omogoča študijski program
FZAB,
e.     
lahko napredujejo in dokončajo študij v krajšem času, kot je predvideno
s študijskim programom.
Vpisna mesta za vzporedni študij FZAB določi posebej. Število
vpisnih mest pri posameznem študijskem programu je praviloma 5 % glede na
razpisano število mest za vpis v prvi letnik študija.
Pri individualnem študiju se organizirane oblike
visokošolskega izobraževalnega dela pri izvajanju študijskih programov
(predavanja, seminarji, vaje) nadomeščajo z individualnimi konzultacijami.
Študijski programi se izvajajo kot individualni študij, če se
v študijski program ne vpiše dovolj študentov.
Študenti imajo pravico do vpisa in izobraževanja po
individualnih študijskih programih, ki jih izvaja eden ali več visokošolskih
zavodov, če to omogoča študijski program.
Študenti, ki se izobražujejo po interdisciplinarnih programih
ali hkrati po več študijskih programih, ki ga izvaja dvoje ali več fakultet
oziroma visokih strokovnih šol, uveljavljajo svoje pravice predvsem na tisti
fakulteti oziroma visoki strokovni šoli, ki se šteje kot matična.
Če interdisciplinarne študijske programe izvajata dve ali več
fakultet, izvaja vsaka fakulteta predmete iz svojih predmetnih področij.
Vsaka fakulteta odgovarja za del študijskega programa, ki ga
izvaja.
S posebnim splošnim aktom fakultete in na njegovi osnovi s
posebnimi sporazumi se urejajo vprašanja vpisa, razporeda predavanj in drugih
oblik pedagoškega dela, izpitov, vodenja evidence, mentorstva pri diplomskih
delih, materialnih in drugih stroškov in druga vprašanja izvedbe
interdisciplinarnega študija.
Študentom, ki dosegajo nadpovprečne uspehe, se omogoči, da
končajo izobraževanje v krajšem času, kot je določeno s študijskim programom.
Študentu se omogoči hitrejše napredovanje, če je nadpovprečno
opravljal vse svoje študijske obveznosti ter izpite iz predmetov nižjih
letnikov in bil ocenjen s povprečno oceno najmanj osem.
Hitrejše napredovanje se omogoči študentom tako, da lahko še
pred zaključkom predavanj opravljajo izpite iz določenih predmetov ali da z
opravljanjem izpitov in drugih oblik preverjanja znanja pri posameznih
predmetih v enem letniku izpolnijo obveznosti iz vsebin enega ali več predmetov
dveh ali več letnikov.
O hitrejšem napredovanju odloča na prošnjo študenta Komisija
za študijske in študentske zadeve Senata FZAB.
121. člen
Pravice in dolžnosti študentov so:
-       
obiskovanje predavanj, seminarjev, vaj, kliničnega usposabljanja ter
drugih oblik študijskih izvedbe programov,
-       
aktivno sodelovanje pri pedagoškem, izobraževalnem, raziskovalnem in
razvojnem delu,
-       
sodelovanje prek svojih predstavnikov pri delu organov FZAB,
-       
dajanje pobud, mnenj in sprejemanje odločitev v skladu s Statutom FZAB.
Študenti imajo ne glede na to, ali se študij izvaja kot redni
ali izredni, pravice in ugodnosti, ki izhajajo iz naslova statusa študenta, kot
jih določajo posebni predpisi, če niso v delovnem razmerju ali ne opravljajo
samostojne registrirane dejavnosti, niso vpisani v evidenco brezposelnih oseb
pri pristojnem organu oziroma niso poslovodne osebe gospodarskih družb ali
direktorji zasebnih zavodov.
Študenti v prvem letniku študijskega programa prve stopnje
opravijo preventivni sistematični zdravstveni pregled, kot ga določajo predpisi
s področja preventivnega zdravstvenega varstva.
122. člen
Slovenci brez slovenskega državljanstva se lahko izobražujejo
po javno veljavnih dodiplomskih in podiplomskih študijskih programih in po
programih za izpopolnjevanje pod enakimi pogoji kot državljani Republike
Slovenije.
Državljani članic Evropske unije imajo pravico do
izobraževanja po javno veljavnih dodiplomskih in podiplomskih študijskih
programih in po programih za izpopolnjevanje pod enakimi pogoji kot državljani
Republike Slovenije.
123. člen
Študent ima pravico do ugovora zoper sklepe, ki jih organi
FZAB sprejemajo o njegovih pravicah, obveznostih in odgovornostih.
Študent, ki meni, da so bile kršene njegove pravice, ima
pravico do ugovora ali pritožbe v roku 15 dni od dneva, ko mu je bil vročen
sklep. Kot prvostopenjski organ odloča o vlogah študentov v študijskih zadevah
Dekan FZAB, kot drugostopenjski organ pa odloča o pritožbah študentov v
študijskih zadevah Senat FZAB. Zoper dokončno odločitev v zadevah v zvezi s
študijem lahko študent sproži upravni spor.
10. DISCIPLINSKA ODGOVORNOST
124. člen
Disciplinsko odgovornost delavcev visokošolskega zavoda,
ureja Pravilnik o disciplinski odgovornosti delavcev, ki ga sprejme Senat FZAB.
125. člen
Disciplinsko odgovornost študentov FZAB ureja Pravilnik o
disciplinski odgovornosti študentov, ki ga sprejme Senat FZAB. Pred sprejemom
Pravilnika o disciplinski odgovornosti študentov mora Senat FZAB pridobiti
mnenje študentskega sveta visokošolskega zavoda.
126. člen
Študenti so disciplinsko odgovorni za kršitve dolžnosti in
neizpolnjevanje obveznosti po Statutu FZAB in po študijskem programu ter za
namerno in iz malomarnosti povzročeno škodo. Kršitve so lahko hujše ali lažje.
Študent je odgovoren, če je dejanje storil z naklepom ali iz velike
malomarnosti.
Kršitve so:
-       
neprimerno vedenje, ki škoduje ugledu FZAB,
-       
neprimeren odnos do študentov, učiteljev in sodelavcev pri izvajanju
študijskega programa ter drugih delavcev FZAB,
-       
dajanje lažnih podatkov, da bi tako pridobil neupravičene koristi zase
ali za drugega,
-       
prevara pri preverjanju znanja,
-       
hujše kršitve reda in discipline pri izobraževalnem procesu in v
prostorih FZAB,
-       
povzročanje materialne škode v prostorih FZAB oziroma tam, kjer se
izvaja izobraževalni proces,
-       
neizpolnjevanje dolžnosti, ki so opredeljene s statutom in v drugih
internih pravnih aktih fakultete,
-       
kršitve avtorskih pravic v obliki uporabe plagiatov pri preverjanju
znanja ali drugih študijskih nalogah, kot so seminarske naloge ter diplomska,
magistrska in druga dela,
-       
kršitve, ki so opredeljene kot take v internih pravnih aktih
organizacij, kjer se izvaja klinična praksa, in je bil študent v okviru
klinične prakse z njimi seznanjen,
-       
prihajanje v šolo pod vplivom alkohola ali mamil oziroma uživanje
alkohola ali mamil ter kajenje v prostorih fakultete ali na kraju, kjer se
izvajata pedagoški proces in klinična praksa,
-       
zlonamerno zavajanje študentov ali drugih oseb znotraj fakultete z
namenom finančnega ali premoženjskega okoriščanja,
-       
diskriminacija drugega študenta na podlagi različne vere, spola, rase,
invalidnosti, statusa, starosti, spolne usmerjenosti ali političnega
prepričanja,
-       
verbalno in neverbalno nasilje nad visokošolskimi učitelji in sodelavci
ter nepedagoški delavci.
Za kršitev dolžnosti in neizpolnjevanje obveznosti se lahko
študentom izrečejo naslednji ukrepi: opomin, ukor, prepoved opravljanja izpita
za določeno dobo, izključitev iz fakultete za dobo do dveh let, izključitev iz
fakultete za nedoločeno časovno obdobje, naznanitev študenta organom pregona za
dejanja, ki imajo znake kaznivih dejanj. Disciplinsko odgovornost študentov
FZAB, kršitve dolžnosti in neizpolnjevanje predpisanih obveznosti ureja
Pravilnik o disciplinski odgovornosti študentov. Postopek ugotavljanja
disciplinske odgovornosti, disciplinske ukrepe in načine njihovega izvrševanja
izreka Komisija za disciplinske zadeve.
11. PRIZNANJA, NAGRADE, POHVALE
127. člen
FZAB podeljuje posameznikom ali organizacijam nagrade,
priznanja in pohvale za izjemne uspehe in dosežke na znanstveno-raziskovalnem
in izobraževalnem področju.
Vrste nagrad, priznanj in pohval ter načela, kriterije in
postopke za izbor določa Pravilnik o nagradah, priznanjih in pohvalah FZAB.
Postopek izbora vodi Komisija za znanstveno-raziskovalno in razvojno dejavnost.
12. FINANCIRANJE
128. člen
FZAB je samostojna pravna oseba, ki nastopa v pravnem prometu
v okviru svoje dejavnosti samostojno, z vsemi pravicami in obveznostmi, v
svojem imenu in za svoj račun, razen če ustanovitveni akt ne določa drugače.
S sredstvi, ki jih prejme iz koncesij za izvajanje študijskih
programov ravna v skladu s koncesijsko pogodbo in veljavno zakonodajo za javne
visokošolske zavode.
129. člen
Sredstva za izvajanje pedagoško-izobraževalne in
znanstveno-raziskovalne dejavnosti pridobiva FZAB iz:
-       
sredstev državnega proračuna RS,
-       
sredstev ustanovitelja,
-       
iz šolnin in drugih prispevkov za študij,
-       
iz razpisov v RS in EU,
-       
s plačili za opravljene storitve,
-       
donacij,
-       
sredstev evropskih skladov in drugih nepovratnih sredstev,
-       
in drugih virov v skladu z zakonom.
130. člen
Višina šolnine in drugih prispevkov za študij se določa glede
na dejanske stroške v skladu s Pravilnikom o prispevkih in vrednotenju
stroškov, ki ga sprejme Upravni odbor FZAB. Ta pravilnik določa tudi načine
zaračunavanja šolnin in drugih prispevkov.
FZAB odloča o prispevkih za študij in drugih storitvah FZAB,
če niso ali so samo deloma financirane v okviru nacionalnega programa, zlasti
za:
-       
stroške izbirnega in vpisnega postopka,
-       
storitve, ki so del potrjenega študijskega programa (stroški strokovnih
ekskurzij ipd.),
-       
izvolitve v nazive kandidatov, ki niso v delovnem razmerju na FZAB,
-       
izdajo potrdil, dvojnikov, prepisov in izpisov iz dokumentacije FZAB,
-       
stroške četrtega in nadaljnjih opravljanj izpita,
-       
stroške sprejemnih, diferencialnih, komisijskih in drugih izpitov,
-       
stroške rednega študija pri nekoncesioniranih ali delno koncesioniranih
programih,
-       
stroške izrednega študija,
-       
druge storitve, predvidene s sklepom, ki ga sprejme Upravni odbor FZAB.
131. člen
FZAB odgovarja za svoje obveznosti z vsemi sredstvi s
katerimi razpolaga.
Ustanovitelj odgovarja za obveznosti FZAB do višine sredstev,
ki so v proračunu občine za posamezno leto namenjene za dejavnost FZAB. Za
druge obveznosti FZAB ustanovitelj odgovarja samo, če tako določa zakon ali
pogodba.
132. člen
FZAB ima v upravljanju stvarno premoženje (nepremično in
premično premoženje), katerega lastnica je Občina Jesenice in je omogočilo
zagon dejavnosti prej VŠZNJ, ki se je preoblikovala v FZJ in nato še
preimenovala v FZAB. Med FZAB in Občino Jesenice je sklenjena pogodba o
upravljanju VŠZNJ/FZAB s premoženjem Občine Jesenice.
FZAB je tudi lastnica premoženja, pridobljenega na osnovi
izvajanja rednih dejavnosti in pridobljenih drugih virov in je odraz razvojnega
dela FZAB. Premoženje pridobljeno na osnovi izvajanja rednih dejavnosti in
pridobljenih drugih virov se v knjigovodskih in računovodskih evidencah vodi
ločeno od premoženja, ki je v lasti Občine Jesenice in ga ima FZAB v
upravljanju.
133. člen
Presežek prihodkov nad odhodki sme FZAB uporabiti le za
opravljanje dejavnosti zavoda in njegovega razvoja. O načinu razpolaganja s
presežkom odloča Upravni odbor na predlog Dekana. V primerih, ko presežek
predstavljajo tudi sredstva, ki jih je FZAB pridobil od ustanovitelja, mora
ustanovitelj podati soglasje k razpolaganju s presežkom.
134. člen
FZAB je dolžna obveščati ustanovitelja o izvrševanju letnega
programa dela, o rezultatih poslovanja ter mu omogočiti vpogled v poslovne
knjige. FZAB je dolžna ustanovitelju predložiti strateški načrt dela za obdobje
petih let ter letni program dela.
135. člen
FZAB lahko opravlja gospodarsko dejavnost, če je ta namenjena
opravljanju dejavnosti, za katero je zavod ustanovljen.
136. člen
Ustanovitelj ima v razmerju do FZAB naslednje pravice:
-       
spremlja skladnost porabe sredstev, ki jih pridobi FZAB z letnimi
programi in finančnimi načrti,
-       
daje soglasje k programu dela in k finančnemu načrtu,
-       
daje soglasje k aktu o sistemizaciji FZAB,
-       
do obveščenosti o celotnem postopku izvolitve Dekana pred dokončno
izvolitvijo,
-       
daje soglasje k statutu, vendar lahko soglasje odreče samo v primeru, če
statut ni v skladu z ustanovitvenim aktom in z zakonodajo, ki ureja delovanje
FZAB,
-       
opravlja druge zadeve v skladu z zakonom, ustanovitvenim aktom in
drugimi predpisi.
137. člen
FZAB upravlja s premičnim in nepremičnim premoženjem, ki je v
lasti ustanovitelja in je namenjeno opravljanju dejavnosti visokošolskega
zavoda.
Ustanovitelj daje visokošolskemu zavodu v upravljanje
poslovno stavbo v izmeri 1.212,61 m2 s pripadajočim funkcionalnim zemljiščem v
skupni približni izmeri 2.334 m2, ki stoji na zemljišču s parc. št. 27/11,
27/12, 27/13, 89, 90/1, 90/4, 90/5, 90/6 vse k.o. Jesenice.
Ustanovitelj daje visokošolskemu zavodu v upravljanje tudi
vso opremo v stavbi, ki je potrebna za opravljanje dejavnosti visokošolskega
zavoda.
FZAB upravlja s premoženjem kot dober gospodar. Premoženje s
katerim FZAB upravlja je last Občine Jesenice.
FZAB s tem nepremičnim premoženjem ne razpolaga. Vsi pravni
posli, katerih predmet je nepremično premoženje, ki je dano v upravljanje
visokošolskemu zavodu, so v izključni pristojnosti Občne Jesenice.
S premičnim premoženjem upravlja FZAB samostojno v skladu z
veljavnimi predpisi.
138. člen
Medsebojne pravice in obveznosti ustanovitelj in FZAB urejata
s Pogodbo o upravljanju in s pogodbo o financiranju. Pogodbo o financiranju
skleneta za vsako posamezno obdobje financiranja.
139. člen
Ustanoviteljske pravice izvršuje župan Občine Jesenice razen:
-       
sprejem ustanovitvenega akta,
-       
sprejemanje sprememb in dopolnitev ustanovitvenega akta,
-       
imenovanje predstavnikov ustanovitelja v Upravni odbor visokošolskega
zavoda.
13. SPLOŠNI AKTI
140. člen
Splošne akte sprejemajo posamezni organi FZAB v skladu s
Statutom FZAB in z zakonodajo.
Sistem obvladovanja splošnih aktov, ki mora opredeljevati
izdelavo, pregled in odobritev, izdajanje, spreminjanje in hranjenje
dokumentacije, se podrobno opredeli v Poslovniku kakovosti FZAB.
14. VAROVANJE PODATKOV
141. člen
Zbiranje in varstvo osebnih podatkov, sezname evidenc z
osebnimi podatki in uporabo evidenc z osebnimi podatki poteka skladno s
področno zakonodajo ter Pravilnikom o zavarovanju osebnih podatkov ki ga
sprejme Senat FZAB.
142. člen
Zaupnost podatkov v okviru razvojnih projektov se ureja s
pogodbo o varovanju poslovne skrivnosti, ki jo sklene Dekan FZAB s pogodbenim
partnerjem.
15. PREHODNE IN KONČNE DOLOČBE
143. člen
Z uveljavitvijo tega Statuta preneha veljati Statut Fakultete
za zdravstvo Angele Boškin (Uradni list RS, št. 86/16).
144. člen
V Statutu uporabljeni izrazi, zapisani v moški slovnični
obliki, so uporabljeni kot nevtralni za moške in ženske.
145. člen
Statut začne veljati, ko ga po predhodnem soglasju
ustanovitelja, v enakem besedilu sprejme Senat FZAB z večino glasov vseh članov
Senata in ko je objavljen v Uradnem listu Republike Slovenije.
146. člen
Če Študentski svet sprejme v roku 7 dni od sprejema Statuta
negativno mnenje o Statutu, je Senat FZAB dolžan še enkrat razpravljati in
glasovati o Statutu FZAB.
Št. 1-02/2019
Jesenice, dne 18. decembra 2019
Sanela Pivač, mag. zdr. neg., viš. pred.
vršilka dolžnosti dekanje