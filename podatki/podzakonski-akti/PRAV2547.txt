I. SPLOŠNE DOLOČBE
1. člen
Ta pravilnik
predpisuje vrsto, pomen, obliko, barvo,
velikost in postavljanje prometne
signalizacije in prometne opreme na
javnih cestah
(v nadaljnjem besedilu: ceste). 
Prometna signalizacija in prometna oprema
na cestah
iz prejšnjega odstavka se uporablja tudi na nekategoriziranih cestah, ki se uporabljajo za javni cestni promet.
2. člen
Prometno signalizacijo in prometno opremo
na cestah
sestavljajo: 
1.    
Prometni znaki, ki so: 
-  
znaki za nevarnost, 
-  
znaki za izrecne odredbe,
-  
znaki za obvestila,
-  
dopolnilne table, ki natančneje določajo pomen znaka, ki so mu dodane, in so sestavni del prometnega znaka, ob katerem so, 
-  
označbe na vozišču in drugih prometnih
površinah, 
-  
drugi znaki za označevanje
del, drugih ovir v cestnem prometu in poškodb vozišča, 
-  
svetlobni prometni
znaki in svetlobne označbe, 
-  
znaki s spremenljivo vsebino, 
-  
triopan (tristrana piramida), na katerem so lahko upodobljeni znaki za
nevarnost, znaki za izrecne odredbe in znaki za obvestila.
Oblika znaka za obvestila je v tem primeru lahko prilagojena ploskvi triopana.
Policija in subjekti, ki izvajajo nadzor nad plačevanjem cestnine, smejo
uporabljati triopan tudi za posredovanje nujnih obvestil
udeležencem cestnega prometa. 
2.    
Turistična in
druga obvestilna signalizacija, ki je: 
-  
znaki za obveščanje o kulturnih spomenikih,
varovanih območjih narave in pomembnejših turističnih znamenitostih, 
-  
znaki za obveščanje o smeri, v kateri so
kulturni spomenik, varovano območje narave, pomembnejša turistična znamenitost
ter objekt ali naprava znotraj znamenitosti ali naselja, 
-  
znaki za izraz dobrodošlice na vstopu v državo, regijo, pokrajino, občino ali naselje,
-  
znaki za dajanje prometnih,
turističnih in drugih informacij na
prometnih površinah zunaj vozišča ceste
(počivališča, parkirišča) in na drugih površinah ob cesti, ki so določene za opravljanje
spremljajočih dejavnosti ob cesti. 
3.    
Prometna oprema
na cestah
(v nadaljnjem besedilu: prometna oprema), ki je: 
-  
oprema za označevanje bližine roba
vozišča oziroma roba robnega ali odstavnega pasu, 
-  
oprema za vodenje in kanaliziranje
prometa na območju
del na cesti, drugih ovir in
poškodb vozišča, 
-  
varnostne ograje,
-  
varovalne ograje,
-  
montažne fizične ovire
za umirjanje prometa na cesti-grbine, 
-  
blažilniki trkov, 
-  
ograje za pešce, 
-  
zapornice in
polzapornice, 
-  
oprema za poudarjanje poteka avtoceste ali hitre ceste na območju
razcepa, 
-  
prometna ogledala,
-  
oprema proti zaslepljevanju.
3. člen
Napisi na prometni signalizaciji se
praviloma napišejo z malo pisavo. Ime
posameznega prometnega cilja mora biti napisano
v eni vrsti. Kadar je ime prometnega cilja izjemno dolgo, sme biti napisano tudi v dveh vrstah, in sicer tako da je v drugi vrsti z manjšo
pisavo napisan le podrejeni del
prometnega cilja. 
Dvojezični prometni
cilji morajo biti napisani v eni vrsti
tako, daje najprej napisano slovensko ime cilja in nato od njega s poševnico ločeno ime cilja v
italijanskem oziroma madžarskem jeziku. 
Prometni cilji, ki so kraji zunaj meja Republike Slovenije, se pišejo tako,
da se najprej napiše ime kraja v slovenskem jeziku, če to obstaja, nato
od njega s poševnico ločeno ime kraja v
jeziku države, v kateri je kraj, in na koncu doda avtomobilska oznaka države, v kateri je kraj.
Kadar je ime dvojezičnega prometnega cilja
ali prometnega cilja, ki je kraj zunaj Republike Slovenije izjemno dolgo, sme
biti napisano tudi v dveh vrstah, in sicer tako, da je višina pisave v obeh
vrstah enaka.
4. člen
Prometni znaki so lahko izdelani tako, da je njihova vsebina nespremenjliva
 ali spremenljiva. 
Površina prometnih
znakov mora biti izdelana iz svetlobno odsevnih
materialov najmanj tipa I, razen na avtocestah in
hitrih cestah, ko mora biti izdelana iz
svetlobno odsevnih materialov najmanj tipa II. 
Ne glede na določbe prejšnjega odstavka
mora biti površina prometnih znakov I-14, I-15, I-36, I-37, I-38, I-38.1, I-39,
I-40, II-1, II-2, II-4, II-33, III-1, III-3, III-4, III-5, III-6, III-120, III-120.1 in VI-8 izdelana iz svetlobnoodsevnih materialov najmanj tipa II.
Prometni znaki so lahko izdelani tudi kot znaki z lastnim virom svetlobe (osvetljeni od
znotraj) ali zunanjim virom svetlobe (osvetljeni
od zunaj). Kadar so prometni znaki osvetljeni
od zunaj, sme biti površina prometnih znakov ne glede na določbe drugega odstavka tega člena na
avtocestah in hitrih cestah izdelana iz svetlobno odsevnih materialov tipa I. Osvetlitev
prometnih znakov ne sme slepiti udeležencev cestnega prometa.
Na avtocestah, na hitrih cestah, na cestah,
na katerih povprečni letni dnevni promet (PLDP) presega 10.000 vozil, ter na
krožnih križiščih morajo biti vzdolžne in prečne označbe na vozišču izdelane iz
materialov za debeloslojne označbe. Iz materialov za debeloslojne označbe
morajo biti izdelane tudi označbe za zaznamovanje mest na vozišču, na katerih
so izvedene trajne fizične ovire za umirjanje prometa.
Površina turistične in druge obvestilne
signalizacije mora biti izdelana iz svetlobno odsevnih materialov tipa I,
vsebina pa ne sme biti spremenljiva. 
Površina prometne opreme cest, ki se
uporablja za vodenje in kanaliziranje prometa na območju del na cesti, drugih
ovir v cestnem prometu in poškodb vozišča, mora biti v celoti ali deloma
izdelana iz svetlobno odsevnih materialov ali označena s svetlobno odsevnimi
telesi. 
Na opremi za označevanje bližine roba
vozišča oziroma roba robnega ali odstavnega pasu in na varnostnih ograjah
morajo biti nameščena svetlobna ali svetlobno odsevna telesa.
Svetlobni prometni
znaki in znaki s spremenljivo vsebino so
lahko izdelani tudi iz optičnih vlaken
ali svetlobnih teles matrične oblike
(LED) na podlagi črne barve, in sicer tako da ob
izpadu svetlobnega izvora prometni znak
ali del prometnega znaka ne izgubi pomena. Znaki s spremenljivo vsebino morajo
biti dobro vidni in ne smejo slepiti (prilagajanje svetilnosti) udeležencev
cestnega prometa.
5. člen
Prometna signalizacija mora biti
postavljena ob desni strani ceste poleg
vozišča v smeri vožnje vozil. Prometna signalizacija mora biti postavljena
tako, da ne ovira vozil in pešcev. 
Če je nevarno, da na mestu, na katerem je
postavljen prometni znak, zaradi gostote
prometa ali iz drugih razlogov udeleženci v cestnem prometu prometnega znaka ne
bodo pravočasno opazili, ga je treba
postaviti tudi na nasprotni, levi strani ceste ali smernega vozišča, po potrebi pa
tudi nad voziščem. 
Prometni znaki, ki se postavijo na
isti nosilec, morajo biti enotni ne glede na
to, ali so odsevni ali osvetljeni z lastnim ali zunanjim virom
svetlobe.
6. člen
Grafični prikazi prometnih znakov ter
simbolov za turistično in drugo obvestilno signalizacijo, določeni v tem
pravilniku, so njegov sestavni del. Grafični prikazi prometne opreme cest,
določeni v tem pravilniku, so približni in zgolj informativne narave.
II. PROMETNI ZNAKI
1. Znaki za nevarnost
7. člen
Znaki za nevarnost so: 
1.    
znak "ovinek
na levo" (I-1), znak "ovinek na
desno" (I-1.1), znak "dvojni ovinek
ali več zaporednih ovinkov, prvi na levo" (I-2), znak "dvojni ovinek ali več zaporednih ovinkov, prvi na
desno" (I-2.1), ki označujejo
približevanje ovinku ali ovinkom, ki so nevarni zaradi svojih
značilnostih ali zaradi slabše preglednosti;

2.    
znak »nevaren spust« (I-3) in znak »nevaren
vzpon« (I-4), ki označujeta približevanje nevarnemu spustu oziroma
nevarnemu vzponu, če pomeni višinska razlika ali naklon kakšno nevarnost, ki
izhaja iz tega;
3.    
znak "zoženje ceste" (I-5),
znak "zoženje ceste z desne strani" (I-5.1) in znak "zoženje ceste z leve
strani" (I-5.2), ki označujejo
približevanje zoženemu vozišču, ki pomeni določeno nevarnost.

4.    
znak "premični most" (I-6), ki
označuje bližino mesta, na katerem je na
cesti premični most;
5.    
znak "bližina obale" (I-7), ki označuje
bližino mesta, kjer pripelje cesta do obale;
6.    
znak "neravno vozišče", ki označuje bližino dela ceste, na katerem je cesta neravna zaradi nevarnih
izboklin in vboklin na vozišču (I-8), zaradi vbokline (I-9)
ali zaradi bližine
nevarnega prevoja ali večje grbe na cesti
(I-10);
7.    
znak »spolzko vozišče« (I-11), ki
označuje bližino dela ceste, na katerem je vozišče v določenih okoliščinah
spolzko;
8.    
znak "kamenje na cesti" (I-12), ki označuje
bližino dela ceste, ki je posut z nevaljanim gramozom ali drobnejšim kamenjem na trdi podlagi;
9.    
znak "kamenje pada z desne strani"
(I-13) in znak "kamenje pada z
leve strani" (I-13.1), ki označujeta
bližino dela ceste, na katerem je
nevarnost zaradi kamenja, ki pada, ali kamenja, ki je padlo na cesto;
10. 
znak "prehod za pešce" (I-14),
ki označuje bližino mesta na cesti, na
katerem je označen prehod za pešce;
11. 
znak "otroci
na cesti" (I-15), ki označuje bližino mesta na cesti, na katerem je
pogosto več otrok (npr. pred šolo, otroškim vrtcem, igriščem ipd.);
12. 
znak "kolesarji na cesti" (I-16), ki označuje
bližino mesta, na katerem pogosteje
pripeljejo na cesto kolesarji s stranske
ceste, kolesarske poti, kolesarske steze ali kolesarskega pasu;
13. 
znak "živali na cesti" (I-17), ki označuje
bližino mesta, na katerem domače živali
prehajajo čez cesto ali hodijo vzdolž nje;
14. 
znak "divjad na cesti" (I-18), ki označuje
posebno nevarna mesta, na katerih parkljasta
divjad pogosto prehaja čez cesto;
15. 
znak "delo na cesti" (I-19),
ki označuje bližino mesta na cesti, na katerem se izvajajo dela;
16. 
znak "bližina svetlobnih prometnih znakov" (I-20), ki označuje bližino mesta na cesti, na katerem je
promet urejen s svetlobnimi prometnimi
znaki (semaforji);
17. 
znak "bližina letališke steze"
(I-21), ki označuje del ceste, čez
katerega nizko letijo letala pri pristajanju oziroma
vzletanju;
18. 
znak "bočni veter z leve strani"
(I-22) in znak "bočni veter z
desne strani" (I-22.1), ki označujeta
bližino dela ceste, na katerem pogosto
piha močan bočni veter;
19. 
znak "dvosmerni promet"
(I-23), ki označuje bližino mesta, kjer
je prehod z dela enosmerne ceste na del
ceste, na katerem je dvosmerni promet;
20. 
znak "predor" (I-24), ki označuje bližino predora, pokritega vkopa ali
galerije na cesti;
21. 
znak "nevarnost na cesti" (I-25), ki označuje
bližino dela ceste ali mesta na cesti, na katerem grozi nevarnost, za katero v tem pravilniku ni predpisan poseben znak za
nevarnost. Znaku mora biti obvezno dodana
dopolnilna tabla, ki pojasnjuje, za kakšno nevarnost gre;
22. 
znak "križišče enakovrednih cest"
(I-26), ki označuje bližino križišča
cest, od katerih ni nobena prednostna;
23. 
znak "križišče s stransko cesto pod
pravim kotom" (I-27), znak "stranska cesta, ki pripelje na prednostno z leve strani pod pravim
kotom" (I-28), znak "stranska cesta, ki pripelje na prednostno z desne strani pod pravim
kotom" (I-28.1), znak "stranska cesta, ki pripelje na prednostno z leve strani pod ostrim kotom" (I-29) in znak "stranska cesta, ki pripelje na prednostno z desne strani pod ostrim kotom" (I-29.1), ki označujejo bližino križišča, na katerem se prednostna cesta križa s stransko
oziroma na
katerem pripelje nanjo stranska cesta. 
Simboli na znakih iz prvega odstavka te točke so lahko tudi drugačni, kar je odvisno od
okoliščin na
cesti;
24. 
znak "krožno križišče" (I-30),
ki označuje bližino križišča, na katerem je obvezen
krožni promet;
25. 
znak »tramvajska proga« (I-31), ki
označuje bližino mesta, na katerem pripelje tramvajska proga na vozišče ali ga
prečka;
26. 
znak "poledica" (I-32), ki označuje bližino dela ceste, na katerem je večja nevarnost poledice;
27. 
znak "kolona ustavljenih vozil"
(I-33), ki označuje bližino dela ceste, na katerem v določenih prometnih okoliščinah obstaja nevarnost zaradi kolone ustavljenih
vozil;
28. 
znak "neutrjena bankina"
(I-34), ki označuje bližino dela ceste,
kjer je ob vozišču neutrjena bankina;
29. 
znak "nevarnost požara"
(I-35), ki označuje bližino dela ceste,
ki poteka po področju, na katerem obstaja povečana nevarnost požara;
30. 
znak "prehod ceste čez železniško progo
z zapornicami ali polzapornicami" (I-36), ki označuje bližino prehoda ceste čez železniško progo v ravnini,
zavarovanega z zapornicami ali polzapornicami;
31. 
znak "prehod ceste čez železniško progo
brez zapornic ali polzapornic" (I-37), ki označuje bližino prehoda ceste čez železniško progo v ravnini, ki
ni zavarovan z zapornicami ali polzapornicami;
32. 
znak "Andrejev križ" (I-38),
ki označuje prehod ceste čez enotirno
železniško progo v ravnini brez zapornic ali polzapornic oziroma (I-38.1) čez dvotirno ali večtirno železniško
progo v ravnini brez zapornic ali polzapornic. 
Zaradi boljše vidnosti sme
biti znak izveden tudi na belem
nesvetlečem ozadju. Kadar na cesti ni
dovolj prostora smeta biti znaka postavljena pokončno;

33. 
znak "približevanje prehodu ceste čez
železniško progo z zapornicami ali polzapornicami" (I-39), ki označuje razdaljo do prehoda ceste čez
železniško progo v ravnini, zavarovanega z zapornicami ali polzapornicami;
34. 
znak "približevanje prehodu ceste čez
železniško progo brez zapornic ali polzapornic" (I-40), ki označuje razdaljo do prehoda ceste čez
železniško progo v ravnini, ki ni zavarovan z zapornicami ali polzapornicami.
35. 
znak "prometna nesreča"
(I-41), ki označuje bližino mesta na cesti, na
katerem se je zgodila prometna nesreča.
Simboli na znakih za nevarnost I-14 (prehod za pešce),
I-15 (otroci na cesti), I-16 (kolesarji na
cesti), I-17 (živali na cesti), I-18
(divjad na cesti), I-19 (delo na cesti) in
I-21 (bližina letališke steze) so lahko glede na
smer, iz katere grozi nevarnost, obrnjeni
tudi zrcalno.
8. člen
Znaki za nevarnost imajo obliko enakostraničnega trikotnika, katerega
spodnja stranica je v vodoravnem položaju, vrh pa obrnjen
navzgor
9. člen
Osnovna barva znakov za nevarnost je bela, robovi trikotnika pa so rdeči.
Simboli na znakih za nevarnost so črni.
10. člen
Stranice enakostraničnega trikotnika znaka
za nevarnost so dolge: 
1.    
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 120 cm; 
2.    
na cestah zunaj naselja, katerih vozišče je ožje od
7,0 m, in na
cestah v naselju
- 90 cm; 
3.    
na kolesarskih poteh, na cestah v območju
umirjenega prometa in na nekategoriziranih cestah - 60 cm; 
4.    
kadar se uporabljajo kot vstavljeni znaki (znak
je le del vsebine drugega znaka) na
znakih za vodenje prometa po smereh vožnje - 45 cm. 
Če je potrebno, so lahko na cestah
iz 3. točke prvega odstavka tega člena
znaki za nevarnost, katerih stranica trikotnika meri 90 cm.
11. člen
Simboli na
znakih za nevarnost morajo biti sorazmerni z velikostjo znaka in narisani
tako, da jih je mogoče zlahka razpoznati.
12. člen
Po obliki,
barvi ali velikosti odstopajo od 8., 9. in
10. člena tega pravilnika naslednji znaki za nevarnost: 
1.    
po obliki:
a)     
znaka I-38 in
I-38.1 (Andrejev križ), ki imata obliko
enega oziroma dveh prekrižanih krakov, ki
smejo biti narisani na pravokotniku bele barve; 
b)     
znaka I-39 (približevanje prehodu ceste čez
železniško progo z zapornicami ali polzapornicami) in I-40 (približevanje
prehodu ceste čez železniško progo brez zapornic ali polzapornic), ki imata obliko
pravokotnika, pri katerem je osnovnica krajša stranica; 
2.    
po barvi: 
a)     
znak I-19 (delo na cesti), ki ima osnovno barvo
rumeno; 
b)     
simbol znaka I-20 (bližina svetlobnih prometnih
znakov), ki ima po navpični osi narisano rdečo luč zgoraj, rumeno v sredini in
zeleno spodaj; 
c)     
simbol znaka I-33 (kolona ustavljenih vozil),
ki ima v vozilih rdeče luči; 
d)     
simbol znaka I-35 (nevarnost požara), ki ima
rdeče-rumen plamen; 
e)     
kadar so znaki za nevarnost uporabljeni za označevanje
del in drugih začasnih ovir v cestnem prometu in poškodb vozišča, imajo osnovno
barvo rumeno; 
3.    
po velikosti: 
a)     
znaka I-38 in I-38.1 (Andrejev križ), ki imata
kraka dolga 120 cm, široka pa 12 cm; 
b)     
znaka I-39 (približevanje prehodu ceste čez
železniško progo z zapornicami ali polzapornicami) in I-40 (približevanje
prehodu ceste čez železniško progo brez zapornic ali polzapornic), ki imata eno
stranico pravokotnika dolgo 100 cm, drugo pa 30 cm, medtem ko so poševni trakovi
na znaku pod kotom 30 stopinj široki 8 cm.
2. Znaki za izrecne odredbe
13. člen
Znaki za izrecne odredbe so znaki za prepoved oziroma
omejitev in
znaki za obveznost.
14. člen
Znaki za prepoved oziroma omejitev so: 
1.    
znak "križišče s prednostno cesto"
(II-1), ki označuje križišče, kjer mora
dati voznik prednost vozilom, ki vozijo po prednostni cesti;
2.    
znak "Ustavi!" (II-2), ki označuje križišče, kjer mora voznik ustaviti
vozilo in dati prednost vozilom, ki
vozijo po prednostni cesti. Vozilo ustavi pred vhodom na križišče na mestu, s
katerega ima zadosten pregled nad
križiščem in prednostno cesto;
3.    
znak "prepovedan promet v obeh smereh" (II-3), ki označuje cesto oziroma
tisti njen del, na katerem je prepovedan
promet za vsa vozila v obeh smereh;
4.    
znak "prepovedan promet v eno
smer" (II-4), ki označuje cesto oziroma tisti njen del, na katerem je prepovedan promet za vozila iz smeri, proti kateri
je obrnjen znak;
5.    
znak "prepovedan promet za vsa motorna
vozila, razen enoslednih" (II-5), ki označuje
cesto oziroma tisti njen del, na katerem je prepovedan promet za vsa motorna
vozila, razen za motorna kolesa brez stranskega priklopnika in dvokolesna kolesa z motorjem;
6.    
znak "prepovedan promet za
avtobuse" (II-6), ki označuje
cesto oziroma tisti njen del, na katerem je prepovedan promet za avtobuse;
7.    
znak "prepovedan promet za tovorna
vozila" (II-7), ki označuje
cesto oziroma tisti njen del, na katerem je prepovedan promet za tovorna
vozila, in znak "prepovedan
promet za tovorna vozila, pri katerih največja
dovoljena masa presega določeno" (II-7.1), ki označuje cesto oziroma
tisti njen del, na katerem je prepovedan
promet za tovorna vozila, pri katerih največja
dovoljena masa presega maso, označeno na znaku.
8.    
znak "prepovedan promet za
cisterne" (II-8), ki označuje
cesto oziroma tisti njen del, na katerem je prepovedan promet za vozila, s
katerimi se v cisterni ali v več manjših posodah, katerih skupna prostornina
presega prostornino, določeno za cisterno, prevažajo snovi, ki lahko onesnažijo vodo. Za cisterno šteje posoda,
katere prostornina presega 450 litrov. Iz te količine je izvzeto pogonsko
gorivo v rezervoarju, ki je neposredno povezan z motorjem vozila ali z
vgrajenimi napravami v vozilu, če
rezervoar izpolnjuje pogoje predpisa ECE št. 34;
9.    
znak "prepovedan promet za vozila, ki
prevažajo eksplozivne ali lahko vnetljive snovi" (II-9), ki označuj cesto ali tisti njen del, na katerem je prepovedan promet za vozila, ki
prevažajo eksplozivne snovi razreda 1, vnetljive pline razreda 2, vnetljive
tekočine razreda 3, razen tistih, ki so uvrščene v embalažno skupino III,
samoreaktivne trdne snovi razreda 4.1 in
samoreaktivne organske perokside razreda
5.2 za katere je v ADR predpisana označitev
z oranžno tablo; 
znak "prepovedan
promet za vozila, ki prevažajo nevarno blago" (II-9.1 ), ki označuje cesto ali tisti njen del, na katerem je prepovedan promet za vozila, ki
prevažajo nevarno blago, za katero je v ADR predpisana označitev z oranžno tablo;
10. 
znak "prepovedan promet za motorna
vozila, ki vlečejo priklopno vozilo, razen polpriklopnika, lahkega priklopnika
ali bivalnega priklopnika" (II-10), ki označuje
cesto oziroma tisti njen del, na katerem je prepovedan promet za motorna
vozila, ki vlečejo priklopno vozilo, razen polpriklopnika, lahkega priklopnika
ali bivalnega priklopnika, znak "prepovedan promet za motorna vozila,
ki vlečejo priklopno vozilo, razen lahkega ali bivalnega priklopnika"
(II-10.1), ki označuje cesto oziroma tisti njen del, na katerem je prepovedan promet za motorna vozila, ki vlečejo
priklopno vozilo, razen lahkega ali bivalnega priklopnika, in znak "prepovedan promet za motorna
vozila, ki vlečejo priklopno vozilo" (II-10.2), ki označuje cesto oziroma
tisti njen del, na katerem je prepovedan
promet za motorna vozila, ki vlečejo priklopno vozilo;
11. 
znak "prepovedan promet za
traktorje" (II-11), ki označuje
cesto oziroma tisti njen del, na katerem je prepovedan promet za traktorje;
12. 
znak "prepovedan promet za motorna
kolesa" (II-12), ki označuje
cesto oziroma tisti njen del, na katerem je prepovedan promet za motorna
kolesa in kolesa z motorjem;
13. 
znak "prepovedan promet za kolesa z
motorjem" (II-13), ki označuje
cesto oziroma tisti njen del, na katerem je prepovedan promet za kolesa z
motorjem;
14. 
znak "prepovedan promet za kolesa"
(II-14), ki označuje cesto oziroma tisti njen del, na katerem je prepovedan promet za kolesa in kolesa s pomožnim motorjem;
15. 
znak "prepovedan promet za vprežna
vozila" (II-15), ki označuje
cesto oziroma tisti njen del, na katerem je prepovedan promet za vprežna vozila;
16. 
znak "prepovedan promet za ročne
vozičke" (II-16), ki označuje
cesto oziroma tisti njen del, na katerem je prepovedan promet za ročne
vozičke;
17. 
znak "prepovedan promet za pešce"
(II-17), ki označuje cesto oziroma tisti njen del, na katerem je prepovedan promet za pešce;
18. 
znak "prepovedan promet za vsa motorna
vozila" (II-18), ki označuje
cesto oziroma tisti njen del, na katerem je prepovedan promet za vsa motorna
vozila;
19. 
znak "prepovedan promet za vsa motorna
vozila in vprežna vozila" (II-19), ki
označuje cesto oziroma tisti njen del, na
katerem je prepovedan promet za vsa motorna vozila in vprežna vozila. 
Na posameznem znaku iz prvega odstavka
te točke je lahko več prepovedi za razne vrste vozil ali uporabnike ceste, tako
da so na njem kombinirani razni simboli, označeni pod II-5 do II-17. Znaka iz prvega odstavka te točke z več kot dvema simboloma ni
dovoljeno postaviti zunaj naselij, znaka
z več kot tremi simboli pa ne v naseljih;
20. 
znak "prepovedan promet za vozila, pri
katerih skupna širina presega določeno" (II-20), ki označuje cesto oziroma
tisti njen del, na katerem je prepovedan
promet za vozila, pri katerih skupna širina presega širino, ki je označena na
znaku;
21. 
znak "prepovedan promet za vozila, pri
katerih skupna višina presega določeno" (II-21), ki označuje cesto oziroma
tisti njen del, na katerem je prepovedan
promet za vozila, pri katerih skupna višina presega višino, ki je označena na
znaku;
22. 
znak "prepovedan promet za vozila, pri
katerih skupna masa presega določeno" (II-22), ki označuje cesto oziroma
tisti njen del, na katerem je prepovedan
promet za vozila ali skupine vozil, pri katerih skupna masa presega maso, ki je
označena na
znaku;
23. 
znak "prepovedan promet za vozila z
večjo osno obremenitvijo
od določene" (II-23), ki označuje cesto oziroma
tisti njen del, na katerem je prepovedan
promet za vozila z večjo osno obremenitvijo od
obremenitve, ki je označena na
znaku;
24. 
znak "prepovedan promet za vozila večje
dolžine od določene" (II-24), ki
označuje cesto oziroma tisti njen del, na
katerem je prepovedan promet za vozila, pri katerih skupna dolžina presega
dolžino, ki je označena na znaku;
25. 
znak "najmanjša
razdalja med vozili" (II-25) , ki označuje
najmanjšo razdaljo med vozili, ki jo
morajo upoštevati vozniki med vožnjo;
26. 
znak "prepovedano zaviti na levo" (II-26), ki označuje križišče, na katerem je prepovedano zaviti na
levo;
27. 
znak "prepovedano zaviti na desno" (II-26.1), ki označuje križišče, na katerem je prepovedano zaviti na
desno;
28. 
znak "prepovedano polkrožno obračanje" (II-27), ki označuje mesto, na
katerem je prepovedano polkrožno obračanje;
29. 
znak »prepovedano prehitevanje vseh motornih
vozil, razen enoslednih« (II-28), ki označuje cesto ali tisti njen del, na
katerem je prepovedano prehiteti vsa dvosledna motorna vozila;
30. 
znak »prepovedano prehitevanje za tovorna
vozila« (II-29), ki označuje cesto oziroma tisti njen del, na katerem je
prepovedano s tovornimi vozili, katerih največja dovoljena masa presega 3,5 t,
prehiteti vsa dvosledna motorna vozila. 
Če je znaku iz prvega odstavka te točke dodana dopolnilna tabla, na kateri je označena
druga največja dovoljena masa (npr. 5 t),
velja prepoved samo za tista tovorna vozila, katerih največja dovoljena masa presega označeno;
Voznik vozila, ki na
kraju, od katerega je prepovedano prehitevanje z znakom II-28 ali znakom II-29
že prehiteva dvosledno motorno vozilo in je že najmanj vzporedno z njim, sme
nadaljevati in končati prehitevanje, če to lahko stori varno.
31. 
znak "omejitev
hitrosti" (II-30), ki označuje
cesto oziroma tisti njen del, na katerem vozila ne smejo voziti z večjo
hitrostjo (v km/uro) od hitrosti, ki je označena na
znaku. 
Če je znaku iz prvega odstavka te točke dodana dopolnilna tabla, na kateri je označena
vrsta motornega vozila ali največja
dovoljena masa (npr. 5t), se omejitev
hitrosti nanaša samo na motorna vozila, označena na dopolnilni
tabli. Kadar je znak iz prvega odstavka
te točke postavljen pod znak III-14 (ime naselja),
velja omejitev hitrosti za celotno naselje;
32. 
znak "prepovedano dajanje zvočnih znakov"
(II-31), ki označuje cesto oziroma tisti njen del, na katerem je z napravo na vozilu prepovedano dajati zvočne znake,
razen če je kdo od udeležencev cestnega
prometa ogrožen;
33. 
znak "prepovedan prehod brez
ustavljanja - carina" (II-32), znak "prepovedan prehod brez
ustavljanja - policija" (II-32.1) in
znak "prepovedan prehod brez ustavljanja - cestnina" (II-32.2), ki označujejo bližino mesta na cesti in
razlog, zaradi katerega mora vozilo ustaviti;
34. 
znak »prednost vozil z nasprotne smeri«
(II-33), ki prepoveduje zapeljati z vozilom na zoženi del ceste, preden ne
pridejo čezenj vozila z nasprotne smeri;
35. 
znak "prepovedana ustavitev in parkiranje" (II-34), ki označuje tisto stran ceste, na kateri sta prepovedana ustavitev in parkiranje vozila;
36. 
znak "prepovedano parkiranje"
(II-35), ki označuje tisto stran ceste, na kateri je prepovedano parkiranje vozila;
37. 
znak "izmenično parkiranje I"
(II-36), ki označuje stran ceste, na kateri je prepovedano parkiranje ob lihih dnevih (1., 3., 5. dan v mesecu);
38. 
znak "izmenično parkiranje II"
(II-37), ki označuje stran ceste, na kateri je prepovedano parkiranje ob sodih dnevih (2., 4., 6. dan v mesecu).
Simboli na znakih za prepovedi oziroma omejitve (II-19,
II-20, II-21, II-22, II-23, II-24, II-25 in
II-30) so dani kot primer, prave vrednosti oziroma
simboli pa se vpisujejo glede na okoliščine na
cesti in potrebe prometne varnosti.
15. člen
Znaki za obveznost
so: 
1.    
znak "najmanjša
dovoljena hitrost" (II-38), ki označuje
cesto oziroma tisti njen del, na katerem morajo vozila v normalnih okoliščinah voziti najmanj s tisto hitrostjo (v km/uro), ki je označena na
znaku. 
Simbol na znaku iz prvega odstavka te točke je dan kot primer, prava hitrost pa se vpisuje
glede na okoliščine
na cesti in
potrebe prometne varnosti;
2.    
znak "snežne verige" (II-39),
ki označuje del ceste, na katerem morajo imeti motorna vozila, razen
motornih koles in koles z motorjem, kadar
je na vozišču sneg, na pogonskih kolesih snežne verige;
3.    
znak "kolesarska steza ali pot"
(II-40), ki označuje stezo ali pot, po
kateri morajo voziti kolesa in kolesa s
pomožnim motorjem in po kateri so
prepovedane hoja, ježa in vožnja z
drugimi vozili;
4.    
znak "steza za pešce" (II-41),
ki označuje posebej narejeno stezo za pešce, po kateri morajo
hoditi pešci in po kateri sta prepovedani
vožnja z vozili in ježa;
5.    
znaka "steza za pešce in kolesarje" (II-42 in II-42.1), ki označujeta
posebej narejeno stezo za pešce in kolesarje, po kateri morajo hoditi pešci in voziti kolesa in
kolesa s pomožnim motorjem ter na kateri
je površina, namenjena pešcem, z ločilno
črto ločena od površine, namenjene kolesom in
kolesom s pomožnim motorjem;
6.    
znak "steza za mešani promet pešcev in kolesarjev" (II-43), ki označuje posebej narejeno
stezo za pešce in kolesarje, po kateri
morajo hoditi pešci in voziti kolesa in kolesa s pomožnim motorjem ter na kateri površina, namenjena pešcem, ni ločena od
površine, namenjene kolesom in kolesom s pomožnim motorjem;
7.    
znak "steza za jezdece" (II-44),
ki označuje stezo, po kateri morajo
jezditi jezdeci in po kateri je
prepovedana vožnja in hoja;
8.    
znaki "obvezna
smer" (II-45, II-45.1, II-45.2, II-45.3 in
II- 45.4), ki označujejo smer, v kateri
morajo voziti vozila;

9.    
znaki "dovoljene smeri"
(II-46, II-46.1 in II-46.2), ki označujejo smeri, v katerih smejo voziti
vozila;
10. 
znak "obvezna
vožnja mimo po desni strani" (II-47) in
znak "obvezna vožnja mimo po levi
strani" (II-47.1 ), ki označujeta
vozišče oziroma tisti njegov del, po
katerem morajo voziti vozila pri vožnji mimo otokov
za pešce, otokov za usmerjanje prometa in drugih objektov
na vozišču;
11. 
znak "krožni promet" (II-48),
ki označuje križišče, na katerem je obvezen
krožni promet.
16. člen
Znaki za izrecne odredbe imajo obliko
kroga, razen znaka II-1 (križišče s prednostno cesto), ki ima obliko
enakostraničnega trikotnika, pri katerem je zgornja stranica vodoravna, njej
nasprotni vrh pa obrnjen navzdol, in znaka II-2 (Ustavi!), ki ima obliko
pravilnega osmerokotnika.
17. člen
Osnovna barva znakov za prepoved oziroma
omejitev je bela, osnovna barva znakov za obveznost
pa modra. 
Simboli in
napisi na
znakih za prepoved oziroma omejitev so črni, na
znakih za obveznost pa beli. 
Rob kroga in
poševni trakovi na znakih za prepoved oziroma omejitev
so rdeči.
18. člen
Premer kroga pri znakih za izrecne odredbe meri: 
1.    
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 90 cm; 
2.    
na cestah zunaj naselja, katerih vozišče je ožje od
7,0 m, in na
cestah v naselju
- 60 cm; 
3.    
na kolesarskih poteh, na cestah v območju
umirjenega prometa in na nekategoriziranih cestah - 40 cm; 
4.    
kadar se uporabljajo kot vstavljeni znaki na znakih za vodenje prometa po smereh vožnje -
30 cm. 
Če je to potrebno, so lahko na cestah
iz 3. točke prvega odstavka tega člena
tudi znaki za izrecne odredbe, katerih
premer kroga meri 60 cm.
19. člen
Poševni trakovi na znakih za izrecne odredbe
so pod kotom 45 stopinj proti vodoravni ravnini.
20. člen
Po obliki,
barvi in simbolih ali velikosti odstopajo od
16., 17. in 18. člena tega pravilnika naslednji
znaki za izrecne odredbe: 
1.    
po obliki:
a)     
znak II-1 (križišče s prednostno cesto), ki ima
obliko enakostraničnega trikotnika, pri
katerem je zgornja stranica vodoravna, njej nasprotni
vrh pa obrnjen navzdol; 
b)     
znak II-2 (Ustavi!), ki ima obliko pravilnega osmerokotnika;
2.    
po barvi in simbolih: 
a)     
znak II-2 (Ustavi!), ki ima osnovno barvo
rdečo, rob in symbol "STOP" pa sta bela; 
b)     
simbol znaka II-8 (prepovedan promet za cisterne),
ki je rdeč, os s kolesi oziroma vozilom je črna, dve valoviti črti pa sta
modri; 
c)     
simbola znaka II-9 (prepovedan promet za
vozila, ki prevažajo eksplozivne ali lahko vnetljive snovi) in znaka II-9.1
(prepovedan promet za vozila, ki prevažajo nevarno blago), ki sta rdeča, os s
kolesi oziroma vozilom pa je črna; 
d)     
simbol znaka II-33 (prednost vozil iz nasprotne
smeri), ki ima rdečo puščico; 
e)     
znak II-34 (prepovedana ustavitev in
parkiranje) in znak II-35 (prepovedano parkiranje), ki imata osnovno barvo modro;
f)      
znak II-36 in znak II-37 (izmenično
parkiranje), ki imata osnovno barvo modro, simbol pa je bele barve; 
g)     
vsi znaki, ki imajo osnovno barvo belo, imajo,
kadar se uporabljajo za označevanje del in drugih začasnih ovir in poškodb
vozišča, osnovno barvo rumeno. 
3.    
po velikosti: 
a)  
stranice enakostraničnega trikotnika znaka II-1
(križišče s prednostno cesto), ki so dolge: 
1.     
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 120 cm; 
2.     
na cestah zunaj naselja, katerih vozišče je ožje od
7,0 m, in na
cestah v naselju
- 90 cm; 
3.     
na kolesarskih poteh, na cestah v območju
umirjenega prometa in na nekategoriziranih cestah - 60 cm; 
4.     
kadar se uporabljajo kot vstavljeni znaki na znakih za vodenje prometa po smereh vožnje -
45 cm. 
Če je to potrebno, so lahko na kolesarskih poteh, na cestah v
območju umirjenega prometa in na nekategoriziranih cestah znaki II-1, katerih
stranica trikotnika meri 90 cm; 
b)   višina simbola znaka II-2 (Ustavi!), ki je enaka tretjini višine
znaka. Premer včrtanega kroga znaka II-2 (Ustavi!) znaša: 
1.   na avtocestah, na hitrih cestah,
na cestah
zunaj naselja s smernim voziščem z vsaj
dvema prometnima pasovoma in na cestah zunaj naselja,
katerih vozišče je široko 7,0 m in več -
90 cm; 
2.   na cestah zunaj naselja,
katerih vozišče je ožje od 7,0 m, in
na cestah
v naselju - 60 cm; 
3.   na kolesarskih
poteh, na cestah
v območju umirjenega prometa in na
nekategoriziranih cestah - 40 cm; 
4.   kadar se uporabljajo kot vstavljeni znaki na znakih za vodenje prometa po smereh vožnje - 30 cm. 
Če je to potrebno, so lahko na
kolesarskih poteh, na cestah v območju
umirjenega prometa in na nekategoriziranih cestah znaki II-2 (Ustavi!), katerih premer včrtanega kroga meri
60 cm.
3. Znaki za obvestila
21. člen
Namen znakov za obvestila je, da
udeležence v cestnem prometu obvestijo o cesti, po kateri vozijo, o imenih krajev, skozi katere pelje cesta, o oddaljenosti
do njih in o
prenehanju veljavnosti znakov za izrecne odredbe
ter o drugih zanje pomembnih podatkih.
22. člen
Znaki za obvestila
so: 
1.    
znak "prednost pred vozili z nasprotne smeri" (III-1), ki obvešča voznika, da ima na zoženem delu ceste prednost pred vozili, ki prihajajo z nasprotne smeri. 
Kadar se uporabi znak
III-1, mora biti na začetku zoženega dela
ceste z nasprotne smeri postavljen znak
II-33 (prednost vozil z nasprotne smeri);
2.    
znak »enosmerna cesta« (III-2 in III-2.1), ki obvešča udeležence v cestnem prometu, da je cesta enosmerna. V puščici znaka
III-2.1 je lahko napis: »enosmerna cesta”;
3.    
znak "prednostna cesta"
(III-3), ki označuje cesto ali tisti njen
del, na katerem imajo vozila prednost
pred vozili na cestah, ki se križajo s cesto oziroma
njenim delom;
4.    
znak "konec prednostne ceste"
(III-4), ki označuje mesto, kjer se konča
prednostna cesta ali njen del;
5.    
znak "prehod za kolesarje"
(III-5), ki označuje mesto, kjer je označen prehod za kolesarje;
6.    
znak "prehod za pešce"
(III-6), ki označuje mesto, kjer je označen prehod za pešce;
7.    
znak "podzemni ali nadzemni prehod za pešce" (III-7), ki označuje mesto, kjer je podzemni ali nadzemni prehod za pešce;
8.    
znak "slepa cesta" (III-8), ki
označuje bližino in položaj ceste, ki nima izhoda (slepa cesta). Položaj simbola na znaku III-8 mora ustrezati položaju slepe
ceste nasproti cesti, na kateri je postavljen znak;
9.    
znak "smer vožnje vozila, ki namerava zaviti levo na križišču, na katerem je
zavijanje na levo prepovedano"
(III-9), ki označuje cesto, po kateri
mora voziti vozilo, če namerava zaviti na levo na
naslednjem križišču, na katerem je zavijanje na levo prepovedano;
10. 
znak "avtocesta" (III-10), ki označuje mesto, od
koder se začenja avtocesta;
11. 
znak "konec avtoceste"
(III-11), ki označuje mesto, kjer se
konča avtocesta;
12. 
znak "cesta, rezervirana za motorna
vozila" (III-12), ki označuje
mesto, od koder se začenja cesta, ki je
rezervirana za motorna vozila;
13. 
znak "konec ceste, rezervirane za
motorna vozila" (III-13), ki označuje
mesto, kjer se konča cesta, ki je rezervirana za motorna vozila;
14. 
znak »naselje« (III-14), ki označuje
naselje, v katero vodi cesta, in mesto na cesti, od katerega morajo vozniki
ravnati v skladu s pravili vožnje v naselju;
15. 
znak »bližina naseljenega območja«
(III-14.1), ki označuje naseljeno območje, po obrobju katerega vodi cesta. Na
delu ceste, označenem s tem znakom, se ne uporabljajo pravila vožnje v naselju;
16. 
znak "konec naselja" (III-15), ki označuje
mesto na cesti, kjer se konča naselje, ki je bilo označeno z znakom III-14 (ime naselja);
17. 
znak "prenehanje prepovedi prehitevanja
vseh motornih vozil, razen enoslednih" (III-16), ki označuje mesto, od
koder preneha prepoved prehitevanja vseh motornih vozil, razen enoslednih;
18. 
znak "prenehanje prepovedi prehitevanja
za tovorna vozila" (III-17), ki označuje
mesto, od koder preneha prepoved
prehitevanja za tovorna vozila;
19. 
znak "prenehanje omejitve hitrosti" (III-18), ki označuje mesto, od
koder preneha omejitev hitrosti, ki je
bila označena z znakom II-30 (omejitev hitrosti), in znak "prenehanje najmanjše
dovoljene hitrosti" (III-19), ki označuje
mesto, od koder preneha predpisana najmanjša dovoljena hitrost;
20. 
znak "prenehanje prepovedi dajanja
zvočnih znakov" (III-20), ki označuje
mesto, od koder preneha prepoved dajanja
zvočnih znakov, ki je bila označena z
znakom(II-31);
21. 
znak "prenehanje vseh prepovedi in omejitev"
(III-21 ), ki označuje mesto na cesti, od
koder prenehajo veljati prepovedi in omejitve, ki so jih nalagali prometni znaki na tej cesti;
22. 
znak "prenehanje obvezne uporabe snežnih verig" (III-22),
ki označuje mesto na cesti, od koder preneha
veljati obveznost, ki jo je nalagal prometni
znak II-39;
23. 
znak "konec kolesarske steze ali
poti" (III-23), znak "konec steze za pešce" (III-24),
znak "konec steze za pešce in
kolesarje" (III-25), znak "konec steze za mešani promet pešcev
in kolesarjev" (III-25.1) in znak "konec steze za jezdece"
(III-26), ki označujejo mesto na cesti, kjer se konča steza, ki je bila označena z znakom II-40 oz. II-41 oz. II-42 oz. II-43 oz.
II-44;
24. 
znak "območje
kratkotrajnega parkiranja" (III-27), ki označuje
mesto v naselju, od koder se začenja območje,
v katerem je parkiranje splošno omejeno na določen čas ne glede na to, ali se za tako parkiranje plača ali ne. Znaku III-27 je
lahko dodana dopolnilna tabla, na kateri
so napisani dnevi ali ure, ko velja omejitev;
25. 
znak "konec območja kratkotrajnega parkiranja" (III-28), ki označuje mesto v naselju,
kjer se konča območje kratkotrajnega
parkiranja;
26. 
znak "območje
omejene hitrosti" (III-29), ki označuje mesto v naselju,
od koder se začenja območje, v katerem je hitrost omejena na
hitrost, označeno na znaku;
27. 
znak "konec območja omejene
hitrosti" (III-30), ki označuje
mesto v naselju, kjer se konča območje, v katerem je hitrost omejena;
28. 
znak "območje
za pešce" (III-31), ki označuje
mesto v naselju, od koder se začenja območje,
namenjeno pešcem, in v katerem je dovoljena le vožnja kolesarjem in uporabnikom posebnih prevoznih sredstev;
29. 
znak "konec območja za pešce" (III-32), ki označuje mesto v naselju,
kjer se konča območje, namenjeno pešcem;
30. 
znak »območje umirjenega prometa«
(III-33), ki označuje mesto v naselju, od koder se začenja območje, v katerem
imajo pešci prednost pred vozili in v katerem je dovoljena igra otrok, vozniki
pa morajo voziti posebno previdno in s hitrostjo največ 10 km/h;
31. 
znak "konec območja umirjenega prometa" (III-34), ki označuje mesto v naselju,
kjer se konča območje umirjenega prometa;
32. 
znak "parkirni prostor"
(III-35) in znak "garaža"
(III-36), ki označujeta prostor zunaj
vozišča ceste, ki je določen ali posebej urejen za parkiranje vozil. Znakoma je
lahko dodana dopolnilna tabla, na kateri
so lahko z ustreznimi simboli ali napisi označeni: način
parkiranja, smer, v kateri je parkirni prostor, oddaljenost
v metrih od parkirnega prostora, vrste
vozil, ki jim je namenjen, kot tudi
morebitna časovna omejitev parkiranja;
33. 
znak "časovno omejeno parkiranje" (III-37), ki označuje mesto, na katerem
je parkiranje vozil časovno omejeno;
34. 
znak "bolnišnica" (III-38), ki
označuje bližino bolnišnice in opozarja
voznike, da s svojimi vozili ne povzročajo odvečnega
hrupa;
35. 
znak "postaja za prvo pomoč"
(III-39), ki označuje bližino mesta ali
mesto, kjer je postaja za prvo pomoč;
36. 
znak "delavnica za popravilo
vozil" (III-40), ki označuje
bližino mesta, kjer je delavnica za popravilo vozil;
37. 
znak "telefon" (III-41), ki označuje bližino mesta ali mesto, kjer je
telefonska govorilnica; Kadar znak označuje bližino mesta, kjer se nahaja
telefon za klic v sili, je znaku dodana dopolnilna tabla z napisom »S.O.S.«
38. 
znak "postaja za bivalna vozila" (III-42),
ki označuje bližino mesta ali mesto, kjer
je postaja oziroma služba, kjer je
urejeno mesto za praznjenje odplak iz
bivalnih vozil;
39. 
znak "bencinska črpalka"
(III-43), ki označuje bližino mesta ali mesto,
kjer je bencinska črpalka;
40. 
znak "hotel ali motel"
(III-44), ki označuje bližino mesta ali
mesto, kjer je hotel oziroma motel;
41. 
znak "restavracija" (III-45),
ki označuje bližino mesta ali mesto, kjer
je prehrambeni obrat;
42. 
znak "bar" (III-46), ki označuje bližino mesta ali mesto, kjer je obrat za točenje pijač;
43. 
znak "urejen prostor za izletnike"
(III-47), ki označuje bližino mesta ali
mesto, kjer je urejen prostor za izletnike;
44. 
znak "prostor za kampiranje pod
šotori" (III-48), ki označuje
bližino prostora ali prostor za kampiranje pod šotori;
45. 
znak "prostor za kampiranje v
prikolicah" (III-49), ki označuje
bližino prostora ali prostor za kampiranje v bivalnih priklopnikih;
46. 
znak "prostor za kampiranje pod šotori in v prikolicah" (III- 50), ki označuje bližino prostora ali prostor za
kampiranje v šotorih in bivalnih priklopnikih;
47. 
znak "planinski dom" (III-51),
ki označuje bližino mesta ali mesto, kjer
je planinski dom;
48. 
znaka "stranišče", ki označujeta bližino mesta ali mesto, kjer je
stranišče z možnostjo umivanja rok v sanitarni enoti ali zunaj nje (III-52) in kjer je stranišče s pripadajočimi toaletnimi
prostori - umivalnico (III-52.1);
49. 
znak »gasilska služba« (III-53), ki
označuje mesto, kjer je gasilni aparat oziroma bližino mesta, kjer je gasilska
služba. Kadar znak označuje gasilsko službo, je znaku dodana dopolnilna tabla z
napisom “gasilci” in telefonska številka na kateri je ta služba dosegljiva 24
ur na dan;
50. 
znak "avtobusno postajališče"
(III-54), ki označuje mesto, kjer je
avtobusno postajališče;
51. 
znak "tramvajsko postajališče"
(III-55), ki označuje mesto, kjer je
tramvajsko postajališče;
52. 
znak "pristanišče" (III-56),
ki označuje bližino pristanišča oziroma trajekta ali kraj, v katerem je
pristanišče oziroma trajekt;
53. 
znak "marina" (III-57), ki označuje bližino mesta ali mesto, kjer je
marina;
54. 
znaka "parkiraj in se pelji", ki označujeta
bližino mesta ali mesto, kjer je parkirni prostor, na katerem vozniki lahko parkirajo vozilo in nadaljujejo svojo pot z
vozili javnega prevoza potnikov (III-58) ali izposojenim kolesom (III-58.1). Na znakih so lahko s simboli označene vrsta vozil javnega prevoza potnikov in številke prog;
55. 
znak "informacija"
(III-59), ki označuje bližino mesta ali
mesto, kjer se lahko dobijo turistične informacije;
56. 
znak "avtopralnica" (III-60),
ki označuje bližino mesta ali mesto, kjer
je avtopralnica;
57. 
znak "taksi postajališče"
(III-61), ki označuje bližino mesta ali
mesto, kjer je postajališče za vozila taksi služb;
58. 
znak "pitna voda" (III-62), ki
označuje bližino mesta ali mesto, na katerem je pitna voda;
59. 
znak "prehodnost ceste"
(III-63), ki označuje, da je gorska cesta
oziroma prehod čez gorski vrh odprt ali zaprt (ime kraja je napisano kot primer). 
Če je prehod zaprt, je
zgornja tabla rdeče barve in ima napis "zaprt". Če je prehod odprt, je zgornja tabla zelene barve in ima napis
"odprt". Napis na
zgornji tabli je bel. 
Če je prehod odprt, je na
spodnji tabli odvisno od razmer na
cesti simbol znaka "snežne verige" (II-39) ali simbol "snežne
verige ali zimske gume" (dopolnilna tabla IV-6). Če je prehod zaprt, je na srednji tabli ime kraja, do koder je cesta odprta. Srednja in
spodnja tabla imata belo podlago, simbola in
napis pa so črne barve ;
60. 
znak "številka serpentine"
(III-64), ki označuje številko serpentine
in njeno nadmorsko
višino;
61. 
znak "ime predora" (III-65) in znak "ime viadukta"
(III-66), ki označujeta ime in dolžino pomembnega predora oziroma viadukta;
62. 
znak "gorski prelaz" (III-67),
ki označuje gorski prelaz in njegovo nadmorsko
višino;
63. 
znak "ime vodotoka" (III-68),
ki označuje ime vodotoka, čez katerega
pelje cesta;
64. 
znak "policijska postaja"
(III-69), ki označuje bližino mesta ali
mesto, kjer je policijska postaja. Pod puščico je lahko napisana razdalja do mesta, kjer je policijska postaja;
65. 
znak "priporočena hitrost"
(III-70), ki označuje mesto na cesti, od
koder se priporoča na znaku označena hitrost, in
znak "konec priporočene hitrosti" (III-71), ki označuje mesto na
cesti, od koder preneha priporočena
hitrost;
66. 
znak "prometni
pas za vozila javnega prevoza potnikov", ki označuje prometni pas, ki
je 24 ur na dan (III-72) oziroma le določene ure v dnevu (III-72.1) namenjen le vozilom javnega prevoza potnikov, in znak "konec prometnega pasu za vozila
javnega prevoza potnikov" (III-73), ki označuje
mesto, kjer se konča prometni pas, namenjen le vozilom javnega prevoza potnikov;
67. 
znak "radio" (III-74), ki obvešča o
radijski postaji in njeni frekvenci, na kateri je mogoče poslušati prometne in turistične informacije;
68. 
znak »omejitev največje dovoljene hitrosti
na cestah v Republiki Sloveniji« (III-75), ki označuje splošne omejitve
dovoljenih hitrosti v Republiki Sloveniji po vrsti ceste, opozarja na uporabo
luči v prometu ter opozarja na način plačila cestnine na cestninskih cestah;
69. 
znak "prometni
pas za počasna vozila" (III-76), ki označuje
začetek prometnega pasu, po katerem mora voziti počasno vozilo, ki vozi s
hitrostjo, manjšo od hitrosti, ki jo
določa vstavljeni znak, in znak "konec
prometnega pasu za počasna vozila" (III- 76.1), ki označuje mesto, kjer se konča prometni pas za počasna vozila;
70. 
"vodovarstveno področje" (III-77), ki označuje mesto na cesti, od
koder cesta poteka po vodovarstvenem področju in
kjer morajo vozniki, ki prevažajo snovi, ki lahko onesnažijo
vodo, voziti še posebno previdno;
71. 
znak "kolesarska povezava"
(III-78), ki označuje cesto ali tisti
njen del, ki je hkrati tudi kolesarska povezava. Na
znaku je vedno napisana številka
kolesarske povezave. Kadar je na znaku
poleg številke narisana puščica, znak obvešča kolesarje in
voznike koles s pomožnim motorjem o
smeri, v kateri je kolesarska povezava. Znaku je lahko dodana dopolnilna tabla,
na kateri sta lahko označeni smer in
oddaljenost do kraja, kamor pelje
kolesarska povezava;
72. 
znak "številka mednarodne ceste"
(III-79), ki označuje številko mednarodne
ceste;
73. 
znak "številka avtoceste"
(III-80), ki označuje številko avtoceste;
74. 
znak "številka hitre ceste"
(III-81), ki označuje številko hitre
ceste;
75. 
znak "številka ceste"
(III-82), ki označuje številko ceste, ki ni
avtocesta, hitra cesta ali kolesarska pot;
76. 
znak "številka kolesarske poti"
(III-83), ki označuje številko kolesarske
poti;
77. 
znak "predkrižiščna tabla"
(III-84), ki označuje medsebojni položaj in smeri cest, ki se križajo, in imena krajev, do katerih peljejo. Na znaku so lahko dodani vmesni znaki, simboli,
številke cest in mednarodnih cest, oddaljenost do krajev, v katere te ceste
peljejo, in oddaljenost
table od križišča;
78. 
znak "razvrščanje vozil"
(III-85) in znak "razvrščanje
vozil z imeni krajev" (III-85.1), ki označujeta
vnaprejšnje obvestilo vozniku za
razvrščanje na križišču na cestah
z več prometnimi pasovi. Simbola na znakih III-85 in
III-85.1 morata ustrezati dejanskemu stanju glede števila prometnih pasov in
načinu razvrščanja na njih. Na
znaku "razvrščanje vozil z imeni krajev" (III-85.1 ) so napisana imena krajev, v katere peljejo
posamezni prometni pasovi. Namesto imena kraja je lahko narisan simbol ali vstavljen prometni znak (npr. znak avtocesta, simbol
avtokampa ipd.);
79. 
znak "kažipot" (III-86), ki označuje kraj ali značilen objekt, v katerega pelje cesta v smeri
kažipota. Kraj ali značilen objekt, v
katerega pelje cesta, na kateri je
kažipot, mora biti označen z imenom kraja
oziroma objekta,
ki so mu lahko dodani številka ceste, oddaljenost
v kilometrih ali kakšen drug simbol (npr. simbol avtoceste, letala, planinskega
doma, smučišča ipd.);
80. 
znak "kažipotna tabla"
(III-87), ki označuje smeri cest v kraje,
napisane na
znaku. Kadar je znak postavljen nad
voziščem, je vsako polje postavljeno kot poseben znak nad prometnim pasom, na katerega se nanaša,
oziroma sta postavljeni dve polji nad enim prometnim
pasom, če je prometni pas namenjen dvema smerema vožnje;
81. 
znak "predkrižiščna tabla za
izvoz" (III-88), ki označuje ime
izvoza ali razcepa na avtocestah in cestah
s križanji v različnih ravninah. Na znaku
je imenu naslednjega izvoza dodana
številka izvoza, pod imenom izvoza, ki ga označuje
znak, pa je lahko dodana številka ceste;
82. 
znak "predkažipot" (III-89),
ki označuje na
avtocesti in cestah s križanji v različnih ravninah smer vožnje do krajev, napisanih na
znaku;
83. 
znaka "kažipot nad voziščem" (III-90 in
III-90.1), ki označujeta na avtocesti in
cestah s križanji v različnih ravninah
smer vožnje do krajev, napisanih na znaku;
84. 
znak "kažipot za razvrščanje nad prometnimi
pasovi" (III-91), ki obvešča
voznika o prometnem pasu za vožnjo do
kraja, napisanega na znaku;
85. 
znak "številka izvoza"
(III-92), ki označuje številko izvoza z
avtoceste oziroma hitre ceste; »znak »ime
izvoza« (III-92.1), ki označuje številko in ime izvoza z avtoceste oziroma
hitre ceste in znak »ime razcepa« (III-92.2), ki označuje številko in
ime razcepa avtoceste oziroma hitre ceste;
86. 
znak "potrditev smeri"
(III-93), ki označuje potrditev smeri za
križiščem. Na znaku so številka ceste,
ime in v kilometrih izražena oddaljenost do kraja, kulturnega spomenika, varovanih območij narave ali pomembnejše
turistične znamenitosti, do katerih pelje cesta, na kateri je znak. Na znaku
sme biti napisanih največ 7 vrstic (številke cest, imena krajev s
simboli ali brez njih z oddaljenostjo do
njih v kilometrih);
87. 
znak "počivališče" (III-94),
ki označuje mesto in oddaljenost do mesta, na katerem je urejeno počivališče. Na znaku je s simboli označena ponudba na
počivališču. Znaku je vedno dodana dopolnilna tabla z navedbo oddaljenosti do naslednjega počivališča ali bencinske črpalke;
88. 
znak "predkažipot za počivališče"
(III-95), ki označuje smer vožnje in oddaljenost
do začetka mesta izvoza na počivališče;
89. 
znak "predkažipot za počivališče"
(III-96), ki označuje smer vožnje do
počivališča;
90. 
znak "kažipot za počivališče"
(III-97), ki označuje smer vožnje do
mesta izvoza na počivališče;
91. 
znak "predznak za cestnino"
(III-98), ki označuje na cesti, za katere uporabo se plačuje
cestnina, oddaljenost do mesta, kjer je
cestninska postaja;
92. 
znak "predznak za plačilo
cestnine" (III-99), ki označuje na cesti, za katere uporabo se plačuje
cestnina, oddaljenost do mesta, kjer se
plačuje cestnina;
93. 
znak »razvrščanje vozil na območju
cestninske postaje« (III-100), ki označuje na cesti, za uporabo katere se
plačuje cestnina, lego prometnih pasov, ki jih morajo uporabljati vozila,
katerih največja dovoljena masa ne presega 3,5 t in ki so označena z vinjeto,
ter lego prometnih pasov, ki jih morajo uporabljati vozila, katerih največja
dovoljena masa presega 3,5 t;;
94. 
znak "ABC-cestninska steza"
(III-101), ki označuje na cesti, za katere uporabo se plačuje
cestnina, prometni pas, na katerem je mogoč samo brezgotovinski način plačila cestnine;
94.a  znak »vinjetna – cestninska steza« (III-101.1), ki
označuje na cesti, za uporabo katere se plačuje cestnina, prometni pas, ki ga
smejo uporabljati le vozila, katerih največja dovoljena masa ne presega 3,5 t
in ki so označena z vinjeto;
III-101.1
95. 
znak "mešana (kombinirana) cestninska
steza" (III-102), ki označuje na cesti, za katere uporabo se plačuje
cestnina, prometni pas, na katerem sta mogoča gotovinski in brezgotovinski način
plačila cestnine;
95.a  znak »mešana vinjetna – cestninska steza (III-102.1), ki
označuje na cesti, za uporabo katere se plačuje cestnina, prometni pas, ki ga
smejo uporabljati vsa vozila;
III-102.1
96. 
znak "cestninska steza, namenjena določenim vrstam vozil"
(III-103), ki označuje na cesti, za katere uporabo se plačuje
cestnina, prometni pas, po katerem morajo
prevoziti cestninsko postajo vozila, označena
na znaku;
97. 
znak "odstavna
niša" (III-104), ki označuje
mesto, namenjeno le ustavitvi vozil v
sili. Znak ima rdeče polje z napisom SOS,
le če je na odstavni
niši tudi naprava za klic v sili. Znak
mora biti postavljen tudi na razdalji 250
m pred mestom, ki ga označuje.
98. 
znak "stacionaža odseka ceste" (III-105), ki označuje številko ceste, številko odseka ter tekoči kilometer odseka ceste, na
kateri stoji znak, znak "stacionaža kraka odseka
ceste" (105.1), ki označuje
številko kraka odseka, številko odseka ter tekoči kilometer odseka ceste, na
kateri stoji znak, znak "stacionaža cestnega objekta" (105.2), ki označuje
številko ceste, številko odseka ceste ali
njegovega kraka, številko cestnega objekta,
tip objekta ter tekoči kilometer odseka ceste, na
katerem je cestni objekt, znak "stacionaža
odseka ceste na meji občine" (105.3),
ki označuje tekoči kilometer, v katerem odsek ceste preide z območja ene občine na območje
druge občine, in znak "stacionaža odseka
kolesarske poti" (III-105.4), ki označuje
številko kolesarske poti, številko odseka
ter tekoči kilometer odseka kolesarske
poti, na kateri stoji znak;

99. 
znak "tabla za označevanje imena ulice" (III-106), ki kaže voznikom in pešcem ime ulice, na kateri so ali na katero
vstopajo;
100.  
znaki "tabla za usmerjanje"
(III-107, III-107.1 in III- 107.2), ki označujejo mesto, kjer je oster ovinek;
101.  
znak "izmenično vključevanje
vozil" (III-108), ki označuje
mesto na cesti, kjer se prometna pasova, od katerih nobeden ni določen kot prednostni,
združita v enega. Voznika obvešča, da
mora ravnati po sistemu zadrge;
102.  
znak "največja
dovoljena hitrost pri zmanjšani vidljivosti" (III-109), ki opozarja voznika, da sme v času, ko je
vidljivost zmanjšana na manj kot 50 m,
voziti s hitostjo največ 50 km/h.
103.  
znak "šolska prometna služba"
(III-110), ki voznika obvešča o bližini mesta na
cesti, na katerem se v skladu z zakonom o varnosti cestnega prometa s predpisanimi
pripomočki izvaja varstvo otrok ob prihodu v šolo ali odhodu iz nje;
104.  
znak "predznak za obvoz" (III-111), ki označuje smer in
potek obvoza preusmerjenega prometa,
kadar je zaradi del, začasne ovire v
cestnem prometu ali poškodbe vozišča vozišče popolnoma ali delno zaprto. Pri
daljših obvozih mora biti znaku dodana
dopolnilna tabla z napisom OBVOZ...km;
105.  
znaka "zapiranje prometnega pasu"
(III-112 in III-112.1), ki označujeta mesto, kjer je ukinjen eden od prometnih
pasov, namenjenih za vožnjo vozil v isti
smeri. Število ravnih puščic mora ustrezati številu prometnih pasov, ki se nadaljujejo;

106.  
znaka "predznak za zapiranje prometnega
pasu" (III-113 in III-113.1), ki
označujeta oddaljenost
do mesta, kjer je zaprt oziroma ukinjen
eden od prometnih
pasov, namenjenih za vožnjo vozil v isti
smeri. Število ravnih puščic mora ustrezati številu prometnih pasov, ki se nadaljujejo;

107.  
znaka »predznak za preusmeritev prometa na
cesti s fizično ločenima smernima voziščema« (III-114 in III-114.1), ki označujeta smer in način preusmeritve prometa, kadar
je zaradi del na cesti, ovire v cestnem prometu ali poškodbe vozišča promet v
celoti ali delno preusmerjen z enega smernega vozišča na smerno vozišče, ki je
sicer namenjeno prometu vozil z nasprotne smeri, in je zaradi tega začasno
vzpostavljen dvosmerni promet in obratno, pri prehodu iz začasno dvosmernega
prometa (III-114.2 in III-114.3) v prometno ureditev, ki je veljala. Število
puščic na znaku mora ustrezati številu prometnih pasov, po katerih poteka
promet. V puščici mora biti vstavljen ustrezen prometni znak, kadar je prometni
pas, ki ga puščica označuje, namenjen le določeni vrsti vozil;
108.  
znaki »predznak za preusmeritev prometa« (III-115,
III-115.1 in III-115.2), ki označujejo smer in način preusmeritve prometa,
kadar je zaradi del na cesti, ovire v cestnem prometu ali poškodbe vozišča
promet preusmerjen na posebej za to zgrajeno obvozno cesto, na drugo obstoječo
cesto ali na začasne prometne površine. Število puščic na znaku mora ustrezati
številu prometnih pasov, po katerih poteka promet. V puščici mora biti
vstavljen ustrezen prometni znak, kadar je prometni pas, ki ga puščica
označuje, namenjen le določeni vrsti vozil;
109.  
znak "predznak za ročno urejanje
prometa" (III-116), ki obvešča
voznika o bližini mesta, kjer je zaradi
del, začasne ovire v cestnem prometu ali
poškodbe vozišča urejen izmenični enosmerni promet, ki ga s predpisanimi znaki
ročno urejata dva delavca;
110.  
znaka "prometni
pasovi, namenjeni določeni vrsti
vozil", ki s simboli (III-117) ali vstavljenimi prometnimi znaki (III-117.1) označujeta število in namen prometnih pasov, kadar je zaradi zagotavljanja
prepustnosti ceste na območju del, začasne ovire v cestnem prometu ali poškodbe vozišča promet urejen tako,
da so prometni pasovi namenjeni le določeni vrsti vozil;
111.  
znak "obvoz
za določene vrste vozil" (III-118), ki obvešča
voznike vozil, prikazanih na znaku, da
morajo voziti v smeri, ki jo določa vstavljeni prometni
znak za obvezno smer;
112.  
znak "prehod za vozila"
(III-119), ki obvešča voznika, da pred
vhodom, na katerem je znak pritrjen,
zaradi zagotavljanja nemotenega prehoda vozil ni dovoljena ustavitev ali
parkiranje.
113.  
znaka »šola« (III-120 in III-120.1), ki voznika obveščata, da se približuje mestu na cesti ali delu ceste, kjer je v
bližini šola, in je zato ob cesti pogosteje več otrok, ki cesto prečkajo,
hodijo po njej ali čakajo na prevoz;
114.  
znaki »izhod v sili«, ki označujejo
mesto, kjer je izhod v sili (III-121 in III-121.1), in ki označujejo smer, v
kateri se nahaja izhod v sili ter oddaljenosti do mesta, kjer je izhod v sili
(III-122 in III-122.1);

115.  
znak »samodejno merjenje hitrosti«
(III-123), ki označuje bližino mesta, na katerem se stalno ali občasno opravljajo
samodejne meritve hitrosti.
116.  
znak »intervencijska pot« (III-124), ki
označuje pot, namenjeno intervencijskim vozilom, in obvešča voznika, da na in
pred uvozom ali priključkom, na katerem je znak nameščen, zaradi zagotavljanja
nemotenega prehoda intervencijskih vozil ni dovoljena ustavitev ali parkiranje.
23. člen
Znaki za obvestila
imajo obliko kvadrata, pravokotnika, ali
kroga.
24. člen
Osnovne barve znakov za obvestila
so: 
-      
rumena s črnimi simboli in napisi, 
-      
modra z belimi ali belimi in črnimi simboli in
napisi, 
-      
zelena z belimi ali belimi in črnimi simboli in
napisi, 
-      
bela s črnimi simboli in napisi. 
Le izjemoma je dovoljeno uporabiti na znakih za obvestila
rdečo barvo, vendar na znaku ne sme
prevladovati.
25. člen
Premer kroga pri znakih za obvestila meri: 
1.    
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 90 cm; 
2.    
na cestah zunaj naselja, katerih vozišče je ožje od
7,0 m, in na
cestah v naselju
- 60 cm; 
3.    
na kolesarskih poteh, na cestah v območju
umirjenega prometa in na nekategoriziranih cestah - 40 cm; 
4.    
kadar se uporabljajo kot vstavljeni znaki na znakih za vodenje prometa po smereh vožnje -
30 cm. 
Če je to potrebno, so lahko
na cestah
iz 3. točke prvega odstavka tega člena
tudi znaki za obvestila, katerih premer
kroga meri 60 cm. 
Stranica kvadrata pri znakih za obvestila meri: 
1.    
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 90 cm; 
2.    
na cestah zunaj naselja, katerih vozišče je ožje od
7,0 m, in na
cestah v naselju
- 60 cm; 
3.    
na kolesarskih poteh, na cestah v območju
umirjenega prometa in na nekategoriziranih cestah - 40 cm; 
4.    
kadar se uporabljajo kot vstavljeni znaki na znakih za vodenje prometa po smereh vožnje -
30 cm. 
Če je to potrebno, so lahko
na cestah
iz 3. točke prvega odstavka tega člena
tudi znaki za obvestila, katerih stranica
kvadrata meri 60 cm. 
Velikost pravokotnika znaka za obvestila znaša: 
1.    
na avtocestah, na hitrih cestah, na
cestah zunaj naselja s smernim voziščem z vsaj dvema prometnima pasovoma in na cestah
zunaj naselja, katerih vozišče je široko
7,0 m in več - 90 x 135 cm; 
2.    
na cestah zunaj naselja, katerih vozišče je ožje od
7,0 m, in na
cestah v naselju
- 60 x 90 cm; 
3.    
na kolesarskih poteh, na cestah v območju
umirjenega prometa in na nekategoriziranih cestah - 40 x 60 cm; 
4.    
kadar se uporabljajo kot vstavljeni znaki na znakih za vodenje prometa po smereh vožnje -
20 x 30 cm. 
Če je to potrebno, so lahko
na cestah
iz 3. točke prvega odstavka tega člena
tudi znaki velikosti 60 x 90 cm. 
Velikost znakov za obvestila (znaki III-2.1, III-14 do III-15, III-65, III-66,
III-68, III-72, III-72.1, III-73, III-75 do III- 76.1, III-79 do III-103,
III-106, III-111 in 118) se določa na podlagi
izbrane višine pisave ali števila simbolov na
znaku.
26. člen
Po obliki,
barvi in velikosti odstopajo od
23., 24. in 25. člena tega pravilnika naslednji
znaki za obvestila: 
1.    
po obliki:
znak III-86 (kažipot), pri
katerem se ena od krajših stranic konča v
obliki puščice; 
2.    
po barvi in simbolih: 
a)     
znak III-1 (prednost pred vozili iz nasprotne smeri), ki ima rdečo puščico; 
b)     
znak III-3 (prednostna cesta) in znak III-4 (konec prednostne ceste), ki
imata notranji kvadrat rumene barve, pas med notranjim kvadratom in zunanjim robom znaka pa je bel; 
c)     
znak III-8 (slepa cesta), ki ima en ali dva
rdeča pravokotnika; 
d)     
znaki III-11 (konec avtoceste), III-13 (konec
ceste, rezervirane za motorna vozila), III-15 (konec naselja), III-19
(prenehanje najmanjše dovoljene hitrosti), III-22 (prenehanje obvezne uporabe
snežnih verig), III-23 (konec kolesarske steze ali poti), III-24 (konec steze
za pešce), III-25 in III-25.1 (konec steze za pešce in kolesarje), III-26
(konec steze za jezdece), III-34 (konec območja umirjenega prometa), III-71
(konec priporočene hitrosti) in III-73 (konec prometnega pasu za vozila javnega
prevoza potnikov), ki imajo poševni trak rdeče barve; 
e)     
znak III-104 (odstavna niša), ki ima simbol
bele in rdeče barve. Znak ima, kadar stoji na avtocesti, osnovno barvo zeleno, na
drugih cestah pa modro; 
f)      
znak III-27 (območje kratkotrajnega parkiranja)
in znak III- 119 (prehod za vozila), ki imata polje bele barve, na katerem je
znak II-35 (prepovedano parkiranje) oziroma znak II-34 (prepovedana ustavitev in
parkiranje); 
g)     
znak III-29 (območje omejene hitrosti) in znak
III-109 (največja dovoljena hitrost pri zmanjšani vidljivosti), ki imata polje
bele barve, na katerem je znak II-30 (omejitev hitrosti); 
h)     
znak III-31 (območje za pešce), ki ima polje
bele barve, na katerem je znak II-41 (steza za pešce); 
i)       
znak III-39 (postaja za prvo pomoč) in znak
III-53 (gasilska služba), ki ima simbol bele in rdeče barve; 
j)       
znak III-43 (bencinska črpalka), ki ima simbol
bele, črne in zelene barve; 
k)     
znak III-63 (prehodnost ceste), ki ima simbole
bele, črne, zelene in rdeče barve; 
l)       
znak III-75 (omejitev največje dovoljene
hitrosti na cestah v Republiki Sloveniji), ki ima simbole bele, modre in črne
barve ter vstavljene znake II-30 (omejitev hitrosti); 
m)    
znak III-77 (vodovarstveno področje), ki ima
simbol bele, modre, oranžne in črne barve); 
n)     
znak III-83 (številka kolesarske poti), ki je
rdeč in ima rob in napis bele barve; 
o)     
znak III-100 (razvrščanje vozil na območju
cestninske postaje), ki ima osnovno barvo rumeno, simbole pa črne, oranžne in
zelene barve; 
p)     
znak III-105 (stacionaža odseka ceste), znak
III-105.1 (stacionaža kraka odseka ceste), znak III-105.2 (številka cestnega objekta)
in znak III-105.4 (stacionaža odseka kolesarske poti), ki imajo črne napise in
vstavljen simbol znaka III-80 (številka avtoceste), III-81 (številka hitre
ceste), III-82 (številka ceste) ali III-83 (številka kolesarske poti); 
r)      
znak III-107.1 (tabla za usmerjanje), ki je bel
in ima rdečo puščico; 
s)     
znak III-111 (predznak za obvoz), ki ima vstavljen znak II-3 (prepovedan
promet v obeh smereh) ali kateri koli
drug prometni znak, ki prepoveduje vožnjo
posameznim vrstam vozil; 
t)      
znak III-86 (kažipot), znak III-87 (kažipotna
tabla), znak III-89 (predkažipot), znaka III-90 in
III-90.1 (kažipot nad voziščem na portalu) in
znak III-91 (kažipot za razvrščanje nad prometnimi pasovi - na portalu) oziroma
vstavljena polja na the znakih, ki imajo,
kadar se nanašajo na: 
-  avtocesto, osnovno barvo
zeleno, simbole in napise pa bele barve, 
-  hitro cesto in cesto,
rezervirano za motorna vozila, osnovno
barvo modro, simbole in napise pa bele barve, 
-  vse druge ceste, osnovno
barvo rumeno, simbole in napise pa črne barve, 
-  naravne, kulturne
in zgodovinske znamenitosti in spomenike, osnovno
barvo rjavo, simbole in napise pa bele barve, 
-  mestne predele, letališča in
druge pomembne objekte (železniška
postaja, avtobusna postaja, stadioni ipd.), osnovno
barvo belo, simbole in napise pa črne barve; 
u)     
znak III-88 (predkrižiščna tabla), znak III-92
(številka izvoza), znak III-93 (potrditev smeri), znak III-101 (ABC- cestninska
steza), znak III-102 (mešana (kombinirana) cestninska steza), znak III-103
(cestninska steza, namenjena določeni vrsti vozil), znak III-94 (počivališče),
znaka III-95 in III-96 (predkažipot za počivališče), znak III-97 (kažipot za
počivališče), znak III-98 (predznak za cestnino) in znak III-99 (predznak za
plačilo cestnine), ki imajo, kadar stojijo na: 
-  avtocesti, osnovno barvo
zeleno, simbole in napise pa bele barve, 
-  hitri cesti in cesti,
rezervirani za motorna vozila, osnovno
barvo modro, simbole in napise pa bele barve, 
-  na vseh drugih cestah, osnovno
barvo rumeno, simbole in napise pa črne barve. 
Kadar je znaku dodan
simbol številke ceste, je ta v barvi, ki je določena za prometne znake za
številko ceste; 
v)     
znak III-16 (prenehanje prepovedi prehitevanja
vseh motornih vozil, razen enoslednih), znak III-17 (prenehanje prepovedi
prehitevanja za tovorna vozila), znak III-18 (prenehanje omejitve hitrosti) in
znak III-21 (prenehanje vseh prepovedi in omejitev), ki imajo, kadar so
uporabljeni za označevanje del, drugih začasnih ovir in poškodb vozišča,
osnovno barvo rumeno;
z)     
znak III-120 in III-120.1 (šola), ki ima vstavljen posebni znak;
aa)     
znak III-101.1 (vinjetna – cestninska steza),
ki je rumene barve z vstavljenim simbolom vinjete oranžne barve ter vstavljenim
prometnim znakom II-6 in II-7.1 z napisom 3,5t; 
ab)    znak III-102.1 (mešana vinjetna – cestninska steza), ki je
zelene barve in ki ima bel napis in vstavljen znak vinjete oranžne barve;
3.    
po velikosti: 
a)     
znak III-33 (območje
umirjenega prometa) in znak III-34 (konec
območja umirjenega prometa), ki sta
velika 90 x 60 cm; 
b)     
znak III-78 (kolesarska povezava), ki sme na
kolesarskih poteh meriti 20 x 20 cm; 
c)     
znak III-105 (stacionaža odseka ceste), znak
III-105.1 (stacionaža kraka odseka ceste), znak III-105.2 (stacionaža cestnega objekta),
znak III-105.3 (stacionaža odseka ceste na meji občine) in znak III-105.4
(stacionaža odseka kolesarske poti), ki so veliki 35 x 30 cm; 
d)     
znaka III-107 in III-107.1 (tabla za
usmerjanje), ki sta velika 50 x 50 in 75 x 75 cm; 
e)     
znak III-107.2 (tabla za usmerjanje), ki je
velik 150 x 50 in 225 x 75 cm; 
f)      
»znak III-112 in III-112.1 (zapiranje prometnega pasu), znak III-117 in III-117.1 (prometni pasovi namenjeni
določeni vrsti vozil), ki so veliki 120 x 150 cm in 80 x 120 cm;
g)     
znak III-113 in III-113.1 (predznak za zapiranje prometnega pasu), znak III-114, III-114.1, III-114.2 in III-114.3 (predznak za preusmeritev prometa na cesti s fizično ločenima smernima voziščema),
znak III-115 in III-115.1 (predznak za preusmeritev prometa) in znak III-117.1
(prometni pasovi namenjeni določeni vrsti vozil), ki so veliki 120 x 180 cm in 80 x 150 cm;
h)     
znak III-120 in III-120.1 (šola), ki je velik 90 x 60 cm;
i)       
znak III-121 in III-121.1, ki je velik 60 x 60 cm in 40 x 40 cm, znak III-122 in III-121.1 (izhod v sili), ki je velik 30 x 90 cm in 20 x 60 cm;
j)       
znak III-119 (prehod za vozila), ki je velik 30
x 45 cm.
4. Dopolnilne table
27. člen
Ob znakih za nevarnost, znakih za izrecne odredbe in znakih za obvestila so lahko tudi dopolnilne table.
Dopolnilne table dopolnjujejo pomen prometnega znaka, ki so mu dodane in so njegov sestavni del. 
Ob znaku III-38 (bolnišnica) in
znaku III-39 (postaja za prvo pomoč) je dopolnilna tabla obvezna, če bližina omenjenih objektov ni napisana na
znaku.
28. člen
Dopolnilne table so: 
1.    
dopolnilna tabla IV-1, ki označuje razdaljo med znakom, ob katerem je dopolnilna tabla, in začetkom dela ceste oziroma mestom, na katero
se znak nanaša, in dopolnilna tabla IV-1.1, ki označuje razdaljo do mesta, na
katerem stoji znak II-2 (Ustavi!), pri katerem mora voznik v vsakem primeru
ustaviti vozilo;
2.    
dopolnilna tabla IV-2, ki označuje
dolžino dela ceste, na katerem grozi z znakom označena nevarnost oziroma na
katerem velja izrecna odredba, označena z znakom, oziroma na katerega se nanaša
znak, ob katerem je dopolnilna tabla;
3.    
dopolnilna tabla IV-3, ki označuje
razdaljo med znakom, ob katerem je dopolnilna tabla, in objektom, prostorom ali
delom ceste, na katerega se nanaša obvestilo;
4.    
dopolnilna tabla IV-4, ki označuje čas,
v katerem velja izrecna odredba, če ne velja ves čas;
5.    
dopolnilna tabla IV-5, ki vsebuje natančnejše pojasnilo znaka z besedami ali kako
drugače, če to ni jasno določeno s simbolom znaka;
6.    
dopolnilna tabla IV-6, ki vsebuje
simbol, ki natančneje določa pomen znaka,
ob katerem je. Na dopolnilni tabli je lahko uporabljen kateri koli simbol,
predpisan s tem pravilnikom. Če s tem pravilnikom simbol ni predpisan, je izjemoma
dovoljeno uporabiti tudi mednarodno uveljavljen simbol;
7.    
dopolnilna tabla IV-7, ki s simbolom in besedami dopolnjuje pomen znaka, ob katerem je;
8.    
dopolnilne table IV-8, IV-8.1, IV-8.2,
IV-8.3, IV-8.4 in IV- 8.5, ki označujejo prepoved parkiranja ali ustavljanja
vozil do znaka, od znaka oziroma z ene ali druge strani znaka;

9.    
dopolnilne table IV-9, IV-9.1, IV-9.2,
IV-9.3, IV-9.4 in IV- 9.5, ki natančneje določajo način parkiranja (pravokotno ali poševno na os ceste, vzdolžno z osjo ceste) delno na
vozišču ceste in ob vozišču ceste;

10. 
dopolnilna tabla IV-10, ki označuje mesto, na
katerem je parkiranje rezervirano za vozila invalidov;
11. 
dopolnilna tabla IV-11, ki označuje odvoz
vozil z vozilom za odvoz vozil na mestih ali delu ceste, na katerem je s prometnim
znakom prepovedana ustavitev ali parkiranje;
12. 
dopolnilni tabli IV-12 "ob dežju" in
IV-12.1 "ob sneženju",
ki označujeta vremenske razmere, v
katerih velja z znakom označena nevarnost
ali izrecna odredba;
13. 
dopolnilna tabla IV-13, ki vozniku na prednostni cesti pojasnjuje, kam poteka
prednostna cesta, če ta ne poteka naravnost,
in dopolnilna tabla IV-13.1, ki vozniku na neprednostni cesti pojasnjuje, kako poteka
prednostna cesta skozi križišče. Položaj in
število krakov, prikazanih na dopolnilni
tabli, morata ustrezati položaju in
številu krakov križišča;
14. 
dopolnilna tabla IV-14, ki pojasnjuje,
da se na cesti izvajajo dela v zvezi z označbami na
vozišču;
15. 
dopolnilna tabla IV-15, ki pojasnjuje,
da čez cesto prehajajo žabe in pomenijo
za voznika določeno nevarnost. Dopolnilna tabla je praviloma dodana znaku I-25
(nevarnost na cesti);
16. 
dopolnilna tabla IV-16, ki pojasnjuje,
da je prometni znak, ki mu je dodana
dopolnilna tabla, postavljen zaradi kolesnic na
vozišču;
17. 
dopolnilna tabla IV-17, ki pojasnjuje,
da je kolesarska steza ali pot, označena
z znakom II-40 (kolesarska steza ali pot), ki mu je dodana dopolnilna tabla,
dvosmerna;
18. 
dopolnilna tabla IV-18 "otroci na
cesti", ki pojasnjuje, da je na
mestu, označenem z znakom, ki mu je
dodana dopolnilna tabla, pogosto več otrok.
Tabla je praviloma dodana znaku III-6 (prehod za pešce) ali znaku III-54
(avtobusno postajališče);
19. 
dopolnilna tabla IV-19 "odstranjevanje snega", ki označuje mesto na
cesti, od koder se z vozišča ceste ali
njenega dela odstranjuje sneg ali
izvajajo dela v zvezi s preprečevanjem nastanka
ali odpravljanja poledice (posipanje
vozišča). Tabla je praviloma dodana znaku I-19 (delo na cesti).
20. 
dopolnilna tabla IV-20 »vinjeta«, ki
vozniku pojasnjuje, da vstopa na avtocesto (kadar je dodana znaku III-10)
oziroma hitro cesto (kadar je dodana znaku III-12), za uporabo katere se
plačuje cestnina, in da morajo biti vozila, katerih največja dovoljena masa ne
presega 3,5 t, označena s predpisano vinjeto.
IV-20
29. člen
Osnovna barva dopolnilnih tabel je bela s črnimi simboli in napisi.
30. člen
Po barvi odstopajo
od 29. člena tega pravilnika naslednje
dopolnilne table: 
-      
dopolnilne table, ki so dodane znakom,
uporabljenim za označevanje del in drugih začasnih ovir ali poškodb vozišča, ki imajo osnovno
barvo rumeno, simboli in napisi pa so črne barve, 
-      
dopolnilna tabla IV-7, ki ima črne napise, simbol pa je črne in zelene barve, 
-      
dopolnilne table IV-9, IV-9.1, IV-9.2, IV-9.3,
IV-9.4, IV-9.5 in IV-10, ki imajo osnovno barvo modro, simbol pa bele barve, in 
-      
dopolnilna tabla IV-18 (otroci na cesti), ki ima
moder rob in črn simbol.
31. člen
Dopolnilna tabla ob znaku ne sme biti širša od
dolžine tiste stranice znaka, ob kateri
je dopolnilna tabla, oziroma od premera znaka, ob
katerem je dopolnilna tabla, če je znak v obliki
kroga. 
Dopolnilna tabla ne sme biti ožja od
dveh tretjin dolžine tiste stranice znaka, ob
katerem je dopolnilna tabla, oziroma od premera znaka, ob
katerem je dopolnilna tabla, če je znak v obliki
kroga. 
Dopolnilna tabla praviloma ne sme biti
višja od dveh tretjin svoje dolžine,
razen dopolnilnih tabel IV-8.3, IV-8.4 in
IV-8.5, ki imajo obliko pokončnega
pravokotnika, in dopolnilnih tabel IV-
13, IV-13.1 in IV-18, ki imajo obliko kvadrata.
5. Označbe
na vozišču in
drugih prometnih površinah
32. člen
Označbe na vozišču in drugih prometnih
površinah so bele barve. 
Ne glede na
prvi odstavek tega člena se zaznamujejo: 
1.    
z rumeno barvo označbe
mest na vozišču in drugih prometnih
površinah, na katerih je prepovedano
parkiranje; 
2.    
z rumeno barvo v kombinaciji z belo barvo črta,
ki ločuje pasove za vožnjo vozil javnega prevoza potnikov; 
3.    
z rumeno barvo označbe,
ki zaznamujejo mesta, rezervirana za določene namene
(avtobusna postajališča, postajališča za taksije, parkirna mesta, rezervirana
za vozila invalidov itd.); 
4.    
z rumeno barvo označbe
na fizičnih ovirah
za umirjanje prometa, ki so izvedene na
vozišču; 
5.    
z rumeno barvo začasne označbe na vozišču pri
začasnih preusmeritvah prometa zaradi del, drugih ovir
ali poškodb vozišča; 
6.    
z modro barvo označbe
pasov za parkiranje in parkirnih mest na vozišču v območju
kratkotrajnega parkiranja; 
7.    
z rdečo in
belo barvo stalne ovire znotraj gabarita
prostega profila ceste.
33. člen
Označbe na vozišču in drugih prometnih
površinah se lahko izvedejo na naslednje načine:
-      
narišejo, 
-      
nalijejo, 
-      
nalepijo, 
-      
vtisnejo ali 
-      
vgradijo.
34. člen
Označbe na vozišču in drugih prometnih
površinah ne smejo povečevati spolzkosti prometne površine. Označbe na
vozišču in drugih prometnih površinah ne smejo biti več kot 0,6 cm nad ravnino prometne površine. Če so zanje
uporabljene kovinske glavice, glavice iz umetne snovi ali če so izvedene v obliki prečnih trakov, ne smejo biti več kot
1,5 cm nad ravnino prometne površine. Če
so vanje vgrajena svetlobno odsevna
telesa, ta ne smejo biti več kot 2,5 cm nad
ravnino prometne površine.
Neprekinjene vzdolžne označbe, izdelane iz
materialov za debeloslojne označbe, se lahko izvedejo tudi na način, da v
primeru vožnje po njih z zvočnim efektom opozarjajo voznika na nepravilno
vožnjo.
35. člen
Označbe na vozišču in drugih prometnih
površinah so: 
-      
vzdolžne označbe;
-      
prečne označbe;
-      
druge označbe
na vozišču in
drugih prometnih površinah.
Vzdolžne označbe
36. člen
Vzdolžne označbe
so neprekinjene črte, prekinjene črte in
dvojne črte. 
Vzdolžne črte na
vozišču so široke najmanj 10 cm,
vzporedne vzdolžne dvojne črte pa so med seboj oddaljene
10 cm.
37. člen
1.    
Neprekinjena vzdolžna črta je lahko ločilna ali
robna (sliki 1 in 2). 
a)   Ločilna črta (V-1) se rabi za: 
-   ločitev (razmejitev) dvosmernih voziščnih površin na smerna vozišča, 
-   ločitev (razmejitev) smernega vozišča na
prometne in posebne pasove; 
b)  
Robna črta (V-1.1) se rabi za označitev roba vozišča. 
Neprekinjena ločilna črta
prepoveduje vozniku vožnjo po njej ali preko nje, kadar ločuje smerni vozišči
pa tudi vožnjo po smernem vozišču za nasprotni promet.

2.    
Prekinjena vzdolžna črta je lahko ločilna
prekinjena črta, opozorilna črta, kratka in široka črta. 
a)  
Ločilna prekinjena črta (V-2) se rabi za: 
-   razmejitev dvosmernih vozišč na
smerna vozišča (slika 3), 
-   razmejitev smernega vozišča na
prometne pasove (slika 4).
b)  
Opozorilna črta (V-3) se rabi za opozarjanje na
bližino neprekinjene črte.
c)  
Kratka prekinjena črta (V-4) se rabi kot
vodilna črta na križišču in za omogočanje vključevanja vozil z manj pomembnih
stranskih cest oziroma individualnih priključkov na tistih mestih na cesti, na
katerih je zaznamovana neprekinjena ločilna črta (slika 6 in 7).
d)  
Široka prekinjena črta se rabi za: 
-    
razmejitev posebnih prometnih površin - avtobusna postajališča in postajališča za taksije v niši (V-5) od vozišča ceste (slika 8), 
-    
razmejitev med prometnimi
pasovi in pospeševalnim ter zaviralnim
pasom (V-5.1) (sliki 9 in 10), 
-    
razmejitev pasov za vključevanje v promet in izključevanje iz njega na križiščih zunaj naselja (V-5.2) (sliki 11 in
12), 
-    
razmejitev kot robna črta na križišču (V-5.3), na katerem prednostna cesta ne poteka naravnost (slika 13).
3.    
Dvojna vzdolžna črta je lahko dvojna
neprekinjena, dvojna prekinjena in dvojna
kombinirana. Dvojna neprekinjena črta prepoveduje vozniku vožnjo po njej ali
preko nje, kadar ločuje smerni vozišči pa tudi vožnjo po smernem vozišču za
nasprotni promet. Enak pomen ima dvojna kombinirana črta s strani, na kateri je
neprekinjena črta.
a)  
Dvojna neprekinjena črta se rabi za: 
-  ločitev dvosmernih vozišč z vsaj dvema prometnima pasovoma za vožnjo vozil v isto smer (V-6) na smerna vozišča (slika 14), 
-  ločitev prometnega pasu od
prometnega pasu, ki je 24 ur na dan
rezerviran za vozila javnega prevoza potnikov (V-6.1) (slika 15).
b)    Dvojna prekinjena črta (V-7) se rabi za zaznamovanje prometnih
pasov s spremenljivo smerjo Vožnje, na katerih je promet urejen z napravami za
dajanje svetlobnih prometnih znakov (slika 16).
c)  
Dvojna kombinirana črta se rabi za: 
-    
ločitev smernih vozišč na mestih, kjer je preglednost takšna, da dopušča prehitevanje
samo v eni smeri vožnje (V-8) (slika 17), 
-    
ločitev prometnega pasu od prometnega pasu, ki je samo določene ure v dnevu rezerviran za
vozila javnega prevoza potnikov (V-8.1) (slika 18).
Prečne označbe
38. člen
Prečne označbe
so zaznamovane z neprekinjenimi ali prekinjenimi črtami in so lahko označene na vozišču tako, da zajemajo en, dva ali več prometnih pasov.
39. člen
Prečne označbe
morajo biti širše od vzdolžnih ne glede na to, pod kakšnim kotom jih udeleženec v
cestnem prometu vidi.
40. člen
Prečne označbe
so: 
-      
široke prečne črte, 
-      
poševne črte, 
-      
mejne črte, 
-      
prehodi za pešce in
-      
prehodi kolesarske steze in poti čez vozišče.
41. člen
1.    
Široka prečna črta je lahko neprekinjena ali
prekinjena. 
a)     
Neprekinjena široka prečna črta (V-9) označuje mesto, na
katerem mora voznik v naslednjih primerih
ustaviti vozilo: 
-    
ob vstopu na križišče, kjer je
promet urejen z znakom II-2 (Ustavi!). V takem primeru je lahko na vozišču pred črto napisana tudi beseda "STOP", 
-    
ob vstopu na križišče, kjer je
promet urejen s semaforjem, na katerem
gori rdeča oziroma rumena luč, ali če
ureja promet policist, ki je s predpisanim znakom zaprl smer, 
-    
pred prehodom za pešce, kjer je promet urejen s
semaforjem, na katerem gori rdeča oziroma rumena luč, 
-    
pred prehodom za pešce na območju, kjer je v
prometu več otrok (šola, vrtec ipd.) in na
katerem urejajo promet pripadniki šolske prometne službe s predpisanimi
pripomočki (slika 19).
b)     
Prekinjena široka prečna črta (V-10) označuje
mesto, na katerem mora voznik ustaviti vozilo, če je potrebno, da pusti mimo
vozila, ki vozijo po prednostni cesti (slika 20). Pred črto je lahko zaznamovan
opozorilni trikotnik.
Mesto, na
katerem mora voznik ustaviti vozilo, če je potrebno, da pusti mimo vozila, ki
vozijo po prednostni cesti, se lahko namesto
s prekinjeno široko prečno črto zaznamuje s trikotniki z vrhom, obrnjenim proti vozilu (V-10.1). Pred temi
trikotniki je lahko zaznamovan opozorilni
trikotnik (slika 21).
2.    
Poševne črte so: 
a)     
črta za zapiranje pospeševalnega pasu,
prometnega prehitevalnega pasu in za
zapiranje prometnega pasu za počasna vozila (V-11), ki označuje mesto zapiranja pospeševalnega, prometnega
prehitevalnega oziroma prometnega pasu za
počasna vozila (slika 22), 
b)     
črta za odpiranje zaviralnega pasu in
prometnega pasu za počasna vozila (V-12), ki označuje mesto odpiranja zaviralnega
oziroma prometnega pasu za počasna vozila (slika 23), 
c)     
črta za zapiranje pasu, rezerviranega za vozila
javnega prevoza potnikov (V-13), ki označuje mesto zapiranja prometnega pasu,
rezerviranega za vozila javnega prevoza potnikov(slika 24), 
d)     
črta za odpiranje pasu, rezerviranega za vozila
javnega prevoza potnikov (V-14), ki označuje mesto odpiranja prometnega pasu,
rezerviranega za vozila javnega prevoza potnikov(slika 25).
3.    
Mejna črta (V-15) označuje mesto uvoza, kjer je
treba ločiti del vozišča, na katerem je prepovedan promet (slika 26).
4.    
Prehod za pešce (V-16) označuje del površine
vozišča, namenjenega prehajanju pešcev in je zaznamovan s pravokotniki, ki so
vzporedni z osjo ceste in so med seboj oddaljeni toliko, kolikor znaša njihova
krajša stranica (slika 27). 
Na križiščih cest v naselju, na katerih dovoljena hitrost vožnje ne presega
50 km/h in je promet urejen s svetlobnimi
prometnimi znaki - semaforji, ki delujejo
ves čas neprekinjeno, sme biti prehod za pešce označen
s pravokotniki (V-16.1), katerih krajša stranica je vzporedna z osjo ceste, razmerje med krajšo in daljšo stranico pa znaša 1 : 2 (slika 28). 
Na mestih, na katerih prehoda
za pešce ni mogoče zaznamovati z barvo, se prehod lahko zaznamuje z jeklenimi
elementi, klini ali odsevnimi materiali. 
Na vozišču poleg prehoda za pešce, ki je v bližini šole, mora biti napis "ŠOLA", ki je dodatno opremljen z označbo
v obliki črke X (V-16.2) (slika 29).

5.    
Prehod za kolesarje (V-17) označuje del
površine vozišča, namenjenega prehajanju kolesarjev čez vozišče (slika 30).
Kadar na
križišču prehod za kolesarje poteka neposredno ob
prehodu za pešce, ki je zaznamovan s pravokotniki z daljšo stranico, vzporedno
z osjo ceste, sme biti prehod za
kolesarje (V-17.1) zaznamovan le z eno vrsto kvadratov, in sicer na tisti strani
prehoda za pešce, ki je bližja sredini križišča (slika 31).
Druge označbe
na vozišču in
drugih prometnih površinah
42. člen
Druge označbe
na vozišču in
drugih prometnih površinah so: puščice,
polja za usmerjanje prometa, usmerjevalne črte, napisi,
označbe za zaznamovanje prometnih površin za posebne namene in
označbe za zaznamovanje mest za
parkiranje. 
1.    
Puščica na
vozišču se rabi za zaznamovanje obvezne
smeri vožnje vozil, če je zaznamovana na
prometnem pasu, obrobljenem z
neprekinjeno črto, in za obveščanje voznikov o namenu prometnih pasov, če je zaznamovana na pasu, obrobljenem
s prekinjeno črto. 
S puščicami se lahko označijo: 
a)   
smer naravnost
(V-18)(slika 32), 
b)   
smer levo (V-19)(slika 32), 
c)   
smer desno (V-19.1)(slika 32), 
d)   
smer naravnost
in levo (V-20)(slika 32), 
e)   
smer naravnost
in desno (V-20.1 )(slika 32), 
f)    
smer levo in
desno (V-21 )(slika 33), 
g)   
razvrščanje med križiščema, ki sta si zelo
blizu, če je razvrščanje potrebno pred prvim križiščem (V-22 in V-22.1)(slika 33), 
h)   
namen prometnega pasu na območju razcepa avtoceste ali hitre ceste
(V-23) - desno, (V-23.1) levo in (V-23.2)
- levo in desno (slika 34), 
i)    
usmerjanje prometa pred mestom, kjer se ukinja prometni pas (V-24)(slika 35), 
j)    
smer vožnje na
kolesarskih pasovih, kolesarskih stezah in
kolesarskih poteh (V-25, V-26, V-27, V-28, V-28.1 in V-29) (slika 36).
2.    
Polja za usmerjanje prometa označujejo površino,
na kateri je prepovedan promet in na kateri nista dovoljena ustavitev in
parkiranje. Polja za usmerjanje prometa so: 
a)      
zaporna ploskev (V-30) med pasovoma z nasprotnima smerema prometa(slika 37), 
b)      
zaporna ploskev (V-31) med pasovoma z istima
smerema prometa(slika 38), 
c)      
polje na
mestu odpiranja pasu za zavijanje
(V-32)(slika 39), 
d)      
polje pred otokom
za ločitev prometnih tokov (V-33)(sliki
40, 41), 
e)     
polje na
uvoznem (V-34) in izvoznem (V-35) kraku na avtocesti in
hitri cesti(sliki 42, 43).



3.    
Usmerjevalna črta označuje mesto spremembe
proste površine vozišča pred ovirami, ki so na cesti ali na njenih robovih.
Usmerjevalni črti sta: 
a)     
usmerjevalna črta za označitev ovire na robu ceste (V- 36)(slika 44) in 
b)     
usmerjevalna črta za označitev ukinitve enega od
prometnih pasov, namenjenih za vožnjo v isto smer (V-37)(slika 45).
4.    
Napisi na vozišču (V-38) in simboli na
vozišču (V-39) dajejo udeležencem v cestnem prometu potrebna obvestila. 
To so na
primer besede: "STOP", "BUS", "ŠOLA",
"TAXI", simboli ter imena krajev, številke cest itd. (slika 46).
5.    
Označbe za označevanje prometnih površin za posebne namene se rabijo za: 
a)     
zaznamovanje dela vozišča, na katerem je prepovedano parkiranje
(V-40)(slika 47), 
b)     
zaznamovanje mest na
vozišču, na katerih je prepovedana
ustavitev in parkiranje (V-41)(slika 48),
c)     
zaznamovanje mest na
pločniku, na katerih je prepovedano
parkiranje (V-42)(slika 49), 
d)     
zaznamovanje mest na
vozišču, ki so rezervirana za avtobusna postajališča (V-43)(slika 50), 
e)     
zaznamovanje avtobusnega postajališča v niši za
križiščem (V- 43.1 )(slika 51), zaznamovanje avtobusnega postajališča v niši
(V-43.2)(slika 52), 
f)      
zaznamovanje mest na
vozišču, ki so rezervirana za taksije (V- 44)(slika 53), 
g)     
zaznamovanje niš, ki so rezervirane za taksije
(V-44.1)(slika 54), 
h)     
zaznamovanje mest, rezerviranih za invalide (V-45), (slika 55), in 
i)      
zaznamovanje mest na
vozišču, na katerih so izvedene začasne
(V-46) ali trajne (V-46.1) fizične ovire
za umirjanje prometa - grbine (sliki 56, 57), ter označitev
optičnih(V-46.2) zavor za umirjanje
prometa (slika 58).

6.    
Zaznamovanje mest za parkiranje za označevanje prostora za parkiranje. Parkiranje
je lahko vzdolžno (V-47), poševno (V-47.1) in
pravokotno (V-47.2) glede na os vozišča (slike 59, 60 in 61).

43. člen
Na cesti, ki ima dva ali tri prometne pasove, se ti zaznamujejo
praviloma z ločilno prekinjeno črto (V-2), deli teh cest v bližini vrha
prevoja, križišča, prehoda ceste čez železniško progo v ravnini in na
mestih, kjer je preglednost ceste znatno manjša, se lahko zaznamujejo z eno ali
dvema neprekinjenima vzdolžnima črtama (V-2 ali V-6) ali dvojno kombinirano
črto (V-8) (slike 62, 63, 64 in 65).
44. člen
Preglednost ceste in elemente za njeno
določitev določa predpis o projektiranju cest.
45. člen
Dolžina L opozorilne črte (V-3), ki
opozarja na bližino neprekinjene črte, znaša za hitrost, večjo od 50 km/h, najmanj 100 m, za hitrost do 50 km/h, pa najmanj 50 m.
46. člen
Dimenzije označb
na vozišču in
drugih prometnih površinah so: 
1.    
Dolžina označenega dela ločilne prekinjene črte
(V-2) mora meriti 1 m, 3 m, 5 m ali 6 m. 
2.    
Dolžina označenega dela opozorilne črte (V-3)
mora meriti 10 m ali 12 m. 
3.    
Dolžina označenega
dela kratke prekinjene črte (V-4) mora meriti 1 m. 
4.    
Dolžina označenega
dela širokih prekinjenih črt (V-5) in (V-
5.3) mora meriti 1 m, črt (V-5.1) in
(V-5.2) pa 3 m. 
5.    
Dolžina označenega
dela dvojne prekinjene črte (V-7) mora meriti 5 m. Presledek med označenima deloma črte mora biti po dolžini
enak označenemu delu črte. 
6.    
Dolžina označenega
dela dvojne kombinirane črte (V-8) mora biti enaka, kot je pri ločilni
prekinjeni črti (V-2), ki je označena
pred začetkom dvojne kombinirane črte. 
7.    
Dolžina označenega
dela dvojne kombinirane črte (V-8.1) mora meriti 3 m. Presledek med označenima deloma črte mora biti po dolžini
enak označenemu delu črte. 
8.    
Širina neprekinjene široke prečne črte (V-9) ne
sme biti manjša od 30 cm in ne večja od
60 cm. 
9.    
Širina prekinjene široke prečne črte (V-10) ne
sme biti manjša od 30 cm in ne večja od
60 cm, dolžina pravokotnika in presledek
med pravokotniki pa morata biti enaka dvakratni širini črte. 
10. 
Širina trikotnikov prekinjene široke prečne
črte (V-10.1) mora znašati 40-60 cm, višina trikotnika pa 60-70 cm. 
11. 
Širina prehoda za pešce (V-16) ne sme biti
manjša od 3 m v naselju in ne manjša od 4 m zunaj naselja.
Širina posamezne črte prehoda za pešce mora znašati 40-60 cm. Presledek med
črtami mora biti enak širini označene
črte prehoda. 
12. 
Širina pravokotnika prehoda za pešce (V-16.1)
mora znašati 20-30 cm, višina pa 40-60 cm. Presledek med pravokotniki mora biti
enak višini pravokotnika. 
13. 
Stranica kvadrata prehoda za kolesarje mora
meriti od 40-60 cm. Presledek med
kvadrati mora biti enak dolžini stranice kvadrata. 
14. 
Dolžina puščic na
vozišču (V-18) do (V-22.1) meri 5 m, 7,5 m ali 12 m. 
15. 
Dolžina puščic na
vozišču (V-23) do (V-23.2) meri 12 m. 
16. 
Dolžina puščice na
vozišču (V-24) meri 5 m. 
17. 
Dolžina puščic (V-25) do (V-29) meri 1,6 m. 
18. 
Višina napisov na vozišču meri 1,6 m ali 4 m.
6. Drugi znaki za označevanje del, drugih ovir
v cestnem prometu in poškodb vozišča
47. člen
Drugi znaki za označevanje del, drugih ovir
v cestnem prometu in poškodb vozišča
so: 
1.    
znak "tabla čelne zapore", ki označuje mesto izvajanja del ali začasne ovire v cestnem prometu na cesti, na desni strani
(VI-1) oziroma na levi strani (VI-1.1) v smeri vožnje vozila;
2.    
znak "tabla usmerjevalne zapore",
ki označuje mesto izvajanja del ali
začasne ovire v cestnem prometu na cesti in
smer, v kateri je preusmerjen promet, (VI-2) v desno oziroma (VI-2.1) v levo;
3.    
Znak "tabla pokončne zapore",
ki označuje mesto izvajanja del ali
začasne ovire v cestnem prometu na cesti in
smer, v kateri je preusmerjen promet, (VI-3) v desno oziroma (VI-3.1 ) v levo. Tabla pokončne zapore se sme v posebnih
primerih na enosmernih cestah, kjer je začasno vzpostavljen dvosmerni
promet, uporabiti za fizično razmejitev prometa po smereh vožnje. Tabla
pokončne zapore se sme uporabiti tudi za označitev
stalne ovire v cestnem prometu znotraj
gabarita prostega profila ceste;

4.    
znak "tabla bočne zapore"
(VI-4), ki označuje mesto izvajanja del
ali začasne ovire v cestnem prometu na cesti v vzdolžni smeri. Tabla bočne zapore
se sme uporabiti tudi za označitev stalne
ovire v cestnem prometu nad voziščem znotraj gabarita prostega profila
ceste;
5.    
znak "pomična zaporna tabla z
utripajočmi lučmi in prometnimi znaki" (VI-5), ki označuje mesto izvajanja del ali ovire v cestnem prometu na cesti;
6.    
znak "pomična zaporna tabla z rumeno
utripajočo puščico, usmerjeno poševno navzdol,
in prometnim
znakom" (VI-6), ki označuje
mesto na cesti, na katerem je prometni pas
zaprt, in smer, v katero je zaradi
izvajanja del ali ovire v cestnem prometu
na cesti preusmerjen promet;
7.    
znak "pomična signalna tabla s
spremenljivo vsebino" (VI-7), ki opozarja
na bližino mesta na cesti, na katerem se
izvajajo dela ali na katerem je ovira v cestnem prometu na cesti, oziroma ki z
znaki določa ravnanje voznikov pri približevanju takemu mestu na cesti. Poleg prikazanih znakov, ki so podani
le kot primer, se lahko uporabijo tudi drugi znaki, predpisani s tem pravilnikom.
8.    
"znaki za ročno urejanje prometa", s katerimi delavci na
cesti, na kateri se izvajajo dela ali na kateri je ovira
v cestnem prometu, ročno urejajo promet. Znaki za urejanje prometa so: 
a)     
rdeča in
zelena zastavica velikosti najmanj 40 x
40 cm. Rdeča zastavica, ki jo delavec drži prečno na
smer vožnje vozila, pomeni prepoved prehoda, zelena zastavica pa prost prehod, 
b)     
okrogla tabla premera 60 cm, ki ima na
eni strani vrisan znak II-4, na drugi
strani pa okroglo zeleno polje z belim
robom širine 6 cm. Znak II-4, obrnjen
proti prihajajočemu vozilu, pomeni prepoved prehoda, zeleno polje z belim robom
pa prost prehod.
9.    
znak "znak za označitev prometnega otoka",
ki označuje vrh prometnega otoka na
križišču (VI-8) ali vrh ločilnega otoka na izvoznih krakih avtocest in hitrih cest (VI-8.1);
10. 
znak "prometni
stožec" (VI-9), ki označuje
mesto izvajanja kratkotrajnih (dnevnih) vzdrževalnih del na cesti.
7. Svetlobni prometni
znaki in svetlobne označbe
48. člen
Svetlobni prometni znaki so: svetlobni
znaki za urejanje prometa vozil, svetlobni znaki za urejanje prometa pešcev,
svetlobni znaki za označevanje prehoda ceste čez železniško progo, svetlobni
znaki za urejanje prometa tirnih vozil, svetlobni znaki za označevanje del na cesti,
drugih ovir v cestnem prometu in poškodb vozišča, ki pomenijo nevarnost za
udeležence v cestnem prometu. 
Luči, ki se uporabljajo kot svetlobni prometni znak, so lahko stalne (neprekinjene)
ali utripajoče (prekinjene).
49. člen
Svetlobne označbe
so odsevna stekla (katadioptri) in kovinski ali plastični elementi, prevlečeni
z odsevnimi snovmi ali materiali.
Svetlobni znaki za urejanje prometa vozil
50. člen
Naprave za dajanje svetlobnih prometnih
znakov za urejanje prometa vozil s tribarvnimi lučmi (semaforji) se uporabljajo
za urejanje prometa vozil za posamezno smer in za dve ali več smeri hkrati.
Kadar se s semaforji ureja promet vozil za
vsako smer posebej ali za dve smeri hkrati in eno smer posebej, morajo biti
luči na vseh semaforjih v obliki puščice.
Ne glede na določbo 5. člena tega
pravilnika mora biti semafor, s katerim se ureja promet vozil, ki zavijajo na
levo, postavljen na cesti ob levi strani vozišča ali smernega vozišča. Na enak
način mora biti postavljen semafor, s katerim se hkrati ureja promet vozil, ki
zavijajo na levo in vozil, ki vozijo naravnost.
Kadar se s semaforjem za urejanje prometa
vozil, ponovljenim nad voziščem, ureja promet za vsako smer posebej, mora biti
semafor ponovljen nad vsakim prometnim pasom. V primeru, ko se z enim prometnim
znakom za vodenje prometa (kažipotna tabla) označuje isto smer vožnje po dveh
prometnih pasovih, sme biti skupaj s takim znakom postavljen le en semafor, s
katerim se ureja promet na obeh prometnih pasovih hkrati.
51. člen
Luči na napravah za dajanje svetlobnih
prometnih znakov za urejanje prometa vozil so:
a)  rdeča luč,
b)  rdeča in rumena luč, ki gorita hkrati,
c)  zelena luč,
d)  rumena luč,
e)  rumena utripajoča luč,
f)   zelena puščica kot dodaten znak,
g)  rumena puščica kot dodatni znak ob izhodu s križišča.
Razporeditev luči na napravah za dajanje
tribarvnih svetlobnih znakov za urejanje prometa vozil je prikazana za navpično postavitev na sliki 1, za vodoravno postavitev pa na sliki 2.
Na napravah za dajanje svetlobnih prometni
znakov za urejanje prometa vozil iz drugega odstavka prejšnjega člena, morajo
biti v lučeh puščice, ki kažejo smer ali smeri, na katere se svetlobni prometni
znaki nanašajo. Vrsta in barva puščic ter ozadja sta prikazani na sliki 3.
Če se z napravami
za dajanje svetlobnih prometnih znakov za urejanje prometa vozil ureja promet
vozil na vozišču z več kot dvema prometnima pasovoma, ki so zaznamovani z
dvojnimi prekinjenimi črtami, mora biti nad
vsakim od prometnih
pasov postavljen svetlobni prometni znak, ki ureja promet vozil na pasu, nad
katerim je postavljen. Vrsta in barva
simbolov ter ozadja sta prikazani na sliki 4.
Če se z napravami
za dajanje svetlobnih prometnih znakov za urejanje prometa vozil ureja promet
kolesarjev posebej, mora biti v lučeh simbol kolesarja. Barva simbola in ozadja
je prikazana na sliki 5.
V primerih, kadar prehod za kolesarje in prehod za pešce, ki sta drug ob drugem, prečkata križišče, sme biti promet
kolesarjev in pešcev urejen z isto napravo za dajanje dvobarvnih svetlobnih prometnih znakov. Vrsta in barva simbolov ter ozadja
sta prikazani na sliki 6.
Svetlobni znaki za urejanje prometa
pešcev
52. člen
Za urejanje prometa pešcev se uporabljajo naprave za dajanje svetlobnih znakov z rdečo in zeleno lučjo (semaforji za pešce). Zelena
luč se lahko v določenem časovnem presledku, preden ugasne, pojavlja kot
utripajoča zelena luč. Rdeča in zelena
luč ne smeta biti prižgani hkrati. Vrsta in
barva simbolov ter ozadja sta prikazani na sliki 7.
Svetlobni znaki za urejanje prometa
tramvajev
53. člen
Za urejanje prometa tramvajev se lahko
uporabljajo tudi posebne naprave za
dajanje svetlobnih znakov z enobarvnimi lučmi bele barve (semaforji za
tramvaje). Luči bele barve imajo obliko
vodoravne, navpične ali poševne črte.
Vodoravna črta pomeni prepoved prehoda tramvajev, navpična
in poševna pa prost prehod tramvajev v
ustrezni smeri. Vrsta in barva simbolov
ter ozadja sta prikazani na sliki 8.
54. člen
Velikost luči iz 51., 52. in 53. člena znaša: 
a)    
za znake iz 51. člena na slikah 1, 2 in 3 znaša
premer kroga luči 200 in 300 mm, 
b)    
za znake iz 51. člena na sliki 4 znaša na
avtocesti in hitri cesti premer kroga oziroma stranica kvadrata luči 600 mm, na vseh drugih cestah
pa znaša premer kroga oziroma stranica
kvadrata luči 500 mm, 
c)    
za znake iz 51. člena na slikah 5 in 6, iz 52.
člena na sliki 7 in 53. člena na sliki 8
znaša premer kroga luči 200 mm.
Svetlobni znaki za označevanje prehoda ceste čez železniško progo
55. člen
Svetlobni znaki za označevanje prehoda ceste čez železniško progo so znaki za označevanje zapornic in pol zapornic ter znaki, ki napovedujejo
približevanje vlaka oziroma spustitev
zapornic ali polzapornic.
56. člen
Zapornice, ki na
prehodih ceste čez železniško progo v ravnini zapirajo promet čez vso cesto,
morajo biti označene vsaj s tremi rdečimi
odsevnimi stekli, od katerih je eno na sredi
zapornice, drugi dve pa bolj proti njenima koncema, ali pa biti čez in čez prevlečene z odsevno snovjo. 
Polzapornice, ki na prehodu ceste čez železniško progo zapirajo promet samo do
polovice ceste, morajo biti označene vsaj
s tremi rdečimi odsevnimi stekli na ustreznih razdaljah; eno izmed stekel mora
biti na koncu polzapornice. 
Zapornice in
polzapornice morajo biti zaznamovane z rdečimi odsevnimi
stekli oziroma z rdečimi odsevnimi snovmi tudi tedaj, kadar so zaznamovane
s posebnimi stalnimi ali utripajočimi lučmi. 
Odsevna stekla iz prvega in drugega odstavka tega člena morajo meriti najmanj 40 cm2 in morajo biti postavljena tako, da so vidna iz
smeri, na kateri je promet zaprt.
57. člen
Če svetlobni znaki na prehodu ceste čez železniško progo brez zapornic ali
polzapornic napovedujejo približevanje
vlaka oziroma spustitev zapornic ali
polzapornic na prehodu ceste čez
železniško progo z zapornicami ali polzapornicami ter če ti znaki obveščajo udeležence v cestnem prometu, da so
zapornice ali polzapornice spuščene, se pri tem izmenično prižigata dve okrogli rdeči luči. 
Luči iz prvega odstavka tega člena morata biti druga poleg druge v vodoravni osi na
tabli, prikazani na sliki 11. Barve in velikost table ustrezajo barvam in velikosti znaka za nevarnost.
Svetlobni znaki za označevanje del, drugih ovir in poškodb vozišča
58. člen
Svetlobni znaki za označevanje del na cesti,
drugih ovir v cestnem prometu in poškodb vozišča so: 
a)    
oranžna luč, ki se uporablja na
tablah čelne zapore za označitev zaprtega
dela ceste (slika 12), 
b)    
utripajoča rumena luč, ki se uporablja za
poudarjanje pomena prometnega znaka, nad
katerim je postavljena luč (slika 13),
c)    
niz rumenih med seboj odvisno povezanih luči, ki se izmenično prižigajo v smeri vožnje
vozil in so postavljene na tablah pokončne zapore. Niz luči opozarja, daje en ali več prometnih pasov zaprtih in da je promet preusmerjen v smeri prižiganja -
"potovanja" luči (slika 14),
d)    
rumena utripajoča puščica, usmerjena poševno navzdol, ki je sestavljena iz več hkrati
utripajočih luči, za opozarjanje, da je prometni pas zaprt in da ga je treba zamenjati v smeri puščice. Puščica je lahko
uporabljena na posebnih signalnih tablah
ali na vozilih (sliki 15 in 16).
59. člen
Premer luči iz točk b, c in d 58. člena ne sme biti manjši od 21 cm.
8. Znaki s spremenljivo vsebino
60. člen
Kadar je zaradi prometnovarnostnih ali
prometnotehničnih zahtev potrebno, smejo biti prometni
znaki izvedeni kot znaki s spremenljivo vsebino.
61. člen
Znaki s spremenljivo vsebino so lahko
izvedeni v obliki: 
a)  vrtljivih lamel, 
b)  vrtljivih prizem, 
c)  pomičnega traku, 
d)  svetlobnih polj, dodanih na običajnih znakih, 
e)  optičnih vlaken ali 
f)   visokosvetilnih diod (LED).
62. člen
Kadar so prometni
znaki izvedeni kot znaki s spremenljivo vsebino na
način, naveden
v točkah a, b, c in d prejšnjega člena,
morata biti barva in oblika vsebine, ki jo podajajo znaki s
spremenljivo vsebino, enaki barvi in obliki nespremenljivih prometnih znakov. 
Kadar vsebina prometnega znaka, ki je izveden
na način naveden v točkah e) in f) prejšnjega člena, stalno gori, ima znak ves
čas dokler gori enak pomen kot znaki, izvedeni iz svetlobno odsevnih
materialov, če pa vsebina znaka utripa ali se izmenjuje z vsebino drugega
prometnega znaka, pa ima tak znak spremenljive vsebine le obvestilni oziroma
opozorilni pomen (opozarja na prisotnost stalnih znakov).
Kadar so prometni
znaki izvedeni kot znaki s spremenljivo vsebino na
način, naveden
v točkah e in f prejšnjega člena, smeta
biti v primerih, ko tehnologija izvedbe znaka ne omogoča
uporabe predpisanih barv, uporabljeni: 
a)  črna
barva brez bleska namesto osnovne barve znaka, 
b)  bela ali rumena barva namesto
črne barve simbolov
III. TURISTIČNA IN
DRUGA OBVESTILNA SIGNALIZACIJA
63. člen
Turistična in
druga obvestilna signalizacija je namenjena obveščanju
udeležencev v cestnem prometu o kulturnih
spomenikih, varovanih območjih narave in pomembnejših turističnih znamenitostih
ter objektih in napravah znotraj območja
znamenitosti ali naselja. 
Za turistične znamenitosti po tem
pravilniku štejejo:
-      
naravna zdravilišča,
-      
smučišča, katerih dolžina prog je 10 km in več ali zmogljivost žičniških naprav 5000 smučarjev na uro in več.
Za varovana območja narave po tem
pravilniku štejejo:
-      
naravne vrednote,
-      
zavarovana območja narave,
-      
območja Nature 2000.
Turistična in
druga obvestilna signalizacija je: 
1.    
znaki za obveščanje
o kulturnih spomenikih, varovanih
območjih narave ter pomembnejših turističnih znamenitostih, 
2.    
znaki za obveščanje
o smeri, v kateri so kulturni spomenik, varovano
območje narave ali pomembnejša turistična znamenitost ter objekt in naprava
znotraj območja znamenitosti ali naselja, 
3.    
znaki za izraz dobrodošlice na vstopu v državo, regijo, pokrajino, občino ali naselje,
4.    
znaki za podajanje prometnih, turističnih in
drugih informacij na prometnih površinah
zunaj vozišča ceste (počivališča, parkirišča) in
na drugih površinah ob cesti, ki so določene za opravljanje spremljajočih dejavnosti ob cesti.
1. Znaki za obveščanje o kulturnih
spomenikih, varovanih območjih narave ter pomembnejših turističnih
znamenitostih
64. člen
Znaki za obveščanje
o kulturnih spomenikih, varovanih
območjih narave ter pomembnejših turističnih znamenitostih so: 
1.    
znak "obvestilna
tabla", ki s simboli in napisi (VII-1) ali likovnim prikazom in napisi
(VII-1.1) udeležence v cestnem prometu obvešča
o smeri in
oddaljenosti do mesta, kjer so označeni
kulturni spomenik, varovano območje narave ali pomembnejša turistična
znamenitost;
2.    
znak »označitev varovanega območja narave«
(VII-2), ki označuje mesto na cesti, od koder cesta
poteka po varovanem območju narave;
3.    
znak "označitev
turistične ceste" (VIII-3), ki označuje
mesto na cesti, od koder je cesta ali njen del razglašen kot turistična cesta
(vinska, sadna, panoramska, gorska, planinska ipd.).
2. Znaki za obveščanje o smeri, v kateri so kulturni
spomenik, varovano območje narave ali pomembnejša turistična znamenitost ter
objekt in naprava znotraj območja znamenitosti ali naselja
65. člen
Znaki za obveščanje
o smeri, v kateri so kulturni spomenik,
varovano območje narave ali pomembnejša turistična znamenitost ter objekt in naprava
znotraj območja znamenitosti ali naselja, so: 
1.    
znak »lamela za kulturni spomenik ali objekt
v naselju« (VII-4), ki označuje smer, v kateri je spomenik ali objekt;
2.    
znak "lamela za naravno znamenitost ali objekt
v naselju" (VII-4.1), ki označuje smer, v kateri so pomemben park,
botanični vrt, živalski vrt, akvarij ipd.;
3.    
znak "lamela za hotele in motele"
(VII-4.2), ki označuje smer v kateri je
hotel ali motel;
4.    
znak "lamela za pomembne objekte in
naprave v naselju"
(VII- 4.3), ki označuje smer, v kateri so
stadion, sejmišče, bolnišnica, postaja za prvo pomoč, avtobusna postaja,
železniška postaja, parkirna hiša, prostor za kampiranje ipd.;

5.    
znak "lamela za pomembna
poslovni-trgovska središča in objekte v naselju"
(VII-4.4), ki označuje smer, v kateri so
pomembno poslovno, trgovsko ali nakupovalno
središče ali objekt;
6.    
znak »lamela za cilje, ki so znotraj
varovanega območja narave« (VII-5), ki označuje smer, v kateri so
specifično področje, objekt ali naprava v varovanem območju narave;
7.    
znak "lamela za objekte, ki so ob
turistični cesti" (VII-6), ki označuje
smer, v kateri je objekt, ki je sestavni
del ponudbe turistične ceste in znak »lamela za nastanitvene in prehrambene
objekte v naselju« (VII-6.1), ki označuje smer, v kateri je nastanitveni
ali prehrambeni objekt razen hotel, motel in bar.

3. Znaki za izraz dobrodošlice na vstopu v državo, regijo, pokrajino, občino ali naselje
66. člen
Znaki za izraz dobrodošlice na vstopu v državo, regijo, pokrajino, občino ali naselje
so: 
1.    
znak "dobrodošli v Republiki
Sloveniji" (VII-7), ki udeležencem v cestnem prometu neposredno po
vstopu v državo izraža dobrodošlico;
2.    
znak "na
svidenje" (VII-7.1), ki udeležencem v cestnem prometu neposredno pred
izstopom iz države izraža slovo.
3.    
znak "območje
regije ali pokrajine" (VII-7.2), ki udeležence v cestnem prometu obvešča o
vstopu v regijo ali pokrajino in jim s
simboli in besedilom ali z likovnim
prikazom in besedilom podaja informacijo o
regiji ali pokrajini;
4.    
znak "območje
občine" (VII-7.3), ki udeležence
v cestnem prometu obvešča o vstopu na
območje občine
in jim s simboli in besedami ali z likovnim prikazom in besedami podaja
informacijo o občini;
5.    
tabla "območje
naselja" (VII-7.4), ki
udeležencem v cestnem prometu na vstopu v
naselje s simboli in besedilom ali z likovnim prikazom in besedilom podaja informacijo
o naselju.
4. Znaki za podajanje prometnih, turističnih in drugih informacij na prometnih
površinah zunaj vozišča ceste (počivališča, parkirišča) in na drugih površinah ob cesti, ki so določene za opravljanje spremljajočih dejavnosti ob cesti
67. člen
Znaki za podajanje prometnih, turističnih in
drugih informacij na počivališčih in drugih
prostorih, namenjenih počitku potnikov,
so "turističnoinformativne table" (VII-8), ki potnikom
podajajo podrobnejše informacije o državi, regiji, pokrajini, območju, kraju ali objektu v zvezi s turizmom in
prometne informacije.
68. člen
Turistični in
drugi obvestilni znaki imajo obliko pravokotnika. 
Velikost oziroma
površina turističnih in drugih obvestilnih znakov sme znašati: 
1.    
površina znakov za obveščanje o kulturnih
spomenikih, varovanih območjih narave ter pomembnejših turističnih
znamenitostih, kadar so postavljeni na avtocestah in hitrih cestah – največ 15 m2 oziroma največ 25 m2 v primeru, kadar znak obvešča
o dveh kulturnih spomenikih, varovanih območjih narave ali pomembnejših
turističnih znamenitostih, kadar so postavljeni na
glavnih cestah zunaj naselja z voziščem, širšim od 7 m - največ
7 m2, kadar so postavljeni na
drugih cestah zunaj naselja - največ
6 m2, kadar so postavljeni na cestah v naselju
– največ 5 m2; 
2.    
višina znaka za obveščanje
o smeri, v kateri so kulturni spomenik,
varovano območje narave ali pomembnejša turistična znamenitost ter objekt in naprava
znotraj območja znamenitosti ali naselja - največ
30 cm; 
3.    
površina znakov za izraz dobrodošlice sme
znašati največ 12 m2 za znaka
VII-7 (dobrodošli v Republiki Sloveniji) in
VII-7.1 (na svidenje), največ 6 m2 za znak VII-7.2 (območje regije ali pokrajine), največ 4 m2 za znaka VII-7.3 (območje občine)
in VII- 7.4 (območje naselja); 
4.    
površina znaka VII-8 (turističnoinformativne
table) največ 10 m2.
69. člen
Osnovne barve turističnih in drugih obvestilnih znakov so: 
-      
rjava z belimi simboli in napisi, 
-      
zelena z belimi simboli in napisi, 
-      
modra z belimi simboli in napisi, 
-      
bela s črnimi simboli in napisi, 
-      
siva z belimi simboli in napisi in
-      
bela z rjavimi simboli in napisi.
70. člen
Po barvi in
simbolih odstopajo od 69. člena tega pravilnika
naslednji turistični in drugi obvestilni
znaki: 
1.    
znaka VII-1 in
VII-1.1 (obvestilna tabla), ki lahko
vsebujeta poleg belih simbolov tudi likovni prikaz v rjavobelih odtenkih; 
2.    
znak VII-4.3 (lamela za pomembne objekte in
naprave), ki ima, kadar usmerja k
zdravstvenim ustanovam in objektom, simbol rdeče barve (Rdeči križ),
razen kadar usmerja k lekarnam, ko je simbol zelene barve; 
3.    
znak VII-5 (lamela za cilje, ki so znotraj
varovanega območja narave), ki ima simbol zeleno-bele barve; 
4.    
znaki VII-7 (dobrodošli v Republiki Sloveniji),
VII-7.1 (na svidenje), VII-7.2 (območje regije ali pokrajine), VII-7.3 (območje občine),
VII-7.4 (območje naselja) in VII-8
(turističnoinformativne table), ki so praviloma rjave barve, dopustne pa so tudi
druge barve, pri čemer na znaku ne sme
prevladovati barva, ki se uporablja kot osnovna
barva za prometne znake.
IV. PROMETNA OPREMA
71. člen
Prometna oprema
cest je: 
1.    
oprema za označevanje bližine roba
vozišča oziroma roba robnega ali odstavnega pasu na
cestah, kjer so taki pasovi zgrajeni, 
2.    
oprema za vodenje in kanaliziranje
prometa na območju
del na cesti, drugih ovir v cestnem prometu in poškodb vozišča, 
3.    
varnostne ograje,
4.    
varovalne ograje,
5.    
montažne fizične ovire
za umirjanje prometa na cesti - grbine, 
6.    
blažilniki trkov, 
7.    
ograje za pešce, 
8.    
zapornice in
polzapornice, 
9.    
oprema za poudarjanje poteka avtoceste ali hitre ceste na območju
razcepa, 
10. 
prometna ogledala,
11. 
oprema proti zaslepljevanju.
1. Oprema
za označevanje bližine roba vozišča oziroma roba robnega ali odstavnega pasu
72. člen
Oprema za označevanje bližine roba
vozišča oziroma roba robnega ali odstavnega pasu na
cestah, kjer so taki pasovi zgrajeni je: 
1.    
cestni smerniki, ki označujejo bližino roba vozišča oziroma
roba robnega ali odstavnega pasu na cestah,
kjer so taki pasovi zgrajeni, in hkrati nakazujejo potek ceste v prostoru. Cestni
smerniki morajo biti po obliki, velikosti
in načinu
izdelave takšni, da so vidni ob vsakem
vremenu, zlasti pa ob zmanjšani
vidljivosti (tema, megla ipd.). Na cestnih
smernikih morajo biti pritrjena svetlobno odbojna
telesa, ki odsevajo rdečo svetlobo na desni strani in
belo svetlobo na levi strani, gledano v
smeri vožnje vozila (slika 1);
2.    
cestni smerniki za predore, ki označujejo
bližino roba vozišča v predoru. Telo cestnega smernika za predore mora, kadar
smernik ni izdelan iz svetlobnih teles (LED), v celoti odsevati svetlobo, razen
na tistih delih, ki predstavljajo nosilni del smernika. Cestni smerniki za
predore morajo sevati oziroma odsevati rdečo svetlobo na desni strani in belo
svetlobo na levi strani, gledano v smeri vožnje vozil (slika 2);
3.    
svetlobno odbojna
telesa, ki označujejo bližino roba
vozišča oziroma roba robnega ali odstavnega pasu in
ki se lahko pritrjujejo s pomočjo posebnih nosilcev na objekte na tistih mestih, ko ni mogoče postaviti
cestnih smernikov (slika 3); 
4.    
snežni koli, ki v zimskih razmerah označujejo bližino roba vozišča oziroma roba robnega ali odstavnega pasu ter jih hkrati službe, ki z
vozišča odstranjujejo sneg, uporabljajo
za označevanje poteka ceste. Snežni koli
so pobarvani izmenoma s polji rdeče in
rumene barve. Snežni koli so lahko dodatno označeni
s svetlobno odbojnimi telesi. Na snežnih kolih so lahko pritrjene posebne oznake, ki imajo določen pomen za službe, ki z
vozišča odstranjujejo sneg (slika 4);
2. Oprema
za vodenje in kanaliziranje prometa na območju
del na cesti, drugih ovir v cestnem prometu in poškodb vozišča
73. člen
Oprema za vodenje in kanaliziranje
prometa na območju
del na cesti, drugih ovir v cestnem prometu in poškodb vozišča je: 
1.    
montažni vodilni robniki za kanaliziranje
prometa vozil po prometnih pasovih. Na robnikih morajo biti vdelana svetlobno odbojna telesa zaradi zagotavljanja ustrezne
vidljivosti robnikov ponoči in pri
zmanjšani vidljivosti (slika 1). Zaradi boljše opaznosti
so lahko robniki dodatno opremljeni z
markerji (slika 2);
2.    
markerji na
enosmernih cestah, kjer je začasno
vzpostavljen dvosmerni promet, za poudarjanje razmejitve prometa po smereh
vožnje. Površina markerjev mora biti izdelana iz materialov, ki odsevajo svetlobo (slika 3). Markerji lahko
stojijo samostojno ali pa so pritrjeni na
montažne vodilne robnike. Kadar so markerji pritrjeni na montažne vodilne robnike, morajo biti izvedeni tako, da so
rdeči in beli trakovi usmerjeni od vrha markerja navzdol
v smeri proti vozilu, ki pelje ob
markerju. V določenih primerih so lahko namesto
poševnih črt uporabljene usmerjevalne puščice rdeče barve na belem polju (slika 4);
3.    
svetlobno odbojna
telesa za poudarjanje začasno (rumene) ali trajno (bele) označenih ločilnih črt; 0
4.    
zaporne vrvice in
trakovi za omejevanje oziroma označevanje
manjših delovišč;
5.    
začasne ločilne ograje
iz umetnih snovi (plastična masa), ki fizično ločujejo površine, namenjene prometu v nasprotnih smereh;
6.    
raztegljive in
zložljive ograje za zavarovanje manjših
delovišč na površinah za pešce;
3. Varnostne ograje
74. člen
Varnostne ograje
so namenjene preprečitvi zdrsa vozila s
ceste. Varnostne ograje so lahko glede na material, iz katerega so izdelane, kovinske,
betonske, lesene ali kombinirane.
75. člen
Varnostne ograje
morajo biti opremljene s telesi, ki odsevajo svetlobo, in sicer na desni strani
ceste, gledano v smeri vožnje, s telesi, ki odsevajo
rdečo, na na
levi strani ceste pa s telesi, ki odsevajo
belo svetlobo.
Na varnostne ograje smejo biti pritrjene
naprave ali elementi, ki v primeru padca motorista zmanjšujejo možnost trka
motorista v steber varnostne ograje.
4. Varovalne ograje
76. člen
Varovalne ograje
so: 
1.    
ograje, namenjene varovanju prometa
na cesti pred divjadjo in drugimi živalmi, 
2.    
ograje na nadvozih za zaščito prometa na
cesti, ki poteka pod nadvozom.
77. člen
Varovalne ograje
morajo biti izdelane iz materialov, ki so obstojni
proti koroziji in vplivu ultravijolične
svetlobe.
5. Montažne fizične ovire za umirjanje prometa na
cesti - grbine
78. člen
Montažne fizične ovire za umirjanje prometa na
cesti - grbine so fizične ovire, ki
voznikom vozil onemogočajo vožnjo s
hitrostjo, ki je večja od hitrosti,
določene s postavljenim prometnim znakom.
79. člen
Montažne fizične ovire za umirjanje prometa na
cesti – grbine morajo biti izdelane tako in
iz takšnih materialov, da ne povzročajo čezmernega hrupa.
80. člen
Montažne fizične ovire za umirjanje prometa na
cesti – grbine morajo biti na tisti
strani, s katere se vozilo približuje oviri,
označene s svetlobno odsevnimi snovmi ali telesi.
81. člen
Montažne fizične ovire za umirjanje prometa na
cesti – grbine smejo biti trapezne ali polkrožne oblike.
Višina in širina ter oblika za posamezne hitrosti vožnje vozil so
razvidne s slike.
6. Blažilniki trkov
82. člen
Blažilniki trkov so naprave, ki se lahko uporabljajo za zavarovanje posebno nevarnih
mest na cesti, kjer obstaja nevarnost naleta
vozila na stalno oviro (npr. stebri ali stene cestnih objektov, cestninski otoki in kabine itd.). Blažilniki trkov so namenjeni zmanjševanju posledic trka na potnikih, vozilu in stalni oviri.
7. Ograje
za pešce
83. člen
Ograje za pešce so namenjene
zavarovanju pešcev pred padcem v globino s površine, ki jo morajo ali smejo uporabljati
za hojo. Ograje za pešce se smejo
uporabljati tudi za kanaliziranje prometa pešcev na
območju križišč, prehodov za pešce ipd.
8. Zapornice in
polzapornice
84. člen
Zapornice in
polzapornice so naprave, namenjene preprečevanju nadaljevanja vožnje vozil, hoje pešcev ali ježe jezdecev v smeri,
na katero so prečno postavljene.
Zapornice segajo čez vso cesto.
Polzapornice segajo do polovice ceste.
85. člen
Zapornice in
polzapornice morajo biti pobarvane ali prevlečene s snovjo, ki odseva svetlobo, izmenoma s polji rdeče in bele barve, razen zapornic in polzapornic na
prehodu ceste čez železniško progo, ki so obarvane
rdeče in rumeno in označene z vsaj tremi odsevnimi stekli, ki odsevajo rdečo svetlobo. 
Ne glede na
določbe prejšnjega odstavka smejo biti
zapornice ali polzapornice, kadar se uporabljajo za urejanje prometa na vstopih na
parkirišča in v garažne ali parkirne
hiše, pobarvane izmenoma s polji rumene in
črne barve. 
Zapornice in
polzapornice smejo biti dodatno zaznamovane tudi s posebnimi stalnimi ali
utripajočimi rdečimi lučmi.
9. Oprema
za poudarjanje poteka avtoceste ali hitre ceste na
območju razcepa
86. člen
Oprema za poudarjanje poteka avtoceste ali hitre ceste na območju
razcepa je: 
-      
usmerjevalni valji in 
-      
smerni stebrički. 
Usmerjevalni valji so namenjeni opozarjanju
voznikov na bližino površine, na kateri se avtocesta ali hitra cesta cepi v
dve smeri (slika 1). 
Smerni stebrički so namenjeni za poudarjanje poteka vozišča avtoceste ali hitre
ceste, ko poteka vozišča avtoceste ali hitre ceste na območju, kjer se
avtocesta ali hitra cesta cepi, ni mogoče označiti
s cestnimi smerniki (slika 2).
Puščica na
usmerjevalnem valju in označba na
smernih stebričih morata biti iz materiala, ki odseva
svetlobo.
10. Prometna ogledala
87. člen
Prometna ogledala
so namenjena zagotavljanju minimalne
preglednostne razdalje, potrebne za varno vključitev udeležencev v cestnem
prometu s stranske ceste v promet na
prednostno cesto. 
Prometna ogledala
morajo biti izdelana iz takih materialov ali tako, da je preprečeno nastajanje kondenza na površini prometnega ogledala,
ki je namenjena zagotavljanju večje
preglednostne razdalje. 
Zunanji rob prometnega ogledala mora biti pobarvan ali prevlečen s
snovjo, ki odseva svetlobo, izmenoma s
polji rdeče in bele barve. 
Prometna ogledala
so lahko pravokotne ali okrogle oblike.
11. Oprema
proti zaslepljevanju
88. člen
Oprema proti zaslepljevanju so protislepilne mreže in protislepilne lamele, ki na cestah,
ki imajo dve fizično med seboj ločeni smerni vozišči, preprečujejo, da bi
voznike zaslepljevala nasproti vozeča
vozila. 
Oprema proti zaslepljevanju se praviloma postavlja na varnostnih ograjah
v ločilnem pasu.
V. POSTAVLJANJE PROMETNE SIGNALIZACIJE
IN PROMETNE OPREME
CEST
89. člen
Prometna signalizacija in prometna oprema
na javnih
cestah mora biti načrtovana in postavljena
tako, da se lahko od udeležencev v
cestnem prometu pričakuje, da jo bodo zlahka in
pravočasno opazili in dojeli njen pomen ter da se bodo lahko na podlagi postavljene prometne signalizacije in prometne opreme
cest ravnali v skladu s pomenom oziroma
zahtevami, ki so določene (izražene) s postavljeno prometno signalizacijo in prometno opremo
cest.
Postavljanje prometnih znakov
90. člen
Prometni znaki na cestah zunaj naselja
se postavljajo v višini 1,5 m od površine
vozišča, razen znakov III-65 (ime predora), III-66 (ime viadukta), III-68 (ime
vodotoka), III-105 (stacionaža odseka
ceste), III-105.1 (stacionaža kraka odseka
ceste), III- 105.2 (stacionaža cestnega objekta),
III-105.3 (stacionaža odseka ceste na meji občine),
III-105.4 (stacionaža odseka kolesarske
poti), III-107, III-107.1 in III-107.2
(tabla za usmerjanje), ki se postavljajo v višini 1,0 m. 
Prometni znaki v naseljih, ki se
postavljajo ob vozišču, morajo biti v
višini 0,30 do 2,25 m, prometni znaki, ki
visijo ali so nad voziščem, pa v višini
4,5 m ali izjemoma tudi višje. 
Prometni znaki, s katerimi so označena
začasna dela, so lahko na podstavkih najmanj 0,30 m nad
tlemi. Prometni znaki, ki so postavljeni na višini manj kot 1,50 m od tal, se lahko postavijo in uporabljajo samo podnevi na cestah,
na katerih največja
dovoljena hitrost, gostota in druge
prometne okoliščine omogočajo, da jih vozniki lahko pravočasno in zlahka opazijo.
Na cestah
v naselju, osvetljenih
z javno razsvetljavo, se taki prometni
znaki lahko uporabljajo tudi pri izvajanju del ponoči. 
Ne glede na
določbe tega člena se lahko prometni znak
triopan postavi tudi na višini manj kot
0,30 m. 
Višina iz prvega in drugega odstavka tega
člena se meri od površine vozišča do spodnjega
roba prometnega znaka, kadar je pri prometnem znaku še dopolnilna tabla - pa do
spodnjega roba dopolnilne table. Višina in
lega prometnih znakov morata biti taki,
da ne ovirata hoje pešcev ter da jih
pešci in vozila ne zakrivajo.
Ne glede na določbo prvega odstavka 5.
člena je prometni znak III-2.1 lahko postavljen le na levi strani ceste v smeri
vožnje vozil, prometni znak III-86 je lahko na dostopnih in malo prometnih
cestah postavljen le na levi strani ceste v smeri vožnje vozil, prometni znaki
II-27, III-105 in III-105.3 so izjemoma lahko postavljeni le na sredini ceste
(na sredinskem ločilnem pasu ali otoku) v smeri vožnje vozil, prometni znaki
II-47, VI-1.1, VI-2 in VI-3 se postavljajo na levi strani prometnega pasu v
smeri vožnje (na sredinskem ločilnem pasu ali otoku, pred oviro, pred zaprtim
prometnim pasom), prometni znaki III-90 do III-91 in III-101 do III-103 se
postavljajo nad voziščem ceste v smeri vožnje vozil, prometna znaka VI-8 in VI-8.1 se postavljata na otokih, prometni znak II-45.1 pa je lahko postavljen na levi strani v
smeri vožnje na otoku krožnega križišča.
91. člen
Zaradi boljše vidnosti
smejo biti prometni znaki v posameznih
primerih izdelani na kontrastnih ploščah.
V takem primeru sme biti vsebina, ki dopolnjuje pomen prometnega znaka,
izpisana na plošči.
92. člen
V posebnih primerih, ko je treba pomen
prometnega znaka močno poudariti, sme biti prometnemu znaku dodana obroba ali pravokotno ozadje iz svetlobno odsevnega
materiala najmanj tipa II fluorescenčne
rumene barve.
93. člen
Na istem drogu ne smeta biti več kot dva prometna znaka, razen znakov
III-86 (kažipot), ko so lahko na istem
drogu trije.
94. člen
Drog prometnega znaka oziroma prvi drog nosilnega ogrodja, ki je sestavljeno iz drogov, se
praviloma postavi največ 2 m od roba vozišča. 
Vodoravna razdalja med zunanjim robom
vozišča oziroma robom robnega ali odstavnega pasu in
najbližjim robom prometnega znaka na cestah
zunaj naselja mora biti najmanj 0,75 m, na
cestah v naselju
pa najmanj 0,30 m, če je cesta omejena z robniki.
95. člen
Prometni znak sme biti izjemoma postavljen: 
1.    
na konzolnem nosilcu, če je tako postavljeni znak bolje viden za
udeleženca v cestnem prometu; 
2.    
na drogu semaforja, in sicer: 
- 
znak II-1 (križišče s prednostno cesto); 
- 
znak II-2 (Ustavi!); 
- 
znak II-4 (prepovedan promet v eno smer); 
- 
znaka II-26 (prepovedano zaviti na levo), II-26.1 (prepovedano zaviti na desno); 
- 
znak II-27 (prepovedano polkrožno obračanje); 
- 
znaki II-45, II-45.1 in II-45.2 (obvezna smer); 
- 
znaki II-46 , II-46.1 in II-46.2 (dovoljene smeri); 
- 
znak II-48 (krožni promet); 
- 
znaka III-2 in
III-2.1 (enosmerna cesta); 
- 
znak III-3 (prednostna cesta) in 
- 
znak III-106 (tabla za označevanje imena ulice), 
3.    
na druge drogove.
1. Znaki za nevarnost
96. člen
Znaki za nevarnost se postavljajo praviloma
zunaj naselja na razdalji 150 do 250 m pred nevarnim mestom na cesti. 
Znaki za nevarnost iz prvega odstavka tega člena se lahko postavljajo tudi na razdalji manj kot 150 m pred nevarnim mestom
na cesti, če to zahtevajo okoliščine na
delu ceste, na katerem je znak. Če to
zahteva varnost prometa, zlasti pa hitrost vozil ali nepreglednost ceste, je
treba te znake postaviti tudi na razdalji
več kot 250 m pred nevarnim mestom na
cesti. 
Znakom za nevarnost, ki so postavljeni na razdalji, manjši od 150 m ali večji od 250
m, morajo biti dodane dopolnilne table, na
katerih je označena razdalja do nevarnega
mesta, zaradi katerega so ti znaki postavljeni. 
Na nepreglednih cestah ali na cestah,
kjer je hitrost prometa velika, ter v drugih primerih, ko se lahko zgodi, da
voznik nenadoma in nepripravljen naleti na
nevarno mesto na cesti, je treba med
znakom za nevarnost, postavljenim na
razdalji iz prvega in drugega odstavka tega člena, in nevarnim mestom na cesti
postaviti en, dva ali več enakih znakov z dopolnilnimi tablami, ki označujejo razdaljo do nevarnega mesta.
97. člen
Začasne nevarnosti na cesti (dela na cesti,
padanje kamenja idr.) je treba označiti s
prometnimi znaki, ki so v tem pravilniku predpisani za označevanje trajnih nevarnosti enake vrste.
98. člen
Postavljanje znaka I-19 (delo na cesti), znaka I-23 (dvosmerni promet), znaka
I-26 (križišče enakovrednih cest), znakov I-27, I- 28, I-28.1, I-29 in I-29.1 (križišče in združitev s stransko cesto), znaka I-31 (tramvajska proga),
znakov I-38 in I-38.1 (Andrejev križ),
znaka I-39 (približevanje prehodu ceste čez železniško progo z zapornicami ali
polzapornicami) in znaka I-40
(približevanje prehodu ceste čez železniško progo brez zapornic ali
polzapornic) je drugačno kot pri drugih znakih za nevarnost, in sicer: 
1.    
Pri kratkotrajnih (dnevnih) vzdrževalnih delih
in za označitev začasnih ovir je lahko znak I-19 uporabljen na znaku VI-1
(pomična zaporna tabla z utripajočimi lučmi in prometnimi znaki); 
2.    
znak I-23 (dvosmerni promet) mora biti na istem
mestu, od koder se začenja dvosmerni promet, če je to potrebno, pa tudi na
določeni razdalji pred mestom na cesti, od koder je promet dvosmeren. Znaku, ki
stoji na določeni razdalji pred mestom na cesti, od koder je promet dvosmeren,
mora biti dodana dopolnilna tabla z označbo razdalje do mesta, od koder je
dvosmerni promet; 
3.    
znak I-26 (križišče enakovrednih cest) se
praviloma postavlja na cestah zunaj naselja; 
4.    
znake I-27 (križišče s stransko cesto pod
pravim kotom), I-28 (stranska cesta, ki pripelje na prednostno z leve strani
pod pravim kotom), I-28.1 (stranska cesta, ki pripelje na prednostno z desne
strani pod pravim kotom), I-29 (stranska cesta, ki pripelje na prednostno z
leve strani pod ostrim kotom), I-29.1 (stranska cesta, ki pripelje na
prednostno z desne strani pod ostrim kotom) je dovoljeno postaviti samo, če je
na stranski cesti, ki se križa s prednostno cesto, pred križiščem znak II-1
(križišče s prednostno cesto) ali znak II-2 (Ustavi!); 
5.    
znak I-31 (tramvajska proga) se praviloma
postavlja zunaj naselja, izjemoma pa tudi na cestah v naselju, če to zahteva
varnost prometa; 
6.    
znaka I-38 in I-38.1 (Andrejev križ) sta samo
na prehodih ceste čez železniško progo v ravnini, ki so popolnoma nezavarovani
ali so zavarovani samo z napravami za dajanje svetlobnih in zvočnih znakov brez
zapornic ali polzapornic, in sicer na razdalji 5 m od najbližje železniške
tirnice, če okoliščine to zahtevajo, pa tudi na manjši oziroma večji razdalji,
vendar ne manj kot 3 m oziroma ne več kot 10 m od najbližje železniške tirnice.
Če je prehod ceste čez železniško progo v ravnini zavarovan s svetlobnimi
znaki, ki napovedujejo približevanje vlaka, je znak I-38 ali I-38.1 (Andrejev
križ) na istem drogu, in sicer nad svetlobnimi znaki. Znak Andrejev križ mora
biti viden na cesti, na kateri je postavljen, z razdalje najmanj 50 m; 
7.    
znak I-39 (približevanje prehodu ceste čez
železniško progo z zapornicami ali polzapornicami) in znak I-40 (približevanje
prehodu ceste čez železniško progo brez zapornic ali polzapornic) morata biti
postavljena tako, da je znak v obliki pravokotnika s tremi poševnimi trakovi in
ustreznim znakom za nevarnost 240 m pred križiščem ceste z železniško progo,
znak z dvema poševnima trakovoma 160 m, znak z enim poševnim trakom pa 80 m
pred križiščem ceste in železniške proge. Nižja stran poševnih trakov je bližja
vozišču. Trikotni znak za nevarnost je lahko postavljen tudi nad znakom v
obliki pravokotnika, ki stoji 80 m pred prehodom ceste čez železniško progo.
2. Znaki za izrecne odredbe
99. člen
Znaki za izrecne odredbe se postavljajo neposredno na
mestu, od koder nastaja za udeležence v cestnem prometu obveznost, prepoved ali omejitev,
ki je izražena s prometnim znakom. 
Če je zaradi slabe preglednosti ceste ali
iz drugih varnostnih razlogov potrebno, da so udeleženci v cestnem prometu
vnaprej obveščeni o izrecni odredbi, je lahko
takšen znak postavljen tudi na ustrezni
razdalji od mesta, od koder velja odredba.
Znakom za izrecne odredbe, ki so po drugem odstavku
tega člena postavljeni na določeni
razdalji pred mestom, na katerem je znak
za izrecno odredbo in od
koder velja odredba, je treba dodati
dopolnilne table z označbo razdalje do
mesta, od koder velja odredba.
100. člen
Znake za izrecne odredbe je treba ponovno postaviti za vsakim križiščem ceste, na kateri je takšen znak, z drugo cesto, če naj velja izrecna odredba
tudi še za takšnim križiščem. 
Izrecna odredba,
izražena z znakom za prepoved ali omejitev
ali z znakom za obveznost, postavljenim
pri vhodu v naselje na istem drogu, na
katerem je tudi znak III-14 (ime naselja),
velja na območju
vsega naselja, če na posameznih cestah ali
delih ceste v naselju ni z drugim prometnim znakom izražena drugačna odredba.
101. člen
Za označevanje
izrecnih odredb, ki veljajo samo za
določen čas med dnevom ali samo določene dni, so lahko na cesti postavljeni tudi prometni
znaki, izdelani tako, da so simboli in
dopolnilne table, na katerih je določen
njihov pomen, vidni samo v času, ko velja z znakom izražena izrecna odredba.
102. člen
Postavljanje znaka II-1 (križišče s
prednostno cesto), znaka II-2 (Ustavi!), znaka II-33 (prednost vozil iz nasprotne smeri), znaka II-34 (prepovedana
ustavitev in parkiranje), znaka II-35
(prepovedano parkiranje), znakov II-36 in
II-37 (izmenično parkiranje), znakov II-45, II-45.1 in II-45.2 (obvezna smer),
znaka II-47 (obvezna vožnja mimo po desni
strani), znaka II-47.1 (obvezna vožnja
mimo po levi strani) in znaka II-48
(krožni promet) je drugačno kot pri drugih znakih za izrecne odredbe, in
sicer: 
1.    
znaka II-1 (križišče s prednostno cesto) in
II-2 (Ustavi!) se postavljata neposredno pred križiščem s prednostno cesto.
Znak II-2 se postavlja pred križiščem s prednostno cesto, ki je nevarno zaradi
slabe preglednosti glede na hitrost vozil na prednostni cesti (zagotovljena je
le najmanjša predpisana pregledna razdalja), zaradi česar lahko voznik pravilno
presodi prometno situacijo le, če ustavi vozilo. Znaku II-2 se praviloma doda
neprekinjena široka prečna črta (V-9) na vozišču. Znak II-2 (Ustavi!) se lahko
uporabi tudi kot pripomoček pri varovanju otrok. V tem primeru se obojestransko
označi na osmerokotni tabli z drogom za postavitev. Premer osmerokotniku
očrtanega kroga mora biti najmanj 60 cm, dolžina droga pa od 1,80 m do 2,00 m; 
2.    
znak II-33 (prednost vozil iz nasprotne smeri)
je na mestu, s katerega je mogoče videti del ceste, na katerega se nanaša
prepoved; 
3.    
znak II-34 (prepovedana ustavitev in
parkiranje), znak II-35 (prepovedano parkiranje) ter znaka II-36 in II-37
(izmenično parkiranje) imajo lahko pod seboj dopolnilno tablo s puščico, ki je
vzporedna z vzdolžno osjo ceste in ki opozarja, da se nanaša na prometnem znaku
označena prepoved oziroma omejitev samo na del ceste v smeri, ki jo označuje
puščica, in na razdalji, označeni ob puščici. Znaka II-36 in II-37 (izmenično
parkiranje) se postavljata na enosmernih cestah praviloma v paru (vsak na eni
strani ceste); 
4.    
znaki II-45, II-45.1, II-45.2 (obvezna smer) in
znak II-48 (krožni promet) so na samem križišču; 
5.    
znak II-47 (obvezna vožnja mimo po desni
strani) in znak II- 47.1 (obvezna vožnja mimo po levi strani) sta ob vrhu ali
robu otoka za pešce oziroma otoka za usmerjanje prometa ali pred drugimi
objekti na vozišču.
3. Znaki za obvestila
103. člen
Znaki za obvestila
se postavljajo tako, da dajejo udeležencem v cestnem prometu predhodna obvestila o
razvrščanju, obvestila o zavijanju, potrdilno obvestilo o smeri vožnje
ter da označujejo objekt, prostor, ulico ali dele ceste, na katere se nanašajo. 
Če objekta
ali prostora, na katerega se nanaša obvestilo,
ni ob cesti, ob kateri je znak, je lahko potrebno obvestilo na dopolnilni
tabli ali na samem znaku tako, da je
udeležencem v cestnem prometu omogočeno,
da hitro in lahko najdejo objekt oziroma prostor, na
katerega se nanaša znak.
104. člen
Znak III-1 (prednost pred vozili iz nasprotne smeri), znaka III-2 in III-2.1 (enosmerna cesta), znak III-3
(prednostna cesta), znak III-5 (prehod za kolesarje), znak III-6 (prehod za
pešce), znak III-9 (smer vožnje vozila, ki namerava
zaviti na levo na križišču, na katerem je
zavijanje na levo prepovedano), znak III-14
(naselje), znak III-14.1 (bližina
naseljenega območja), znak III-16 (prenehanje prepovedi prehitevanja vseh
motornih vozil, razen enoslednih), znak III-17 (prenehanje prepovedi
prehitevanja za tovorna vozila), znak III-18 (prenehanje omejitve hitrosti), znak III-19 (prenehanje najmanjše dovoljene hitrosti), znak III-20
(prenehanje prepovedi dajanja zvočnih znakov), znak III-21 (prenehanje vseh
prepovedi in omejitev), znak III-79 (številka mednarodne ceste), znak III-80
(številka avtoceste), znak III-81 (številka hitre ceste), znak III-82 (številka
ceste), znak III-83 (številka kolesarske poti), znaka III-84 in III-88 (predkrižiščna tabla), znak III-85
(razvrščanje vozil), znak III-85.1 (razvrščanje vozil z imeni krajev), znak
III-86 (kažipot), znak III-87 (kažipotna tabla), znak III-89 (predkažipot),
znaka III-90 in III-90.1 (kažipot nad voziščem na
portalu), znak III-91 (kažipot za razvrščanje nad
prometnimi pasovi na portalu), znak III-92 (številka izvoza), znak III-92.1 (ime
izvoza), znak III-92.2 (ime razcepa), znak III-93 (potrditev smeri), znak
III-94 (počivališče), znaka III-95 in
III-96 (predkažipot za počivališče), znak III-97 (kažipot za počivališče), znak
III-100 (razvrščanje vozil v območju
cestninske postaje), znak III-101 (ABC-cestninska steza), znak III-102 (mešana
(kombinirana) cestninska steza), znak III-103 (cestninska steza, namenjena določenim vrstam vozil), znak III-106
(tabla za označevanje imena ulice), znaki
III-107, III-107.1 in III-107.2 (tabla za
usmerjanje), znak III-109 (največja
dovoljena hitrost pri zmanjšani vidljivosti) in
znak III-111 (predznak za obvoz) se
postavljajo takole: 
1.    
znak III-1 (prednost pred vozili iz nasprotne
smeri) pred zoženim delom ceste. Na nasprotni strani zoženega dela ceste je
treba postaviti znak II-33 (prednost vozil iz nasprotne smeri); 
2.    
znaka III-2 in III-2.1 (enosmerna cesta) -
vzdolž ceste z enosmernim prometom, in sicer na mestih, na katerih je treba
voznika, ki vozi po cesti oziroma prihaja na takšno cesto, obvestiti, da je
promet enosmeren. 
Postavljanje znakov iz
prvega odstavka te točke ne vpliva na obvezno
postavljanje ustreznih znakov za prepoved in
znakov za obveznost na mestih, na
katera pripeljejo vozila z drugih cest na
enosmerno cesto. Znak III-2 je treba postaviti tako, daje puščica pravokotna na vzdolžno os
ceste, znak III-2.1 pa tako, daje puščica vzporedna z njo; 
3.    
znak III-3 (prednostna cesta) - praviloma na
cestah v naselju z močnejšimi prometnimi tokovi vozil ali na dovozih k naselju,
in sicer neposredno pred križiščem; 
4.    
znak III-5 (prehod za kolesarje) in znak III-6
(prehod za pešce) - samo neposredno pred prehodoma oziroma nad njima; 
5.    
znak III-9 (smer vožnje vozila, ki namerava
zaviti na levo na križišču, na katerem je zavijanje na levo prepovedano) - na
prvem križišču pred križiščem, na katerem namerava vozilo zaviti na levo, pa je
zavijanje na levo na njem prepovedano; 
6.    
znak III-14 (naselje) - na začetku naselja v
katerega vodi cesta. Znaka III-14 ni dovoljeno postaviti na avtocestah in
cestah, rezerviranih za motorna vozila, razen na izvoznih krakih njihovih
priključkov; 
7.    
znak III-14.1 (bližina naseljenega območja) –
na začetku naseljenega območja, po obrobju katerega vodi cesta. Znaka III-14.1
ni dovoljeno postaviti na avtocestah in cestah, rezerviranih za motorna vozila,
razen na izvoznih krakih njihovih priključkov; 
8.    
znak III-79 (številka mednarodne ceste), znak
III-80 (številka avtoceste), znak III-81 (številka hitre ceste), znak III-82
(številka ceste), znak III-83 (številka kolesarske poti) - kadar se postavljajo
kot posebni znaki, so lahko tudi pod drugimi ali nad drugimi prometnimi znaki; 
9.    
 znak III-84 (predkrižiščna tabla) - praviloma
150 m pred križiščem, ki ga označuje; 
10. 
znak III-85 (razvrščanje vozil) in znak
III-85.1 (razvrščanje vozil z imeni krajev) - na mestu, od koder se začnejo
pasovi za razvrščanje; 
11. 
znak III-86 (kažipot) - na križišču na mestu,
od koder se začne cesta, na katero se znak nanaša in sicer tako, da voznik
zavije na to cesto pred kažipotom; 
12. 
znak III-87 (kažipotna tabla) - praviloma
največ 20 m pred vstopom na križišče, ki nima pasov za razvrščanje; 
13. 
znak III-88 (predkrižiščna tabla) - praviloma
na razdalji 1000 m, vendar ne na manjši kot 700 m od mesta, na katerem se začne
zaviralni pas; 
14. 
znak III-89 (predkažipot) - na polovici
razdalje med znakom III-88 (predkrižiščna tabla) in mestom, na katerem se začne
zaviralni pas, ter na začetku zaviralnega pasu. Polje naravnost se uporablja
samo, če predhodno ni postavljen znak III-88; 
15. 
znaka III-90 in III-90.1 (kažipot nad voziščem)
- enako kot znak III-89, kadar ni na razpolago dovolj prostora za postavitev
znaka III-89 (predkažipot) ali kadar to zahtevajo prometnovarnostni razlogi; 
16. 
znak III-91 (kažipot za razvrščanje nad
prometnimi pasovi) - nad vsakim prometnim pasom; 
17. 
znak III-92 (številka izvoza) - nad znakom
III-89 (predkažipot); 
18. 
znak III-92.1 (ime izvoza) in znak III-92.2
(ime razcepa) – na razdalji 1500 do 2000 m pred zaviralnim pasom;
19. 
znak III-93 (potrditev smeri) - na razdalji
največ 500 m od konca pospeševalnega pasu oziroma za priključkom; 
20. 
znak III-94 (počivališče) - praviloma na
razdalji 1000 m, vendar ne na manjši kot 700 m od mesta, na katerem se začne
zaviralni pas; 
21. 
znaka III-95 in III-96 (predkažipot za
počivališče) na polovici razdalje med znakom III-88 in mestom, na katerem se
začne zaviralni pas, ter na začetku zaviralnega pasu; 
22. 
znak III-97 (kažipot za počivališče) - na
mestu, od koder se začne cesta, ki pelje na počivališče; 
23. 
znak III-100 (razvrščanje vozil na območju
cestninske postaje) - na mestu, od koder se začnejo pasovi za razvrščanje na
območju cestninske postaje; 
24. 
znak III-106 (tabla za označevanje imena ulic -
na križišču; 
25. 
znaki III-107, III-107.1 in III-107.2 (tabla za
usmerjanje) - na mestu, od koder se začne oster ovinek, ter na samem ovinku; 
26. 
znak III-109 (največja dovoljena hitrost pri
zmanjšani vidljivosti) - le na avtocestah, hitrih cestah in glavnih cestah, ki
potekajo po področju, na katerem se pogosto pojavlja gosta megla; 
27. 
znak III-111 (predznak za obvoz) - praviloma na
razdalji 150 m pred križiščem, na katero se znak nanaša;
28. 
znaka III-121, III-121.1 (izhod v sili)
neposredno na mestu, kjer je izhod v sili pravokotno na os ceste za obe smeri
rešitve, znaka III-122 in III-122.1 (izhod v sili) pa na medsebojni razdalji
100 m, razen v predorih, ko se postavljajo na medsebojni razdalji 50 m. Kadar
je za reševanje namenjenih več izhodov, mora biti smer rešitve na mestu med
dvema izhodoma označena proti obema izhodoma. Kadar so znaki postavljeni v
predorih, morajo biti izvedeni z lastnim virom svetlobe.
4. Dopolnilne table
105. člen
Dopolnilne table morajo biti pri prometnih znakih, na
katere se nanašajo, pod njihovim spodnjim
robom. Posebnosti pri uporabi dopolnilnih tabel so: 
1.    
dopolnilna tabla IV-1.1, ki sme biti dodana le
znaku II-1 (križišče s prednostno cesto); 
2.    
dopolnilne table IV-8, IV-8.1, IV-8.2, IV-8.3,
IV-8.4, IV-8.5 smejo biti dodane le znaku II-34 (prepovedana ustavitev in parkiranje); 
3.    
dopolnilna tabla IV-12.1 (ob sneženju) sme biti dodana le znakom za
izrecne odredbe; 
4.    
dopolnilna tabla IV-13, ki sme biti dodana znaku
III-3 (prednostna cesta); 
5.    
na križišču, kjer je postavljen znak III-3 (prednostna cesta) in mu je dodana dopolnilna tabla IV-13, mora
biti znaku II-1 (križišče s prednostno cesto) ali znaku II-2 (Ustavi!), ki
stoji na tem križišču, dodana dopolnilna
tabla IV-13.1.
5. Označbe
na vozišču
106. člen
Prekinjene vzdolžne črte morajo biti označene takole: 
1.    
označba V-2 (ločilna prekinjena črta) - zunaj naselja mora biti presledek med označenima
črtama enak dvojni dolžini označene črte,
v naselju pa mora biti presledek med označenima črtama enak dolžini označene črte. Kadar je na cestah zunaj naselja s širino vozišča med 5,0 m in 5,5 m zaznamovana ločilna prekinjena črta z označenimi črtami dolžine 1 m, mora biti
presledek med označenima črtama enak
trojni dolžini označene črte; 
2.    
označba V-3 (opozorilna črta) se označuje le zunaj naselja.
Presledek med označenima črtama mora biti
enak polovici dolžine označene črte; 
3.    
označbe V-4 (kratka prekinjena črta), V-5, V-5.1, V-5.2, V-5.3 (široka
prekinjena črta) in V-7 (dvojna
prekinjena črta) - presledek med označenima
črtama mora biti enak dolžini označene
črte; 
4.    
označbi V-8 in V-8.1 (dvojna
kombinirana črta) presledek med označenima
črtama mora biti enak presledku med črtami, ki je uporabljen pri ločilni črti
(V-2), ki je označena pred dvojno
kombinirano črto; 
5.    
označba V-9 (neprekinjena široka prečna črta)
mora biti označena kot podaljšek roba prečnega vozišča pod pogojem, da ima
voznik s tega mesta zagotovljeno najmanjše polje preglednosti (pregledni
trikotnik). Najmanjše polje preglednosti (pregledni trikotnik) je prikazano na
sliki 1. Vrednosti pregledne razdalje A in B določa predpis o projektiranju
cest; 
Najmanjši pregledni trikotnik je prikazan na
sliki 1. Vrednosti pregledne razdalje A in
B določa predpis o projektiranju cest;
6.    
označbi V-10 (prekinjena široka prečna črta) in
V-10.1 (trikotniki, z vrhom obrnjeni proti vozilu) morata biti označeni kot
podaljšek roba prečnega vozišča in smeta biti uporabljeni le pri znaku II-1,
razen če sta uporabljeni pri označevanju prometnih pasov za razvrščanje vozil
na prednostni cesti; 
7.    
označba V-16 (prehod za pešce) se praviloma
označi pravokotno na os vozišča. Če to ni mogoče, se sme prehod označiti tudi
poševno, s tem da so krajše stranice paralelogramov vzporedne z osjo prehoda.
6. Drugi znaki za označevanje del, drugih ovir v
cestnem prometu in poškodb vozišča
107. člen
Znaki za označevanje
del, drugih ovir v cestnem prometu in
poškodb vozišča smejo biti postavljeni le za najnujnejši
čas, dokler se opravljajo dela oziroma dokler se ne odstrani ovira v cestnem prometu ali poškodba vozišča, in se postavljajo takole: 
1.    
znaki VI-1 in VI-1.1 (tabla čelne zapore), VI-2
in VI-2.1 (tabla usmerjevalne zapore) - 1 m nad voziščem, ponoči in pri
zmanjšani vidljivosti pa morajo biti dodatno označeni s stalnimi oranžnimi
lučmi; 
2.    
znaka VI-3 in VI-3.1 (tabla pokončne zapore) -
kadar zapirajo prometni pas, morajo biti vsaj prvi štirje znaki v zapori
dodatno označeni z nizom utripajočih luči; 
3.    
znak VI-5 (pomična zaporna tabla z utripajočimi
lučmi in prometnimi znaki) - pritrjen na tovornem vozilu ali priklopnem vozilu,
ki ga vleče tako vozilo. Tabla mora odvisno od kategorije ceste in vrste del
ali ovire v cestnem prometu stati na
določeni razdalji pred mestom, na katerem potekajo dela; 
4.    
znak VI-6 (pomična zaporna tabla z rumeno
utripajočo puščico, usmerjeno poševno navzdol, in prometnim znakom) - na
priklopnem vozilu. Rumena puščica in dodatne rumene utripajoče luči ne smejo
utripati hkrati; 
5.    
znak VI-7 (pomična signalna tabla) - na
tovornem vozilu ali priklopnem vozilu, ki ga vleče tako vozilo. Vsebina znaka
in dodatne rumene utripajoče luči ne smejo utripati hkrati; 
6.    
znaka VI-8 in VI-8.1 (stožec za označitev
prometnega otoka) - 30 cm nad voziščem.
7. Svetlobni prometni
znaki
108. člen
Naprave za dajanje svetlobnih znakov za urejanje prometa na križiščih, ki so na drogu ob vozišču, morajo
biti nameščene 2 do 3,5 m nad voziščem. 
Na drogu, na katerem je naprava iz prvega odstavka
tega člena, je lahko nižje in z manjšimi
lučmi tudi ponovljena naprava za dajanje
svetlobnih znakov, ki je namenjena
boljšemu pregledu voznikov, ki stojijo neposredno pred napravo. Ponovljena naprava
mora delovati sočasno z napravo, ki je
postavljena nad njo. 
Če so naprave
za dajanje svetlobnih znakov nameščene
tako, da visijo nad voziščem, mora biti
spodnji rob naprave vsaj 4,5 m nad voziščem. 
Svetlobni znak, ki napoveduje prihod vlaka, mora biti na
prehodu ceste čez železniško progo, ki ni zavarovan z zapornicami ali
polzapornicami, postavljen pod znakom I-38 ali I-38.1 (Andrejev križ) na istem drogu.
8. Postavljanje turistične in druge obvestilne
signalizacije
109. člen
Kulturni spomeniki, varovana območja narave
ter pomembnejše turistične znamenitosti, objekti
ali naprave, o katerih se obvešča in h katerim se usmerja promet s turistično in drugo obvestilno
signalizacijo, morajo izpolnjevati poleg pogojev, določenih s tehničnimi
specifikacijami za ceste, vsaj naslednje
pogoje: 
-      
znamenitost, spomenik, območje, objekt ali
naprava, do katerih se usmerja na avtocesti in hitri cesti, morajo biti
razglašeni za varovano območje narave ali kulturni spomenik državnega pomena;
znamenitost, spomenik, območje, objekt ali naprava, do katere se usmerja na
ostalih javnih cestah, morajo biti razglašeni za varovano območje narave ali
kulturni spomenik najmanj lokalnega pomena, 
-      
znamenitost, spomenik, območje, objekt ali napravo je mogoče obiskati
praviloma vse leto, 
-      
cesta in
dostop do znamenitosti, spomenika, območja,
objekta ali naprave
morata biti varna in lahko dostopna
posameznim vrstam udeležencev v cestnem prometu, ki jim je namenjena, 
-      
zagotovljeno mora biti zadostno število
parkirnih mest za parkiranje vozil na
urejenih parkiriščih zunaj vozišča ceste, 
-      
zagotovljene morajo biti ustrezne sanitarije. 
Določba prve alinee prejšnjega odstavka se ne uporablja za postavljanje znakov
iz 65. člena tega pravilnika, kadar se
postavljajo v naselju.
110. člen
Turistična in
druga obvestilna signalizacija se sme
postavljati v najnujnejšem možnem obsegu in
le, če za določeno območje, prostor, objekt ali napravo
ni prometnega znaka za označitev ali obveščanje na
tako območje, prostor, objekt ali napravo
oziroma če območja,
prostora, objekta ali naprave ni mogoče jasno označiti z obvestilnim prometnim znakom za vodenje prometa z imeni prometnih ciljev, ki so jim dodani simboli iz
tega pravilnika za določeno območje,
prostor, objekt ali napravo. 
Na avtocestah in hitrih cestah ni dovoljeno postavljati turistične in druge obvestilne
signalizacije razen znakov VII-1 in
VII-1.1 (obvestilna tabla), VII-7 (dobrodošli
v Republiki Sloveniji), VII-7.1 (na
svidenje) in VII-8
(turističnoinformativne table).
Na eni lokaciji je lahko v enem sklopu
lamel največ sedem posameznih lamel. Barve lamel v posameznem sklopu si sledijo
od zgoraj navzdol: bela, rjava, modra, zelena, bela z rjavimi simboli in
napisi, siva. Znotraj posameznega barvnega sklopa lamel se lamele razvrstijo
glede na smer puščice od zgoraj navzdol: naravnost, levo, desno.
111. člen
Turistična in
druga obvestilna signalizacija se sme
postavljati le ob cestišču, če je vozišče
namenjeno samo vožnji z motornimi vozili.
Če je cestišče namenjeno tudi vožnji z
vozili, ki niso motorna vozila, in drugi
udeležencem v cestnem prometu, sme biti turistična in druga obvestilna
signalizacija postavljena tudi nad to
prometno površino. 
Turistična in
druga obvestilna signalizacija se na cestah
zunaj naselja postavlja v višini 1,5 m od površine vozišča. 
Turistična in druga obvestilna
signalizacija v naseljih, ki se postavlja ob vozišču ali nad drugo prometno
površino, mora biti v višini najmanj 2,25 m od površine vozišča oziroma najmanj
2,50 m od druge prometne površine, nad katero je postavljena.
Višina iz drugega in tretjega odstavka tega
člena se računa od površine, namenjene prometu, do spodnjega roba znaka,
kadar je pri znaku še dopolnilna tabla - pa do spodnjega roba dopolnilne table.
Mesto postavitve, višina in lega turistične in druge obvestilne
signalizacije morajo biti taki, da ne zakrivajo postavljenih prometnih znakov, da ne odvračajo pozornosti voznikov od
postavljenih prometnih znakov, da ne ogrožajo hoje pešcev ter da jih pešci in vozila ne zakrivajo.
112. člen
Drog turistične in druge obvestilne
signalizacije se praviloma postavi največ
2,0 m od roba vozišča. (črtan)
Vodoravna razdalja med zunanjim robom
vozišča oziroma robom robnega ali odstavnega pasu in
najbližjim robom turistične in druge obvestilne
signalizacije na cestah zunaj naselja mora
biti najmanj 0,75 m, na cestah
v naselju pa najmanj 0,30 m, če je cesta omejena
z robniki.
113. člen
Turistična in
druga obvestilna signalizacija sme biti
izjemoma postavljena: 
-      
na konzolnem nosilcu, če je tako postavljeni znak bolje viden za
udeležence v cestnem prometu; 
-      
na drugih drogovih in ogrodjih, če je tako predpisano z odlokom o
zaščiti kulturnega spomenika ali naravne
znamenitosti.
1. Znaki za obveščanje
o kulturnih spomenikih, varovanih
območjih narave ter pomembnejših turističnih znamenitostih
114. člen
Znaki za obveščanje
o kulturnih spomenikih, varovanih
območjih narave ter pomembnejših turističnih znamenitostih VII-1 in VII-1.1 (obvestilna
tabla) se smejo postavljati le pred križišči, in
sicer: 
1.    
na avtocestah in hitrih cestah praviloma na
razdalji najmanj 500 m in največ 1500 m pred prometnim znakom III-88
(predkrižiščna tabla), oziroma če tega ni, pred znakom III-89 (predkažipot); 
2.    
na avtocestah in hitrih cestah smeta biti
postavljena za en izvoz z avtoceste oziroma hitre ceste največ dva znaka VII-1
oziroma VII-1.1 (obvestilna tabla)). Kulturni spomenik, varovano območje narave
ter pomembnejša turistična znamenitost, na katero se znak nanaša, praviloma ne
sme biti oddaljena več kot 30 km od mesta, na katerem stoji znak. H kulturnemu
spomeniku, varovanemu območju narave ter pomembnejši turistični znamenitosti,
na katero se znak VII-1 oziroma VII-1.1 nanaša, sme
biti v nadaljevanju promet voden s prometnimi znaki za vodenje prometa na
območju križišča, bodisi z imenom kulturnega spomenika, varovanega območja
narave ter pomembnejše turistične znamenitosti ali simbolom, ki je dodan imenu
kraja, ki vodi v smeri, v kateri je kulturni spomenik, varovano območje narave
ter pomembnejša turistična znamenitost; 
3.    
na glavnih cestah zunaj naselja praviloma na
razdalji najmanj 250 m pred prvim obvestilnim prometnim znakom, ki obvešča o
smereh vožnje na križišču, 
4.    
na drugih cestah zunaj naselja praviloma na
razdalji najmanj 150 m pred prvim obvestilnim prometnim znakom, ki obvešča o
smereh vožnje na križišču, 
5.    
na cestah v naselju praviloma na razdalji
najmanj 100 m pred križiščem. 
Na cestah iz 1., 2. in 3. točke tega člena je dovoljeno postavljati
znake le, če so za kulturni spomenik, varovano območje narave ter pomembnejšo
turistično znamenitost izpolnjeni vsi pogoji iz 109. člena tega pravilnika.
2. Znaki za obveščanje
o smeri, v kateri so kulturni spomenik,
varovano območje narave in pomembnejša turistična znamenitost ter objekt in naprava
znotraj območja znamenitosti in naselja
115. člen
Znaki za obveščanje
o smeri, v kateri so kulturni spomenik,
varovano območje narave in pomembnejša turistična znamenitost ter objekt in naprava
znotraj območja znamenitosti in naselja,
se smejo postavljati le znotraj območja oziroma naselja,
in sicer praviloma na razdalji najmanj
30 m pred prvim obvestilnim prometnim znakom, ki obvešča o smereh vožnje na križišču. Če na
križišču ne stojijo prometni znaki za
vodenje prometa na območju križišča, smejo biti znaki postavljeni
tudi neposredno pred vstopom na križišče
ali na križišču. 
Izjemoma se smejo znaki VII-4 (lamela za
kulturni spomenik ali objekt v naselju), VII-4.1 (lamela za naravno znamenitost
ali objekt v naselju), VII-4.4 (lamela za pomembna poslovno – trgovska središča
in objekte v naselju) in VII–6.1 (lamela za nastanitvene in prehrambene objekte
v naselju) uporabiti tudi na cestah zunaj naselja, če v smeri, v kateri se ti
prometni cilji nahajajo, ni kraja ali značilnega objekta, ki bi ga bilo mogoče
označiti z znaki za vodenje prometa na območju križišča.
3. Znaki za podajanje prometnih, turističnih in drugih informacij na prometnih
površinah zunaj vozišča ceste (počivališča, parkirišča) in na drugih površinah ob cesti, ki so določene za opravljanje spremljajočih dejavnosti ob cesti
116. člen
Znaki za podajanje prometnih, turističnih in
drugih informacij na prometnih površinah
zunaj vozišča ceste (počivališča, parkirišča) in
na drugih površinah ob cesti, ki so določene za opravljanje spremljajočih dejavnosti ob cesti, se postavljajo na površinah, ki niso namenjene vožnji vozil in
ki zagotavljajo ustrezno varnost pešcem, ki se seznanjajo z vsebino znaka.
117. člen
Na cesti, ob kateri je počivališče
ali drug prostor, namenjen počitku
potnikov, mora biti postavljen tudi prometni
znak III-59 (informacija), ki opozarja na
bližino mesta, na katerem je znak za
podajanje turističnih in drugih informacij.
Postavljanje prometne opreme
1. Oprema
za označevanje bližine roba vozišča
118. člen
Cestni smerniki se praviloma postavljajo na razdalji 0,75 m od zunanjega roba vozišča oziroma
roba robnega ali odstavnega pasu, vrh
smernika pa mora biti 0,75 m nad voziščem
oziroma robom robnega ali odstavnega pasu. 
Kadar je ob
vozišču oziroma robu robnega ali odstavnega pasu postavljena varnostna ograja, ki je na
določeni krajši dolžini prekinjena in je
treba ta prekinjeni del ceste opremiti s
cestnimi smerniki, morajo biti cestni smerniki postavljeni na enaki razdalji od
roba vozišča oziroma roba robnega ali odstavnega pasu, kot je postavljena varnostna ograja, vendar ne na
manjši oddaljenosti od 0,5 m.
119. člen
Svetlobno odbojna
telesa, ki se pritrjujejo ob robu vozišča
in ki jih ni mogoče pritrditi na cestne smernike ali varnostne ograje, morajo biti pritrjena s pomočjo
nosilcev na enaki razdalji od roba vozišča in
na enaki višini, kot so pritrjeni na cestnih smernikih ali varnostnih ograjah pred mestom, ki je označeno s svetlobno odbojnimi telesi na
nosilcih.
120. člen
Snežni koli se postavljajo na podlagi načrta
zimske službe. 
Kadar se snežni koli postavljajo na cestišču, na
katerem so postavljeni tudi cestni smerniki, se snežni koli postavljajo z leve
strani cestnega smernika, gledano v smeri vožnje vozil, tako da ne zakrivajo
svetlobno odbojnega telesa cestnega
smernika. 
Snežni kol mora biti postavljen tudi
neposredno pred začetkom in na koncu varnostne ograje.
2. Oprema
za vodenje in kanaliziranje prometa na območju
del na cesti, drugih ovir v cestnem prometu in poškodb vozišča
121. člen
Oprema za vodenje in kanaliziranje
prometa na območju
del na cesti, začasnih ovir v cestnem prometu in poškodb vozišča se sme postavljati le na podlagi načrta za označitev začasne prometne ureditve in v skladu s predpisom o označevanju del na cesti, drugih ovir
v cestnem prometu in poškodb vozišča.
3. Varnostne ograje
122. člen
Varnostne ograje
morajo biti postavljene na razdalji najmanj 0,5 m od
zunanjega roba vozišča oziroma roba
robnega ali odstavnega pasu, zgornji rob
varnostne ograje pa ne sme biti na višini manj kot 0,75 m nad robom vozišča oziroma
robom robnega ali odstavnega pasu.
4. Varovalne ograje
123. člen
Varovalne ograje
morajo biti postavljene tako, da preprečujejo dostop divjadi in drugih živali na
cesto. Skupna višina varovalne ograje
mora znašati najmanj 1,8 m, pri čemer
mora znašati višina mreže ali pletiva 1,4 m, nad
mrežo ali pletivom pa je treba napeti najmanj dve žici na
medsebojni oddaljenosti 0,20 m. Mreža ali
pletivo sme biti dvignjena nad okoliškim terenom največ
0,05 m.
5. Montažne fizične ovire za umirjanje prometa na
cesti - grbine
124. člen
Montažne fizične ovire za umirjanje prometa na
cesti - grbine se smejo postavljati le na
tistih mestih na cesti, na katerih je zaradi ustrezne prometne varnosti
treba zagotoviti upoštevanje s prometnim
znakom določene največje dovoljene
hitrosti.
125. člen
Montažne fizične ovire za umirjanje prometa na
cesti - grbine se ne smejo postavljati na
tistih delih cest, na katerih bi jih bilo
treba do izvedbe trajnih ukrepov za umirjanje prometa, zaradi vzdrževanja ceste
ali drugih razlogov odstranjevati in ponovno postavljati.
VI. PISAVA NA PROMETNI ZNAKI
126. člen
Pisave, ki se uporabljajo za prometne znake
so: 
1.    
Normalna pisava, ki se uporablja na prometnih
znakih za nevarnost, znakih za izrecne odredbe,
znakih za obvestila in dopolnilnih tablah;
2.    
Ozka pisava, ki se uporablja na prometnih
znakih za nevarnost, znakih za izrecne odredbe, znakih za obvestila in
dopolnilnih tablah;
3.    
Pisava, ki se uporablja za prometne znake -
označbe na vozišču.
VI-A. SIMBOLI ZA PROMETNO SIGNALIZACIJO
126.a člen
Na prometnih znakih je dovoljeno
uporabljati samo simbole, določene s tem pravilnikom. Simboli, določeni v 126.b členu tega pravilnika se smejo uporabljati le
na dopolnilnih tablah in prometnih znakih III-84, III-85.1 do III-87, III-89 do
III-91 in znakih III-93 do III-97.
Na turistični in drugi obvestilni
signalizaciji se smejo poleg simbolov, določenih s tem pravilnikom, uporabljati
tudi splošno znani ali mednarodno uveljavljeni simboli.
Osnovna barva simbolov, ki se uporabljajo
na prometnih znakih, je odvisna od osnovne barve prometnega znaka, na katerem
je simbol uporabljen.
126.b člen
Simboli, ki se uporabljajo na prometni
signalizaciji na način iz prejšnjega člena, so:
-      
sakralna zgradba,
-      
grad,
-      
razvalina,
-      
dvorec,
-      
arheološki spomenik,
-      
muzej,
-      
gledališče,
-      
lutkovno gledališče,
-      
knjižnica,
-      
koncertna dvorana ali glasbena šola,
-      
podzemna jama,
-      
slap,
-      
živalski vrt,
-      
akvarij,
-      
park ali botanični vrt,
-      
skakalnica,
-      
turistična kmetija,
-      
vinska cesta,
-      
industrijska cona,
-      
nakupovalno središče,
-      
naravno zdravilišče,
-      
lekarna,
-      
razgledna točka,
-      
avtovlak,
-      
tovorni avtovlak,
-      
avtobusna postaja,
-      
železniška postaja,
-      
pokopališče,
-      
center,
-      
pošta,
-      
kongresni center,
-      
kazino (igralnica),
-      
stadion,
-      
nogometno igrišče,
-      
športna dvorana,
-      
igrišče za golf,
-      
igrišče za tenis ali badminton,
-      
pokrito igrišče za tenis ali badminton,
-      
plavalni bazen,
-      
pokrit plavalni bazen,
-      
jahanje ali hipodrom,
-      
sprehajalne ali planinske poti,
-      
veslanje, rafting,
-      
strelišče,
-      
dvorana za hokej,
-      
gondola manjše zmogljivosti,
-      
gondola večje zmogljivosti,
-      
sedežnica,
-      
vlečnica,
-      
naravna vrednota.
Oblika simbolov je razvidna iz priloge 5 k
temu pravilniku.
VII. VARSTVO PROMETNE SIGNALIZACIJE IN PROMETNE OPREME NA JAVNI CESTA
127. člen
Na prometno signalizacijo in prometno
opremo javnih
cest ni dovoljeno dodajati ničesar, kar ni v neposredni zvezi s postavljeno
prometno signalizacijo in opremo cest.
128. člen
Zadnja (hrbtna) stran prometnih znakov in
turistične in druge obvestilne signalizacije mora biti siva brez
leska in brez vsebine.
129. člen
Območje vzdolž vozišča, določeno za postavitev prometne signalizacije in prometne opreme
v naselju, znaša: 
1.    
na cestah, kjer ob vozišču ni kolesarskih stez in pločnikov - pas širine 5 m, merjeno od zunanjega roba vozišča, 
2.    
na cestah, kjer je ob vozišču kolesarska steza, pločnik ali druga
prometna površina, namenjena prometu -
pas širine 2 m, merjeno od zunanjega roba
prometne površine, ki je ob vozišču.
VIII. DRUGE DOLOČBE
130. člen
Prometnih znakov ni dovoljeno postavljati v nasprotju
z določbami tega pravilnika.
131. člen
Velikost prometnih
znakov v predorih na avtocestah, hitrih cestah, glavnih in
regionalnih cestah sme odstopati od
velikosti, določenih s tem pravilnikom,
samo če to zahtevajo tehnični razlogi, o
čemer izda posebno dovoljenje pristojni organ.
132. člen
Lastnosti materialov, ki se uporabljajo za
izdelavo prometne signalizacije in prometne opreme cest, način izdelave,
natančna oblika, barve, dimenzije ter način in merila za postavljanje prometne
signalizacije in prometne opreme cest, ki niso določeni s tem pravilnikom,
določajo slovenski standardi in tehnične specifikacije za javne ceste.
133. člen
Legenda barv je v prilogi in je sestavni del pravilnika.

Priloga:
Legenda barv
Priloga:
Oblika simbolov za prometno signalizacijo

Pravilnik o prometni signalizaciji in prometni
opremi na javnih cestah (Uradni list RS, št. 46/00)
vsebuje naslednje prehodne in končne določbe:
»IX. PREHODNE IN KONČNE
DOLOČBE
134. člen
Prometne znake, ki so postavljeni na podlagi določb pravilnika
o prometnih
znakih na cestah
(Uradni list SFRJ, št. 48/81, 59/81 in
17/85), je treba prilagoditi določbam tega pravilnika
najkasneje v desetih letih po uveljavitvi
tega pravilnika. 
Prometne znake, ki niso predpisani s tem pravilnikom, je treba odstraniti s cest v treh mesecih od
dneva, ko začne ta pravilnik veljati.
135. člen
Z dnem, ko začne veljati ta pravilnik, se preneha uporabljati pravilnik o
prometnih znakih na cestah (Uradni list
SFRJ, št. 48/81, 59/81 in 17/85) in preneha veljati pravilnik o neprometnih
znakih (Uradni list SRS, št. 17/82 in
22/84).
136. člen
Do izdaje tehničnih specifikacij se za
izdelavo in postavljanje prometne
signalizacije in prometne opreme uporabljajo JUS standardi, ki so bili
izdani pred letom 1990, in sicer tiste določbe,
ki niso v nasprotju s tem pravilnikom.
137. člen
Ta pravilnik
začne veljati trideseti dan po objavi v
Uradnem listu Republike Slovenije.«.

Pravilnik o spremembah in dopolnitvah
Pravilnika o prometni signalizaciji in prometni opremi na javnih cestah (Uradni
list RS, št. 110/06)
spreminja 136. člen pravilnika tako, da se glasi:
»136. člen
Do izdaje slovenskih standardov in
tehničnih specifikacij se za izdelavo in postavljanje prometne signalizacije in
prometne opreme uporabljajo JUS standardi, ki so bili izdani pred letom 1990,
in sicer tiste določbe, ki niso v nasprotju s tem pravilnikom.
V primeru, da
slovenski standardi in tehnične specifikacije ne obstajajo, določbe JUS
standardov pa so v nasprotju z določbami tega pravilnika, se za izdelavo in
postavljanje prometne signalizacije in prometne opreme cest uporabljajo
ustrezni evropski oziroma drugi nacionalni standardi.«;
ter vsebuje naslednje prehodne in končne določbe:
»PREHODNE IN KONČNE DOLOČBE
68. člen
Prometne znake, ki so postavljeni na
podlagi določb Pravilnika o prometni signalizaciji in prometni opremi na javnih
cestah (Uradni list RS, št. 46/00), je treba prilagoditi določbam tega
pravilnika najkasneje v desetih letih po uveljavitvi tega pravilnika.
69. člen
Ta pravilnik začne veljati trideseti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o prometni signalizaciji in prometni opremi na javnih cestah (Uradni
list RS, št. 49/08)
vsebuje naslednjo prehodno in končno določbo:
»PREHODNA IN KONČNA DOLOČBA
6. člen
Uporaba nove določbe tretjega odstavka 111.
člena, določene s tem pravilnikom, ni obvezna za turistično in drugo obvestilno
signalizacijo, načrtovano, določeno ali postavljeno do uveljavitve tega
pravilnika po določbah Pravilnika o prometni signalizaciji in prometni opremi
na javnih cestah (Uradni list RS, št. 46/00 in 110/06).
7. člen
Ta pravilnik začne veljati petnajsti dan po
objavi v Uradnem listu Republike Slovenije.«.

Pravilnik o spremembah in dopolnitvah
Pravilnika o prometni signalizaciji in prometni opremi na javnih cestah (Uradni
list RS, št. 64/08)
vsebuje naslednjo končno določbo:
»5. člen
Ta pravilnik začne veljati naslednji dan po
objavi v Uradnem listu Republike Slovenije.«.