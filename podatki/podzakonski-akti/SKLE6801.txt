1. SPLOŠNE DOLOČBE
1. člen
(Vsebina sklepa)
(1) Ta sklep predpisuje podrobnejša
pravila v zvezi z izračunom kapitalske zahteve za tržna tveganja za banke in
hranilnice (v nadaljevanju: banke).
(2) Tržna tveganja po tem sklepu
vključujejo:
(a)    pozicijsko tveganje (posebno in splošno tveganje spremembe cen
finančnih instrumentov):
- v zvezi z dolžniškimi finančnimi
instrumenti,
- v zvezi z lastniškimi finančnimi
instrumenti,
(b)    tveganje poravnave in kreditno tveganje nasprotne stranke,
(c)    valutno tveganje,
(d)    tveganje spremembe cen blaga,
(e)    tveganje preseganja največjih dopustnih izpostavljenosti na podlagi
trgovanja.
(3) Kadar se ta sklep sklicuje na določbe
drugih predpisov, se te določbe uporabljajo v njihovem vsakokrat veljavnem
besedilu.
1.a člen
(Prenos direktiv EU)
S tem sklepom se v pravni red Republike
Slovenije prenašata Direktiva 2006/48/ES Evropskega parlamenta in Sveta z dne
14. junija 2006 o začetku opravljanja in opravljanju dejavnosti kreditnih
institucij (UL L št. 177 z dne 30. junija 2006, str. 1), zadnjič spremenjena z
Direktivo 2011/89/EU Evropskega parlamenta in Sveta z dne 16. novembra 2011 o
spremembah direktiv 98/78/ES, 2002/87/ES, 2006/48/ES in 2009/138/ES glede
dopolnilnega nadzora finančnih subjektov v finančnem konglomeratu (UL L št. 326
z dne 8. decembra 2011, str. 113), in Direktiva 2006/49/ES Evropskega
parlamenta in Sveta z dne 14. junija 2006 o kapitalski ustreznosti investicijskih
podjetij in kreditnih institucij (UL L št. 177 z dne 30. junija 2006, str.
201), zadnjič spremenjena z Direktivo 2010/78/EU Evropskega parlamenta in Sveta
z dne 24. novembra 2010 o spremembi direktiv 98/26/ES, 2002/87/ES, 2003/6/ES,
2003/41/ES, 2003/71/ES, 2004/39/ES, 2004/109/ES, 2005/60/ES, 2006/48/ES,
2006/49/ES in 2009/65/ES glede pristojnosti Evropskega nadzornega organa
(Evropski bančni organ), Evropskega nadzornega organa (Evropski organ za
zavarovanja in poklicne pokojnine) ter Evropskega nadzornega organa (Evropski
organ za vrednostne papirje in trge) (UL L št. 331 z dne 15. decembra 2010,
str. 120).
2. člen
(Splošni pojmi)
(1) Pojmi, uporabljeni v tem sklepu, imajo
enak pomen kot v določbah Zakona o bančništvu (Uradni list RS, št. 99/11 –
uradno prečiščeno besedilo (52/11 – popravek), 9/11 – ZPlaSS-B, 35/11, 59/11 in
85/11; v nadaljevanju: ZBan-1), kot na primer: 
(a)    lokalno podjetje v drugem odstavku 14. člena, 
(b)    verjetnost neplačila (v nadaljevanju: PD) v prvem odstavku 115.
člena, 
(c)    neplačilo v drugem odstavku 115. člena, 
(d)    izguba ob neplačilu (v nadaljevanju: LGD) v četrtem odstavku 115.
člena, 
(e)    konverzijski količnik (v nadaljevanju: CF) v petem odstavku 115.
člena, 
(f)    
pričakovana izguba (v nadaljevanju: EL) v
šestem odstavku 115. člena, 
(g)    posel začasne prodaje oziroma odkupa v 117. členu, 
(h)    posoja oziroma izposoja vrednostnih papirjev ali blaga v 118.
členu, 
(i)    
denarju podoben instrument v 119. členu, 
(j)    
listinjenje v prvem odstavku 120. člena, 
(k)    pozicija v listinjenju v petem odstavku 120. člena, 
(l)    
originator v šestem odstavku 120. člena, 
(m)  sponzor v sedmem odstavku 120. člena, 
(n)    relistinjenje v desetem odstavku 120. člena, 
(o)    pozicija v relistinjenju v enajstem odstavku 120. člena, 
(p)    finančni instrument v prvem odstavku 121. člena, 
(r)    
izvedeni finančni instrument v petem odstavku
121. člena, 
(s)    zamenljiv vrednostni papir v tretjem odstavku 121. člena, 
(t)    
nakupni bon v četrtem odstavku 121. člena, 
(u)    organiziran trg v 122. členu.
(2) Za namen tega sklepa veljajo
naslednje opredelitve pojmov:
(a)    "izvedeni finančni instrumenti, s katerimi se trguje na
prostem trgu (OTC)", so finančni instrumenti, opredeljeni v Prilogi I tega
sklepa, razen tistih, ki se jim v skladu s Tabelo 7 48. člena tega sklepa
dodeli vrednost izpostavljenosti nič;
(b)    "financiranje blaga (stock financing)" predstavlja
pozicije, kjer je blago fizično prodano vnaprej (terminsko) in so stroški
financiranja vključeni do dneva (terminske) prodaje;
(c)    "klirinški član" je član borze ali klirinške družbe, ki
je v neposrednem pogodbenem odnosu s centralno nasprotno stranko (tržni
garant);
(d)    "delta" je pričakovana sprememba cene opcije, ki nastane
zaradi spremembe cene osnovnega finančnega instrumenta, na katerega se opcija
nanaša;
(e)   
"centralna
nasprotna stranka" (Central counterparty) je subjekt, ki pravno
posreduje med nasprotnimi strankami v poslih (pogodbah), s katerimi se trguje
na enem ali več finančnih trgih, in ki postane kupec za vsakega prodajalca in
prodajalec za vsakega kupca;
(f)    
"kreditno tveganje nasprotne stranke"
(Counterparty Credit Risk – v nadaljevanju: CCR) je tveganje, da
bo nasprotna stranka postala neplačnik pred končno poravnavo denarnih tokov iz
tega posla;
(g)    "posli z dolgim rokom poravnave" (Long settlement
transactions) so posli, pri katerih nasprotna stranka prevzame obveznost,
da bo izročila vrednostni papir, blago ali tujo valuto za denarna sredstva,
druge finančne instrumente oziroma blago ali obratno na datum poravnave ali
izročitve, ki je naveden v pogodbi in presega običajni tržni standard za to
vrsto posla oziroma največ pet delovnih dni sledi datumu, na katerega je banka
sklenila posel;
(h)    "posli kreditiranja za povečanje trgovalnega portfelja" (Margin
Lending Transactions) so posli, s katerimi banka odobri kredit za nakup,
prodajo, pokrivanje stroškov financiranja pri posoji in izposoji vrednostnih papirjev
ali trgovanje z njimi; posli kreditiranja za povečanje trgovalnega portfelja ne
vključujejo drugih kreditov, ki so zavarovani z vrednostnimi papirji;
(i)    
"primerna
zunanja bonitetna institucija" (v nadaljevanju: primerna ECAI) je ECAI, ki
jo Banka Slovenije na podlagi Sklepa o priznavanju zunanjih bonitetnih
institucij (Uradni list RS, št. 135/06; v nadaljevanju: sklep o ECAI)
uvrsti na seznam primernih zunanjih bonitetnih institucij za posamezno
kategorijo izpostavljenosti;
(j)    
"stopnja kreditne kvalitete" je
stopnja, s katero Banka Slovenije vzporedi posamezno bonitetno oceno primerne
ECAI;
(k)    "uprava" je uprava v dvotirnem sistemu upravljanja banke oziroma so izvršni
direktorji upravnega odbora v enotirnem sistemu upravljanja banke;
(l)    
"investicijska podjetja" so
investicijska podjetja iz prvega odstavka 14. člena ZBan-1, za katera se
uporablja Direktiva 2004/39/ES Evropskega parlamenta in Sveta z dne
21. aprila 2004 o trgih finančnih instrumentov in o spremembah direktiv
Sveta 85/611/EGS, 93/6/EGS in Direktive 2000/12/ES Evropskega parlamenta in
Sveta ter o razveljavitvi Direktive Sveta 93/22/EGS;
(m)  "institucije" so kreditne institucije in investicijska
podjetja;
(n)    priznana borza" je borza iz Priloge II tega sklepa, ki
izpolnjuje naslednje pogoje:
1.  
trgovanje na njej poteka redno,
2.  
ima pravila:
-     ki jih je
izdal ali odobril ustrezen nadzorni organ sedeža borze in
-     ki
določajo pogoje poslovanja borze, pogoje za pristop na borzo in pogoje, ki jih
mora izpolnjevati izvedeni finančni instrument za uvrstitev v trgovanje na
borzi,
3.   ima mehanizem
poravnave, po katerem je treba za posle z izvedenimi finančnimi instrumenti
zagotoviti zahtevana dnevna kritja, ki po oceni Banke Slovenije dajejo ustrezno
zavarovanje.
3. člen
(Pojmi v zvezi z nizom/naborom
pobotov, nizom varovanj in z njimi povezanih izrazov)
Za namen tega sklepa se upoštevajo
naslednje opredelitve nizov/naborov pobotov, nizov varovanj in z njimi povezanih
izrazov:
(a)    "niz/nabor pobotov" (Netting Set) je skupina
poslov z eno samo nasprotno stranko, ki so predmet prisilno izvršljivega
dvostranskega dogovora o pobotu in za katere se pobot priznava na podlagi
70. člena tega sklepa in Sklepa o kreditnih zavarovanjih (Uradni list,
št. 135/06; v nadaljevanju: sklep o kreditnih zavarovanjih); vsak posel,
za katerega se ne uporablja prisilno izvršljiv dvostranski dogovor o pobotu,
priznan na podlagi 70. člena tega sklepa, se za namen tega sklepa razume
kot samostojen niz pobotov; na podlagi metode notranjih modelov (IMM) iz 53. do
68. člena tega sklepa se lahko vsi nizi/nabori pobotov z eno samo nasprotno
stranko obravnavajo kot en sam niz/nabor pobotov, če se pri oceni pričakovane
izpostavljenosti (EE) za modelirane negativne tržne vrednosti posameznih
nizov/naborov pobotov določi vrednost nič;
(b)    "tveganost pozicije" (Risk Position) je vrednost
tveganja, ki je dodeljena poslu na podlagi standardizirane metode iz 50. do
52. člena tega sklepa po vnaprej določenem algoritmu;
(c)    "niz varovanj" (Hedging Set) je skupina tveganosti
pozicij iz poslov v okviru enega samega niza pobotov, za katere je za določanje
vrednosti izpostavljenosti na podlagi standardizirane metode iz 50. do
52. člena tega sklepa pomemben samo njihov saldo;
(d)    "dogovor o kritju" (Margin Agreement) je pogodba
ali določba v pogodbi, na podlagi katere mora stranka nasprotni stranki
zagotoviti zavarovanje s premoženjem, če izpostavljenost nasprotne stranke do
prve stranke preseže določeno raven. Kot zavarovanje s premoženjem se šteje
zavarovanje s finančnim premoženjem, nepremičninami, premičninami in denarnimi
terjatvami;
(e)    "prag kritja" (Margin Threshold) je največji
znesek izpostavljenosti nasprotne stranke, pri katerem ta še nima pravice, da
bi od prve stranke zahteval zagotovitev zavarovanja s premoženjem;
(f)    
"obdobje kritja za tveganje" (Margin
Period of Risk) je čas od zadnje zagotovitve zavarovanja s premoženjem, ki
krije niz pobotov transakcij z nasprotno stranko, ki je postala neplačnik, do
trenutka, ko se njena pozicija zapre in je nastalo tržno tveganje ponovno
varovano;
(g)    "efektivna zapadlost niza pobotov z zapadlostjo več kot eno
leto na podlagi metode internih modelov" (Effective Maturity) je
razmerje med vsoto pričakovane izpostavljenosti v času trajanja poslov v nizu
pobotov, diskontirane z netvegano stopnjo donosa, in vsoto pričakovane
izpostavljenosti v enem letu v nizu pobotov, diskontirane z netvegano stopnjo
donosa; ta efektivna zapadlost se lahko prilagodi tako, da odrazi tveganje
obnovitve, ki nastane zaradi nadomestitve pričakovane izpostavljenosti z
dejansko pričakovano izpostavljenostjo za obdobja predvidevanja, ki trajajo
manj kot eno leto;
(h)    "pobot med različnimi kategorijami produktov" (Cross-Product
Netting) je vključitev različnih kategorij produktov v isti niz pobotov na
podlagi pravil za pobot med različnimi kategorijami produktov, kot je določeno
v 70. členu tega sklepa;
(i)    
"tekoča tržna vrednost" (Current
Market Value) je neto tržna vrednost portfelja poslov v nizu pobotov z
nasprotno stranko; za izračun tekoče tržne vrednosti se uporabljajo pozitivne
in negativne tržne vrednosti poslov.
4. člen
(Pojmi v zvezi s porazdelitvami)
Za namen tega sklepa se upoštevajo
naslednje opredelitve porazdelitev:
(a)    "porazdelitev tržnih vrednosti" (Distribution of
Market Values) je napoved verjetnostne porazdelitve neto tržnih vrednosti
poslov v nizu pobotov na določen prihodnji datum (obdobje predvidevanja) glede
na realizirano tržno vrednost navedenih poslov do trenutka izdelave napovedi;
(b)    "porazdelitev izpostavljenosti" (Distribution of
Exposures) je napoved verjetnostne porazdelitve tržnih vrednosti poslov,
pri čemer se za negativne napovedane tržne vrednosti določi vrednost nič;
(c)    "na tveganje neobčutljiva porazdelitev" (Risk-Neutral
Distribution) je porazdelitev tržnih vrednosti poslov ali izpostavljenosti
v prihodnjem obdobju, pri čemer se porazdelitev izračuna z uporabo vrednosti,
ki že odražajo tveganja, kot je na primer nestanovitnost trga;
(d)    "dejanska porazdelitev" (Actual Distribution) je
porazdelitev tržnih vrednosti poslov ali izpostavljenosti v prihodnjem obdobju,
pri čemer se porazdelitev izračuna s preteklimi ali realiziranimi vrednostmi,
kakršne so nestanovitnosti, izračunane z uporabo preteklih sprememb cen,
tečajev tujih valut in obrestnih mer.
5. člen
(Pojmi v zvezi z merjenjem in vrednotenjem
izpostavljenosti)
Za namen tega sklepa se upoštevajo
naslednje opredelitve pri merjenju in vrednotenju izpostavljenosti:
(a)    "tekoča izpostavljenost" (Current Exposure) je
tržna vrednost posla oziroma portfelja poslov v okviru niza pobotov z nasprotno
stranko, ki bi predstavljala izgubo, če bi prišlo do neplačila nasprotne
stranke, ob predpostavki, da v primeru stečaja nasprotne stranke vrednost teh
poslov ne bo poplačana. Če je ta tržna vrednost negativna, se ji dodeli
vrednost nič;
(b)    "konična oziroma največja izpostavljenost" (Peak
Exposure) je visok percentil porazdelitve izpostavljenosti na kateri koli
prihodnji datum pred datumom zapadlosti tistega posla v nizu pobotov, ki ima
najdaljšo zapadlost;
(c)    "pričakovana izpostavljenost" (Expected Exposure)
je povprečje porazdelitve izpostavljenosti na kateri koli prihodnji datum pred
datumom zapadlosti posla v nizu pobotov, ki ima najdaljšo zapadlost;
(d)    "efektivna pričakovana izpostavljenost" (Effective
Expected Exposure) na določen datum je najvišja pričakovana izpostavljenost,
ki nastopi na navedeni datum ali na kateri koli predhodni datum. Za določen
datum se lahko opredeli tudi kot večja izmed pričakovane izpostavljenosti na
navedeni datum in efektivne izpostavljenosti na predhodni datum;
(e)    "pričakovana pozitivna izpostavljenost" (Expected
Positive Exposure – v nadaljevanju: EPE) je tehtano povprečje pričakovanih
izpostavljenosti v določenem časovnem intervalu, pri čemer je utež razmerje, ki
ga predstavlja obdobje do zapadlosti posamezne pričakovane izpostavljenosti v
celotnem časovnem intervalu. Pri izračunu minimalne kapitalske zahteve se vzame
povprečje prvega leta ali, če vse pogodbe v okviru niza pobotov dospejo prej
kakor v enem letu, pa povprečje v obdobju do zapadlosti pogodbe z najdaljšo zapadlostjo
v nizu pobotov;
(f)    
"efektivna pričakovana pozitivna
izpostavljenost" (Effective Expected Positive Exposure – v
nadaljevanju: efektivna EPE) je tehtano povprečje efektivne pričakovane
izpostavljenosti prvega leta ali, če vse pogodbe v nizu pobotov dospejo prej
kakor v enem letu, pa povprečje v obdobju do zapadlosti pogodbe z najdaljšo
zapadlostjo v nizu pobotov, pri čemer je utež razmerje, ki ga posamezna
pričakovana izpostavljenost predstavlja v celotnem časovnem intervalu;
(g)    "popravek vrednotenja zaradi kreditnega tveganja nasprotne
stranke" (Credit Valuation Adjustment) je popravek vrednotenja po
povprečnem (med prodajnim in nakupnim) tržnem tečaju za portfelj
poslov/transakcij z nasprotno stranko; ta popravek odraža tržno vrednost
kreditnega tveganja nasprotne stranke zaradi neizpolnjevanja pogodbenih obveznosti;
ta popravek lahko odraža tržno vrednost kreditnega tveganja nasprotne stranke
ali tržno vrednost kreditnega tveganja nasprotne stranke in banke;
(h)    "enostranski popravek
vrednotenja zaradi kreditnega tveganja nasprotne stranke" (One-Sided
Credit Valuation Adjustment) je popravek vrednotenja, ki prikazuje tržno
vrednost kreditnega tveganja nasprotne stranke do banke, vendar ne prikazuje
tržne vrednosti kreditnega tveganja banke do nasprotne stranke.
6. člen
(Pojmi v zvezi s tveganji, povezanimi s
CCR)
Za namen tega sklepa se upoštevajo
naslednje opredelitve tveganj, povezanih s CCR:
(a)    "tveganje obnovitve" (Rollover Risk) je vrednost, za
katero je pričakovana pozitivna izpostavljenost podcenjena, kadar se pričakuje,
da bodo prihodnji posli z nasprotno stranko redno potekali; dodatna
izpostavljenost, ustvarjena z navedenimi prihodnjimi posli, ni vključena v
izračun pričakovane pozitivne izpostavljenosti;
(b)    "splošno tveganje zaradi neugodnih gibanj" (General
Wrong-Way Risk) nastopi, kadar obstaja pozitivna korelacija med
verjetnostjo neplačila (PD) nasprotnih strank in splošnimi dejavniki tržnega
tveganja;
(c)    "posebno tveganje zaradi neugodnih gibanj" (Specific
Wrong-Way Risk) nastopi, kadar obstaja pozitivna korelacija med
izpostavljenostjo do določene nasprotne stranke in verjetnostjo neplačila le-te
zaradi narave posla s to stranko; šteje se, da je banka izpostavljena posebnim
tveganjem zaradi neugodnih gibanj, če se pričakuje, da bo prihodnja
izpostavljenost do določene nasprotne stranke visoka, hkrati pa je visoka tudi
PD te nasprotne stranke.
2. KAPITALSKA ZAHTEVA ZA TRŽNA TVEGANJA
7. člen
(Izračun kapitalske zahteve)
(1) Kapitalska zahteva za tržna
tveganja je enaka vsoti:
(a)    kapitalskih zahtev, ki se izračunajo za postavke trgovalne knjige,
in sicer za: 
-  pozicijsko tveganje (v
skladu s 15. do 42. členom tega sklepa); 
-  kreditno tveganje nasprotne
stranke (v skladu s 45. do 74. členom tega sklepa); 
-  tveganje preseganja
največjih dopustnih izpostavljenosti na podlagi trgovanja (v skladu s 93.
členom tega sklepa); 
(b)    kapitalskih zahtev, ki se izračunajo za vse postavke (postavke
bančne in trgovalne knjige), in sicer za: 
-  tveganje poravnave (v skladu
s 43. členom tega sklepa); 
-  valutno tveganje (v skladu s
75. in 76. členom tega sklepa); 
-  tveganje spremembe cen blaga
(v skladu s 77. do 80. členom tega sklepa).
(2) Banka lahko kapitalske zahteve za
pozicijsko tveganje, valutno tveganje in/ali tveganje spremembe cen blaga
izračuna tudi z uporabo notranjih modelov (v skladu z 81. do 92. členom
tega sklepa) ali z uporabo kombinacije notranjih modelov in metod, določenih v
15. do 42., 75. in 76. ter 77. do 80. členu tega sklepa, vendar le, če
pridobi dovoljenje Banke Slovenije ali pristojnega organa iz druge države članice
za uporabo notranjih modelov za izračun kapitalskih zahtev za pozicijsko
tveganje, valutno tveganje in/ali tveganje spremembe cen blaga.
(3) Banka lahko kapitalske zahteve za
postavke trgovalne knjige namesto v skladu s 15. do 42. členom tega sklepa
izračunava v skladu s Sklepom o izračunu kapitalske zahteve za kreditno
tveganje po standardiziranem pristopu za banke in hranilnice (Uradni list RS,
št. 135/06; v nadaljevanju: sklep o standardiziranem pristopu) oziroma
Sklepom o izračunu kapitalske zahteve za kreditno tveganje po pristopu na podlagi
notranjih bonitetnih sistemov za banke in hranilnice (Uradni list RS,
št. 135/06; v nadaljevanju: sklep o pristopu IRB), če so hkrati izpolnjeni
naslednji pogoji:
(a)    posli trgovanja običajno ne presegajo 5% njenega celotnega
poslovanja;
(b)    skupna pozicija iz postavk trgovalne knjige običajno ne presega 15
milijonov eurov;
(c)    posli trgovanja nikoli ne presežejo 6% njenega celotnega poslovanja
in njena skupna pozicija iz postavk trgovalne knjige nikoli ne
presega 20 milijonov eurov.
(4) Za namen točke (a) in (c)
prejšnjega odstavka se kot celotno poslovanje šteje bilančno in zunajbilančno
poslovanje (iz bilance stanja od B.-1 do B.-4). Pri ocenjevanju obsega bilančnega
in zunajbilančnega poslovanja se dolžniški instrumenti zajemajo po njihovi
tržni vrednosti ali po nominalni vrednosti oziroma odplačni vrednosti,
lastniški instrumenti po njihovih tržnih cenah in izvedeni finančni instrumenti
glede na nominalno ali tržno vrednost osnovnih instrumentov, na katere se
nanašajo. Dolge in kratke pozicije se seštejejo ne glede na njihov
predznak.
(5) Za preračun vrednosti poslov
trgovanja oziroma skupne pozicije iz tretjega odstavka tega člena v euro se
upošteva tržni devizni tečaj.
(6) Ne glede na tretji odstavek tega
člena lahko Banka Slovenije od banke, ki izpolnjuje pogoje iz navedenega
odstavka, z odločbo zahteva, da se kapitalska zahteva za postavke trgovalne
knjige izračunava v skladu s 15. do 42., 43. do 74. in 93. členom tega sklepa
ter za postavke bančne knjige v skladu s 43. do 44. členom tega sklepa, če so
posli trgovanja pomembni z vidika celotnega poslovanja banke.
8. člen
(Izračun kapitalske zahteve v primeru
preseganja omejitev)
(1) Če banka dlje časa presega eno ali
obe omejitvi iz točk (a) in (b) tretjega odstavka 7. člena tega sklepa ali če
preseže eno ali obe omejitvi iz točke (c) tretjega odstavka 7. člena tega
sklepa, mora za postavke trgovalne knjige izračunavati kapitalsko zahtevo v
skladu s 15. do 42., 43. do 74. in 93. členom tega sklepa ter za postavke
bančne knjige v skladu s 43. do 44. členom tega sklepa, in ne v skladu s
sklepom o standardiziranem pristopu oziroma v skladu s sklepom o pristopu IRB.
Banka mora o navedenih preseganjih omejitev nemudoma obvestiti Banko Slovenije.
(2) Šteje se, da banka dlje časa
presega eno ali obe omejitvi iz točk (a) in (b) tretjega odstavka 7. člena
tega sklepa, če je v obdobju, za katerega je dolžna poročati Banki Slovenije o
izračunu in izpolnjevanju kapitalske zahteve za tržna tveganja, več kot trikrat
mesečno presegla eno ali obe navedeni omejitvi.
3. OPREDELITEV TRGOVALNE KNJIGE
9. člen
(Splošno)
(1) Trgovalna knjiga banke zajema vse
pozicije v finančnih instrumentih in blagu, ki so namenjene trgovanju ali varovanju
drugih postavk trgovalne knjige, in pri katerih ni nobenih ovir za prosto
trgovanje ali za katere obstaja možnost varovanja pred tveganji.
(2) Pozicije, ki so namenjene
trgovanju, so tiste pozicije, ki jih banka namerava v kratkem roku prodati
in/ali katerih namen je ustvariti zaslužek iz dejanskih ali pričakovanih
kratkoročnih sprememb med nakupno in prodajno ceno ali iz drugih sprememb cene
ali obrestne mere. V te pozicije so vključene lastne pozicije in pozicije, ki
izhajajo iz storitev za stranke ter vzdrževanja trga.
(3) Namen trgovanja mora biti jasno
opredeljen v strategijah, politikah in postopkih, ki jih mora banka vzpostaviti
v skladu z 10. členom tega sklepa. Razmejitev med trgovalno in bančno
knjigo banke opravi na podlagi objektivnih kriterijev, ki jih dosledno
uporablja in jih predhodno opredeli v internem dokumentu.
(4) Banka mora v skladu z 12. in 13. členom tega sklepa vzpostaviti in vzdrževati sisteme in kontrole za upravljanje – vrednotenje
svoje trgovalne knjige.
(5) V skladu s 14. členom tega
sklepa lahko banka v trgovalno knjigo vključi tudi pozicije za notranje
varovanje pred tveganji, in sicer za postavke bančne knjige.
10. člen
(Dokazovanje namena trgovanja)
Banka mora za namene upravljanja
pozicij/portfeljev, ki so namenjeni trgovanju, izdelati in upoštevati:
(a)    jasno dokumentirano strategijo trgovanja za pozicije/portfelje, ki
jo sprejme višje vodstvo in ki vključuje pričakovano obdobje do ponovne
prodaje; namen pridobitve finančnega instrumenta oziroma blaga ali sklenitve
pogodbe v zvezi s finančnim instrumentom oziroma blagom mora biti znan pred
njegovo dejansko pridobitvijo ali sklenitvijo pogodbe; namen trgovanja se
dokazuje na podlagi pričakovanj oziroma želja banke za trgovanje in/ali
doseganje zaslužka zaradi sprememb cen, obrestnih mer ali preteklih vzorcev
delovanja banke in uporabljenih metodologij za merjenje tveganj;
(b)    jasno opredeljene politike in postopke za aktivno upravljanje
pozicij, ki vključujejo naslednje:
-     obstajati
mora trgovalna enota, v kateri se odpirajo vse pozicije, ki so namenjene
trgovanju;
-     limiti so
določeni, njihova ustreznost pa se redno spremlja;
-     trgovci so
neodvisni pri odpiranju/upravljanju pozicije v okviru dogovorjenih limitov in v
skladu z dogovorjeno strategijo;
-     višje
vodstvo je seznanjeno s stanji pozicij v okviru procesa upravljanja s tveganji;
-     pozicije
se aktivno spremljajo glede na tržne informacije in ocene o možnostih prodaje,
sklepanja poslov ali varovanja pozicije ali z njo povezanih tveganj, vključno z
oceno zlasti kvalitete in razpoložljivosti vhodnih tržnih podatkov v procesu
vrednotenja, obsega tržnega prometa in obsega pozicij, ki so predmet trgovanja;
(c)    jasno opredeljene politike in postopke za spremljanje pozicij v
skladu s strategijo trgovanja banke, vključno s spremljanjem prometa in prodajnih
pozicij v trgovalni knjigi.
11. člen
(Politike in postopki pri trgovanju)
(1) Banka mora imeti jasno opredeljene
politike in postopke za določanje, katere izpostavljenosti je za namen izračuna
kapitalskih zahtev treba vključiti v trgovalno knjigo, v skladu s kriteriji,
določenimi v 9. členu tega sklepa, in ob upoštevanju sposobnosti in
izkušenj, ki jih ima banka na področju upravljanja s tveganji. Skladnost s temi
politikami in postopki mora biti v celoti dokumentirana in mora biti predmet
rednih pregledov, ki jih izvaja služba notranje revizije.
(2) Banka mora imeti jasno opredeljene
politike in postopke za celovito upravljanje trgovalne knjige. Te politike in
postopki vključujejo vsaj:
(a)    opredelitev poslov, za katere banka meni, da so namenjeni trgovanju
in se za namen izračuna kapitalskih zahtev vključujejo v trgovalno knjigo;
(b)    obseg tistih postavk, ki se lahko dnevno vrednotijo po tekočih
tržnih cenah na aktivnem, dvosmernem likvidnem trgu;
(c)    za postavke, ki se vrednotijo z uporabo notranjega modela, obseg, v
katerem lahko banka:
-  ugotovi vsa pomembna
tveganja, povezana s temi postavkami,
-  zagotovi varovanje za vsa
pomembna tveganja, povezana s temi postavkami, z instrumenti, za katere obstaja
aktivni, dvosmerni likvidni trg,
-  izpelje zanesljive ocene za ključne
predpostavke in parametre, ki se uporabljajo v notranjem modelu,
(d)    obseg postavk, za katere banka lahko pripravi vrednotenje za
izpostavljenosti, ki so lahko predmet doslednega zunanjega ovrednotenja, in
obseg postavk, za katere se to od nje zahteva;
(e)    obseg postavk, pri katerih bi lahko pravne omejitve ali druge
operativne zahteve ovirale sposobnost banke, da jih v kratkem roku proda ali
zanje zagotovi varovanje;
(f)    
obseg postavk, za katere banka lahko aktivno
upravlja s tveganji, in obseg postavk, za katere se to od nje zahteva;
(g)    obseg postavk, za katere banka lahko prenaša tveganje ali
izpostavljenosti med bančno in trgovalno knjigo, ter kriterije za take prenose.
(3) Banka lahko pozicije, ki
predstavljajo postavke iz točk (a), (b) in (c) drugega odstavka 30. člena
Sklepa o izračunu kapitala bank in hranilnic (Uradni list št. 85/10; v
nadaljevanju: sklep o kapitalu) in so v trgovalni knjigi obravnava kot
lastniške ali dolžniške finančne instrumente, če dokaže, da je aktivni
vzdrževalec trga za te pozicije. Banka mora v tem primeru imeti ustrezne
sisteme in kontrole za spremljanje trgovanja z instrumenti, ki so lahko
sestavina kapitala.
Za namene tega odstavka tega člena je banka
aktivni vzdrževalec trga, če lahko dokaže, da vzdržuje stalne nakupne in
prodajne cene vrednostnih papirjev in da je pripravljena ter sposobna kadar
koli takoj kupiti in prodati vrednostne papirje po javnih dostopnih kotacijah.
Poleg tega je banka te transakcije opravljala redno in pogosto z nepovezanimi
nasprotnimi strankami po tržnih cenah že najmanj eno leto.
(4) Banka lahko postavke, ki so
povezane s trgovanjem in so transakcije začasne prodaje oziroma odkupa, ter jih
vključuje v bančno knjigo, za namen izračuna kapitalskih zahtev vključi v
trgovalno knjigo, vendar le, če tako obravnava vse take transakcije. Za ta
namen so transakcije, ki so povezane s trgovanjem in so transakcije začasne
prodaje oziroma odkupa, opredeljene kot transakcije, ki izpolnjujejo pogoje iz
drugega odstavka 9. člena in 10. člena tega sklepa, ter pri katerih
obe strani posla predstavljajo denarna sredstva ali vrednostne papirje, ki jih
je mogoče vključiti v trgovalno knjigo. Ne glede na to, kam se vključijo, so
vse transakcije, transakcije začasne prodaje oziroma odkupa, predmet izračuna
kapitalske zahteve za kreditno tveganje nasprotne stranke (CCR).
12. člen
(Sistemi in kontrole za upravljanje –
vrednotenje trgovalne knjige)
(1) Banka mora vzpostaviti in
vzdrževati sisteme in kontrole, ustrezne za zagotavljanje preudarnih in
zanesljivih ocen vrednotenja postavk trgovalne knjige. Ta pravila zahtevajo, da
banka zagotovi, da uporabljene vrednosti za vsako od njenih pozicij iz
trgovalne knjige ustrezno odražajo trenutno tržno vrednost. Ta vrednost vsebuje
ustrezno stopnjo gotovosti glede na dinamično naravo pozicij iz trgovalne
knjige, glede na potrebe po preudarni pravilnosti (bonitetni trdnosti) in način
delovanja ter glede na namen kapitalskih zahtev v zvezi s pozicijami iz
trgovalne knjige.
(2) Sistemi in kontrole iz prvega
odstavka tega člena morajo vključevati vsaj naslednje elemente:
(a)    dokumentirane politike in postopke za proces vrednotenja postavk
trgovalne knjige, ki vključujejo jasno opredeljene odgovornosti različnih
področij, vključenih v proces vrednotenja, vire tržnih informacij in
preverjanje njihove primernosti, smernice za uporabo teoretičnih (unobservable)
vhodnih podatkov, ki odražajo predvidevanja banke glede odločitev udeležencev
na trgu pri oblikovanju cene pozicije, pogostost neodvisnega vrednotenja,
časovni okvir končnih cen, postopke za prilagajanje vrednotenj, postopke
potrjevanja vrednotenja ob koncu meseca in izredne postopke potrjevanja vrednotenja;
(b)    določeno jasno in neodvisno (tj. neodvisno od trgovalne enote)
linijo poročanja oddelka, ki je odgovoren za proces vrednotenja; poročanje se
izvaja navzgor vse do uprave.
(3) Banka mora postavke trgovalne
knjige vrednotiti po tekočih tržnih cenah, kadarkoli je to mogoče. Vrednotenje
na podlagi tekočih tržnih cen pomeni vsaj dnevno vrednotenje pozicij po
dostopnih realiziranih cenah, pridobljenih od neodvisnih virov, kot so borzne
cene, cene, pridobljene prek aktivnih posrednikov ali kotacije več neodvisnih
uglednih borznih posrednikov.
(4) Če vrednotenje na podlagi tekočih
tržnih cen ni mogoče, mora banka pred izračunom kapitalske zahteve za tržna
tveganja za vrednotenje teh postavk konzervativno uporabiti svoj notranji
model.
(5) Pri uporabi vrednotenja po tekočih
tržnih cenah se upošteva načelo previdnosti v zvezi z nakupnim/prodajnim
tečajem, razen če je banka pomemben vzdrževalec trga za določeno vrsto
finančnega instrumenta ali blaga in lahko zaključi trgovanje po povprečnem
tržnem tečaju (med nakupnim in prodajnim).
(6) Kot vrednotenje z uporabo
notranjega modela se šteje vsakršno vrednotenje, ki mora biti opravljeno na
podlagi primerjave, ekstrapolirano ali drugače izračunano na podlagi vhodnih
tržnih podatkov.
(7) Če banka uporablja notranji model
vrednotenja postavk trgovalne knjige, mora izpolnjevati naslednje zahteve:
(a)    višje vodstvo mora biti seznanjeno s postavkami trgovalne knjige
ali z drugimi pozicijami, katerih poštena vrednost se določa z notranjim
modelom, in mora razumeti pomen negotovosti, ki zaradi tega nastane pri
poročanju o tveganju/uspešnosti poslovanja;
(b)    vhodni tržni podatki morajo biti, kadar je to mogoče, usklajeni s
tržnimi cenami, primernost vhodnih tržnih podatkov za določeno pozicijo, ki se
vrednoti, in parametrov notranjega modela pa mora biti dovolj pogosto ocenjena;
(c)    če so na voljo, je treba uporabiti tiste metodologije vrednotenja,
ki predstavljajo sprejeto tržno prakso za določene finančne instrumente ali
blago;
(d)    če banka notranji model razvije sama, mora slednji temeljiti na
ustreznih predpostavkah, ki so jih ocenili in preskusili ustrezno usposobljeni
strokovnjaki, ki niso sodelovali v procesu razvoja notranjega modela; pri
razvoju in odobritvi ne sme sodelovati trgovalna enota; notranji model mora
biti neodvisno preskušen, kar vključuje potrditev matematičnih izračunov,
predpostavk in programske opreme;
(e)    vzpostavljeni morajo biti formalni postopki za kontrolo sprememb
notranjega modela, varna kopija le-tega pa se shrani in občasno uporabi za
preverjanje vrednotenj;
(f)    
upravljavec s tveganji mora poznati slabosti
uporabljenega notranjega modela in jih v največjem možnem obsegu upoštevati pri
rezultatih vrednotenja;
(g)    notranji model mora biti redno pregledovan, da se določi natančnost
njegovega delovanja (npr. pri ocenjevanju kontinuirane ustreznosti predpostavk,
analizi dobičkov/izgub glede na dejavnike tveganja, primerjavi dejanskih
končnih vrednosti z rezultati notranjega modela).
(8) Poleg dnevnega vrednotenja po
tekočih tržnih cenah ali vrednotenja z uporabo notranjega modela se opravi tudi
neodvisen pregled cen. To je proces, s katerim se redno potrjujeta natančnost
in neodvisnost tržnih cen ter vhodnih tržnih podatkov. Dnevno vrednotenje po
tekočih tržnih cenah lahko opravljajo trgovci, potrjevanje tržnih cen in
vhodnih podatkov za notranji model pa opravlja organizacijska enota, ki je
neodvisna od trgovalne enote, in to najmanj enkrat mesečno (ali pogosteje,
glede na naravo trgovalne dejavnosti). Če neodvisni viri oblikovanja cen niso
na voljo ali so subjektivni, je primerno uporabiti previdnostne ukrepe, kot je
prilagoditev vrednotenja.
13. člen
(Ocena prilagoditev postavk trgovalne
knjige)
(1) Glede na to, da mora banka postavke iz
trgovalne knjige vrednotiti v skladu z mednarodnimi standardi računovodskega
poročanja za namen finančnega poročanja, mora imeti tudi ustrezne postopke za
oceno prilagoditev na postavkah trgovalne knjige. 
(2) Banka mora izdelati ocene prilagoditev
vrednotenja na postavkah trgovalne knjige zaradi nerealiziranih kreditnih
razmikov, stroškov zapiranja pozicij, operativnih tveganj, predčasnega
zapiranja pozicij, stroškov investiranja in financiranja, prihodnjih
administrativnih stroškov in tveganj, ki izhajajo zaradi uporabe notranjega
modela. 
(3) Če je potrebno, mora banka izdelati
oceno prilagoditev tudi za manj likvidne pozicije trgovalne knjige. Pozicije
lahko postanejo manj likvidne zaradi dogodkov na trgu ali zaradi razmer pri
banki (npr. koncentrirane in/ali zastarele pozicije). 
(4) Banka mora vzpostaviti in vzdrževati
postopke za izdelavo ocen prilagoditev za namen tekočega vrednotenja manj
likvidnih pozicij. Takšne ocene prilagoditev vrednotenja se, kjer je to
potrebno, dodajo spremembam vrednosti pozicije, potrebnih za namene finančnega
poročanja, in morajo biti oblikovane tako, da odražajo nelikvidnost pozicije.
Pri teh postopkih mora banka upoštevati več dejavnikov za namen ugotavljanja,
ali je za manj likvidne pozicije trgovalne knjige treba izdelati oceno
prilagoditve vrednotenja, in sicer časovno obdobje, potrebno za vzpostavitev
varovanja pozicije/tveganj znotraj pozicije, nestanovitnost in povprečje
razponov prodajnega/nakupnega tečaja, razpoložljivost tržnih kotacij (število
in identiteta vzdrževalcev trga), nestanovitnost in povprečje trgovalnih
obsegov, koncentracije na trgu, staranje pozicij, obseg, v katerem se
vrednotenje opira na uporabo notranjega modela in vpliv drugih tveganj zaradi
uporabe notranjega modela. 
(5) Če banka za vrednotenje postavk
trgovalne knjige uporabi vrednotenje tretje osebe oziroma za vrednotenje
uporabi notranji model, sama oceni, ali bo tudi zaradi tega izvedla oceno
prilagoditve vrednotenja. Poleg tega banka mora oceniti potrebo po izdelavi
ocen prilagoditev vrednotenja za manj likvidne pozicije in redno preverjati
njihovo ustreznost. 
(6) Pri kompleksnih produktih, ki
vključujejo najmanj pozicije v listinjenju in kreditne izvedene finančne
instrumente na podlagi n-tega neplačila, mora banka izrecno oceniti potrebo po
izdelavi ocen prilagoditev vrednotenja, ki bi odražale tveganje uporabe
notranjega modela zaradi morebitne napačne metodologije vrednotenja in zaradi
uporabe teoretičnih (in morda napačnih) kalibracijskih parametrov v modelu za
vrednotenje.
14. člen
(Pozicije notranjega varovanja pred
tveganji postavk bančne knjige)
(1) Pozicija notranjega varovanja pred
tveganji postavk bančne knjige predstavlja pozicijo, ki bistveno ali povsem
izniči tveganje, vsebovano v poziciji ali nizu pozicij iz bančne knjige.
Pozicije notranjega varovanja pred tveganji se za namene izračuna kapitalske
zahteve lahko vključujejo v trgovalno knjigo pod pogojem, da so namenjene
trgovanju in da so pri njih izpolnjene splošne zahteve glede namena trgovanja
in vrednotenja iz 10. do 13. člena tega sklepa. Pri tem mora banka
upoštevati predvsem naslednje zahteve:
(a)    prvotni namen pozicij notranjega varovanja pred tveganji ne sme
biti izogibanje ali zmanjšanje kapitalskih zahtev;
(b)    postopki notranjega varovanja pred tveganji morajo biti ustrezno
dokumentirani in morajo biti predmet posebne notranje odobritve in revizijskih
postopkov;
(c)    posli notranjega varovanja morajo biti opravljeni po tržnih
pogojih;
(d)    pretežni del tržnega tveganja, ki izhaja iz pozicij notranjega
varovanja pred tveganji, se mora dinamično upravljati znotraj dovoljenih
limitov v trgovalni knjigi;
(e)    posle notranjega varovanja pred tveganji je treba skrbno
spremljati, tako spremljanje se zagotovi z ustreznimi postopki.
(2) Obravnava iz prvega odstavka tega
člena se tudi uporablja pri izračunu kapitalske zahteve za stran pozicije
notranjega varovanja pred tveganji, ki izhaja iz bančne knjige.
(3) Kadar banka varuje izpostavljenost
bančne knjige s kreditnim izvedenim finančnim instrumentom trgovalne knjige, se
ne glede na prvi in drugi odstavek tega člena šteje, da izpostavljenost bančne
knjige za namen izračuna kapitalskih zahtev ni varovana, razen če banka od tretje osebe, ki je primeren dajalec osebnih kreditnih zavarovanj skladno z 29. členom
sklepa o kreditnih zavarovanjih, za izpostavljenost iz bančne knjige kupi
kreditni izvedeni finančni instrument, ki izpolnjuje zahteve iz 40. člena
sklepa o kreditnih zavarovanjih. Kadar banka kupi zavarovanje tretje osebe, ki
je za namen izračuna kapitalskih zahtev priznano kot varovanje za postavko
bančne knjige, se ne glede na drugi stavek četrtega odstavka 45. člena tega
sklepa za namen izračuna kapitalskih zahtev v trgovalno knjigo ne vključi niti
notranje varovanje s kreditnim izvedenim finančnim instrumentom niti zunanje
varovanje s kreditnim izvedenim finančnim instrumentom.
4. IZRAČUN KAPITALSKE ZAHTEVE ZA POZICIJSKO TVEGANJE
4.1. Splošne določbe
15. člen
(Ugotavljanje neto pozicije)
(1) Presežna vrednost dolgih (kratkih)
pozicij banke nad njenimi kratkimi (dolgimi) pozicijami v istovrstnih
lastniških, dolžniških in zamenljivih vrednostnih papirjih ter enakih izvedenih
finančnih instrumentih (terminskih pogodbah, opcijah, nakupnih bonih, kritih
nakupnih bonih) je njena neto pozicija v vsakem od teh različnih instrumentov.
Pri izračunavanju neto pozicije se pozicije v izvedenih finančnih instrumentih
obravnavajo kot pozicije v osnovnih vrednostnih papirjih (oziroma
hipotetičnih), v skladu s 17. do 20. členom tega sklepa. Lastni dolžniški
instrumenti banke se pri izračunavanju posebnega pozicijskega tveganja ne
upoštevajo.
(2) Pobotanje med pozicijo zamenljivih
vrednostnih papirjev in pozicijo finančnih instrumentov, v katere je mogoče te
zamenljive vrednostne papirje zamenjati, ni mogoče.
(3) Vse neto pozicije v finančnih
instrumentih, ki se glasijo na tujo valuto, se, ne glede na njihov predznak,
preračunajo v valuto poročanja po veljavnem promptnem deviznem tečaju pred
njihovim seštevanjem.
16. člen
(Splošno pravilo za razstavljanje pozicij
posebnih instrumentov)
Pozicije posebnih instrumentov, ki so
navedeni v 17. do 20. členu tega sklepa, se razstavljajo na hipotetične
pozicije na naslednji način:
(a)    če je osnovni instrument dolžniški finančni instrument:
-  na dolžniški finančni
instrument, pri čemer je posebni instrument odvisen od cene (obrestne mere)
točno določenega osnovnega dolžniškega instrumenta, na katerega se nanaša;
in/ali
-  na hipotetične dolžniške
instrumente, s katerimi se zajame tveganje obrestne mere, ki izhaja iz
prihodnjih plačil in prejetih denarnih tokov (vključujoč hipotetična plačila in
prejemke); ker so oblikovani tako, da izrazijo splošno pozicijsko tveganje (in
ne posebno pozicijsko tveganje), se imenujejo hipotetični netvegani dolžniški
instrumenti;
-  na dolžniški finančni
instrument in hipotetične dolžniške instrumente skupaj;
(b)    če je osnovni instrument lastniški finančni instrument:
-  na hipotetične pozicije v
posameznih lastniških finančnih instrumentih, v košaricah delniških finančnih
instrumentov ali v delniških indeksih in/ali
-  na hipotetične pozicije v
netveganem dolžniškem instrumentu;
(c)    če je osnovni instrument blago:
-  na hipotetične pozicije v
blagu, na katerega se ­nanaša.
17. člen
(Terminske pogodbe na obrestno mero,
dogovori o terminski obrestni meri in pogodbe o terminskem nakupu ali prodaji
dolžniških finančnih instrumentov)
(1) Terminske pogodbe na obrestno
mero, dogovori o terminski obrestni meri ("Forward Rate Agreements"
– FRA) in pogodbe o terminskem nakupu ali prodaji dolžniških instrumentov se
obravnavajo kot kombinacije hipotetičnih dolgih in kratkih pozicij v osnovnih
finančnih instrumentih, kot je določeno v drugem do petem odstavku tega člena.
(2) Za namen tega člena dolga
pozicija predstavlja pozicijo, v kateri je banka fiksirala obrestno mero,
ki jo bo prejela enkrat v prihodnosti, kratka pozicija pa pozicijo, v
kateri je fiksirala obrestno mero, ki jo bo enkrat v prihodnosti plačala.
(3) Dolga pozicija terminske pogodbe
na obrestno mero se obravnava kot kombinacija kratke pozicije v netveganem
brezkuponskem dolžniškem vrednostnem papirju z zapadlostjo enako obdobju do
poravnave terminske pogodbe in dolge pozicije v netveganem brezkuponskem
dolžniškem vrednostnem papirju z zapadlostjo enako obdobju do poravnave
terminske pogodbe, povečanem za dogovorjeno trajanje pogodbe.
(4) Prodan dogovor o terminski
obrestni meri (FRA) se obravnava kot dolga pozicija v netveganem
brezkuponskem dolžniškem vrednostnem papirju z zapadlostjo enako obdobju do
poravnave, povečanem za dogovorjeno/pogodbeno trajanje pogodbe in kratko
pozicijo v netveganem brezkuponskem dolžniškem vrednostnem papirju z
zapadlostjo, enako datumu poravnave.
(5) Pogodba o terminskem nakupu
dolžniškega instrumenta se obravnava kot kombinacija kratke pozicije v netveganem
brezkuponskem dolžniškem vrednostnem papirju z zapadlostjo, enako zapadlosti
terminske pogodbe, in dolgo (promptno) pozicijo v obveznici, na katero se
terminska pogodba nanaša, z zapadlostjo, enako preostali zapadlosti obveznice.
(6) Pri izračunu kapitalskih zahtev za
posebno pozicijsko tveganje se pozicije v netveganih brezkuponskih dolžniških
vrednostnih papirjih vključijo v prvo kategorijo (utež 0%) v Tabeli 1
28. člena tega sklepa, pozicija v obveznici pa v ustrezno kategorijo
postavk v Tabeli 1 28. člena tega sklepa.
(7) Banka lahko kot kapitalsko zahtevo
za pogodbe iz prvega odstavka tega člena, s katerimi se trguje na priznanih borzah,
naštetih v Prilogi II tega sklepa, uporabi znesek, ki je enak kritju, ki ga za
te pogodbe zahteva zadevna borza.
(8) Banka lahko kot kapitalsko zahtevo
za pogodbe iz prvega odstavka tega člena, s katerimi se trguje na prostem trgu
(OTC) in za katere poravnavo izvajajo priznane klirinške družbe, naštete v
Prilogi II tega sklepa, uporabi znesek, enak kritju, ki ga za te pogodbe
zahteva zadevna klirinška družba.
18. člen
(Opcije)
(1) Opcije na obrestne mere, dolžniške
finančne instrumente, lastniške finančne instrumente, delniške indekse,
finančne terminske pogodbe, zamenjave in tuje valute se obravnavajo kot
pozicije, katerih vrednost je enaka vrednosti osnovnih instrumentov, na katere
se opcije nanašajo, pomnožene s svojimi deltami. Tako določene
pozicije se lahko pobotajo z nasprotnimi pozicijami v istovrstnih osnovnih
instrumentih, ki so osnovni opcijam. Pozicije v opcijah se pri izračunu
kapitalskih zahtev za pozicijsko tveganje obravnavajo kot kombinacije
hipotetičnih dolgih in kratkih pozicij oziroma se razstavijo na pozicije v
osnovnih instrumentih, na katere se opcije nanašajo. Kapitalska zahteva za
izdane opcije, s katerimi se trguje na prostem trgu (OTC), se mora izračunati v
povezavi z osnovnimi instrumenti, na katere se opcije nanašajo.
(2) Za delto se uporablja kazalec, ki
ga izračunava priznana borza iz Priloge II tega sklepa, na kateri se trguje z
opcijami. Za opcije, za katere kazalec priznane borze ni razpoložljiv, ali za
opcije, s katerimi se trguje na prostem trgu (OTC), lahko banka delto
izračunava sama, vendar le, če dokaže, da je njen model za izračunavanje delte
primeren. Banka Slovenije lahko predpiše metodologijo za izračunavanje delte.
(3) Delta vrednosti pozicij v osnovnih
finančnih instrumentih se upošteva pri izračunu kapitalskih zahtev za
pozicijska tveganja, in sicer:
(a)    kupljena nakupna opcija kot dolga pozicija,
(b)    izdana nakupna opcija kot kratka pozicija,
(c)    kupljena prodajna opcija kot kratka pozicija,
(d)    izdana prodajna opcija kot dolga pozicija.
(4) Poleg izračuna delte je nujno, da
se banka zavaruje tudi pred drugimi tveganji, povezanimi z opcijami. Zato mora
banka izračunavati dodatne kapitalske zahteve za druga opcijska tveganja, npr.
tveganje spremembe delte (gama tveganje) ali nestanovitnosti osnovnega
instrumenta (vega tveganje). Za gamo in vego se uporablja kazalec, ki ga izračunava
priznana borza iz Priloge II tega sklepa, na kateri se trguje z opcijami. Za
opcije, za katere kazalec priznane borze ni razpoložljiv, ali za opcije, s
katerimi se trguje na prostem trgu (OTC), lahko banka gamo in vego izračunava
sama, vendar le, če dokaže, da je njen model za izračunavanje game in vege
primeren. Banka Slovenije lahko predpiše metodologijo za izračunavanje game in
vege.
(5) Banka lahko kot kapitalsko zahtevo
za opcije iz prvega odstavka tega člena, s katerimi se trguje na priznanih borzah,
naštetih v Prilogi II tega sklepa, uporabi znesek, enak kritju, ki ga za te
opcije zahteva zadevna borza.
(6) Banka lahko kot kapitalsko zahtevo
za pogodbe iz prvega odstavka tega člena, s katerimi se trguje na prostem trgu
(OTC) in za katere poravnavo izvajajo priznane klirinške družbe, naštete v
Prilogi II tega sklepa, uporabi znesek, enak kritju, ki ga za te pogodbe
zahteva zadevna klirinška družba.
(7) Banka lahko kot kapitalsko zahtevo
za kupljene opcije iz prvega odstavka tega člena, s katerimi se trguje na
borzah ali na prostem trgu, uporabi znesek, ki je enak kapitalski zahtevi za
finančne instrumente, na katere se te opcije nanašajo. Pri tem tako določena
kapitalska zahteva ne presega tržne vrednosti opcij iz prvega odstavka tega
člena.
19. člen
(Nakupni boni)
Nakupni boni (warrants), ki so
vezani na dolžniške in lastniške finančne instrumente, se obravnavajo enako kot
opcije.
20. člen
(Zamenjave)
Banka mora zamenjave (npr. medvalutne,
obrestne, lastniške) za namene obrestnega tveganja obravnavati na enaki osnovi
kot bilančne instrumente. Tako mora obrestno zamenjavo, po kateri prejema
spremenljivo obrestno mero in plačuje fiksno obrestno mero, obravnavati kot
kombinacijo dolge pozicije v instrumentu s spremenljivo obrestno mero z zapadlostjo,
ki je enaka obdobju do naslednje določitve obrestne mere, in kratke pozicije v
instrumentu s fiksno obrestno mero z zapadlostjo, ki je enaka zapadlosti
zamenjave.
21. člen
(Obravnava prodajalca zavarovanja)
Če ni drugače določeno, se za izračun
kapitalske zahteve za pozicijsko tveganje stranke, ki prevzame kreditno
tveganje (»prodajalec zavarovanja«), uporablja nominalno vrednost kreditnega
izvedenega finančnega instrumenta. Banka se lahko odloči za uporabo nominalne
vrednosti, zmanjšane za spremembo tržne vrednosti instrumenta od začetnega dne
trgovanja, namesto same nominalne vrednosti kreditnega izvedenega finančnega
instrumenta. Pri izračunu kapitalske zahteve za posebno pozicijsko tveganje
stranke se, razen pri zamenjavi celotnega donosa (total return swap),
namesto zapadlosti obveznosti upošteva zapadlost kreditnega izvedenega
finančnega instrumenta. Pri tem se pozicije določijo na naslednji način:
(a)    zamenjava celotnega donosa za splošno pozicijsko tveganje ustvari
dolgo pozicijo v referenčni obveznosti in kratko pozicijo v državni obveznici,
za katero se pri standardiziranem pristopu za izračun kapitalske zahteve za
kreditno tveganje uporablja utež tveganja 0% in katere zapadlost je enaka dobi
do naslednje določitve obrestne mere; hkrati za posebno pozicijsko tveganje
ustvari tudi dolgo pozicijo v referenčni obveznosti;
(b)    kreditna zamenjava (credit default swap) za splošno
pozicijsko tveganje ne ustvari pozicije; za posebno pozicijsko tveganje pa
ustvari sintetično dolgo pozicijo v obveznosti referenčnega subjekta, razen če
ima izvedeni finančni instrument določeno bonitetno oceno in izpolnjuje pogoje
za kvalificiran dolg (dolg kvalificiranega izdajatelja); v takem primeru se
ustvari dolga pozicija v izvedenem finančnem instrumentu; če so po kreditni
zamenjavi dolgovane tudi obresti ali premija, morajo biti ti denarni tokovi
predstavljeni kot hipotetične pozicije v državnih obveznicah;
(c)    kreditni zapis za eno samo izpostavljenost (single name credit
linked note) za splošno pozicijsko tveganje ustvari dolgo pozicijo v tem
kreditnem zapisu kot obrestni produkt; za posebno pozicijsko tveganje ustvari
sintetično dolgo pozicijo v obveznosti referenčnega subjekta; dodatno ustvari
dolgo pozicijo v obveznosti izdajatelja zapisa; če ima kreditni zapis zunanjo
bonitetno oceno in izpolnjuje pogoje za kvalificiran dolg, se za posebno
pozicijsko tveganje upošteva samo ena dolga pozicija;
(d)    kreditni zapis za skupino
izpostavljenosti (multiple name credit linked note), ki zagotavlja
sorazmerno zavarovanje teh izpostavljenosti (multiple name credit linked
note), za posebno pozicijsko tveganje poleg dolge pozicije v obveznosti
izdajatelja tega kreditnega zapisa ustvari tudi pozicije v obveznostih vseh referenčnih subjektov, in sicer v
zneskih, ki predstavljajo delež nominalnega zneska kreditnega zapisa, ti deli
pa se določijo sorazmerno glede na delež izpostavljenosti (multiple name
credit linked note) do posameznega referenčnega subjekta v vseh izpostavljenostih,
ki so sorazmerno zavarovane s kreditnim zapisom; če je možno izbrati skupino
kot eno obveznost referenčnega subjekta, potem posebno tveganje določa
obveznost z največjo utežjo tveganja; če ima kreditni zapis za skupino izpostavljenosti
(multiple name credit linked note) zunanjo bonitetno oceno in izpolnjuje
pogoje za kvalificiran dolg, se za posebno tveganje upošteva samo ena dolga
pozicija v tem kreditnem zapisu;
(e)    kreditni izvedeni finančni instrument na podlagi prvega neplačila
ustvari pozicijo v višini nominalnega zneska v obveznosti vsakega referenčnega
subjekta; če je obseg največjega plačila po kreditnem dogodku nižji od
kapitalske zahteve, izračunane v skladu s prejšnjim stavkom, se lahko kot
kapitalska zahteva za posebno tveganje uporabi znesek največjega plačila po
kreditnem dogodku;
kreditni izvedeni finančni instrument na
podlagi drugega neplačila ustvari pozicijo v višini nominalnega zneska v obveznosti
vsakega referenčnega subjekta, razen v eni (v tisti z najnižjo kapitalsko
zahtevo za posebno tveganje); če je obseg največjega plačila po kreditnem
dogodku nižji od kapitalske zahteve, izračunane v skladu s prejšnjim stavkom,
se lahko kot kapitalska zahteva za posebno tveganje uporabi znesek največjega
plačila po kreditnem dogodku;
če ima kreditni izvedeni finančni
instrument na podlagi n-tega neplačila zunanjo bonitetno oceno,
prodajalec zavarovanja pri izračunu kapitalske zahteve za posebno pozicijsko
tveganje upošteva bonitetno oceno samega instrumenta in uporabi ustrezne uteži
tveganja za listinjenje.
22. člen
(Obravnava kupca zavarovanja)
(1) Za stranko, ki prenese kreditno
tveganje ("kupec zavarovanja"), se pozicije določijo kot zrcalna
slika pozicij prodajalca zavarovanja, razen kreditnega zapisa (ki ne ustvari
kratke pozicije v obveznosti izdajatelja). Če v danem trenutku obstaja prodajna
opcija v kombinaciji s stopnjevanjem, se tak trenutek obravnava kot zapadlost
zavarovanja. V primeru kreditnih izvedenih finančnih instrumentov na podlagi
prvega neplačila in n‑tega neplačila velja naslednja obravnava:
(a)      
Kreditni izvedeni finančni instrumenti na
podlagi prvega neplačila (first‑to‑default credit derivatives):
če banka pridobi kreditno zavarovanje s
kreditnim izvedenim finančnim instrumentom za več referenčnih subjektov, ki
predstavljajo osnovo za kreditni izvedeni finančni instrument, pod pogojem, da
neplačilo prvega izmed zavarovanih referenčnih subjektov sproži plačilo na
podlagi kreditnega zavarovanja s kreditnim izvedenim finančnim instrumentom in
da z nastopom tega kreditnega dogodka pogodba za kreditni izvedeni finančni
instrument preneha veljati, lahko banka izravna posebno pozicijsko tveganje
referenčnega subjekta, ki mu pripade najnižja utež za posebno pozicijsko
tveganje med vsemi referenčnimi subjekti, v skladu s Tabelo 1 prvega odstavka
28. člena tega sklepa;
(b)      
Kreditni izvedeni finančni instrument na
podlagi n‑tega neplačila (nth‑to‑default credit derivatives):
v primeru, da neplačilo n‑te izmed
zavarovanih izpostavljenosti sproži plačilo na podlagi kreditnega zavarovanja s
kreditnim izvedenim finančnim instrumentom, banka, ki je kupec zavarovanja,
lahko izravna posebno pozicijsko tveganje samo, če je bilo zavarovanje s
kreditnim izvedenim finančnim instrumentom pridobljeno tudi za neplačila od 1
do n‑1 ali če je že prišlo do števila neplačil n‑1. V takih primerih se uporabi
v točki a) določena metodologija za kreditne izvedene finančne instrumente na
podlagi prvega neplačila, ustrezno prilagojena za produkte n‑tega neplačila.
(2) Banka, ki na osnovi diskontiranega
denarnega toka tržno vrednoti in upravlja obrestno tveganje pri izvedenih
finančnih instrumentih iz 17. do 20. člena tega sklepa, lahko za izračun
pozicij v teh izvedenih finančnih instrumentih uporabi modele občutljivosti. Te
modele lahko uporabi tudi za izračun pozicij v obveznicah, ki se namesto prek
enega končnega poplačila glavnice amortizirajo do svoje preostale zapadlosti.
Tako ugotovljene pozicije se vključijo v izračun kapitalske zahteve za splošno
pozicijsko tveganje dolžniških instrumentov.
(3) Banka lahko modele občutljivosti
iz drugega odstavka tega člena uporabi samo, če predhodno pridobi dovoljenje
Banke Slovenije. Banka Slovenije to dovoljenje izda, če so izpolnjeni naslednji
pogoji:
(a)    modeli ustvarjajo pozicije, ki so enako občutljive na spremembe
obrestne mere kot denarni tokovi osnovnih finančnih instrumentov;
(b)    občutljivost se ocenjuje glede na samostojna gibanja vzorca
obrestnih mer na krivulji donosa, z vsaj eno točko občutljivosti v vsakem
razredu zapadlosti iz Tabele 2 četrtega odstavka 32. člena tega sklepa.
(4) Izpolnjevanje pogojev iz tretjega
odstavka tega člena banka dokazuje s predložitvijo naslednje dokumentacije v
okviru zahteve za izdajo dovoljenja:
(a)    o vrstah finančnih instrumentov, za katere namerava banka uporabiti
modele občutljivosti, in o osnovnih informacijah o teh modelih;
(b)    dokumentacijo, ki dokazuje, da modeli ustvarjajo pozicije, ki so
enako občutljive na spremembe obrestne mere kot denarni tokovi osnovnih
finančnih instrumentov;
(c)    dokumentacijo, ki dokazuje, da se občutljivost ocenjuje glede na
samostojna gibanja vzorca obrestnih mer na krivulji donosa, z vsaj eno točko
občutljivosti v vsakem razredu zapadlosti iz Tabele 2 četrtega odstavka
32. člena tega sklepa.
(5) Banka mora pogoje iz tretjega
odstavka tega člena izpolnjevati neprekinjeno, vseskozi od izdaje dovoljenja
Banke Slovenije naprej.
(6) Natančnejša navodila za sestavo
zahteve za izdajo dovoljenja Banke Slovenije za uporabo modelov občutljivosti
za izračun pozicij v izvedenih finančnih instrumentih oziroma za sestavo
zahteve za spremembo tega dovoljenja so navedeni v Prilogi III tega sklepa.
(7) Banka Slovenije banki dovoljenje
za uporabo modelov občutljivosti odvzame, če:
(a)    banka ravna v nasprotju z odredbo Banke Slovenije ali odredbo Banke
Slovenije z dodatnimi ukrepi, s katero ji je bila naložena odprava kršitev pri
izpolnjevanju pogojev iz tretjega odstavka tega člena;
(b)    banka huje krši izpolnjevanje pogojev iz tretjega odstavka tega
člena.
23. člen
(Obravnava kupca zavarovanja brez uporabe
modelov občutljivosti)
Banka, ki ne uporablja modelov
občutljivosti, lahko kot popolnoma izravnane obravnava pozicije v hipotetičnih
netveganih dolžniških instrumentih, ki izhajajo iz izvedenih finančnih
instrumentov iz 17. do 20. člena tega sklepa in ki izpolnjujejo vsaj
naslednje pogoje:
(a)    pozicije imajo enako vrednost in se glasijo na isto valuto;
(b)    referenčna obrestna mera (za pozicije s spremenljivo obrestno mero)
ali kupon (za pozicije s fiksno obrestno mero) pozicij izvedenih finančnih
instrumentov ustreza obrestni meri ali kuponu pozicij, s katerimi se
izravnavajo (največja razlika med njima je lahko petnajst bazičnih točk);
(c)    pozicije zapadejo:
-  na isti dan, če je rok
preostale zapadlosti izravnavajočih se pozicij krajši od enega meseca,
-  največ sedem dni narazen, če
je rok preostale zapadlosti izravnavajočih se pozicij med enim mesecem in enim
letom,
-  največ trideset dni narazen,
če je rok preostale zapadlosti izravnavajočih se pozicij daljši od enega leta.
24. člen
(Obravnava vrednostnih papirjev v okviru
poslov začasne prodaje oziroma odkupa in posoje oziroma izposoje)
Prenosnik vrednostnih papirjev ali
zajamčenih pravic v zvezi z vrednostnimi papirji v okviru poslov začasne
prodaje oziroma odkupa in posojevalec vrednostnih papirjev v okviru posoje
oziroma izposoje vrednostnih papirjev vključita te vrednostne papirje v izračun
svoje kapitalske zahteve za pozicijsko tveganje, če izpolnjujejo pogoje za
vključitev v trgovalno knjigo iz 9. člena tega sklepa.
25. člen
(Posebno in splošno pozicijsko tveganje)
(1) Pozicijsko tveganje v zvezi z
dolžniškimi ali lastniškimi finančnimi instrumenti (ali dolžniškimi ali
lastniškimi izvedenimi finančnimi instrumenti) se za namen izračuna kapitalske
zahteve za pozicijsko tveganje razdeli na dva sestavna dela, in sicer na
posebno ter splošno pozicijsko tveganje.
(2) Posebno pozicijsko tveganje je
tveganje spremembe cene finančnega instrumenta zaradi dejavnikov v zvezi z
njegovim izdajateljem ali, v primeru izvedenega finančnega instrumenta, v zvezi
z izdajateljem osnovnega finančnega instrumenta.
(3) Splošno pozicijsko tveganje je
tveganje spremembe cene finančnega instrumenta zaradi spremembe ravni obrestnih
mer (v primeru tržnega dolžniškega finančnega instrumenta ali dolžniškega
izvedenega finančnega instrumenta) ali zaradi cenovnih gibanj na kapitalskem
trgu (v primeru lastniškega finančnega instrumenta ali lastniškega izvedenega
finančnega instrumenta), ki niso povezana s posebnimi lastnostmi posameznih
finančnih instrumentov.
26. člen
(Izračun kapitalske zahteve za pozicijsko
tveganje)
Kapitalska zahteva za pozicijsko tveganje
se izračuna kot vsota kapitalskih zahtev za pozicijsko tveganje dolžniških in
lastniških finančnih instrumentov.
4.2. Dolžniški finančni instrumenti
27. člen
(Izračun kapitalske zahteve za pozicijsko
tveganje dolžniških finančnih instrumentov)
(1) Banka mora razvrstiti svoje neto
pozicije v dolžniških finančnih instrumentih glede na valuto, na katero se
glasijo. Kapitalsko zahtevo za splošno in posebno pozicijsko tveganje mora
izračunati za neto pozicije v vsaki valuti posebej.
(2) Kapitalska zahteva za pozicijsko
tveganje v zvezi z dolžniškimi finančnimi instrumenti se izračuna kot vsota kapitalske
zahteve za posebno in splošno pozicijsko tveganje v zvezi z njimi. Kapitalska
zahteva za posebno pozicijsko tveganje v zvezi z dolžniškimi instrumenti se
izračuna v skladu z 28. do 30. členom tega sklepa, kapitalska zahteva za
splošno pozicijsko tveganje v zvezi z dolžniškimi instrumenti pa v skladu z
31. členom tega sklepa.
28. člen
(Posebno pozicijsko tveganje za dolžniške
finančne instrumente, ki niso pozicije v listinjenju)
(1) Banka
mora vse neto pozicije v dolžniških finančnih instrumentih, ki niso pozicije v
listinjenju, izračunane v skladu s prvim odstavkom 15. člena tega sklepa,
razvrstiti v ustrezne kategorije dolžniških instrumentov iz Tabele 1 v tem
odstavku, in sicer glede na to, kdo je njihov izdajatelj oziroma dolžnik po
njih, glede na njihovo zunanjo ali notranjo bonitetno oceno ter glede na
njihovo preostalo zapadlost. Tako razvrščene neto pozicije v dolžniških
instrumentih mora pomnožiti z utežmi, ki so v skladu s Tabelo 1 iz tega
odstavka predpisane za posamezno kategorijo dolžniških instrumentov, v katero
spadajo. Kapitalska zahteva za posebno pozicijsko tveganje, povezano z
dolžniškimi finančnim instrumenti, se izračuna kot vsota tehtanih neto pozicij
v dolžniških finančnih instrumentih (ne glede na to, ali so te neto pozicije
dolge ali kratke).
Tabela 1:
Kategorije dolžniških finančnih instrumentov in predpisane uteži za izračun
kapitalske zahteve za posebno pozicijsko tveganje v zvezi z dolžniškimi
instrumenti


 

Kategorije dolžniških finančnih instrumentov
 

Uteži za izračun kapitalske zahteve za posebno pozicijsko
  tveganje
 


1
 

Dolžniški vrednostni
  papirji, ki jih izdajo ali za katere jamčijo enote centralne ravni držav ali
  ki jih izdajo centralne banke, mednarodne organizacije, multilateralne
  razvojne banke ali enote regionalne ali lokalne ravni držav članic in ki bi
  jim v skladu s sklepom o standardiziranem pristopu pripadala stopnja kreditne
  kvalitete 1, ali ki bi se jim v skladu z navedenimi pravili pripisala utež
  tveganja 0%.

0%


2
 

Dolžniški vrednostni
  papirji, ki jih izdajo ali za katere jamčijo enote centralne ravni držav ali
  ki jih izdajo centralne banke, mednarodne organizacije, multilateralne
  razvojne banke ali enote regionalne ali lokalne ravni držav članic in ki bi
  jim v skladu s sklepom o standardiziranem pristopu pripadala stopnja kreditne
  kvalitete 2 ali 3.
 
Dolžniški vrednostni
  papirji, ki jih izdajo ali za katere jamčijo institucije in ki bi jim v
  skladu s sklepom o standardiziranem pristopu pripadala stopnja kreditne
  kvalitete 1 ali 2.
 
Dolžniški vrednostni
  papirji, ki jih izdajo ali za katere jamčijo institucije in ki bi jim v
  skladu z 18. členom sklepa o standardiziranem pristopu pripadala stopnja
  kreditne kvalitete 3.
 
Dolžniški vrednostni
  papirji, ki jih izdajo ali za katere jamčijo podjetja in ki bi jim v skladu s
  sklepom o standardiziranem pristopu pripadala stopnja kreditne kvalitete 1, 2
  ali 3.
 
Druge postavke
  kvalificiranih izdajateljev, opredeljene v 30. členu tega sklepa.

0,25%, če je
  preostala zapadlost šest mesecev ali manj
 
1,00%, če je
  preostala zapadlost več kot šest mesecev in do vključno 24 mesecev
 
1,60%, če je
  preostala zapadlost daljša od 24 mesecev


3
 

Dolžniški vrednostni
  papirji, ki jih izdajo ali za katere jamčijo enote centralne ravni držav ali
  ki jih izdajo centralne banke, mednarodne organizacije, multilateralne
  razvojne banke ali enote regionalne ali lokalne ravni držav članic ali
  institucije in ki bi jim v skladu s sklepom o standardiziranem pristopu
  pripadala stopnja kreditne kvalitete 4 ali 5.
 
Dolžniški vrednostni
  papirji, ki jih izdajo ali za katere jamčijo podjetja in ki bi jim v skladu s
  sklepom o standardiziranem pristopu pripadala stopnja kreditne kvalitete 4.
 
Izpostavljenosti, ki
  nimajo zunanje bonitetne ocene imenovane ECAI.

8,00%
 


4
 

Dolžniški vrednostni
  papirji, ki jih izdajo ali za katere jamčijo enote centralne ravni držav ali
  ki jih izdajo centralne banke, mednarodne organizacije, multilateralne
  razvojne banke, enote regionalne ali lokalne ravni držav članic ali
  institucije in ki bi jim v skladu s sklepom o standardiziranem pristopu
  pripadala stopnja kreditne kvalitete 6.
 
Dolžniški vrednostni
  papirji, ki jih izdajo ali za katere jamčijo podjetja in ki bi jim v skladu s
  sklepom o standardiziranem pristopu pripadala stopnja kreditne kvalitete 5
  ali 6.

12,00%
 


(2) Banka mora za dolžniške finančne
instrumente, kjer obstaja povečano tveganje zaradi neustrezne solventnosti
izdajatelja ali likvidnosti instrumenta, uporabiti najvišjo utež iz Tabele 1
prvega odstavka tega člena, to je 12%.
28.a člen
(Posebno pozicijsko tveganje za dolžniške
finančne instrumente, ki so pozicije v listinjenju)
(1) Banka za dolžniške finančne
instrumente, ki so pozicije v listinjenju, izračunava kapitalsko zahtevo za
posebno pozicijsko tveganje za trgovalni portfelj s korelacijo (correlation
trading portfolio) v skladu z določbami petega odstavka tega člena. 
(2) Trgovalni portfelj s korelacijo
sestavljajo pozicije v listinjenju in kreditni izvedeni finančni instrumenti na
podlagi n-tega neplačila, ki izpolnjujejo naslednje kriterije: 
-      
pozicije niso pozicije v relistinjenju, opcije na tranšo listinjenja ali
katerikoli izvedeni finančni instrumenti za izpostavljenosti v listinjenju, ki
ne zagotavljajo sorazmernega deleža (pro-rata share) pri donosu tranše
listinjenja; 
-      
vsi referenčni instrumenti so (bodisi) instrumenti za eno samo
izpostavljenost (single name), vključno s kreditnimi izvedenimi
finančnimi instrumenti za eno samo izpostavljenost, za katere obstaja dvosmerni
likvidni trg ali indeksi, ki se splošno uporabljajo pri trgovanju in se
nanašajo na te referenčne instrumente. Šteje se, da dvosmerni trg obstaja, če
obstajajo dobronamerne neodvisne ponudbe za nakup ali prodajo, tako da se lahko
cena, ki je razumno povezana z zadnjo prodajno ceno ali s trenutno konkurenčno
kotacijo na strani povpraševanja in ponudbe, določi v enem dnevu in po tej ceni
tudi poravna v razmeroma kratkem času v skladu s tržno prakso. 
(3) V trgovalni portfelj s korelacijo ne
smejo biti vključene pozicije, ki se nanašajo na: 
-      
osnovni instrument, ki ga je v bančni knjigi mogoče razporediti v
kategoriji izpostavljenosti iz naslova bančništva na drobno oziroma
izpostavljenosti, zavarovane z nepremičninami, skladno s 4. členom sklepa o standardiziranem
pristopu; 
-      
izpostavljenosti do pravne osebe s posebnim namenom listinjenja. 
(4) Banka lahko ne glede na drugi odstavek
tega člena v trgovalni portfelj s korelacijo vključi pozicije v finančnih
instrumentih, ki niso pozicije v listinjenju ali kreditni izvedeni finančni
instrumenti na podlagi n-tega neplačila, vendar varujejo druge pozicije
tega portfelja, če za te finančne instrumente ali njihove osnovne instrumente
obstaja dvosmerni likvidni trg v skladu s drugo alinejo drugega odstavka tega
člena. 
(5) Banka mora za dolžniške finančne
instrumente v trgovalni knjigi, ki so pozicije v listinjenju, za namen izračuna
kapitalske zahteve za posebno pozicijsko tveganje pomnožiti neto pozicije teh
instrumentov, izračunane na podlagi 15. člena tega sklepa, kot sledi: 
(a)    z 8 % utežjo tveganja pomnoži pozicije v listinjenju, ki bi bile v
bančni knjigi predmet standardiziranega pristopa, kot je določeno v 15. do 22.
členu Sklepa o izračunu kapitalske zahteve za kreditno tveganje pri listinjenju
in pravilih glede izpostavljenosti bank in hranilnic prenesenemu kreditnemu
tveganju (Uradni list RS, št. 85/10 in 100/11; v nadaljevanju: sklep o
listinjenju); 
(b)    z 8 % utežjo tveganja pomnoži pozicije v listinjenju, ki bi bile v
bančni knjigi predmet pristopa IRB, kot je določeno v 23. do 38. členu sklepa o
listinjenju. 
(6) Za namen točk (a) in (b) petega
odstavka tega člena lahko banka, ki ni v vlogi originatorja, uporablja metodo
nadzorniške formule iz 27. člena sklepa o listinjenju, če to metodo uporablja
tudi za tovrstne pozicije v listinjenju v bančni knjigi in utemelji
upravičenost uporabe te metode Banki Slovenije. Kjer je primerno, se vrednosti
ocen PD in LGD kot vhodni podatki k metodi nadzorniške formule določijo v
skladu s pristopom IRB. Ne glede na to lahko banka uporablja tudi vrednosti
ocen PD in LGD, pridobljene na podlagi pristopa za zajetje presežnega tveganja
neplačila in migracije iz 89.a. člena tega sklepa, če dokaže Banki Slovenije,
da omenjen pristop izpolnjuje kvantitativne standarde pristopa IRB. 
(7) Ne glede na točki (a) in (b) petega
odstavka tega člena, se za pozicije v listinjenju, ki bi jim v skladu s 45. do
52. členom sklepa o listinjenju dodelili utež 1250 %, če bi banka imela te
pozicije v svoji bančni knjigi, uporabi 8 % utež tveganja. 
(8) Kapitalska zahteva za posebno
pozicijsko tveganje se izračuna kot vsota vseh tehtanih pozicij iz petega do
sedmega odstavka tega člena, ne glede na to, ali so dolge ali kratke. 
(9) Ne glede na osmi odstavek tega člena
lahko banka kot kapitalsko zahtevo za posebno pozicijsko tveganje za trgovalni
portfelj s korelacijo upošteva višjega izmed zneskov: 
-      
skupne kapitalske zahteve za posebno pozicijsko tveganje, ki bi veljala
samo za neto dolge pozicije za trgovalni portfelj s korelacijo; 
-      
skupne kapitalske zahteve za posebno pozicijsko tveganje, ki bi veljala
samo za neto kratke pozicije za trgovalni portfelj s korelacijo. 
(10) Ne glede na osmi in deveti odstavek
tega člena lahko banka omeji kapitalsko zahtevo za posebno pozicijsko tveganje
v višini največje možne izgube zaradi tveganja neplačila. Za kratko pozicijo se
ta omejitev lahko izračuna kot sprememba vrednosti zaradi takojšnega
preoblikovanja osnovnih referenčnih subjektov v subjekte brez tveganja
neplačila (default risk-free).
29. člen
(Posebna pravila pri izračunu kapitalske
zahteve za posebno pozicijsko tveganje)
(1) Banka, ki za izračun kapitalske
zahteve za kreditno tveganje uporablja pristop IRB, stopnje kreditne kvalitete
za namen prvega odstavka tega člena ugotavlja na podlagi ocene PD dolžnikov po
izpostavljenosti iz Tabele 1 prvega odstavka 28. člena tega sklepa. Ta PD
mora biti enak ali nižji od tistega, ki se v skladu s pravili za tehtanje
izpostavljenosti do podjetij iz sklepa o standardiziranem pristopu povezuje z
ustrezno stopnjo kreditne kvalitete.
(2) Instrumenti, ki jih izdajo
nekvalificirani izdajatelji, prejmejo utež za posebno pozicijsko tveganje v
višini 8% ali 12% v skladu s Tabelo 1 prvega odstavka 28. člena tega
sklepa. Banka Slovenije lahko od banke zahteva, da za take instrumente
uporablja višjo kapitalsko zahtevo za posebno tveganje in/ali ne dovoli
pobotanja za namene opredelitve obsega splošnega tveganja trga med takimi
instrumenti in kakršnimi koli drugimi dolžniškimi instrumenti.
(3) Za izpostavljenosti v listinjenju,
ki se v izračunu omejitev posameznih sestavin kapitala v skladu s prvim
odstavkom in točko (g) drugega odstavka 30. člena sklepa o kapitalu odštevajo
ali ki so v skladu s pravili Sklepa o izračunu kapitalske zahteve za kreditno
tveganje pri listinjenju in pravilih glede izpostavljenosti bank in hranilnic
prenesenemu kreditnemu tveganju (Uradni list RS, št. 85/10; v nadaljevanju:
sklep o listinjenju) tehtajo z utežjo 1250%, mora banka uporabiti kapitalsko
zahtevo, ki ni nižja od tiste, ki je rezultat navedenih dveh možnih obravnav
izpostavljenosti v listinjenju. Za likvidnostne aranžmaje brez bonitetne ocene
(unrated liquidity facilities) mora banka uporabiti kapitalsko zahtevo,
ki ni manjša od tiste, določene v skladu z 19. do 20. in 30. do 32. členom sklepa o listinjenju.
(4) Banka lahko za dolžniške
vrednostne papirje, ki jih izdajo ali za katere jamčijo enote centralne ravni držav
ali, ki jih izdajo centralne banke, mednarodne organizacije, multilateralne
razvojne banke ali enote regionalne ali lokalne oblasti držav članic, namesto
uteži, predpisanih v Tabeli 1 prvega odstavka 28. člena tega sklepa,
uporabi 0%, če so navedeni dolžniški vrednostni papirji nominirani in
financirani v domači valuti izdajatelja. 0-odstotno utež lahko v tem primeru
uporabi ne glede na kreditno kvaliteto navedenih dolžniških vrednostnih
papirjev.
(5) Banka lahko, ne glede na uteži,
predpisane v Tabeli 1 prvega odstavka 28. člena tega sklepa, za krite
obveznice, opredeljene v 10. točki drugega odstavka 2. člena in
45. členu sklepa o standardiziranem pristopu, uporablja enake uteži kot za
postavke kvalificiranih izdajateljev z enako preostalo zapadlostjo kot te krite
obveznice, zmanjšane na naslednji način:
(a)    če se podrejenim, nezavarovanim izpostavljenostim do izdajatelja za
namene izračuna kapitalske zahteve za kreditno tveganje dodeli utež tveganja
20%, se ustrezna utež dolžniških finančnih instrumentov iz Tabele 1 prvega
odstavka 28. člena tega sklepa (ustrezna utež za postavke kvalificiranih
izdajateljev) zmanjša za 50%;
(b)    če se podrejenim, nezavarovanim izpostavljenostim do izdajatelja za
namene izračuna kapitalske zahteve za kreditno tveganje dodeli utež tveganja
50%, se ustrezna utež dolžniških finančnih instrumentov iz Tabele 1 prvega
odstavka 28. člena tega sklepa (ustrezna utež za postavke kvalificiranih
izdajateljev) zmanjša za 60%;
(c)    če se podrejenim, nezavarovanim izpostavljenostim do izdajatelja za
namene izračuna kapitalske zahteve za kreditno tveganje dodeli utež tveganja
100%, se ustrezna utež dolžniških finančnih instrumentov iz Tabele 1 prvega
odstavka 28. člena tega sklepa (ustrezna utež za postavke kvalificiranih
izdajateljev) zmanjša za 50%;
(d)    če se podrejenim, nezavarovanim izpostavljenostim do izdajatelja za
namene izračuna kapitalske zahteve za kreditno tveganje dodeli utež tveganja
150%, se ustrezna utež dolžniških finančnih instrumentov iz Tabele 1 prvega
odstavka 28. člena tega sklepa (ustrezna utež za postavke kvalificiranih
izdajateljev) zmanjša za 33,3%.
30. člen
(Opredelitev drugih postavk
kvalificiranega izdajatelja)
Postavke kvalificiranih izdajateljev iz
druge kategorije dolžniških finančnih instrumentov v Tabeli 1 prvega odstavka 28. člena
tega sklepa zajemajo:
(a)    dolge in kratke pozicije v dolžniških finančnih instrumentih, ki bi
jim v skladu s sklepom o standardiziranem pristopu pripadala stopnja kreditne
kvalitete, ki ustreza investicijskemu razredu. Za namen tega sklepa se kot investicijski
razred šteje stopnja kreditne kvalitete 1 do 3;
(b)    dolge in kratke pozicije v dolžniških finančnih instrumentih, ki
imajo zaradi solventnosti izdajatelja PD, ki ustreza investicijskemu razredu iz
točke (a) tega odstavka, če banka za izračun kapitalske zahteve za kreditno
tveganje uporablja pristop IRB;
(c)    dolge in kratke pozicije v dolžniških finančnih instrumentih, ki
nimajo zunanje bonitetne ocene imenovane ECAI in ki izpolnjujejo naslednje
pogoje:
-  so dovolj likvidne,
-  njihova investicijska
kvaliteta je najmanj enakovredna investicijski kvaliteti pozicij iz točke (a)
tega odstavka,
-  dolžniški finančni
instrumenti, v katerih so te pozicije, so uvrščeni vsaj na enem organiziranem
trgu države članice ali na priznani borzi iz Priloge II tega sklepa,
(d)    dolge in kratke pozicije v dolžniških finančnih instrumentih, ki so
jih izdale institucije in ki izpolnjujejo naslednja pogoja:
-  so dovolj likvidne,
-  njihova investicijska
kvaliteta je najmanj enakovredna investicijski kvaliteti pozicij iz točke (a)
tega odstavka,
(e)    dolge in kratke pozicije v dolžniških finančnih instrumentih, ki so
jih izdale institucije, ki so zavezane k izpolnjevanju pravil varnega in
skrbnega poslovanja, enakovrednim za investicijska podjetja, in katerih
kreditna kvaliteta ni slabša od kreditne kvalitete institucij, ki ji v skladu s
sklepom o standardiziranem pristopu ustreza najmanj stopnja kreditne kvalitete
2.
Če Banka Slovenije oceni, da so dolžniški
finančni instrumenti, ki se obravnavajo kot postavke kvalificiranih izdajateljev,
izpostavljeni previsokemu posebnemu pozicijskemu tveganju, lahko od banke
zahteva, da jih pri izračunu kapitalske zahteve ne obravnava več kot postavke
kvalificiranih izdajateljev.
31. člen
(Splošno pozicijsko tveganje)
Banka lahko kapitalsko zahtevo za splošno
pozicijsko tveganje izračuna z uporabo pristopa, ki temelji na zapadlosti (v
skladu z 32. členom tega sklepa), ali z uporabo pristopa, ki temelji na
trajanju (v skladu s 33. členom tega sklepa). Izbrani pristop mora banka
dosledno uporabljati.
32. člen
(Pristop, ki temelji na zapadlosti)
(1) Postopek za izračun kapitalske
zahteve za splošno pozicijsko tveganje je sestavljen iz dveh osnovnih korakov.
Prvič, za izračun kapitalske zahteve za splošno pozicijsko tveganje mora banka
vse neto pozicije tehtati glede na zapadlost, kakor je določeno v drugem
odstavku tega člena. Drugič, ta kapitalska zahteva se zniža, če se v isti
razred zapadlosti uvrstijo nasprotne (dolge/kratke) tehtane pozicije. Znižanje
te kapitalske zahteve se dovoli, čeprav so nasprotne tehtane pozicije
uvrščene v različne razrede zapadlosti, pri čemer je obseg znižanja
odvisen od tega, če sta poziciji uvrščeni v isto skupino razredov
zapadlosti ali ne, in od posameznih skupin razredov zapadlosti, v katere sta
uvrščeni. Obstajajo tri skupine razredov zapadlosti.
(2) Banka svoje neto pozicije ustrezno
razvrsti v razrede zapadlosti, opredeljene v stolpcu 2 ali 3 iz Tabele 2
četrtega odstavka tega člena. Razvrščanje izvede na podlagi preostale
zapadlosti pri dolžnikih finančnih instrumentih s fiksno obrestno mero in na
podlagi obdobja do naslednje določitve obrestne mere pri dolžniških finančnih
instrumentih s spremenljivo obrestno mero. Banka mora tudi ločiti dolžniške
finančne instrumente s kuponom z obrestno mero v višini 3% in več ali s kuponom
z obrestno mero v višini manj kot 3% in jih ustrezno razvrstiti v stolpec 2 ali
3 v Tabeli 2 četrtega odstavka tega člena. Potem mora vsako pozicijo pomnožiti
z ustrezno utežjo iz stolpca 4 v navedeni tabeli.
(3) Banka mora nato izračunati vsoto
tehtanih dolgih pozicij in vsoto tehtanih kratkih pozicij v vsakem
posameznem razredu zapadlosti. Izravnana tehtana pozicija posameznega razreda
zapadlosti je manjša izmed vsote tehtanih dolgih in vsote tehtanih kratkih
pozicij v tem razredu zapadlosti, neizravnana tehtana pozicija posameznega
razreda zapadlosti pa razlika med njima. Po izravnavanju mora banka izračunati
vsoto izravnanih tehtanih pozicij v vseh razredih zapadlosti.
(4) Banka
mora nato sešteti neizravnane tehtane dolge oziroma neizravnane tehtane kratke
pozicije iz vseh razredov zapadlosti v okviru posamezne skupine razredov
zapadlosti. Izravnana tehtana pozicija posamezne skupine zapadlosti je manjša
izmed vsote neizravnanih tehtanih dolgih ali vsote neizravnanih tehtanih
kratkih pozicij v tej skupini razredov zapadlosti. Neizravnana tehtana pozicija
posamezne skupine razredov zapadlosti pa razlika med njima.
Tabela 2:
Razvrščanje neto pozicij glede na preostalo zapadlost


Skupine razredov zapadlosti

Razredi zapadlosti
 

Utež (%)
 

Domnevana
sprememba obrestne mere (%)


Obrestna mera 3%
ali več

Obrestna mera
manjša od 3%


(1)

(2)

(3)

(4)

(5)


1
 

0 do 1 mesec
 

0 do 1 mesec
 

0,00
 

–
 


Nad 1 do 3 mesece
 

Nad 1 do 3 mesece
 

0,20
 

1,00
 


Nad 3 do 6 mesecev
 

Nad 3 do 6 mesecev
 

0,40
 

1,00
 


Nad 6 do 12 mesecev
 

Nad 6 do 12 mesecev
 

0,70
 

1,00
 


2
 

Nad 1 do 2 leti
 

Nad 1,0 do 1,9 let
 

1,25
 

0,90
 


Nad 2 do 3 leta
 

Nad 1,9 do 2,8 let
 

1,75
 

0,80
 


Nad 3 do 4 leta
 

Nad 2,8 do 3,6 let
 

2,25
 

0,75
 


3
 

Nad 4 do 5 let
 

Nad 3,6 do 4,3 let
 

2,75
 

0,75
 


Nad 5 do 7 let
 

Nad 4,3 do 5,7 let
 

3,25
 

0,65
 


Nad 7 do 10 let
 

Nad 5,7 do 7,3 let
 

3,75
 

0,65
 


Nad 10 do 15 let
 

Nad 7,3 do 9,3 let
 

4,50
 

0,60
 


Nad 15 do 20 let
 

Nad 9,3 do 10,6 let
 

5,25
 

0,60
 


Več kot 20 let
 

Nad 10,6 do 12,0 let
 

6,00
 

0,60
 


 

Nad 12,0 do 20,0 let
 

8,00
 

0,60
 


 

Več kot 20,0 let
 

12,50
 

0,60
 


(5) Banka mora nato medsebojno
izravnati neizravnani tehtani poziciji skupin razredov zapadlosti 1 in 2, s čimer ugotovi izravnano tehtano pozicijo med skupinama razredov zapadlosti 1 in 2. Nato mora medsebojno izravnati še preostanek neizravnane tehtane pozicije skupine razredov
zapadlosti 2 in neizravnano tehtano pozicijo skupine razredov zapadlosti 3, s
čimer ugotovi izravnano tehtano pozicijo med skupinama razredov zapadlosti 2 in 3.
(6) Banka lahko spremeni vrstni red
izravnavanja iz petega odstavka tega člena tako, da najprej izračuna izravnano
tehtano pozicijo med skupinama razredov zapadlosti 2 in 3 in šele nato izravnano tehtano pozicijo med skupinama razredov zapadlosti 1 in 2.
(7) Banka mora nato medsebojno
izravnati še preostanek neizravnane tehtane pozicije skupine razredov
zapadlosti 1 in preostanek neizravnane tehtane pozicije skupine razredov
zapadlosti 3.
(8) Na koncu mora banka sešteti še
preostale neizravnane tehtane pozicije, to je pozicije, ki niso bile izravnane
v izračunih v skladu s petim do sedmim odstavkom tega člena.
(9) Kapitalska zahteva za splošno
pozicijsko tveganje v zvezi z dolžniškimi finančnimi instrumenti se izračuna
kot vsota:
(a)    10% vsote izravnanih tehtanih pozicij v vseh razredih
zapadlosti;
(b)    40% izravnane tehtane pozicije skupine razredov zapadlosti 1;
(c)    30% izravnane tehtane pozicije skupine razredov zapadlosti 2;
(d)    30% izravnane tehtane pozicije skupine razredov zapadlosti 3;
(e)    40% izravnane tehtane pozicije med skupinama razredov
zapadlosti 1 in 2 ter med skupinama razredov zapadlosti 2 in 3;
(f)    
150% izravnane tehtane pozicije med
skupinama razredov zapadlosti 1 in 3;
(g)    100% preostalih neizravnanih tehtanih pozicij.
33. člen
(Pristop, ki temelji na trajanju)
(1) Pri uporabi pristopa, ki temelji
na trajanju, mora banka na podlagi tržne vrednosti dolžniškega finančnega
instrumenta s fiksno obrestno mero izračunati njegov donos do zapadlosti, kar
je implicirana diskontna stopnja tega instrumenta. Pri dolžniških finančnih
instrumentih s spremenljivo obrestno mero mora banka na podlagi tržne vrednosti
vsakega posameznega instrumenta izračunati njegov donos za obdobje, ki je enako
obdobju do naslednje določitve obrestne mere.
(2) Banka mora nato izračunati
modificirano trajanje za vsak dolžniški finančni instrument po naslednji
formuli:
Simboli v formuli imajo naslednji pomen:
MD =      modificirano trajanje
D =   trajanje
r =     donos do zapadlosti
Ct =   denarni tok v času t
m =   celotna zapadlost
(3) Banka
mora nato vsak posamezni dolžniški finančni instrument razvrstiti v ustrezno
skupino v Tabeli 3 tega odstavka. Pri tem upošteva modificirano trajanje.
Tabela 3:
Razvrščanje dolžniških finančnih instrumentov glede na modificirano trajanje


Skupina

Modificirano trajanje (v letih)

Domnevana sprememba obrestne mere (v%)


(1)

(2)

(3)


1

Večje od 0,0 do vključno 1,0

1,00


2

Večje od 1,0 do vključno 3,6

0,85


3

Večje od 3,6

0,70


(4) Banka mora nato izračunati
pozicijo, tehtano s trajanjem, za vsak posamezni dolžniški finančni
instrument tako, da pomnoži njegovo tržno ceno z modificiranim trajanjem in
ustrezajočimi domnevanimi spremembami obrestne mere, kot je razvidno iz Tabele
3 tretjega odstavka tega člena.
(5) Banka mora ločeno izračunati dolge
in kratke pozicije, tehtane s trajanjem, za vsako skupino in jih v okviru
posamezne skupine medsebojno izravnati. Izravnana pozicija, tehtana s trajanjem
za posamezno skupino, je manjša izmed vsote dolgih pozicij, tehtanih s trajanjem,
in vsote kratkih pozicij, tehtanih s trajanjem. Neizravnana pozicija, tehtana s
trajanjem, za posamezno skupino pa je razlika med njima. Nato izračun
izravnanih in neizravnanih pozicij, tehtanih s trajanjem, nadaljuje v skladu s
petim do osmim odstavkom 32. člena tega sklepa.
(6) Kapitalska zahteva za splošno
pozicijsko tveganje v zvezi z dolžniškimi finančnimi instrumenti se izračuna
kot vsota:
(a)    2% izravnane pozicije, tehtane s trajanjem, za vsako skupino;
(b)    40% izravnanih pozicij, tehtanih s trajanjem, med skupinama 1 in 2 ter med skupinama 2 in 3;
(c)    150% izravnane pozicije, tehtane s trajanjem, med skupinama 1 in 3;
(d)    100% preostalih neizravnanih pozicij, tehtanih s trajanjem.
4.3. Lastniški finančni instrumenti
34. člen
(Izračun kapitalske zahteve za pozicijsko
tveganje lastniških finančnih instrumentov)
(1) Kapitalska zahteva za pozicijsko
tveganje v zvezi z lastniškimi finančnimi instrumenti se izračuna kot vsota kapitalske
zahteve za posebno pozicijsko tveganje in kapitalske zahteve za splošno
pozicijsko tveganje v zvezi s temi instrumenti.
(2) Banka mora ločeno sešteti vse neto
dolge pozicije in vse neto kratke pozicije v lastniških finančnih
instrumentih, izračunane v skladu s prvim odstavkom 15. člena tega sklepa.
Vsota absolutnih vrednosti vseh neto dolgih in vseh neto kratkih pozicij
predstavlja skupno bruto pozicijo banke v lastniških finančnih instrumentih.
Razlika med vrednostjo vseh neto dolgih in vrednostjo vseh neto kratkih
pozicij predstavlja skupno neto pozicijo v lastniških finančnih
instrumentih.
35. člen
(Posebno pozicijsko tveganje)
(1) Banka izračuna kapitalsko zahtevo
za posebno pozicijsko tveganje v zvezi z lastniškimi finančnimi instrumenti
tako, da pomnoži svojo skupno bruto pozicijo v lastniških finančnih
instrumentih, kot je opredeljeno v drugem odstavku 34. člena tega sklepa,
s 8%.
(2) (črtan)
36. člen
(Splošno pozicijsko tveganje)
Banka izračuna kapitalsko zahtevo za
splošno pozicijsko tveganje v zvezi z lastniškimi finančnimi instrumenti tako,
da skupno neto pozicijo, kot je opredeljena v drugem odstavku 34. člena
tega sklepa, pomnoži z 8%.
37. člen
(Terminske pogodbe na delniške indekse)
(1) Pozicije v terminskih pogodbah na
delniške indekse (to so delta tehtani ekvivalenti opcij v terminskih
pogodbah na delniške indekse in delniški indeksi) se obravnavajo kot pozicije v
posameznih lastniških finančnih instrumentih, ki sestavljajo indeks. Pozicije,
ki se obravnavajo kot pozicije v posameznih lastniških finančnih instrumentih,
vključenih v delniške indekse iz Priloge IV tega sklepa, se lahko pobotajo z
nasprotnimi pozicijami v istovrstnih lastniških finančnih instrumentih.
(2) Banka, ki je pobotala svoje
pozicije v enem ali več lastniških finančnih instrumentih, ki sestavljajo
delniški indeks, na katerega se nanaša terminska pogodba, z eno ali več
pozicijami v sami terminski pogodbi na delniški indeks, mora zagotoviti
ustrezen kapital za pokrivanje izgube, povzročene zaradi neskladnosti gibanj
vrednosti terminske pogodbe na delniški indeks z vrednostmi delnic, ki ga
sestavljajo. Banka mora to zagotoviti, čeprav ima nasprotne pozicije v
terminskih pogodbah na delniške indekse, ki se ne ujemajo v zapadlosti, sestavi
ali obojem.
(3) Ne glede na prvi in drugi odstavek
tega člena se za pozicije v terminskih pogodbah na delniške indekse, s katerimi
se trguje na borzah in ki se nanašajo na široko razpršene delniške indekse iz
Priloge IV tega sklepa, za izračun kapitalske zahteve za splošno pozicijsko
tveganje uporablja utež 8%, kapitalska zahteva za posebno pozicijsko tveganje
pa se ne izračunava. Take pozicije mora banka vključiti v izračun neto pozicije
iz drugega odstavka 34. člena tega sklepa, v izračunu bruto pozicije iz
navedene določbe pa se ne upoštevajo.
(4) Če terminska pogodba na delniški
indeks ni razstavljena na pozicije v osnovnih finančnih instrumentih, ki
sestavljajo indeks, jo mora banka obravnavati kot posamezen lastniški finančni
instrument. Kapitalska zahteva za posebno pozicijsko tveganje se ne izračunava
za tiste terminske pogodbe na delniške indekse, s katerimi se trguje na borzah
in ki se nanašajo na široko razpršene delniške indekse iz Priloge IV tega
sklepa.
4.4. Obravnava izvedbe prve prodaje
finančnih instrumentov z obveznostjo odkupa
38. člen
(Izračun kapitalske zahteve za pozicije iz
prve prodaje finančnih instrumentov z obveznostjo odkupa)
(1) Za pozicije, ki izhajajo iz prve
prodaje dolžniških ali lastniških finančnih instrumentov z obveznostjo odkupa,
lahko banka za izračun kapitalske zahteve za pozicijsko tveganje uporablja
naslednji postopek:
(a)    izračuna neto pozicijo, ki je razlika med celotno obveznostjo iz
naslova odkupa in tistim delom pozicije, ki jo je že prenesla na tretje osebe,
ki so finančne instrumente odkupile ali so se pogodbeno zavezale k njihovemu
odkupu;
(b)    zmanjša neto pozicijo v višini redukcijskih faktorjev iz Tabele 4;
Tabela 4:
Redukcijski faktorji


delovni dan 0:

100%


delovni dan 1:

90%


delovni dan 2 do 3:

75%


delovni dan 4:

50%


delovni dan 5:

25%


po delovnem dnevu 5:

0%.


(c)    za izračun kapitalske zahteve za pozicijsko tveganje uporabi te
zmanjšane pozicije.
(2) Delovni dan 0 je delovni dan, s
katerim se banka nepreklicno zaveže prevzeti znano količino finančnih instrumentov
po dogovorjeni ceni.
(3) Banka mora vseskozi zagotavljati
dovolj kapitala za kritje tveganja možne izgube, ki obstaja od začetka prevzema
obveznosti prve prodaje finančnih instrumentov do prvega delovnega dne.
4.5. Obravnava postavk trgovalne
knjige, ki so varovane s kreditnimi izvedenimi finančnimi instrumenti
39. člen
(Izračun kapitalske zahteve za posebno
pozicijsko tveganje pozicije trgovalne knjige, ki so varovane s kreditnimi
izvedenimi finančnimi instrumenti)
(1) Pri pozicijah trgovalne knjige, ki
so varovane s kreditnimi izvedenimi finančnimi instrumenti, se kapitalska
zahteva za posebno pozicijsko tveganje lahko zmanjša v skladu z določbami
drugega do petega odstavka tega člena.
(2) Kadar se vrednosti obeh strani
transakcije vedno gibljeta v nasprotnih smereh in v približno enakem obsegu, se
kapitalska zahteva za posebno pozicijsko tveganje ne izračunava za nobeno stran
transakcije. Taka obravnava je dopustna v naslednjih primerih:
(a)    obe strani transakcije sta sestavljeni iz popolnoma identičnih
instrumentov; ali
(b)    dolga denarna pozicija je varovana z zamenjavo celotnega donosa
(ali obratno), pri čemer se referenčna obveznost in osnovna izpostavljenost
(tj. denarna pozicija) popolnoma ujemata; zapadlost zamenjave celotnega donosa
je lahko drugačna od zapadlosti osnovne izpostavljenosti.
(3) Kapitalska zahteva za posebno
pozicijsko tveganje se lahko zmanjša tudi, kadar se vrednost obeh strani transakcije
vedno giblje v nasprotni smeri in kadar obstaja popolno ujemanje glede
referenčne obveznosti, zapadlosti referenčne obveznosti in kreditnega
izvedenega finančnega instrumenta ter valute, v kateri je izražena osnovna
izpostavljenost. Poleg tega ključne lastnosti kreditnega izvedenega finančnega
instrumenta ne smejo povzročiti pomembnega odstopanja cenovnih premikov
kreditnega izvedenega finančnega instrumenta od cenovnih premikov denarne
pozicije.
Če na podlagi transakcije, ki izpolnjuje
pogoje iz prejšnjega pododstavka, pride do prenosa tveganja, se kapitalska
zahteva za posebno pozicijsko tveganje za tisto stran transakcije, za katero se
sicer izračunava višja kapitalska zahteva za posebno pozicijsko tveganje,
zmanjša za 80%, medtem ko kapitalska zahteva za posebno pozicijsko tveganje za
drugo stran transakcije znaša 0.
(4) Kapitalska zahteva za posebno
pozicijsko tveganje se lahko delno zmanjša tudi, kadar se vrednosti obeh strani
transakcije običajno gibljeta v nasprotnih smereh. Taka obravnava je možna v
naslednjih primerih:
(a)    kadar gre za pozicije iz točke (b) drugega odstavka tega člena,
vendar obstaja neusklajenost naložb med referenčno obveznostjo in osnovno
izpostavljenostjo; pri tem pa pozicije izpolnjujejo naslednja pogoja:
-  referenčna obveznost se v
primeru stečaja poplačuje istočasno (je uvrščena pari passu) ali pozneje (je
podrejena) kot osnovna obveznost,
-  dolžnik po osnovni in
referenčni obveznosti je ista oseba; za obe obveznosti veljata prisilno
izvršljivi klavzuli o navzkrižni ugotovitvi neplačila in o navzkrižni takojšnji
zapadlosti, ali
(b)    kadar gre za pozicije iz točke (a) drugega odstavka tega člena ali
tretjega odstavka tega člena, vendar obstaja valutna neusklajenost ali
neusklajenost zapadlosti med kreditnim izvedenim finančnim instrumentom in
osnovnim instrumentom (valutne neusklajenosti je treba vključiti v običajno
poročanje o valutnem tveganju v skladu s 75. in 76. členom tega sklepa; ali
(c)    kadar gre za pozicije iz tretjega odstavka tega člena, vendar
obstaja neusklajenost naložb v denarni poziciji in kreditnim izvedenim
finančnim instrumentom; osnovni instrument mora biti v dokumentaciji o
kreditnem izvedenem finančnem instrumentu vključen med obveznosti, ki jih je
treba prenesti.
V primerih iz točk (a), (b) in (c) se namesto
seštevanja kapitalskih zahtev za posebno pozicijsko tveganje za vsako stran
transakcije uporabi samo večja od obeh.
(5) V vseh drugih primerih, ki niso
obravnavani v četrtem odstavku tega člena, se kapitalska zahteva za posebno pozicijsko
tveganje izračuna za obe strani transakcije.
4.6. Obravnava pozicij v enotah
kolektivnih naložbenih podjemov, ki se vključujejo v trgovalno knjigo
40. člen
(Izračun kapitalske zahteve za pozicije v
enotah kolektivnih naložbenih podjemov v trgovalni knjigi)
(1) Kapitalska zahteva za pozicije v
enotah odprtih kolektivnih naložbenih podjemov – investicijskih skladov (v nadaljevanju:
CIU), ki se v skladu z 9. členom tega sklepa vključujejo v trgovalno
knjigo, se izračuna v skladu z metodami, določenimi v drugem do četrtem
odstavku tega člena in v skladu z 41. in 42. členom tega sklepa.
(2) Ne glede na druge določbe tega
poglavja se za izračun kapitalske zahteve za pozicijsko tveganje (posebno in
splošno) za pozicije v enotah CIU uporablja utež v višini 32%. Ne glede na določbe
točke (a) drugega odstavka 75. člena ali točke (b) 86. člena tega
sklepa, če se v skladu s temi navedenimi določbami uporablja spremenjena
obravnava za naložbe v zlatu (modified gold treatment) iz tretjega
pododstavka drugega odstavka točke (a) 75. člena tega sklepa, se za izračun
kapitalske zahteve za pozicijsko tveganje (posebno in splošno) in valutno
tveganje za pozicije v enotah CIU uporablja utež največ 40%.
(3) Banka lahko izračuna kapitalsko
zahtevo za pozicije v enotah CIU, če ustrezajo kriterijem iz prvega odstavka
41. člena tega sklepa z uporabo metod, določenih v prvem do četrtem
odstavku 42. člena tega sklepa.
(4) Razen če ni drugače določeno, se
ne dovoli nobeno pobotanje med osnovnimi naložbami, ki tvorijo premoženje CIU,
in drugimi pozicijami banke.
41. člen
(Pogoji za CIU)
(1) Metode iz 42. člena tega
sklepa se lahko uporabljajo za izračun kapitalske zahteve za pozicije v enotah
CIU, ki so nadzirane ali imajo sedež v Evropski uniji, če izpolnjujejo
naslednje splošne pogoje:
(a)    prospekt CIU ali enakovreden dokument mora vsebovati:
-  vrste naložb, za katere ima
CIU dovoljenje,
-  če so določeni naložbeni
limiti, relativne limite in metodologije za njihov izračun,
-  če je dovoljeno
zadolževanje, največja stopnja zadolževanja,
-  če so dovoljene naložbe v
izvedene finančne instrumente ali pogodbe, s katerimi se trguje na prostem trgu
(OTC), ali v pogodbe, podobne pogodbam o začasni prodaji oziroma odkupu,
politiko omejevanja tveganja nasprotne stranke, ki izhaja iz teh poslov,
(b)    CIU mora o svojem poslovanju poročati v obliki polletnih in letnih
poročil, da omogoči ocenjevanje sredstev in obveznosti, višine prihodkov in
odhodkov v obdobju poročanja;
(c)    enote CIU morajo biti na zahtevo imetnika dnevno izplačljive v
denarju iz sredstev sklada;
(d)    premoženje CIU je ločeno od premoženja družbe za upravljanje CIU;
(e)    banka mora izdelati ustrezno oceno tveganosti CIU.
(2) Metode iz 42. člena tega
sklepa se lahko uporabljajo tudi za izračun kapitalske zahteve za pozicije v
enotah CIU iz primernih tretjih držav iz Priloge V tega sklepa, če izpolnjujejo
zahteve iz točk (a) do (e) prvega odstavka tega člena, ali za pozicije v enotah
tistih CIU iz primernih tretjih držav, za katere so tako obravnavo dovolili
nadzorni organi iz drugih držav članic.
42. člen
(Metode za izračun kapitalske zahteve)
(1) Če ima banka zagotovljeno dnevno
spremljanje naložbe, ki sestavljajo premoženje CIU, potem lahko kapitalsko zahtevo
za pozicijsko tveganje (splošno in posebno) namesto za pozicije v enotah CIU
izračuna za pozicije v osnovnih instrumentih, v katere nalaga CIU. To
kapitalsko zahtevo izračuna v skladu z metodami, določenimi v tem poglavju (v
15. do 42. členu tega sklepa), ali z internim modelom, če je pridobila
ustrezno dovoljenje Banke Slovenije. Pobot med pozicijami v osnovnih
instrumentih, v katere nalaga CIU, in drugimi pozicijami banke je dovoljen, če
ima banka zadostno število enot CIU, ki omogočajo celoštevilčno hipotetično
pozicijo v osnovnih instrumentih CIU.
(2) Banka lahko kapitalsko zahtevo za
pozicijsko tveganje (splošno in posebno) za pozicije v enotah CIU izračuna v
skladu z metodami iz tega poglavja (iz 15. do 42. člena tega sklepa), ali
z internim modelom, če je pridobila ustrezno dovoljenje Banke Slovenije. To
kapitalsko zahtevo izračuna tako, da jo izračuna za hipotetične pozicije v
finančnih instrumentih, ki sestavljajo zunanji indeks ali košarico finančnih
instrumentov, ki posnema gibanje vrednosti CIU, če so izpolnjeni:
(a)    namen naložbene politike CIU je, da posnema sestavo in gibanje
vrednosti obstoječega zunanjega indeksa ali fiksne košarice lastniških ali
dolžniških finančnih instrumentov;
(b)    med dnevnimi spremembami cen enote CIU
in indeksom ali košarico lastniških ali dolžniških finančnih instrumentov, ki
jih CIU posnema, se lahko jasno izrazi minimalna korelacija 0,9 v obdobju
najmanj šestih mesecev; korelacija v tem primeru pomeni korelacijski koeficient
med dnevnimi donosi enote CIU, s katero se trguje na borzi, in indeksom ali
košarico lastniških ali dolžniških finančnih instrumentov, ki jih CIU posnema.
(3) Če banka nima zagotovljenega
dnevnega spremljanja naložb, ki sestavljajo premoženje CIU, lahko izračunava
kapitalsko zahtevo za pozicijsko tveganje (splošno in posebno) ob upoštevanju
naslednjih pogojev:
(a)    predpostavi se, da CIU v največjem dovoljenem obsegu in v okviru svoje
naložbene politike najprej vlaga v vrste finančnih instrumentov, za katere
obstaja največja kapitalska zahteva za pozicijsko tveganje (splošno in
posebno), nato pa v padajočem vrstnem redu vlaga v vrste finančnih instrumentov
z manjšo kapitalsko zahtevo, dokler ne doseže skupnih investicijskih limitov.
Pozicija v CIU se obravnava kot neposredna naložba v navedenih naložbah CIU;
(b)    za izračun kapitalske zahteve za
pozicijsko tveganje upošteva največjo posredno izpostavljenost, ki jo lahko
doseže prek CIU s finančnimi vzvodnimi pozicijami (leveraged positions),
tako da sorazmerno poveča pozicijo v CIU do največje dovoljene izpostavljenosti
v osnovne finančne instrumente, v katere vlaga CIU in ki izhajajo iz naložbene
politike;
(c)    kapitalska zahteva za pozicijsko tveganje (splošno in posebno),
izračunana v skladu s tem odstavkom, znaša največ toliko, kot je navedeno v
drugem odstavku 40. člena tega sklepa.
(4) Kapitalsko zahtevo za pozicijsko
tveganje (splošno in posebno) v zvezi z naložbami v enote CIU, ki se izračuna v
skladu s prvim in tretjim odstavkom tega člena, lahko za banko izračuna in
poroča tretja oseba, pod pogojem, da je izračun pravilen in pravočasen.
5. IZRAČUN KAPITALSKE ZAHTEVE ZA TVEGANJE PORAVNAVE IN
KREDITNO TVEGANJE NASPROTNE STRANKE
5.1. Tveganje poravnave
43. člen
(Kapitalska zahteva za tveganje poravnave)
Banka mora za
izračun kapitalske zahteve za tveganje poravnave izračunavati razliko v ceni,
ki nastane pri transakcijah, kjer finančni instrumenti (dolžniški in lastniški finančni
instrumenti, tuje valute in blago, razen poslov začasne prodaje oziroma odkupa
in posoje oziroma izposoje vrednostnih papirjev ali blaga) niso izročeni na
datum poravnave. Razlika v ceni iz prejšnjega stavka predstavlja razliko med
dogovorjeno ceno poravnave in trenutno tržno ceno finančnih instrumentov, tujih
valut in blaga, ki so predmet posla. Banka izračuna kapitalsko zahtevo za
tveganje poravnave, če bi nepravočasna poravnava in iz nje izhajajoča razlika v
ceni banki lahko povzročila izgubo, in sicer tako, da to razliko pomnoži z
ustrezno utežjo iz stolpca 2 Tabele 5 tega odstavka.
Tabela 5: Uteži
za izračun kapitalske zahteve za tveganje poravnave


Število delovnih dni
  po dogovorjenem dnevu poravnave 

Utež v %


(1)

(2)


5–15

8


16–30

50


31–45

75


46 ali več

100


44. člen
(Izračun kapitalske zahteve zaradi časovne
neusklajenosti plačila in izročitve)
(1) Banka mora zagotoviti kapital, kot
je določeno v Tabeli 6 tega odstavka, če:
(a)    je finančne instrumente, tuje valute ali blago plačala pred
njihovim prejetjem ali je finančne instrumente, tuje valute ali blago izročila,
preden je prejela plačilo zanje; in
(b)    je, v primeru čezmejnih transakcij, od plačila ali izročitve minil
en dan ali več.
Tabela 6:
Kapitalska obravnava v primeru časovne neusklajenosti plačila in izročitve


Vrsta transakcije

Časovna neusklajenost plačila in izročitve


(1)

(2)


(1)

Do prvega pogodbenega
  plačila ali prve faze izročitve

Brez kapitalske
  obravnave


(2)

Od prvega pogodbenega
  plačila ali prve faze izročitve do največ štiri dni po drugem pogodbenem
  plačilu ali druge faze izročitve

Obravnavati kot
  izpostavljenost


(3)

Od 5 delovnih dni po
  drugem pogodbenem plačilu ali druge faze izročitve do zaključka transakcije

Od kapitala odšteti
  preneseno vrednost in trenutno nadomestitveno vrednost (če ta obstaja)


(2) Banka, ki uporablja pristop IRB,
lahko izpostavljenostim, kjer obstaja časovna neusklajenost plačila in
izročitve, kot je določeno v vrstici 2 Tabele 6 prvega odstavka tega člena,
dodelijo PD na podlagi zunanje bonitetne ocene nasprotne stranke, če banka v
bančni knjigi nima nobenih drugih izpostavljenosti do te nasprotne stranke.
Banka, ki uporablja lastne ocene izgube ob neplačilu (v nadaljevanju: LGD)
lahko za izpostavljenosti iz vrstice 2 Tabele 6 tega člena uporabi LGD 45%, pod
pogojem, da ga uporablja za vse take izpostavljenosti. Kot drugo možnost lahko
banka, ki uporablja pristop IRB za izpostavljenosti iz vrstice 2 Tabele 6
prvega odstavka tega člena, uporablja uteži tveganja, določene v sklepu o
standardiziranem pristopu pod pogojem, da jih uporablja za vse take
izpostavljenosti ali za vse navedene izpostavljenosti uporabi utež tveganja
100%.
(3) Če znesek pozitivne
izpostavljenosti iz transakcij, kjer obstaja časovna neusklajenost plačila in
izročitve, ni pomemben, lahko banka za te izpostavljenosti uporabi utež
tveganja 100%.
(4) V primerih izpada celotnega
sistema poravnave ali klirinškega sistema lahko Banka Slovenije odloči, da
bankam ni treba izpolnjevati kapitalskih zahtev iz 43. člena tega sklepa
in prvega odstavka tega člena. Neporavnani posel s strani nasprotne stranke se
v teh razmerah ne šteje kot neplačilo za namene kreditnega tveganja. Ko se
nastale okoliščine odpravijo, Banka Slovenije odloči, da morajo banke ponovno
izpolnjevati navedene kapitalske zahteve.
5.2. CCR (kreditno tveganje nasprotne
stranke)
45. člen
(Izračun kapitalske zahteve za CCR)
(1) Banka mora zagotavljati kapital za
CCR za izpostavljenosti, ki izvirajo iz:
(a)    (črtana)
(b)    izvedenih finančnih instrumentov, s katerimi se trguje na prostem
trgu (OTC), in kreditnih izvedenih finančnih instrumentov;
(c)    poslov začasne prodaje oziroma odkupa, posoje oziroma izposoje, ki
se nanašajo na finančne instrumente ali blago, ki se vključujejo v trgovalno
knjigo;
(d)    poslov kreditiranja za povečanje trgovalnega portfelja, ki se
nanašajo na finančne instrumente ali blago;
(e)    poslov z dolgim rokom poravnave.
(2) (črtan)
(3) Vrednosti izpostavljenosti in
tveganjem prilagojeni zneski izpostavljenosti za izpostavljenosti iz prvega
odstavka tega člena se izračunajo v skladu s sklepom o standardiziranem
pristopu oziroma v skladu s sklepom o pristopu IRB. Pri tem mora banka
upoštevati pravila iz 46. člena tega sklepa.
(4) Če je kreditni izvedeni finančni
instrument, ki je vključen v trgovalno knjigo, sestavni del notranjega
varovanja in je priznan kot primerna oblika kreditnega zavarovanja v skladu s
sklepom o kreditnih zavarovanjih, se šteje, da CCR za pozicijo v tem kreditnem
izvedenem finančnem instrumentu ne obstaja. Druga možnost je, da banka za namene izračuna kapitalske zahteve za CCR dosledno vključuje v izračun vse kreditne
izvedene finančne instrumente iz trgovalne knjige, ki so sestavni del
notranjega varovanja ali so bili kupljeni kot zavarovanje izpostavljenosti za
CCR, če je kreditno zavarovanje priznano v skladu s sklepom o kreditnih zavarovanjih.
(5) Kapitalska zahteva za CCR znaša 8%
vsote tveganjem prilagojenih zneskov izpostavljenosti.
46. člen
(Vrednost izpostavljenosti in tveganjem
prilagojeni zneski izpostavljenosti izvedenih finančnih instrumentov)
(1) Za namen tretjega odstavka 45. člena
tega sklepa se uporablja seznam izvedenih finančnih instrumentov iz Priloge I
tega sklepa.
(2) Za namen tretjega odstavka
45. člena tega sklepa se vrednost izpostavljenosti za izvedene finančne
instrumente, posle začasne prodaje oziroma odkupa, posoje oziroma izposoje
vrednostnih papirjev ali blaga, posle kreditiranja za povečanje trgovalnega
portfelja in posle z dolgim rokom poravnave izračuna v skladu s 47. do
74. členom tega sklepa.
(3) Za namen tretjega odstavka
45. člena tega sklepa banka pri izračunu tveganjem prilagojenih zneskov
izpostavljenosti ne sme uporabljati enostavne metode za izračun učinkov
zavarovanja s finančnim premoženjem, kot je določena s sklepom o kreditnih
zavarovanjih.
(4) Za namen tretjega odstavka
45. člena tega sklepa se v primeru poslov začasne prodaje oziroma odkupa
in posoje oziroma izposoje vrednostnih papirjev ali blaga, ki so vključeni v
trgovalno knjigo, vsi finančni instrumenti in blago, ki so primerni za
vključitev v trgovalno knjigo, priznajo kot primerno zavarovanje. Pri
izpostavljenostih iz izvedenih finančnih instrumentov, s katerimi se trguje na
prostem trgu (OTC) in ki so vključeni v trgovalno knjigo, se lahko kot primerno
zavarovanje prizna tudi blago, ki se lahko vključi v trgovalno knjigo. Za
namene izračunavanja prilagoditev za nestanovitnost, če so taki finančni
instrumenti ali blago, ki niso priznani kot primerni v skladu s sklepom o
kreditnih zavarovanjih, posojeni, prodani ali zagotovljeni, ali izposojeni,
kupljeni ali prejeti kot zavarovanje ali kako drugače, in banka za izračun
prilagoditev za nestanovitnost uporablja nadzorniške prilagoditve, se ti
instrumenti in blago obravnavajo kot lastniški finančni instrumenti, ki niso
vključeni v glavni borzni indeks, pač pa so uvrščeni v kotacijo na priznani borzi.
Če banka za finančne instrumente ali blago,
ki v skladu s sklepom, ki ureja kreditna zavarovanja, ne veljajo kot primerno
zavarovanje, uporablja lastne ocene prilagoditev za nestanovitnost, mora
prilagoditve za nestanovitnost izračunati za vsak posamezni finančni instrument
in blago. Če banka v skladu s sklepom o kreditnih zavarovanjih uporablja
notranji model za izračun polno prilagojene vrednosti izpostavljenosti, lahko
ta pristop uporabi tudi za postavke trgovalne knjige.
(5) Za namen tretjega odstavka
45. člena tega sklepa se po primernih okvirnih pogodbah o pobotu, ki
zajemajo posle začasne prodaje oziroma odkupa in/ali posoje oziroma izposoje
vrednostnih papirjev ali blaga in/ali druge posle z instrumenti kapitalskega
trga, lahko medsebojno pobotajo pozicije trgovalne knjige in pozicije bančne
knjige samo, če posli izpolnjujejo naslednje pogoje:
(a)    vsi posli se vrednotijo dnevno z uporabo tekočih tržnih cen;
(b)    vse postavke, ki so izposojene, kupljene ali prejete v okviru teh
okvirnih pogodb, se lahko priznajo kot primerno zavarovanje s finančnim
premoženjem v skladu s sklepom o kreditnih zavarovanjih, ne da bi bilo treba
upoštevati četrti odstavek tega člena.
5.3. Izračun vrednosti izpostavljenosti
za izvedene finančne instrumente, posle začasne prodaje oziroma odkupa, posoje
oziroma izposoje vrednostnih papirjev ali blaga, posle kreditiranja za
povečanje trgovalnega portfelja in posle z dolgim rokom poravnave
5.3.1. Izbor metode
47. člen
(Izbor metode za izračun vrednosti
izpostavljenosti)
(1) Banka izračuna vrednost
izpostavljenosti za finančne instrumente iz Priloge I tega sklepa z metodo
tekoče izpostavljenosti, metodo originalne izpostavljenosti, standardizirano
metodo (v nadaljevanju: SM) ali metodo notranjega modela (v nadaljevanju: IMM).
Banka, ki ne izpolnjuje pogojev iz tretjega odstavka 7. člena tega sklepa,
ne sme uporabljati metode originalne izpostavljenosti. Prav tako metode
originalne izpostavljenosti ne sme uporabljati za določanje vrednosti
izpostavljenosti za izvedene finančne instrumente iz točke 3 Priloge I tega
sklepa.
Kombinirana uporaba metode tekoče
izpostavljenosti, metode originalne izpostavljenosti, SM ali IMM je mogoča
znotraj skupine oseb, ki so povezane na način, določen v 56. členu Zakona
o gospodarskih družbah (Uradni list RS, št. 42/06 in 60/06 – popr.; v
nadaljevanju: ZGD-1), vendar ne v okviru ene same pravne osebe. Kombinirana
uporaba metode tekoče izpostavljenosti in SM v okviru ene pravne osebe je
dovoljena, če se ena izmed omenjenih metod uporablja za primere, določene v
tretjem odstavku 52. člena tega sklepa.
(2) Če je banka pridobila ustrezno
dovoljenje Banke Slovenije ali pristojnega organa iz druge države članice,
lahko z IMM iz 53. do 68. člena tega sklepa določa vrednosti
izpostavljenosti za:
(a)    finančne instrumente, naštete v Prilogi I tega sklepa,
(b)    posle začasne prodaje oziroma odkupa,
(c)    posoje oziroma izposoje vrednostnih papirjev ali blaga,
(d)    posle kreditiranja za povečanje trgovalnega portfelja,
(e)    posle z dolgim rokom poravnave.
(3) Če banka za izpostavljenost iz
bančne knjige ali za izpostavljenost za CCR kupi kreditni izvedeni finančni
instrument, lahko izračuna svojo kapitalsko zahtevo za varovano premoženje v
skladu s 103. do 110. členom sklepa o kreditnih zavarovanjih, ali v skladu z
drugim odstavkom 51. člena in petim odstavkom 52. člena ali 35. in 36. členom sklepa o pristopu IRB.
V teh primerih, in če banka ne uporabi možnosti iz drugega stavka četrtega odstavka 45. člena tega sklepa, je vrednost
izpostavljenosti za CCR za te kreditne izvedene finančne instrumente enaka nič.
Banka se lahko vseeno odloči, da za namen
izračuna kapitalske zahteve za CCR v izračun dosledno vključi vse kreditne
izvedene finančne instrumente, ki niso vključeni v trgovalno knjigo in so bili
kupljeni za namen varovanja izpostavljenosti iz bančne knjige ali za
izpostavljenosti za CCR, če je kreditno zavarovanje priznano v skladu s sklepom
o kreditnih zavarovanjih.
(4) Vrednost izpostavljenosti za CCR
iz naslova prodanih kreditnih zamenjav v bančni knjigi, kjer se obravnavajo kot
kreditno zavarovanje, ki ga daje banka, in se zanje izračuna kapitalska zahteva
za kreditno tveganje za celotni nominalni znesek, je enaka nič.
(5) Na podlagi metode tekoče
izpostavljenosti, metode originalne izpostavljenosti, SM ali IMM je vrednost
izpostavljenosti do določene nasprotne stranke enaka vsoti vseh vrednosti
izpostavljenosti, ki so izračunane za vsak niz pobotov z navedeno nasprotno
stranko.
(6) Vrednost izpostavljenosti nič za
CCR se lahko pripiše izvedenim finančnim instrumentom, poslom začasne prodaje
oziroma odkupa, posoji oziroma izposoji vrednostnih papirjev ali blaga, poslom
z dolgim rokom poravnave in poslom kreditiranja za povečanje trgovalnega
portfelja, ki so neporavnani s centralno nasprotno stranko, in ki jih centralna
nasprotna stranka ni zavrnila. Poleg tega se vrednost izpostavljenosti nič
lahko pripiše izpostavljenostim za kreditna tveganja do centralnih nasprotnih
strank iz naslova izvedenih finančnih instrumentov, poslov začasne prodaje
oziroma odkupa, posoje oziroma izposoje vrednostnih papirjev ali blaga, poslov
z dolgim rokom poravnave, poslov kreditiranja za povečanje trgovalnega
portfelja, ki jih ima banka do centralne nasprotne stranke in so neporavnane.
Izpostavljenosti CCR centralne nasprotne stranke do vseh udeležencev, s katerimi
posluje, morajo biti dnevno v celoti zavarovane.
(7) Izpostavljenosti
iz naslova poslov z dolgim rokom poravnave se lahko izračunajo z uporabo metode
tekoče izpostavljenosti, metode originalne izpostavljenosti, SM ali IMM, ne
glede na metodo, ki je izbrana za obravnavo izvedenih finančnih instrumentov na
prostem trgu in poslov začasne prodaje oziroma odkupa, posojo oziroma izposojo
vrednostnih papirjev ali blaga ter poslov kreditiranja za povečanje trgovalnega
portfelja. Banka, ki uporablja pristop IRB, lahko pri izračunu kapitalske
zahteve za posle z dolgim rokom poravnave trajno uporablja uteži tveganja, ki
so predpisane v standardiziranem pristopu, ne glede na pomembnost takih
pozicij.
(8) Za metodo tekoče izpostavljenosti
in za metodo originalne izpostavljenosti mora banka zagotoviti, da je nominalni
(hipotetični) znesek, ki bo upoštevan, primerno merilo tveganja
pogodbe/instrumenta. Če na primer pogodba določa multiplikacijo denarnih tokov,
se mora nominalni oziroma hipotetični znesek za ta namen prilagoditi tako, da
upošteva učinke multiplikacije na strukturo tveganja te pogodbe/instrumenta.
5.3.2. Metoda tekoče
izpostavljenosti
48. člen
(Izračun vrednosti izpostavljenosti z
metodo tekoče izpostavljenosti)
Vrednost izpostavljenosti za finančne
instrumente iz Priloge I tega sklepa se v skladu z metodo tekoče izpostavljenosti
izračuna na naslednji način:
(a)    izračunajo se nadomestitveni stroški za vse pogodbe s pozitivno
vrednostjo, tako da se vse pogodbe prevrednotijo z uporabo tekočih cen na
trenutne tržne vrednosti; za pogodbe z negativno vrednostjo je trenutna
izpostavljenost enaka nič;
(b)    izračuna se potencialna bodoča kreditna izpostavljenost za
preostali čas do zapadlosti pogodbe, tako da se nominalne vrednosti ali
vrednosti osnovnih finančnih instrumentov pomnožijo s konverzijskimi faktorji
iz Tabele 7; vrednost potencialne bodoče kreditne izpostavljenosti se ne izračuna
pri »drseči/drseči« enovalutni obrestni zamenjavi, za katero se izračuna le trenutna
nadomestitvena vrednost; pogodbe, ki ne spadajo v eno izmed petih kategorij iz
Tabele 7 se obravnavajo kakor izvedeni finančni instrumenti na blago, razen
plemenitih kovin; pri pogodbah, pri katerih se glavnica večkrat zamenja, se
odstotki iz Tabele 7 pomnožijo s številom preostalih plačil, ki jih je v skladu
s pogodbo še treba opraviti; pri pogodbah, ki so namenjene poravnavanju zapadlih
zneskov po določenih plačilnih datumih in pri katerih so pogoji ponovno
določeni tako, da je njihova tržna vrednost na te določene plačilne datume
»nič«, je preostala zapadlost enaka času do naslednje ponovne določitev
pogojev; pri pogodbah na obrestno mero, ki izpolnjujejo ta merila in pri
katerih je preostala zapadlost daljša od enega leta, odstotek ne sme biti nižji
od 0,5%.
Tabela 7:
Konverzijski faktorji za izračun potencialne bodoče kreditne izpostavljenosti


Preostala zapadlost

Izvedeni finančni instrumenti na obrestno mero

Izvedeni finančni instrumenti na tujo valuto in zlato

Izvedeni finančni instrumenti na lastniške finančne
  instrumente

Izvedeni finančni instrumenti na plemenite kovine, razen
  zlata

Izvedeni finančni instrumenti na blago, razen plemenitih
  kovin


(1)

(2)

(3)

(4)

(5)

(6)


Eno leto ali manj

0%

1%

6%

7%

10%


Več kot 1 leto in
  manj kot 5 let

0,5%

5%

8%

7%

12%


5 let ali več

1,5%

7,5%

10%

8%

15%


Pri izračunu potencialne bodoče kreditne
izpostavljenosti za zamenjave celotnega donosa in kreditne zamenjave se nominalni
znesek instrumenta pomnoži z naslednjimi odstotki:
-     če je
referenčna obveznost taka, da bi se neposredna izpostavljenost banke v tej
obveznosti obravnavala kot postavka kvalificiranih izdajateljev iz 28., 29. in 30. člena tega sklepa, se uporabi 5%;
-     če je
referenčna obveznost taka, da se neposredna izpostavljenost banke v tej
obveznosti ne bi obravnavala kot postavka kvalificiranih izdajateljev iz 28., 29. in 30. člena tega sklepa, se uporabi 10%;
-     v primeru
kreditne zamenjave pa banka, katere izpostavljenost, ki izhaja iz te zamenjave,
predstavlja dolgo pozicijo v osnovnem instrumentu, lahko za izračun potencialne
bodoče kreditne izpostavljenosti uporabi 0%, razen če kreditna zamenjava
preneha veljati v primeru nesolventnosti osebe, katere izpostavljenost, ki
izhaja iz kreditne zamenjave, predstavlja kratko pozicijo v osnovnem
instrumentu, čeprav osnovni instrument ni v neplačilu. Če osnovni instrument
kreditne zamenjave ni v položaju neplačila, lahko banka za vrednost potencialne
bodoče kreditne izpostavljenosti upošteva znesek premij, ki jih še ni prejela
od osebe, ki je nasprotna stranka v poslu.
Če kreditni izvedeni finančni instrument
zagotavlja zavarovanje za "n-to neplačilo" izmed več osnovnih
obveznosti, se uporabi tisti odstotek iz prve do tretje alineje prejšnjega
odstavka, ki se povezuje z obveznostjo z n-to najnižjo kreditno
kvaliteto; ta pa se določi tako, da se ugotovi, ali bi bila ta obveznost, če bi
banka imela neposredno izpostavljenost v tem osnovnem instrumentu, postavka
kvalificiranega izdajatelja v skladu z 28., 29. in 30. členom tega sklepa.
(c)    vrednost izpostavljenosti je vsota nadomestitvenih stroškov in
potencialne bodoče kreditne izpostavljenosti.
5.3.3. Metoda originalne
izpostavljenosti
49. člen
(Izračun vrednosti izpostavljenosti z
metodo originalne izpostavljenosti)
Vrednost izpostavljenosti za finančne
instrumente iz Priloge I tega sklepa se v skladu z metodo originalne izpostavljenosti
izračuna na naslednji način:
(a)    nominalni zneski vsakega finančnega instrumenta se pomnožijo s
konverzijskimi faktorji iz Tabele 8 tega člena; pri izvedenih finančnih
instrumentih na obrestno mero lahko banka za namen Tabele 8 tega člena izbere
bodisi preostalo zapadlost bodisi originalno zapadlost;
Tabela 8: Konverzijski faktorji za
izračun originalne izpostavljenosti


     


Originalna zapadlost

Izvedeni finančni
instrumenti na obrestno mero

Izvedeni finančni instrumenti na tuje valute in zlato


(1)

(2)

(3)


Eno leto ali manj 

0,5%

2%


Več kot 1 leto do
  vključno 2 let

1%

5%


Povečanje
  konverzijskega faktorja za vsako dodatno leto

1%

3%


(b)    tako izračunana originalna izpostavljenost je vrednost
izpostavljenosti.
5.3.4. 5.3.4. SM (standardizirana
metoda)
50. člen
(Izračun vrednosti izpostavljenosti s SM)
(1) SM se
lahko uporablja samo za izvedene finančne instrumente, s katerimi se trguje na
prostem trgu (OTC) in za posle z dolgim rokom poravnave. Vrednost
izpostavljenosti se izračuna ločeno za vsak niz pobotov. Vrednost izpostavljenosti
se izračuna tako, da se odšteje vrednost zavarovanja, kot sledi:
vrednost
izpostavljenosti = ,
kjer je:

Simboli v formulah imajo naslednji pomen:
β =          1,4;
CMV
=   tekoča tržna vrednost portfelja poslov v nizu pobotov z nasprotno stranko,
brez odbitka vrednosti zavarovanja s premoženjem;
CMV i =  tekoča tržna vrednost
posla i;
i =           indeks, ki označuje posel;
CMC =   tekoča tržna vrednost zavarovanja s
premoženjem, dodeljenega nizu pobotov;
CMCl =   tekoča tržna vrednost
zavarovanja s premoženjem l;
l =           indeks, ki označuje zavarovanje
s premoženjem;
j
=           indeks, ki označuje kategorijo niza varovanj; ti nizi varovanj
ustrezajo dejavnikom tveganja, za katere se tveganosti pozicij z nasprotnimi
predznaki lahko izravnajo, da se dobi neto tveganost pozicije, na kateri potem
temelji mera izpostavljenosti;
RPTij =    tveganost pozicij iz posla i glede na niz
varovanja j;
RPClj =   tveganost pozicije iz
zavarovanja s premoženjem l glede na niz varovanja j;
CCRMj =    multiplikator CCR iz
Tabele 10 52. člena tega sklepa za niz varovanja j;
Zavarovanje s premoženjem, prejeto od
nasprotne stranke, ima pozitiven predznak in zavarovanje s premoženjem, dano
nasprotni stranki, ima negativen predznak. V okviru metode SM se priznavajo zavarovanja
iz 13. člena sklepa o kreditnih zavarovanjih ter četrtega odstavka
46. člena tega sklepa.
(2) Če posel z izvedenim finančnim
instrumentom z linearnim profilom tveganja, s katerim se trguje na prostem trgu
(OTC), predvideva izmenjavo finančnega instrumenta za plačilo, se plačilni del
obravnava kot plačilna stran. Transakcije, ki predvidevajo menjavo plačila za
plačilo, so sestavljene iz dveh plačilnih strani. Plačilni strani sta
sestavljeni iz bruto plačil, dogovorjenih v pogodbi, vključno z nominalnim zneskom
transakcije. Za namene izračunov poslov po SM lahko banka zanemari tveganje obrestne
mere iz plačilnih strani s preostalo zapadlostjo manj kakor eno leto. Banka
lahko obravnava transakcije, ki jih sestavljata dve plačilni strani, ki sta
izraženi v isti valuti, kot en sam agregiran posel (kot na primer zamenjave
obrestnih mer). Obravnava, ki velja za plačilne strani, se uporablja za
agregirani posel.
(3) Transakcije z linearnim profilom
tveganja, pri katerih so osnovni finančni instrumenti lastniški finančni
instrumenti (vključno z delniškimi indeksi), zlato, druge plemenite kovine ali
drugo blago, se povezujejo s tveganostjo pozicij v ustreznem lastniškem
finančnem instrumentu (vključno z delniškim indeksi) ali blagu in s tveganostjo
pozicij iz naslova obrestne mere za plačilno stran. Če je plačilna stran
izražena v tuji valuti, se poleg tega povezuje še s tveganostjo pozicije v
ustrezni valuti.
(4) Transakcije z linearnim profilom
tveganja, pri katerih je osnovni finančni instrument dolžniški finančni
instrument, se povezujejo s tveganostjo pozicije iz naslova obrestne mere za
dolžniški finančni instrument in s tveganostjo pozicije iz naslova obrestne
mere za plačilno stran. Transakcije z linearnim profilom tveganja, ki
predvidevajo menjavo plačila za plačilo, vključno s terminskimi posli na tujo
valuto, se povezujejo s tveganostjo pozicije iz naslova obrestne mere za vsako
plačilno stran. Če je osnovni dolžniški finančni instrument izražen v tuji
valuti, se dolžniški finančni instrument povezuje s tveganostjo pozicije v tej
valuti. Če je plačilna stran nominirana v tuji valuti, se plačilna stran poleg
tega povezuje še s tveganostjo pozicije v tej valuti. Vrednost izpostavljenosti
zamenjave osnove v tuji valuti je enaka nič.
(5) Velikost tveganosti pozicije iz
transakcije z linearnim profilom tveganja je efektivna nominalna vrednost
(tržna vrednost, pomnožena s količino) osnovnih finančnih instrumentov
(vključno z blagom), izražena v domači valuti banke, razen za dolžniške
finančne instrumente.
(6) Za dolžniške finančne instrumente
in za plačilne strani je velikost tveganosti pozicije enaka efektivni nominalni
vrednosti neplačanih bruto plačil (vključno z nominalnim zneskom), izražena v
domači valuti banke in pomnožena z modificiranim trajanjem dolžniškega
finančnega instrumenta oziroma plačilne strani.
(7) Velikost tveganosti pozicije iz
kreditne zamenjave je nominalna vrednost referenčnega dolžniškega finančnega
instrumenta, pomnožena s preostalo zapadlostjo kreditne zamenjave.
(8) Velikost tveganosti pozicije za
izvedene finančne instrumente z nelinearnim profilom tveganja, s katerimi se
trguje na prostem trgu (OTC), vključno z opcijami in opcijami na zamenjavo
obrestnih mer (swaptions), je enaka delta ekvivalentu efektivne
nominalne vrednosti osnovnega finančnega instrumenta v transakciji, razen če je
osnovni finančni instrumenti dolžniški finančni instrument.
51. člen
(Izračun tveganosti pozicije z uporabo SM)
(1) Velikost tveganosti pozicije za
izvedene finančne instrumente z nelinearnim profilom tveganja, s katerimi se
trguje na prostem trgu (OTC), vključno z opcijami in opcijami na zamenjavo
obrestnih mer (swaptions), pri katerih je osnova dolžniški finančni
instrument ali plačilna stran, je enaka delta ekvivalentu efektivne nominalne
vrednosti finančnega instrumenta ali plačilne strani, pomnožene z modificiranim
trajanjem dolžniškega finančnega instrumenta oziroma plačilne strani.
(2) Za določitev tveganosti pozicije
se zavarovanje s premoženjem, prejeto od nasprotne stranke, obravnava kot
terjatev do nasprotne stranke na podlagi pogodbe o izvedenem finančnem
instrumentu (dolga pozicija), ki zapade na današnji dan, medtem ko se dano
zavarovanje s premoženjem obravnava kot obveznost do nasprotne stranke (kratka
pozicija), ki zapade na današnji dan.
(3) Banka lahko uporabi naslednje
formule za določitev velikosti in predznaka tveganosti pozicije:
(a)    za vse finančne instrumente, razen za dolžniške finančne
instrumente:
-  efektivna nominalna vrednost ali
delta ekvivalent nominalne vrednosti =  
Simboli v formuli imajo naslednji pomen:
pref = cena osnovnega instrumenta,
izražena v referenčni valuti osnovnega instrumenta;
V
=   vrednost finančnega instrumenta (v primeru opcije: cena opcije; v primeru
transakcije z linearnim profilom tveganja: vrednost samega osnovnega
instrumenta);
p =    cena
osnovnega instrumenta, izražena v isti valuti kakor V;
(b)    za dolžniške instrumente in plačilne strani vseh transakcij:
- efektivna nominalna vrednost,
pomnožena z modificiranim trajanjem; ali
- delta ekvivalent v nominalni
vrednosti, pomnožen z modificiranim trajanjem = 
Simboli v formuli imajo naslednji pomen:
V
=   vrednost finančnega instrumenta (v primeru opcije: cena opcije; v primeru
transakcije z linearnim profilom tveganja: vrednost samega osnovnega
instrumenta oziroma plačilne strani);
r =     obrestna mera.
Če je V izražena v valuti, ki ni referenčna
valuta, potem mora biti vrednost izvedenega finančnega instrumenta konvertirana
v referenčno valuto tako, da se pomnoži z ustreznim menjalnim tečajem.
(4) Tveganosti pozicij se razvrščajo v
nize varovanj. Za vsak niz varovanja se izračuna absolutni znesek vsote tveganosti
pozicij, ki izhajajo iz niza. Vsota se imenuje »neto tveganost pozicije« in je
sestavni del formule iz prvega odstavka 50. člena tega sklepa:
neto
tveganost pozicije = 
(5) Za
tveganosti pozicij iz naslova obrestne mere za denarne depozite, prejete od
nasprotne stranke kot zavarovanje s premoženjem, za plačilne strani in za
osnovne dolžniške finančne instrumente, za katere se v skladu s Tabelo 1
28. člena tega sklepa uporablja utež 1,60% ali manj, obstaja šest nizov
varovanja za vsako valuto, navedenih v Tabeli 9 tega odstavka. Nizi varovanj so
opredeljeni s kombinacijo kriterijev »zapadlost« in »odražajoče obrestne mere«.
Tabela 9:
Kombinacije nizov varovanj


 

Obrestna mera, ki odraža državne obrestne mere

Obrestna mera, ki odraža
nedržavne obrestne mere


(1)

(2)

(3)


Zapadlost

Eno leto ali manj

Eno leto ali manj


Zapadlost

Več kot 1 leto do
  vključno 5 let

Več kot 1 leto do
  vključno 5 let


Zapadlost

Več kot 5 let

Več kot 5 let


(6) Za tveganost pozicije iz naslova
obrestne mere za osnovne dolžniške finančne instrumente ali plačilnih strani,
za katere je obrestna mera povezana z referenčno obrestno mero, ki predstavlja
splošno tržno raven obrestne mere, je preostala zapadlost čas trajanja do
naslednje prilagoditve obrestne mere. V vseh drugih primerih je preostala
zapadlost enaka obdobju do zapadlosti osnovnega dolžniškega finančnega
instrumenta, v primeru plačilne strani pa preostali čas trajanja transakcije.
(7) Za vsakega izdajatelja
referenčnega dolžniškega finančnega instrumenta, ki je osnova za kreditno
zamenjavo, obstaja en niz varovanj. Banka obravnava košarico kreditnih zamenjav
(credit default swaps) na podlagi n‑tega neplačila (nth to default)
na naslednji način:
(a)    velikost tveganosti pozicije za referenčni dolžniški finančni
instrument v košarici kreditnih zamenjav na podlagi n‑tega neplačila je
efektivna nominalna vrednost referenčnega dolžniškega instrumenta, pomnožena z
modificiranim trajanjem izvedenega finančnega instrumenta na podlagi n‑tega
neplačila glede na spremembo kreditnega razmika (credit spread)
referenčnega dolžniškega instrumenta;
(b)    za vsak referenčni dolžniški finančni instrument v košarici, ki je
osnova za dano kreditno zamenjavo na podlagi n‑tega neplačila, obstaja en niz
varovanj; tveganosti pozicije iz različnih kreditnih zamenjav na podlagi n‑tega
neplačila se ne vključijo v isti niz varovanj;
(c)    CCR multiplikator, ki se upošteva za vsak niz varovanj, oblikovan
za enega izmed referenčnih dolžniških instrumentov, ki predstavljajo osnovo za
kreditni izvedeni finančni instrument na podlagi n‑tega neplačila, je 0,3% za
referenčne dolžniške instrumente, ki imajo zunanjo bonitetno oceno priznane
ECAI, ki bi jim v skladu s sklepom o standardiziranem pristopu pripadala
stopnja kreditne kvalitete 1 do 3, in 0,6% za vse ostale dolžniške finančne
instrumente.
(8) Za tveganosti pozicij iz naslova
obrestne mere za denarne depozite, ki so dani nasprotni stranki kot zavarovanje
s premoženjem, če nasprotna stranka nima odprtih obveznosti z nizkim posebnim
tveganjem, in za osnovne dolžniške finančne instrumente, za katere se v skladu
s Tabelo 1 28. člena tega sklepa uporablja utež več kakor 1,60%, obstaja
en niz varovanj za vsakega izdajatelja. Kadar plačilna stran posnema tak
dolžniški finančni instrument, obstaja tudi en niz varovanj za vsakega
izdajatelja referenčnega dolžniškega finančnega instrumenta. Banka lahko
razvršča v isti niz varovanj tveganosti pozicij, ki nastanejo iz naslova
dolžniških finančnih instrumentov določenega izdajatelja, ali iz naslova
referenčnih dolžniških finančnih instrumentov istega izdajatelja, ki jih
posnemajo plačilne strani ali ki so osnova za kreditno zamenjavo.
52. člen
(Različni nizi varovanj pri uporabi SM)
(1) Osnovni finančni instrumenti, ki
niso dolžniški finančni instrumenti, se razvrščajo v isti niz varovanj le, če
so medsebojno enaki ali podobni. V vseh drugih primerih se razvrščajo v
različne nize varovanj. Podobnost instrumentov se ugotavlja na naslednji način:
(a)    lastniški finančni instrumenti so podobni, če imajo istega
izdajatelja; delniški indeks se obravnava kot poseben izdajatelj;
(b)    izvedeni finančni instrumenti na plemenite kovine so podobni, če se
nanašajo na isto kovino; indeks plemenitih kovin se obravnava kot posebna
plemenita kovina;
(c)    izvedeni finančni instrumenti na električno energijo so podobni, če
se pravice in obveznosti dobave po njih nanašajo na isti interval konice porabe
ali interval manjše porabe v katerem koli 24-urnem obdobju;
(d)    izvedeni finančni instrumenti na blago so podobni, če se nanašajo
na isto blago; indeks na blago se obravnava kot posebno blago.
(2) Multiplikatorji
CCR (v nadaljevanju: CCRM) za različne kategorije nizov varovanj so navedeni v
Tabeli 10 tega odstavka.
Tabela 10: CCRM


Kategorije nizov varovanj

CCRM


1. Obrestne mere

0,2%


2. Obrestne mere za
  tveganost pozicij za referenčni dolžniški finančni instrument, ki je osnova
  za kreditno zamenjavo in za katerega se v skladu s Tabelo 1 28. člena
  tega sklepa uporablja utež 1,60% ali manj.

0,3%


3. Obrestne mere za
  tveganost pozicij za dolžniški finančni instrument ali referenčni dolžniški
  finančni instrument, za katerega se v skladu s Tabelo 1 28. člena tega
  sklepa uporablja utež več kot 1,60%.

0,6%


4. Menjalni tečaji

2,5%


5. Električna
  energija

4,0%


6. Zlato

5,0%


7. Lastniški
  finančni instrument

7,0%


8. Plemenite kovine
  (razen zlata)

8,5%


9. Drugo blago
  (razen plemenitih kovin in električne energije)

10,0%


10. Finančni
  instrumenti, ki so osnovni izvedenim finančnim instrumentom, s katerimi se
  trguje na prostem trgu (OTC), ki ne spadajo v nobeno izmed kategorij od 1 do
  9.

10,0%


Finančni instrumenti, ki so osnovni
izvedenim finančnim instrumentom, s katerimi se trguje na prostem trgu (OTC),
iz točke 10 Tabele 10 tega odstavka, se razvrstijo v posebne ločene nize
varovanj za vsako kategorijo osnovnega instrumenta.
(3) Za transakcije z nelinearnim
profilom tveganja ali za plačilne strani in transakcije, v katerih so osnovni
finančni instrumenti dolžniški finančni instrumenti, za katere banka ne more
ugotoviti delte oziroma modificiranega trajanja z modelom za izračun kapitalske
zahteve za tržna tveganja, za katerega je banka pridobila ustrezno dovoljenje
Banke Slovenije, banka uporablja metodo tekoče izpostavljenosti. Pobot se ne
priznava. To pomeni, da se vrednost izpostavljenosti določi, kot da obstaja niz
pobotov, ki vsebuje samo posamezen posel.
(4) Banka mora imeti vzpostavljene
ustrezne postopke, da preveri, ali je posel, ki naj bi se vključil v niz
pobotov, vključen v prisilno izvršljiv dvostranski dogovor o pobotu, ki
izpolnjuje pogoje, določene v 70. členu tega sklepa.
(5) Banka, ki uporablja zavarovanje s
premoženjem za zmanjševanje CCR, mora imeti vzpostavljene ustrezne postopke, da
preveri, ali zavarovanje izpolnjuje zahteve sklepa o kreditnih zavarovanjih,
preden upošteva učinke tega zavarovanja v svojem izračunu.
5.3.5. Metoda notranjih modelov
(IMM)
5.3.5.1 Raven uporabe IMM
53. člen
(Splošno)
(1) Banka lahko IMM uporablja le, če
je pridobila ustrezno dovoljenje Banke Slovenije oziroma na podlagi odločitve
iz tretjega, četrtega in šestega odstavka 291. člena ZBan-1.
(2) Banka lahko IMM uporablja za
izračun vrednosti izpostavljenosti iz:
(a)    izvedenih finančnih instrumentov iz Priloge I tega sklepa in po
izbiri še iz poslov z dolgim rokom poravnave; ali
(b)    poslov začasne prodaje oziroma odkupa, posoje oziroma izposoje
vrednostnih papirjev ali blaga, poslov kreditiranja za povečanje trgovalnega
portfelja in po izbiri še iz poslov z dolgim rokom poravnave; ali
(c)    izvedenih finančnih instrumentov iz Priloge I tega sklepa, poslov
začasne prodaje oziroma odkupa, posoje oziroma izposoje vrednostnih papirjev
ali blaga, poslov kreditiranja za povečanje trgovalnega portfelja in po izbiri
še iz poslov z dolgim rokom poravnave.
(3) Ne glede na prvi odstavek
47. člena tega sklepa lahko banka iz uporabe IMM trajno izvzame tiste
izpostavljenosti, ki so glede na njihovo velikost in tveganje nepomembne.
54. člen
(Postopna uvedba IMM)
(1) Banka lahko IMM uvede postopoma po
različnih vrstah poslov le v skladu z dovoljenjem Banke Slovenije oziroma na
podlagi odločitve iz tretjega, četrtega in šestega odstavka 291. člena
ZBan-1.
(2) V obdobju postopnega uvajanja IMM
lahko banka za izračun vrednosti izpostavljenosti iz poslov, za katere v skladu
z dovoljenjem Banke Slovenije oziroma na podlagi odločitve iz tretjega,
četrtega in šestega odstavka 291. člena ZBan-1 še ne uporablja IMM,
uporablja metodo tekoče izpostavljenosti ali SM. V tem primeru banki tudi ni treba
uporabljati posebnega modela.
55. člen
(Kombinirana uporaba)
Če banka nima dovoljenja Banke Slovenije za
uporabo IMM za izračun vrednosti izpostavljenosti iz poslov z izvedenimi
finančnimi instrumenti, s katerimi se trguje na prostem trgu (OTC), in iz poslov
z dolgim rokom poravnave, mora uporabljati metodo tekoče izpostavljenosti ali
SM. Za te primere je mogoča tudi kombinirana uporaba metode tekoče
izpostavljenosti in SM, vendar le v okviru bančne skupine, ki uporablja IMM na
podlagi odločitve iz tretjega, četrtega in šestega odstavka 291. člena
ZBan-1, v okviru ene same banke pa je možna le, če je ta banka za namen
tretjega odstavka 52. člena tega sklepa dolžna uporabljati metodo tekoče
izpostavljenosti.
5.3.5.2 Dovoljenje za uporabo IMM
56. člen
(Pogoji in dokumentacija za izdajo
dovoljenja)
(1) Banka Slovenije izda dovoljenje za
uporabo IMM, če banka izpolnjuje naslednje pogoje:
(a)    izpolnjuje zahteve za pravilen izračun vrednosti izpostavljenosti
iz 59. in 60. člena tega sklepa;
(b)    izpolnjuje minimalne zahteve za model EPE iz 62. do 67. člena
tega sklepa;
(c)    izpolnjuje zahteve za ovrednotenje modelov EPE iz 68. člena
tega sklepa.
(2) Izpolnjevanje pogojev iz prvega
odstavka tega člena banka dokazuje s predložitvijo naslednje dokumentacije iz
Priloge VI v okviru zahteve za izdajo dovoljenja:
(a)    o vrstah poslov, za katere namerava uporabljati IMM (za posle iz
točk (a) ali (b) ali (c) drugega odstavka 53. člena tega sklepa), o
morebitnem načrtu postopne uvedbe IMM ter o osnovnih informacijah o notranjih
modelih;
(b)    o izpolnjevanju zahtev za pravilen izračun vrednosti
izpostavljenosti iz 59. in 60. člena tega sklepa;
(c)    o izpolnjevanju minimalnih zahtev za model EPE iz 62. do
67. člena tega sklepa;
(d)    o izpolnjevanju zahtev za ovrednotenje modela EPE iz 68. člena
tega sklepa.
(3) Banka mora pogoje iz prvega
odstavka tega člena izpolnjevati neprekinjeno, vseskozi od dne izdaje
dovoljenja Banke Slovenije za uporabo IMM. Če banka preneha izpolnjevati pogoje
iz prvega odstavka tega člena, mora Banki Slovenije predložiti časovni načrt
doseganja ponovne skladnosti z zahtevami tega sklepa ali dokazati, da učinek
neizpolnjevanja zahtev tega sklepa ni pomemben.
(4) Banka Slovenije v izreku odločbe o
izdaji dovoljenja za uporabo IMM izrecno določi, za katere vrste poslov lahko
banka uporablja IMM (za posle iz točk (a) ali (b) ali (c) drugega odstavka
53. člena tega sklepa) in ali lahko uporablja lastne ocene α. Če banka po
pridobitvi dovoljenja za uporabo IMM namerava uporabo te metode razširiti še na
druge vrste poslov ali jo zožiti tako, da nekaterih poslov ne bi več zajemala
oziroma ne namerava več uporabljati lastnih ocen α, mora vložiti zahtevo za spremembo
zadevnega dovoljenja.
(5) Banka Slovenije v izreku odločbe o
izdaji dovoljenja za uporabo IMM izrecno določi načrt postopne uvedbe IMM. V primeru
spremembe tega načrta mora banka vložiti zahtevo za spremembo zadevnega
dovoljenja.
(6) Natančnejša navodila za sestavo
zahteve za izdajo dovoljenja Banke Slovenije za uporabo IMM oziroma za sestavo
zahteve za spremembo tega dovoljenja so navedena v Prilogi VI tega sklepa.
(7) Določila prvega do šestega
odstavka tega člena se smiselno uporabljajo tudi, kadar nameravajo uporabljati
IMM v bančni skupini EU nadrejena banka in njene podrejene institucije ali
banka in druge institucije, ki so podrejene EU nadrejenemu finančnemu holdingu ali
EU nadrejenemu mešanemu finančnemu holdingu in na podlagi 291. člena
ZBan-1 skupaj vložijo zahtevo za izdajo dovoljenja za uporabo IMM.
(8) Banka Slovenije izda dovoljenje za
uporabo IMM za izračun vrednosti izpostavljenosti EU nadrejeni banki ali banki,
ki jo obvladuje EU nadrejen finančni holding ali EU nadrejeni mešani finančni
holding, na podlagi odločitve iz tretjega in četrtega odstavka 291. člena
ZBan-1.
(9) Banka Slovenije izda dovoljenje za
uporabo IMM podrejeni banki s sedežem v Republiki Sloveniji, ki je vložila zahtevo
za izdajo dovoljenja skupaj z EU nadrejeno banko ali banko, ki je podrejena EU
finančnemu holdingu ali EU mešanemu finančnemu holdingu, na podlagi odločitve
iz tretjega, četrtega in šestega odstavka 291. člena ZBan-1.
57. člen
(Odvzem dovoljenja)
(1) Banka Slovenije banki odvzame
dovoljenje za uporabo IMM:
(a)    če ravna v nasprotju z odredbo ali z odredbo z dodatnimi ukrepi, s
katero ji je bila naložena odprava kršitev pri izpolnjevanju pogojev iz prvega
odstavka 56. člena tega sklepa;
(b)    če huje krši pogoje iz prvega odstavka 56. člena tega sklepa;
(c)    če banka ravna v nasprotju z odredbo ali odredbo z dodatnimi
ukrepi, s katero je bila naložena odprava kršitev glede nenatančnosti izračuna
notranjih modelov;
(2) Banka Slovenije odvzame banki
dovoljenje za uporabo IMM v bančni skupini tudi na podlagi odločitve o odvzemu
dovoljenja za uporabo IMM v bančni skupini, pri čemer se smiselno upoštevajo
tretji, četrti in šesti odstavek 291. člena ZBan-1.
(3) Banka, ki ji je Banka Slovenije
odvzela dovoljenje za uporabo IMM, mora z dnem izdaje odločbe o odvzemu tega
dovoljenja za izračun vrednosti izpostavljenosti iz zadevnih poslov začeti
uporabljati metodo tekoče izpostavljenosti ali SM.
58. člen
(Dovoljenje za prehod iz IMM na metodo
tekoče izpostavljenosti ali na SM)
(1) Banka, ki uporablja IMM, lahko to
metodo nadomesti z metodo tekoče izpostavljenosti ali SM samo ob predhodni pridobitvi
dovoljenja Banke Slovenije. Šteje se, da z izdajo tega dovoljenja preneha
dovoljenje Banke Slovenije za uporabo IMM.
(2) Banka Slovenije dovoljenje iz
prvega odstavka tega člena izda, če banka izkaže utemeljen razlog za spremembo
metode.
(3) Navodila za sestavo zahteve za
izdajo dovoljenja iz prvega odstavka tega člena so navedena v Prilogi VII tega
sklepa.
5.3.5.3 Vrednost izpostavljenosti
59. člen
(Določanje vrednosti izpostavljenosti)
(1) Vrednost izpostavljenosti se meri
na ravni niza pobotov. Model mora podrobno določati porazdelitev napovedi sprememb
tržnih vrednosti niza pobotov, ki se lahko pripišejo spremembam tržnih
spremenljivk, kot so obrestne mere in devizni tečaji. Model mora nato
izračunati vrednost izpostavljenosti za niz pobotov na vsak prihodnji datum
glede na spremembe tržnih spremenljivk. Za nasprotne stranke, za katerih
izpostavljenosti so dogovorjena kritja (margined counterparties), lahko
model zajema tudi prihodnja gibanja vrednosti zavarovanja s premoženjem.
(2) Banka lahko vključi primerno
zavarovanje s finančnim premoženjem iz 13. člena sklepa o kreditnih
zavarovanjih ter četrtega odstavka 46. člena tega sklepa v svoje
napovedovalne porazdelitve sprememb tržnih vrednosti niza pobotov, če so za ta
zavarovanja s premoženjem izpolnjene zahteve glede količine, kakovosti in
podatkov za IMM.
(3) Vrednost izpostavljenosti se
izračuna kot zmnožek alfe (α) in efektivne pričakovane pozitivne
izpostavljenosti (efektivna EPE):
Vrednost
izpostavljenosti = α × efektivna EPE
Simboli v formuli imajo naslednji pomen:
α =    1,4; Banka Slovenije lahko odloči, da
se uporablja višja α;
efektivna
EPE =  cena pričakovane izpostavljenosti (EEt) kot povprečne
izpostavljenosti na prihodnji datum t, pri čemer je povprečje vzeto iz možnih
prihodnjih vrednosti ustreznih dejavnikov tržnega tveganja; notranji model
ocenjuje EE na časovni vrsti prihodnjih datumov t1, t2, t3…
(4) Efektivna EE se izračunava kot:
kjer je:
t0 =    tekoči datum;
efektivna EEt0 =  tekoča
izpostavljenost.
(5) Efektivna EPE je povprečje
efektivne EE v prvem letu prihodnje izpostavljenosti. Če vse pogodbe v nizu pobotov
zapadejo prej kakor v enem letu, je EPE povprečje pričakovane izpostavljenosti
do zapadlosti vseh pogodb v nizu pobotov. Efektivna EPE se izračuna kot tehtano
povprečje efektivne EE:
,
kjer:
uteži
∆tk =   k – tk-1 dopuščajo izračun prihodnjih
izpostavljenosti na datume, ki niso enakomerno časovno porazdeljeni.
(6) Velikosti EE ali konične
izpostavljenosti se izračunajo na podlagi porazdelitve izpostavljenosti, ki
upošteva morebitne nenormalnosti v porazdelitvi izpostavljenosti.
(7) Banka lahko za določanje vrednosti
izpostavljenosti do vsake nasprotne stranke uporabi mero, ki je bolj konzervativna,
kot je zmnožek α in efektivne EPE iz tretjega odstavka tega člena.
60. člen
(Uporaba lastne ocene α)
(1) Ne glede na tretji odstavek 59. člena
tega sklepa banka lahko uporablja lastne ocene α, pri čemer α ne sme biti nižja
od 1,2. Pri tem se α izračuna kot razmerje med notranjim kapitalom, ki izhaja
iz popolne simulacije izpostavljenosti CCR vseh nasprotnih strank (števec), in
notranjim kapitalom, izračunanim na podlagi EPE (imenovalec). EPE v imenovalcu
se šteje kot določen neplačan znesek dolga. Banka mora dokazati, da njene
lastne ocene α v števcu zajemajo pomembne vire stohastične odvisnosti
razporeditve tržnih vrednosti transakcij ali portfeljev transakcij do vseh
nasprotnih strank. Lastne ocene α morajo upoštevati razdrobljenost portfeljev.
(2) Banka mora zagotoviti, da se
števec in imenovalec za α izračunata dosledno glede na metodologijo modela,
specifikacije parametrov in sestavo portfelja. Uporabljeni pristop za izračun α
mora temeljiti na pristopu banke glede notranjega kapitala, mora biti
dokumentiran in mora biti predmet neodvisnega ovrednotenja. Poleg tega mora
banka preverjati lastne ocene α vsaj vsako četrtletje oziroma pogosteje, če se
sestava portfelja spreminja. Banka mora ocenjevati tudi tveganje, ki izhaja iz
modela.
(3) Kjer je to primerno, morajo biti
nestanovitnosti in korelacije dejavnikov tržnega tveganja, uporabljene v skupni
simulaciji tržnega in kreditnega tveganja, pogojene z dejavnikom kreditnega
tveganja, da bi prikazale potencialna povečanja nestanovitnosti ali korelacije
v obdobju gospodarske recesije.
(4) Če se za niz pobotov uporablja
dogovor o kritju, banka uporabi eno od naslednjih meril EPE:
(a)    efektivna EPE brez upoštevanja dogovora o kritju;
(b)    prag, določen v dogovoru o kritju, če je pozitiven, povečan za
pribitek, ki prikazuje potencialno povečanje izpostavljenosti v obdobju kritja
za tveganje; pribitek se izračuna kot pričakovano povečanje izpostavljenosti v
nizu pobotov, začenši s tekočo izpostavljenostjo nič v obdobju kritja za
tveganje; za obdobje kritja za tveganja, ki se uporablja za ta namen, je
določen prag petih delovnih dni za nize pobotov, sestavljenih samo iz
transakcij začasne prodaje oziroma odkupa ali transakcij, ki so jim podobne, za
katere se dnevno oblikuje kritje in se dnevno vrednotijo na podlagi tekočih
tržnih cen; za vse druge nize pobotov pa je prag deset delovnih dni;
(c)    če notranji model pri ocenjevanju EE zajame učinke kritja, lahko
banka EE, izračunan z modelom, uporablja v enačbi iz četrtega odstavka
59. člena tega sklepa.
5.3.5.4 Minimalne zahteve za model EPE
61. člen
(Zahteve za model EPE)
Model EPE banke mora izpolnjevati zahteve
iz 62. do 67. člena tega sklepa.
62. člen
(Upravljanje CCR)
(1) Banka mora vzpostaviti kontrolno
enoto, ki je pristojna za oblikovanje in izvajanje njenega sistema upravljanja
CCR, vključno z začetnim in sprotnim ovrednotenjem modela. Ta enota mora
kontrolirati celovitost vhodnih podatkov ter izdelovati in analizirati poročila
o rezultatih modela. Ta enota mora ocenjevati tudi odnos med merami
izpostavljenosti tveganjem ter kreditnimi in trgovalnimi limiti.
Kontrola enota mora biti samostojna in
neodvisna od trgovalnih enot. Enota mora imeti primerno usposobljeno osebje in
mora poročati neposredno višjemu vodstvu banke. Delo te enote mora biti tesno
vključeno v procese vsakodnevnega upravljanja s kreditnimi tveganji banke.
Njeni rezultati morajo biti sestavni del procesa načrtovanja, spremljanja in
obvladovanja kreditnega tveganja in celotnega profila tveganosti banke.
(2) Banka mora imeti politike, procese
in sisteme upravljanja CCR, ki so zanesljivi in se izvajajo celovito. Zanesljiv
okvir upravljanja CCR mora vključevati določitev sprejemljivega obsega CCR, odkrivanje,
merjenje, obvladovanje in notranje poročanje o CCR.
(3) Politike banke za upravljanje s
tveganji morajo vključevati tržna, likvidnostna, pravna in operativna tveganja,
ki jih je mogoče povezati s CCR. Banka ne sme sklepati transakcij z nasprotno
stranko, če predhodno ne preveri njene kreditne sposobnosti. Nadalje mora
upoštevati tudi kreditno tveganje ob poravnavi in pred poravnavo. Ta tveganja
se upravljajo čim bolj celovito na ravni nasprotne stranke (s seštevanjem
izpostavljenosti CCR z drugimi kreditnimi izpostavljenostmi) in na ravni
celotne banke.
(4) Uprava banke ter višje vodstvo
mora biti aktivno vključeno v sistem upravljanje CCR in ga obravnavati kot
pomemben vidik poslovanja, kateremu je treba nameniti precejšnja sredstva.
Višje vodstvo se mora zavedati omejitev in predpostavk, uporabljenih v modelu,
ter vpliva, ki ga lahko imajo na zanesljivost dobljenih podatkov. Poleg tega
mora višje vodstvo upoštevati tudi negotovost tržnega okolja ter operativne
zahteve za uporabo modela, pri čemer se mora zavedati, kako se vse to odraža v
modelu.
(5) Dnevna poročila o izpostavljenosti
banke CCR mora pregledovati vodstvo, ki ima dovolj pooblastil, da zniža limite
posameznim osebam, ki odobravajo kredite ali trgujejo, in s tem znižajo skupno
izpostavljenost CCR.
(6) Notranji kreditni in trgovalni
limiti morajo biti sestavni del sistema upravljanja CCR. Kreditni in trgovalni
limiti so povezani z modelom merjenja tveganja banke na način, ki je vseskozi
dosleden in ga osebe, ki odobravajo kredite in trgujejo, ter višje vodstvo
dobro razumejo.
(7) Merjenje CCR banke mora
vključevati merjenje dnevne in meddnevne uporabe kreditnih linij. Banka mora
meriti tekoče izpostavljenosti z upoštevanjem in brez upoštevanja zavarovanja s
premoženjem. Banka mora na ravni portfelja in na ravni nasprotne stranke
izračunati in spremljati konično izpostavljenost ali potencialno prihodnjo
izpostavljenost (v nadaljevanju: PFE) v intervalu zaupanja, ki ga sama izbere.
Banka mora upoštevati velike pozicije ali koncentracije pozicij, ki jih ima po
skupinah povezanih nasprotnih strank, po gospodarskih panogah, po trgih itd.
(8) Banka mora imeti vzpostavljen
utečen in natančen program testiranja izjemnih situacij kot dodatek k analizi
CCR na podlagi vsakodnevnih rezultatov modela. Višje vodstvo mora redno
pregledovati rezultate testiranja izjemnih situacij, ki se morajo odražati v
politikah CCR in v limitih, ki jih določita vodstvo in uprava. Če testiranje
izjemnih situacij pokaže posebno ranljivost v določenih okoliščinah, mora banka
takoj sprejeti ustrezne ukrepe.
63. člen
(Dokumentiranosti in kontrola CCR)
(1) Banka mora imeti utečene postopke
za zagotavljanje skladnosti delovanja sistema za upravljanje CCR z dokumentiranimi
politikami, kontrolami in postopki. Sistem upravljanja CCR banke mora biti
natančno dokumentiran in mora zagotavljati razlago empiričnih tehnik, ki se
uporabljajo za merjenje CCR.
(2) Sistem upravljanja CCR mora biti
predmet neodvisnega pregleda, ki ga opravi služba notranje revizije. Ta pregled
vključuje delovanje trgovalnih enot in neodvisne enote za kontrolo CCR. Pregled
celotnega procesa upravljanja CCR mora potekati redno in mora vključevati
najmanj:
(a)    primernost dokumentacije sistema upravljanja CCR,
(b)    organizacijo kontrolne enote CCR,
(c)    vključevanje ukrepov za obvladovanje CCR v dnevno upravljanje s
tveganji,
(d)    proces odobritve modelov za ocenjevanje tveganj in sisteme vrednotenja,
ki jih uporabljajo zaposleni v trgovalni enoti in zaledni službi,
(e)    ovrednotenje vsake pomembne spremembe v procesu merjenja CCR,
(f)    
obseg CCR, ki ga zajema model,
(g)    celovitost sistema obveščanja vodstva,
(h)    natančnost in popolnost podatkov o CCR,
(i)    
preverjanje doslednosti, pravočasnosti in
zanesljivosti virov podatkov, na katerih temeljijo notranji modeli, vključno z
neodvisnostjo takih virov podatkov,
(j)    
natančnost in ustreznost predpostavk v zvezi z
nestanovitnostjo in korelacijo,
(k)    natančnost vrednotenja in izračunov pretvarjanja tveganja,
(l)    
preverjanje natančnosti modela s pogostim
testiranjem za nazaj.
64. člen
(Test uporabnosti)
(1) Porazdelitev izpostavljenosti,
oblikovane z modelom in ki se uporablja za izračun efektivne EPE, mora biti
vključena v vsakodnevni proces upravljanja CCR banke. Rezultati modela imajo
ključno vlogo pri odobravanju kreditov, upravljanju CCR, razporeditvi
notranjega kapitala in upravljanju banke.
(2) Banka mora voditi evidenco o
uporabi modelov, ki oblikujejo porazdelitev izpostavljenosti do CCR. Tako banka
dokaže, da je vsaj eno leto pred pridobitvijo ustreznega dovoljenja Banke
Slovenije za uporabo IMM uporabljala model, ki izpolnjuje minimalne zahteve za
izračun porazdelitve izpostavljenosti, na kateri temelji izračun EPE.
(3) Model, ki se uporablja za
oblikovanje porazdelitve izpostavljenosti CCR, mora biti del okvira upravljanja
CCR, ki vključuje določitev sprejemljivega obsega CCR, odkrivanje, merjenje,
obvladovanje in notranje poročanje o CCR. Ta okvir mora vključevati merjenje
uporabe kreditnih linij (seštevanje izpostavljenosti CCR z drugimi kreditnimi
izpostavljenostmi) in razporejanje notranjega kapitala. Poleg EPE mora banka
meriti in upravljati tekoče izpostavljenosti. Če je primerno, mora banka meriti
tekoče izpostavljenosti z upoštevanjem in brez upoštevanja zavarovanja s
premoženjem. Test uporabnosti je izpolnjen, če banka uporablja druge mere CCR,
kot sta konična izpostavljenost ali potencialna prihodnja izpostavljenost
(PFE), na podlagi porazdelitve izpostavljenosti, ki je oblikovana z istim
modelom kot izračun EPE.
(4) Banka mora imeti sistemsko
zmogljivost za dnevno ocenjevanje EE, razen če dokaže, da njene izpostavljenosti
do CCR upravičujejo manj pogosto izračunavanje. Banka mora izračunavati EE po
časovnem načrtu napovedovalnih obdobij, ki primerno prikazujejo časovno
strukturo prihodnjih denarnih tokov in zapadlosti pogodb ter na način, ki je
skladen s pomembnostjo in sestavo izpostavljenosti.
(5) Izpostavljenost se meri, spremlja
in kontrolira do zapadlosti vseh pogodb v nizu pobotov (ne samo v enem letu).
Banka mora imeti vzpostavljene postopke za ugotavljanje in kontrolo tveganj do
nasprotnih strank, če je izpostavljenost daljša od enega leta. Napovedano
povečanje izpostavljenosti je podatek, ki se mora upoštevati v modelu notranjega
kapitala banke.
65. člen
(Testiranje izjemnih situacij)
(1) Banka mora vzpostaviti zanesljive
procese za testiranje izjemnih situacij, ki se uporabljajo pri interni oceni
ustreznosti višine kapitalske zahteve za CCR. Banka mora izračune izjemnih
situacij primerjati z izračuni EPE in jih obravnavati v okviru procesa
ocenjevanja ustreznega notranjega kapitala (ICAAP).Testiranje izjemnih situacij
vključuje tudi ugotavljanje morebitnih dogodkov ali prihodnjih sprememb v
gospodarskem okolju, ki bi lahko neugodno vplivale na kreditne izpostavljenosti
banke, ter presojo zmožnosti banke, da vzdrži take spremembe.
(2) Banka mora opraviti test izjemnih
situacij za svoje izpostavljenosti CCR, vključno z vzajemnim testiranjem dejavnikov
tržnega in kreditnega tveganja. Testi izjemnih situacij za CCR morajo
upoštevati tveganje koncentracije (do ene same nasprotne stranke ali do skupin
nasprotnih strank), tveganje korelacije med tržnim in kreditnim tveganjem ter
tveganje, da bi zaprtje pozicij do nasprotne stranke lahko povzročilo premik na
trgu. Tako testiranje izjemnih situacij upošteva tudi vpliv na lastne pozicije
banke, ki ga imajo taki premiki na trgu, in mora vključiti tak vpliv v svojo
oceno CCR.
66. člen
(Upoštevanje tveganja zaradi neugodnih
gibanj)
(1) Banka mora primerno upoštevati
izpostavljenosti, ki povzročajo veliko stopnjo splošnega tveganja zaradi neugodnih
gibanj.
(2) Banka mora imeti vzpostavljene
postopke za ugotavljanje, spremljanje in kontrolo primerov posebnega tveganja
zaradi neugodnih gibanj, ki nastopi s sklenitvijo posla in se nadaljuje prek
celotnega trajanja posla.
67. člen
(Celovitost procesa modeliranja)
(1) Model mora odražati pogoje in
lastnosti transakcije pravočasno, celovito in na konzervativen način. Ti pogoji
vključujejo najmanj pogodbene nominalne vrednosti, zapadlost, referenčna
sredstva, dogovore o kritju in dogovore o pobotu. Pogoji in lastnosti
transakcije se hranijo v bazi podatkov, ki se formalno in redno revidira.
Proces za priznavanje dogovorov o pobotu zahteva potrditev osebja, usposobljenega
za potrditev prisilne izvršljivosti pobota. Neodvisna enota pa mora zagotoviti
vnos v bazo podatkov. Prenos pogojev in lastnosti transakcije v model mora biti
predmet pregleda, ki ga opravi služba notranje revizije. Med modelom in sistemi
baz izvornih podatkov morajo biti vzpostavljeni formalni procesi usklajevanja
za sprotno preverjanje, ali so pogoji in lastnosti transakcije pravilno ali
vsaj konzervativno izraženi v modelu EPE.
(2) Model mora uporabljati tekoče
tržne podatke za izračun tekočih izpostavljenosti. Za ocenjevanje
nestanovitnosti in korelacij na podlagi preteklih podatkov mora biti obdobje
uporabljenega predhodnega opazovanja podatkov dolgo vsaj tri leta. Podatki se
posodabljajo vsako četrtletje ali pogosteje, če so razpoložljivi ustrezni
podatki. Podatki morajo obsegati celoten spekter gospodarskih razmer, kot na
primer celoten poslovni cikel. Enota, ki je neodvisna od poslovnega dela banke,
mora preverjati cene, ki jih je pridobila. Podatki morajo biti pridobljeni
neodvisno od poslovnega dela banke, morajo biti pravočasno in celovito vneseni
v model in vzdrževani v bazi podatkov. Banka mora imeti tudi dobro razvit
proces za preverjanje kvalitete podatkov, s katerim je mogoče odstraniti
napačne podatke in/ali anomalije v podatkih. Če se v model vključujejo
približki (proxes) tržnih podatkov, vključujoč nove produkte, za katere
morda niso na voljo podatki za tri pretekla leta, mora imeti banka ustrezne
politike za pridobitev primernih približkov podatkov. Banka mora empirično
dokazati, da uporabljeni približki tržnih podatkov odražajo tveganje, ki izhaja
iz neugodnih gibanj na trgu na konzervativen način. Če model upošteva učinke
zavarovanja s premoženjem v spremembah tržne vrednosti niza pobotov, mora banka
zagotoviti primerne pretekle podatke za modeliranje nestanovitnosti zavarovanja
s premoženjem.
(3) Model mora biti predmet procesa
ovrednotenja. Proces mora biti jasno dokumentiran v politikah in postopkih
banke. Proces ovrednotenja mora vključevati vrsto testov, s katerimi se
preverja celovitost modela, in pogoje, pod katerimi so predpostavke kršene, kar
bi lahko povzročilo podcenjevanje vrednosti EPE. Proces ovrednotenja mora
vključevati tudi pregled razumljivosti modela.
(4) Banka mora spremljati tveganja, ki
izhajajo iz tržnih pogojev, in imeti vzpostavljene procese za prilagajanje
svojih ocen EPE, kadar postanejo ta tveganja pomembna. To vključuje naslednje:
(a)    banka mora ugotavljati in upravljati izpostavljenosti posebnemu
tveganju zaradi neugodnih gibanj;
(b)    banka mora za izpostavljenosti s povečanim profilom tveganja po
enem letu redno primerjati oceno modela EPE za eno leto z modelom EPE za
celotno trajanje izpostavljenosti;
(c)    banka mora za izpostavljenosti s preostalo zapadlostjo manj kot eno
leto redno primerjati stroške nadomestitve (tekoča izpostavljenost) in
realizirani profil izpostavljenosti in/ali mora hraniti podatke, ki omogočajo
tako primerjavo.
(5) Banka mora imeti vzpostavljene
postopke za preverjanje, ali je transakcija, preden je vključena v niz pobotov,
krita s prisilno izvršljivim dvostranskim dogovorom o pobotu, ki izpolnjuje
zahteve iz 69. do 73. člena tega sklepa.
(6) Banka, ki uporablja zavarovanje s
premoženjem za zmanjševanje CCR, mora imeti vzpostavljene postopke za
preverjanje, ali zavarovanje s premoženjem, preden ga upošteva v svojih
izračunih, ustreza zahtevam sklepa, ki ureja kreditna zavarovanja.
5.3.5.5 Zahteve za ovrednotenje modelov EPE
68. člen
(Splošno)
Ovrednotenje modela EPE banke mora
izpolnjevati naslednje zahteve:
(a)    model mora biti kvalitativno ovrednoten v skladu s 84. do 87. in 89. do 91. členom tega sklepa;
(b)    obrestne mere, menjalni tečaji, cene lastniških finančnih instrumentov,
cene blaga in drugi dejavniki tržnih tveganj se napovedujejo za dolga časovna
obdobja za merjenje izpostavljenosti CCR; učinkovitost modela za napovedovanje
dejavnikov tržnih tveganj se mora ovrednotiti skozi daljše časovno obdobje;
(c)    modeli za ocenjevanje tveganja, ki se uporabljajo za izračun
izpostavljenosti CCR za dani scenarij potencialnih izjemnih situacij,
povzročenih z dejavniki tržnih tveganj, morajo biti testirani v okviru procesa
ovrednotenja modela; modeli za ocenjevanje tveganosti opcije morajo upoštevati
nelinearnost vrednosti opcije glede na dejavnike tržnih tveganj;
(d)    model EPE mora zajemati informacije, specifične za posamezno
transakcijo/posel, da izpostavljenosti združi na ravni niza pobotov; banka mora
preveriti, ali so transakcije razvrščene v ustrezen niz pobotov znotraj modela;
(e)    model EPE mora vključevati tudi informacije, specifične za
posamezen posel, da zajame učinke kritja; upoštevati mora tekočo vrednost
kritja in kritje, ki bo izmenjano med nasprotnima strankama v prihodnosti; tak
model mora upoštevati naravo dogovorov o kritju (enostranskih ali dvostranskih),
pogostost pozivov k doplačilu kritja, tveganje obdobja kritja, najnižji prag
nepokrite izpostavljenosti, ki ga je banka pripravljena sprejeti, in najnižji
znesek prenosa; tak model mora bodisi izračunati spremembe tekočih tržnih
vrednosti danega zavarovanja s premoženjem ali določiti te spremembe v skladu s
sklepom o kreditnih zavarovanjih;
(f)    
statično testiranje za nazaj na podlagi
reprezentativnih portfeljev nasprotnih strank je sestavni del procesa ovrednotenja
modela; banka mora redno izvajati testiranje za nazaj na več reprezentativnih
portfeljih nasprotnih strank (dejansko ali hipotetično); ti reprezentativni
portfelji morajo biti izbrani glede na njihovo občutljivost na pomembne
dejavnike tveganja in korelacije, katerim je banka izpostavljena.
5.3.6 Pogodbeno pobotanje (pogodbe o
novaciji in pogodbe o pobotu)
5.3.6.1 Vrste možnega pogodbenega pobotanja
69. člen
(Splošno)
(1) Za namen 69. do 73. člena
tega sklepa veljata naslednji opredelitvi pojmov:
(a)    "nasprotna stranka" je fizična ali pravna oseba, ki lahko
sklene pogodbo o pobotu;
(b)    "pogodba o pobotu med različnimi kategorijami produktov"
je pisna dvostranska pogodba med banko in nasprotno stranko, ki vzpostavi eno
pravno obveznost, s katero so zajete vse vključene dvostranske okvirne pogodbe
in transakcije, ki spadajo v različne kategorije produktov.
(2) Za pobot med različnimi
kategorijami produktov se kot različne kategorije produktov štejejo:
(a)    posli začasne prodaje oziroma odkupa, posoje oziroma izposoje
vrednostnih papirjev ali blaga,
(b)    posli kreditiranja za povečanje trgovalnega portfelja,
(c)    instrumenti, našteti v Prilogi I tega sklepa.
(3) Banka lahko za namen zmanjšanja
tveganja upošteva naslednje vrste pogodbenega pobotanja:
(a)    dvostranske pogodbe o novaciji med banko in nasprotno stranko, po
kateri se obstoječe vzajemne terjatve in obveznosti, ki so predmet pogodbe o
novaciji, avtomatično spremenijo na način, da med pogodbenima strankama nastane
le ena zavezujoča obveznost oziroma terjatev in z nastankom te vse prejšnje
obveznosti in terjatve ugasnejo;
(b)    dvostranske pogodbe o pobotanju med banko in nasprotno stranko;
(c)    pogodbe o pobotu med različnimi kategorijami produktov za banke, če
je banka pridobila dovoljenje Banke Slovenije za uporabo IMM za transakcije, za
katere se navedena metoda lahko uporablja; pobot med transakcijami, ki jih
sklenejo osebe, ki so povezane na način, določen s 56. členom referenčna
obveznost se v primeru stečaja poplačuje istočasno (je uvrščena pari passu) ali
pozneje (je podrejena) kot osnovna obveznost, referenčna obveznost se v primeru
stečaja poplačuje istočasno (je uvrščena pari passu) ali pozneje (je podrejena)
kot osnovna obveznost, ZGD-1, se ne priznava za namen izračunavanja kapitalske
zahteve.
5.3.6.2 Pogoji za priznavanje pogodb o pobotanju
70. člen
(Splošno)
(1) Banka lahko za namen zmanjšanja
tveganja upošteva pogodbe iz 69. člena tega sklepa, samo če so izpolnjeni
naslednji pogoji:
(a)    pogodba določa, da za banko v primeru neplačila, stečaja, likvidacije
in drugih podobnih okoliščin pri nasprotni stranki nastane ena sama obveznost
(v primeru neto negativne tržne vrednosti) oziroma ena sama terjatev (v primeru
neto pozitivne tržne vrednosti) do nasprotne stranke, vse prejšnje obveznosti
in terjatve, ki so predmet pogodbe, pa ugasnejo;
(b)    banka mora razpolagati z neodvisnimi, obrazloženimi pravnimi
mnenji, iz katerih izhaja, da vsebina pogodbe ustreza pogojem iz točke (a) tega
člena in da bo v primeru pravnega spora pogodba veljaven in zavezujoč pravni
vir za pristojna sodišča oziroma druge pristojne organe po:
-  pravu države sedeža
nasprotne stranke oziroma v primeru vpletenosti podružnice nasprotne stranke
ali podružnice banke pa tudi po pravu države, kjer ima podružnica sedež,
-  pravu države, veljavnem za
posamezne posle, ki so predmet pogodbe,
-  pravu države, ki velja za
druge pravne akte, potrebne za izvršitev pogodbenega pobotanja,
(c)    banka mora vzpostaviti postopke, da zagotovi preverjanje pravne
veljavnosti svojega pogodbenega pobotanja glede na možne spremembe relevantnega
prava;
(d)    banka mora hraniti vso relevantno dokumentacijo;
(e)    banka mora učinke pobotanja vključiti v merjenje skupne
izpostavljenosti kreditnemu tveganju posamezne nasprotne stranke in mora na tej
podlagi upravljati CCR;
(f)    
kreditno tveganje do vsake nasprotne stranke se
sešteje, da se vzpostavi ena sama pravno zavezujoča izpostavljenost za vse
transakcije; ta seštevek se upošteva pri določanju kreditnih limitov in pri
izračunavanju notranjega kapitala.
(2) Banka za zmanjšanje tveganja ne
sme upoštevati pogodbe, ki vsebuje določbo, ki plačilno sposobni stranki
omogoča samo omejeno plačilo plačilno nesposobni nasprotni stranki ali ji
omogoči, da plačila plačilno nesposobni nasprotni stranki sploh ne izvrši,
čeprav je plačilno nesposobna nasprotna stranka neto upnica (t. i. klavzula
walkaway).
(3) Pogodba o pobotu med različnimi
kategorijami produktov mora poleg pogojev iz prvega odstavka tega člena
izpolnjevati še naslednje kriterije:
(a)    neto vsota iz točke (a) prvega odstavka tega člena mora biti vsota
pozitivnih in negativnih vrednosti vsake posamezne dvostranske okvirne pogodbe
in pozitivnih in negativnih tekočih tržnih vrednosti posameznih poslov/transakcij
(neto znesek med različnimi kategorijami produktov);
(b)    pisno in obrazloženo pravno mnenje iz točke (b) prvega odstavka
tega člena mora obravnavati veljavnost in prisilno izvršljivost celotne pogodbe
o pobotu med različnimi kategorijami produktov v skladu s pogoji pogodbe, in
vpliv pogodbe o pobotu na pomembne določbe vseh vključenih dvostranskih okvirnih
pogodb; pravno mnenje je splošno priznano v državi članici, v kateri je banka
pridobila dovoljenje za opravljanje bančnih storitev ali s pravnim
memorandumom, ki obrazloženo obravnava vse pomembne zadeve;
(c)    banka mora s postopkom iz točke (c) prvega odstavka tega člena
preverjati tudi, ali je vsaka transakcija, ki naj bila vključena v niz pobotov,
upoštevana v pravnem mnenju;
(d)    pri upoštevanju pogodbe o pobotu med različnimi kategorijami
produktov mora banka še naprej izpolnjevati zahteve za priznanje dvostranskega
pobota in tudi zahteve iz sklepa o kreditnih zavarovanjih za priznanje
zmanjšanja kreditnega tveganja v zvezi z vsako posamezno vključeno okvirno
pogodbo in transakcijo.
5.3.6.3 Učinki priznavanja pogodbenega pobotanja
71. člen
(Splošno)
(1) Če banka za izračun vrednosti
izpostavljenosti za finančne instrumente iz Priloge I tega sklepa uporablja SM
iz 50. do 52. člena tega sklepa ali IMM iz 53. do 68. člena tega
sklepa, se pogodbeni pobot prizna na način, določen v navedenih določbah.
(2) Če banka za izračun vrednosti
izpostavljenosti za finančne instrumente iz Priloge I tega sklepa uporablja metodo
tekoče izpostavljenosti ali metodo originalne izpostavljenosti, se pogodbeni
pobot prizna na način, določen v 72. in 73. členu tega sklepa.
72. člen
(Obravnava pogodb o novaciji pri uporabi
metode tekoče izpostavljenosti ali metode originalne izpostavljenosti)
Pri pogodbah o novaciji se namesto bruto
zneskov, ki jih zajemajo te pogodbe, tehtajo posamezni neto zneski, ki so posledica
teh pogodb o novaciji, in sicer:
(a)    pri metodi tekoče izpostavljenosti se lahko nadomestitveni stroški
in nominalni zneski ali vrednosti osnovnih instrumentov pridobijo tako, da se
upoštevajo pogodbe o novaciji;
(b)    pri metodi originalne izpostavljenosti se lahko nominalni zneski
instrumentov pridobijo tako, da se upoštevajo pogodbe o novaciji; pri tem se
uporabljajo konverzijski faktorji iz Tabele 8 49. člena tega sklepa.
73. člen
(Obravnava pogodb o pobotu pri uporabi
metode tekoče izpostavljenosti ali metode originalne izpostavljenosti)
(1) Če banka uporablja metodo tekoče
izpostavljenosti, se pogodbe o pobotu obravnavajo na naslednji način:
(a)    nadomestitveni stroški iz naslova instrumentov, vključenih v
pogodbe o pobotu, se ugotovijo na podlagi hipotetičnega neto zneska, ki je posledica
pobotanja; če je posledica pobotanja nastanek neto obveznosti za banko, se
nadomestitveni stroški vključijo v izračun v znesku nič;
(b)    potencialna bodoča kreditna izpostavljenost iz naslova
instrumentov, vključenih v pogodbe o pobotu, se lahko zmanjša, upoštevaje
naslednjo formulo:
Simboli v formuli imajo naslednji pomen:
PCEred
= zmanjšana potencialna bodoča kreditna izpostavljenost za vse pogodbe z
isto nasprotno stranko, vključene v pravno veljavno dvostransko pogodbo o
pobotu;
PCEgross
=  vsota vseh potencialnih bodočih kreditnih izpostavljenosti za vse pogodbe z
isto nasprotno stranko, ki so vključene v pravno veljavno dvostransko pogodbo o
pobotu in so izračunane z množenjem njihovih nominalnih vrednosti z ustreznimi
konverzijskimi faktorji iz Tabele 7 48. člena tega sklepa;
NGR =
-     ločen
izračun: kvocient med neto nadomestitvenimi stroški za vse pogodbe, ki so
vključene v pravno veljavno pogodbo o pobotu z določeno nasprotno stranko, in
bruto nadomestitvenimi stroški za vse pogodbe, vključene v pravno veljavno
pogodbo o pobotu z določeno nasprotno stranko;
-     skupni
izračun: kvocient med vsoto neto nadomestitvenih stroškov, izračunanih na
bilateralni osnovi za vse nasprotne stranke ob upoštevanju pogodb, vključenih v
pravno veljavne pogodbe o pobotu, in bruto nadomestitvenimi stroški za vse pogodbe,
vključene v pravno veljavne pogodbe o pobotu.
Banka lahko sama izbere, ali bo NGR
izračunavala po prvi ali drugi alineji zgoraj, pri čemer mora izbrani način dosledno
uporabljati.
Pri izračunu potencialne bodoče kreditne
izpostavljenosti v skladu z zgornjo formulo se lahko popolnoma ustrezajoče si
pogodbe, vključene v pogodbo o pobotu, upoštevajo kot ena sama pogodba z
nominalnim zneskom, enakim neto prejemkom. Popolnoma ustrezajoče si pogodbe so
nestandardizirane terminske pogodbe na tuje valute ali podobne pogodbe, pri
katerih je njihov nominalni znesek enak denarnim tokovom, in ti denarni tokovi
zapadejo na isti dan ter se poravnajo v celoti ali delno v isti valuti.
(2) Če banka uporablja metodo
originalne izpostavljenosti, se pogodbe o pobotu obravnavajo na naslednji
način:
(a)    pri popolnoma ustrezajočih si pogodbah, vključenih v pogodbo o
pobotu, se lahko upoštevajo kot ena sama pogodba z nominalnim zneskom, enakim
neto prejemkom; nominalne vrednosti pogodb se pomnožijo z ustreznimi konverzijskimi
faktorji iz Tabele 8 49. člena tega sklepa;
(b)    pri vseh drugih pogodbah, vključenih v pogodbo o pobotu, se lahko
nominalne (hipotetične) vrednosti pogodb pomnožijo z zmanjšanimi konverzijskimi
faktorji iz Tabele 11 te točke; pri izvedenih finančnih instrumentih na
obrestno mero lahko banka za namen Tabele 11 tega člena izbere bodisi preostalo
zapadlost bodisi originalno zapadlost.
Tabela 11: Zmanjšani konverzijski
faktorji za izračun originalne izpostavljenosti


Originalna zapadlost

Izvedeni finančni instrumenti
na obrestno mero

Izvedeni finančni instrumenti na tuje valute in zlato


eno leto ali manj

0,35%

1,50%


Več kot 1 leto do vključno 2 let

0,75%

3,75%


Povečanje konverzijskega faktorja za vsako dodatno leto

0,75%

2,25%


5.4 Posebnosti izračuna pričakovanih
izgub po pristopu IRB
74. člen
(Splošno)
(1) Če banka tveganjem prilagojeni
znesek izpostavljenosti za namen kapitalske zahteve za tveganje poravnave in
CCR izračunava v skladu s pristopom IRB za izračun kapitalske zahteve za
kreditno tveganje in če CCR ustrezno upošteva pri vrednotenju pozicije,
vključene v trgovalno knjigo, znesek pričakovane izgube (EL) za
izpostavljenost kreditnemu tveganju nasprotne stranke znaša nič. Banka mora
biti sposobna dokazati, da CCR ustrezno upošteva pri vrednotenju pozicije,
vključene v trgovalno knjigo.
(2) Če banka CCR ni ustrezno
upoštevala pri vrednotenju pozicije, vključene v trgovalno knjigo, lahko znesek
pričakovane izgube (EL) iz tega naslova poračuna z morebitnim presežkom
oslabitev/rezervacij, nad zneskom pričakovanih izgub iz bančne knjige
(izračunanim v skladu s četrtim odstavkom 15. člena sklepa o pristopu
IRB).
6. IZRAČUN KAPITALSKE ZAHTEVE ZA VALUTNO TVEGANJE
75. člen
(Splošno)
(1) Banka mora izračunavati kapitalsko
zahtevo za valutno tveganje, kadar skupna neto pozicija v tujih valutah in neto
pozicija v zlatu, izračunani v skladu z drugim odstavkom tega člena, presegata
2% njenega kapitala. V tem primeru banka izračuna kapitalsko zahtevo za valutno
tveganje tako, da vsoto neto pozicije v tujih valutah in neto pozicije v zlatu
pomnoži z 8%.
(2) Skupna neto pozicija v tujih
valutah in neto pozicija v zlatu se za namen kapitalske zahteve za valutno
tveganje izračuna na naslednji način:
(a)    najprej se izračuna neto odprta pozicija za vsako posamezno valuto,
vključno z valuto poročanja in za zlato. Ta neto odprta pozicija je vsota
naslednjih postavk (negativnih ali pozitivnih):
-  neto promptna pozicija (to
so vse aktivne postavke, zmanjšane za pasivne postavke, vključno z obračunanimi
razmejenimi obrestmi, v posamezni valuti, za zlato pa neto promptna pozicija v
zlatu),
-  neto terminska pozicija (vsa
predvidena prejeta plačila, zmanjšana za vse predvidene obveznosti oziroma
plačila po nestandardiziranih terminskih pogodbah na tuje valute in zlato,
vključno s standardiziranimi terminskimi pogodbami na tuje valute, in zlato ter
glavnica pri medvalutni zamenjavi obrestnih mer, ki ni upoštevana v promptni
poziciji,
-  nepreklicne garancije (in
drugi podobni instrumenti), ki bodo z veliko verjetnostjo unovčene in za katere
obstaja majhna verjetnost poplačila; garancije in akreditivi v posamezni
valuti, ki imajo devizno bilančno kritje v tej valuti ali kakršno koli drugačno
zavarovanje, unovčljivo v tej valuti, se vključujejo v izračun neto odprte zunajbilančne
pozicije v višini svojega nekritega dela; če ima banka za take garancije oziroma
akreditive hkrati odobrena okvirna posojila, zajema v izračun neto
zunajbilančne pozicije svojo potencialno obveznost le enkrat, čeprav je v
zunajbilančni knjigovodski evidenci institucije izkazana dvakrat,
-  neto pričakovani
prihodki/odhodki, ki še niso dospeli, a so že popolnoma varovani s terminskimi
pogodbami na tuje valute; če se banka odloči za tako obravnavo, jo mora dosledno
upoštevati,
-  neto delta vrednost za
celotni znesek opcij na posamezno tujo valuto in zlato,
-  tržna vrednost drugih opcij,
ki niso vezane na tuje valute in zlato.
Vsaka pozicija, ki jo je banka odprla z namenom, da se zavaruje pred neželenim učinkom spremembe tečaja na kapitalsko
ustreznost v postavkah kapitala, se lahko izključi iz izračuna neto odprtih
pozicij v tujih valutah. Take pozicije morajo biti netrgovalne ali strukturne
pozicije. Tudi pozicije, ki so odbitna postavka pri izračunu kapitala, lahko banka izključi iz izračuna neto odprtih pozicij v tujih valutah. O izključitvi in razlogih za
izključitev pozicij oziroma odbitnih postavk iz izračuna neto odprtih pozicij
mora banka predhodno obvestiti Banko Slovenije.
Za izračun neto odprte pozicije se v
primeru CIU upoštevajo njegove dejanske pozicije v tujih valutah. Banka se
lahko zanese na poročanje tretje osebe o pozicijah v tujih valutah CIU, pri
čemer mora biti zagotovljena pravilnost tega poročila. Če banka ni zmožna
ugotoviti pozicij v tujih valutah CIU, se predpostavlja, da je CIU v skladu s
svojo naložbeno politiko v tuje valute investiral do največjega dovoljenega
obsega, tako da banka za pozicije iz trgovalne knjige upošteva največjo
posredno izpostavljenost, ki bi jo lahko dosegla s finančnimi vzvodnimi
pozicijami (leveraged positions) prek enotah CIU. To stori tako, da
pozicijo v enotah CIU sorazmerno poveča do najvišje izpostavljenosti v osnovnih
naložbenih postavkah, ki jo dovoljuje naložbena politika CIU. Predpostavljena
pozicija CIU v tujih valutah se obravnava kot ločena valuta, in sicer enako kot
se obravnavajo naložbe v zlatu, ob upoštevanju naslednjih popravkov:
-     če je
znana smer valuten izpostavljenosti CIU, se lahko skupna dolga pozicija CIU
doda skupni dolgi odprti poziciji v tujih valutah, skupna kratka pozicija CIU
pa se lahko doda skupni kratki odprti poziciji v tujih valutah. Pred izračunom
ni dovoljeno nobeno pobotanje med temi pozicijami.
Banka lahko pri izračunu neto odprte
pozicije v posamezni valuti in zlatu uporabi neto sedanje vrednosti;
(b)    nato se neto kratke in neto dolge pozicije v posamezni valuti,
razen tiste, ki izhaja iz valute poročanja, ter neto dolga ali neto kratka
pozicija v zlatu preračunajo v valuto poročanja na podlagi promptnih tečajev
tujih valut; nato se ločeno seštejejo vse neto kratke in vse neto dolge
pozicije tako, da dobimo skupno neto kratko pozicijo in skupno neto dolgo
pozicijo; večja od obeh vsot predstavlja skupno neto pozicijo banke v tujih
valutah.
(3) Neto pozicije v sestavljenih
valutah se lahko razdelijo na neto pozicije v valutah, ki te sestavljene valute
tvorijo, in sicer po velikosti, ki odraža kvote valut v sestavljenih valutah.
76. člen
(Izračun kapitalske zahteve za pozicije v
tujih valutah, vključenih v ERM2)
Banka lahko za pozicije v tujih valutah, ki
so vključene v ERM2, izključi iz izračuna po 75. členu tega sklepa. Za te
pozicije izračuna kapitalsko zahtevo za valutno tveganje tako, da izračuna
izravnane pozicije v teh valutah in jih pomnoži z utežjo, ki znaša najmanj
polovico najvišjega dovoljenega gibanja valute, določenega v ERM2. Neizravnane
pozicije v teh valutah mora banka obravnavati v skladu s 75. členom tega
sklepa.
7. IZRAČUN KAPITALSKE ZAHTEVE ZA TVEGANJE SPREMEMBE CEN
BLAGA
77. člen
(Izračun pozicije v blagu)
(1) Blago po tem sklepu vključuje
predvsem:
(a)    dragocene kovine, kmetijske pridelke, minerale ipd.
(b)    izvedene in druge finančne instrumente, ki se nanašajo na blago.
(2) Vse pozicije v blagu ali pozicije
v izvedenih finančnih instrumentih na blago se izrazijo v standardnih merskih
enotah. Promptna cena vsake vrste blaga mora biti izražena v valuti poročanja,
pri čemer se uporabi promptni devizni tečaj.
(3) Pozicije v zlatu ali pozicije v
izvedenih finančnih instrumentih na zlato so predmet valutnega tveganja in se
obravnavajo skladno z določili tega sklepa za izračun kapitalske zahteve za
valutno tveganje.
(4) Pozicije, ki so namenjene
izključno financiranju blaga (stock financing), se lahko izključijo iz
izračuna kapitalske zahteve za tveganje spremembe cen blaga.
(5) Obrestno in valutno tveganje, ki
nista obravnavana v 78. do 80. členu tega sklepa, se upoštevata pri
izračunu splošnega pozicijskega tveganja za dolžniške finančne instrumente in
pri izračunu valutnega tveganja.
(6) Banka se mora zavarovati tudi pred
likvidnostnim tveganjem, ki lahko nastane na določenih trgih, kadar kratka
pozicija v blagu zapade v poravnavo pred njeno dolgo pozicijo.
(7) Za namen prvega odstavka
80. člena tega sklepa neto pozicija v določenem blagu predstavlja presežek
dolgih (kratkih) pozicij nad kratkimi (dolgimi) pozicijami v istem blagu in
terminskih pogodbah, opcijah in nakupnih bonih na isto blago.
Banka lahko pozicije v izvedenih finančnih
instrumentih na blago obravnava kot pozicije v osnovnem instrumentu v blagu, na
katerega se nanašajo, tako kot je to določeno v prvem, drugem in tretjem
odstavku 78. člena tega sklepa.
(8) Banka lahko kot pozicije v isti
vrsti blaga obravnava naslednje pozicije:
(a)    pozicije v različnih podvrstah blaga v primerih, ko so te
medsebojno zamenljive,
(b)    pozicije v podobnih vrstah blaga, če so te vrste blaga približni
substituti in če se med spremembami cen za te vrste blaga za obdobje enega leta
ugotovi minimalna korelacija 0,9.
78. člen
(Kapitalska zahteva za posebne
instrumente)
(1) Standardizirane in
nestandardizirane terminske pogodbe na blago za nakup ali prodajo posamezne
vrste blaga se izrazijo kot nominalni zneski standardnih merskih enot in se jim
pripiše zapadlost, ki ustreza datumu poravnave iz navedenih pogodb.
Banka lahko kot kapitalsko zahtevo za
tveganje spremembe cen blaga za terminske pogodbe na blago, s katerimi se trguje
na priznanih borzah, naštetih v Prilogi II tega sklepa, uporabi znesek, ki je
enak kritju, ki ga za te pogodbe zahteva zadevna borza.
Banka lahko kot kapitalsko zahtevo za
tveganje spremembe cen blaga za izvedene finančne instrumente na blago iz tega
odstavka, s katerimi se trguje na prostem trgu (OTC) in za katere izvaja
poravnavo priznana klirinška družba iz Priloge II tega sklepa, uporabi znesek,
ki je enak kritju, ki ga za te pogodbe zahteva zadevna klirinška družba.
(2) Blagovne zamenjave (commodity
swaps), kjer ima ena stran transakcije določeno fiksno ceno in druga stran
tekočo tržno ceno, se v pristop lestvice zapadlosti, kot je določen v
79. členu tega sklepa, vključujejo kot serije pozicij, enake nominalnemu
znesku pogodb, pri katerih posamezna pozicija ustreza vsakemu plačilu po teh
zamenjavah. Te pozicije se razporedijo v lestvico dospelosti iz Tabele 12
prvega odstavka 79. člena tega sklepa. Te pozicije se obravnavajo kot
dolge pozicije, če banka plačuje določeno fiksno ceno in sprejema tekočo tržno
ceno, in kot kratke pozicije, če banka sprejema določeno fiksno ceno in plačuje
tekočo tržno ceno.
Blagovne zamenjave, pri katerih se obe
strani transakcij nanašata na različni vrsti blaga, se pri pristopu lestvice
zapadlosti poročajo v ustreznem delu lestvice.
(3) Opcije na blago ali opcije na
izvedene finančne instrumente na blago se morajo obravnavati kot pozicije z vrednostjo,
ki je enaka vrednosti osnovnih finančnih instrumentov, na katere se nanašajo,
pomnožene z njihovimi deltami. Te pozicije se lahko pobotajo z nasprotnimi
pozicijami v istovrstnem osnovnem blagu ali v izvedenem finančnem instrumentu
na blago. Za delto se uporablja kazalec, ki ga izračunava priznana borza iz
Priloge II tega sklepa, na kateri se trguje z opcijami. Za opcije, za katere
kazalec priznane borze ni razpoložljiv, ali za opcije, s katerimi se trguje na
prostem trgu (OTC), lahko banka delto izračunava sama, vendar le, če dokaže, da
je njen model za izračunavanje delte primeren. Banka Slovenije lahko predpiše
metodologijo za izračunavanje delte.
Poleg izračuna delte je nujno, da se banka
zavaruje tudi pred drugimi tveganji, povezanimi z opcijami. Zato mora banka
izračunavati dodatne kapitalske zahteve za druga opcijska tveganja, npr.
tveganje spremembe delte (gama tveganje) ali nestanovitnosti osnovnega
instrumenta (vega tveganje). Za gamo in vego se uporablja kazalec, ki ga izračunava
priznana borza iz Priloge II tega sklepa, na kateri se trguje z opcijami. Za
opcije, za katere kazalec priznane borze ni razpoložljiv, ali za opcije, s
katerimi se trguje na prostem trgu (OTC), lahko banka gamo in vego izračunava
sama, vendar le, če dokaže, da je njen model za izračunavanje game in vege
primeren. Banka Slovenije lahko predpiše metodologijo za izračunavanje game in
vege.
Banka lahko kot kapitalsko zahtevo za
izdane opcije na blago, s katerimi se trguje na priznanih borzah, naštetih v
Prilogi II tega sklepa, uporabi znesek, ki je enak kritju, ki ga za te opcije
zahteva zadevna borza.
Banka lahko kot kapitalsko zahtevo za
pogodbe iz prvega odstavka tega člena, s katerimi se trguje na prostem trgu
(OTC) in za katere poravnavo izvajajo priznane klirinške družbe, naštete v
Prilogi II tega sklepa, uporabi znesek, ki je enak kritju, ki ga za te pogodbe
zahteva zadevna klirinška družba.
Banka lahko kot kapitalsko zahtevo za
kupljene opcije na blago, s katerimi se trguje na borzah ali na prostem trgu,
uporabi znesek, ki je enak kapitalski zahtevi za vrste blaga, na katere se te
opcije nanašajo. Pri tem tako določena kapitalska zahteva ne presega tržne
vrednosti teh opcij. Kapitalska zahteva za izdano opcijo na blago, s katero se
trguje na prostem trgu (OTC), se določi glede na blago, na katero se nanaša.
(4) Nakupni boni (warrants), ki
se nanašajo na blago, se obravnavajo enako kot opcije na blago iz tretjega
odstavka tega člena.
(5) Banka, ki sklepa pogodbe/posle
začasne prodaje ali posoje blaga, po katerih je zavezana prenesti blago ali
zajamčene pravice do blaga, mora to blago vključiti v izračun kapitalske zahteve
za tveganje spremembe cen blaga.
79. člen
(Izračun kapitalske zahteve z uporabo
pristopa lestvice zapadlosti)
(1) Banka mora za vsako vrsto blaga
uporabljati svojo lestvico zapadlosti v skladu s Tabelo 12 tega odstavka. Vse
pozicije v isti vrsti blaga in vse pozicije, ki se v skladu z osmim odstavkom
77. člena upoštevajo kot pozicije v isti vrsti blaga, se uvrstijo v
ustrezen razred zapadlosti. Fizične zaloge blaga se uvrstijo v prvi razred
zapadlosti.
Tabela 12:  Lestvica zapadlosti za
pozicije v blagu


Razredi zapadlosti
 

Razmik v%
 


(1)

(2)


0 do vključno 1
  mesec

1,50


Več kot 1 mesec do
  vključno 3 mesece

1,50


Več kot 3 do
  vključno 6 mesecev

1,50


Več kot 6 do
  vključno 12 mesecev

1,50


Več kot 1 do
  vključno 2 leti

1,50


Več kot 2 do
  vključno 3 leta

1,50


Več kot 3 leta

1,50


(2) Banka lahko pozicije, ki so v
skladu z osmim odstavkom 77. člena tega sklepa obravnavane kot
pozicije v isti vrsti blaga, pobota in uvršča v ustrezni razred zapadlosti
v neto vrednosti. Te pozicije so:
(a)    pozicije v pogodbah z istim dnevom zapadlosti,
(b)    pozicije v pogodbah, ki zapadejo največ 10 dni narazen, če se
s pogodbami trguje na trgih, kjer se dnevno določa datum poravnave.
(3) Banka mora nato izračunati vsoto
dolgih in vsoto kratkih pozicij za vsak posamezni razred zapadlosti. Vsota
dolgih (kratkih) pozicij, ki se izravnavajo s kratkimi (dolgimi) pozicijami v
določenem razredu zapadlosti, je izravnana pozicija v tem razredu zapadlosti,
medtem ko je preostala dolga oziroma kratka pozicija neizravnana pozicija v
istem razredu zapadlosti.
(4) Del neizravnane dolge (kratke)
pozicije za določen razred zapadlosti, ki je izravnana z neizravnano kratko
(dolgo) pozicijo v naslednjem razredu zapadlosti, predstavlja izravnano
pozicijo med dvema razredoma zapadlosti. Del neizravnane dolge ali kratke
pozicije med tema dvema razredoma predstavlja neizravnano pozicijo.
(5) Kapitalska zahteva za vsako vrsto
blaga se izračuna na podlagi ustrezne lestvice zapadlosti kot vsota:
(a)    vsote izravnanih dolgih in kratkih pozicij, pomnoženih z ustreznim razmikom,
kot izhaja iz Tabele 12 prvega odstavka tega člena, in s promptno (spot)
ceno za blago za vsak razred zapadlosti;
(b)    neizravnana pozicija, ki ostane po izravnavi v določenem razredu
zapadlosti, se prenese v naslednji razred zapadlosti, kjer se izravnava z
neizravnano pozicijo tega razreda; ta neizravnana pozicija, ki se prenese, se
pomnoži z 0,6% (carry rate) in s promptno ceno za blago;
(c)    ostanek neizravnanih pozicij, ki ostane po koncu izravnavanja in se
ne more več izravnati, se pomnoži s 15% (outright rate) in s promptno
ceno za blago.
(6) Skupna kapitalska zahteva za
tveganje spremembe cen blaga je vsota kapitalskih zahtev za vsako vrsto blaga,
kot se izračuna v skladu s prvim do petim odstavkom tega člena.
80. člen
(Izračun kapitalske zahteve z uporabo
enostavnega pristopa)
(1) Kapitalska zahteva za vsako vrsto
blaga se izračuna kot vsota:
(a)    15% neto dolge ali kratke pozicije, pomnožene s promptno ceno za
blago, in
(b)    3% bruto pozicije, to je vsote dolge in kratke pozicije, pomnožene
s promptno ceno za blago.
(2) Skupna kapitalska zahteva za
tveganje spremembe cen blaga je vsota kapitalskih zahtev za vsako vrsto blaga,
izračunanih v skladu s prvim odstavkom tega člena.
8. UPORABA NOTRANJIH MODELOV ZA IZRAČUN KAPITALSKIH
ZAHTEV ZA POZICIJSKO TVEGANJE, VALUTNO TVEGANJE IN/ALI TVEGANJE SPREMEMBE CEN
BLAGA
8.1. Dovoljenje za uporabo notranjih
modelov
81. člen
(Splošno)
(1) Banka lahko za izračun kapitalske
zahteve za pozicijsko tveganje, valutno tveganje in/ali tveganje spremembe cen
blaga uporablja notranji model namesto ali v kombinaciji z metodami, določenimi
v 15. do 42., 75. in 76., ter 77. do 80. členu tega sklepa, vendar le, če je za
to pridobila dovoljenje Banke Slovenije, oziroma na podlagi odločitve iz
tretjega, četrtega in šestega odstavka 291. člena ZBan-1. 
(2) Banka, ki uporablja notranji model za
izračun kapitalske zahteve za posebno pozicijsko tveganje za lastne potrebe in
nima dovoljenja Banke Slovenije za njegovo uporabo v skladu s prvim odstavkom
89. člena tega sklepa, mora izračunavati in izpolnjevati kapitalsko zahtevo za
posebno pozicijsko tveganje z metodami, določenimi v 15. do 42. členu tega
sklepa.
82. člen
(Pogoji in dokumentacija za izdajo
dovoljenja)
(1) Banka Slovenije izda dovoljenje za
uporabo notranjih modelov za izračun kapitalskih zahtev za pozicijsko tveganje,
valutno tveganje in/ali tveganje spremembe cen blaga, če banka poleg tega, da
je njen sistem upravljanja tveganj ustrezno zasnovan in se izvaja celovito,
izpolnjuje še naslednje pogoje:
(a)    kvalitativne standarde iz 84. do 87. člena tega sklepa,
(b)    kvantitativne standarde iz 88. člena tega sklepa,
(c)    ovrednotenje modelov in testiranje za nazaj se izvaja v skladu z 90. in 91. členom tega sklepa,
(d)    dodatne pogoje za notranje modele za izračun kapitalske zahteve za
posebno pozicijsko tveganje, če jih banka uporablja, iz 89. do 89.g člena tega
sklepa oziroma po potrebi do 89.h člena tega sklepa.
(2) Izpolnjevanje pogojev iz prvega
odstavka tega člena banka dokazuje s predložitvijo naslednje dokumentacije iz
Priloge VIII v okviru zahteve za izdajo dovoljenja:
(a)    o splošnih informacijah o notranjih modelih in kombinirani uporabi
notranjih modelov in metod, določenih v 15. do 42., 75. in 76. ter 77. do 80. členu tega sklepa, če se bo banka odločila za tako uporabo;
(b)    o izpolnjevanju kvalitativnih standardov iz 84. do 87. člena
tega sklepa;
(c)    o izpolnjevanju kvantitativnih standardov iz 88. člena tega
sklepa;
(d)    o izpolnjevanju kriterijev za ovrednotenje notranjih modelov in
testiranje za nazaj v skladu z 90. in 91. členom tega sklepa;
(e)    o izpolnjevanju dodatnih pogojev za odobritev notranjih modelov za
izračun kapitalske zahteve za posebno pozicijsko tveganje iz 89. do 89.g člena
tega sklepa oziroma po potrebi do 89.h člena tega sklepa, če jih banka
uporablja.
(3) Banka mora pogoje iz prvega
odstavka tega člena izpolnjevati neprekinjeno vseskozi od datuma izdaje
dovoljenja Banke Slovenije za uporabo notranjih modelov za izračun kapitalskih
zahtev za pozicijsko tveganje, valutno tveganje in/ali tveganje spremembe cen
blaga.
(4) V izreku odločbe o izdaji dovoljenja
za uporabo notranjih modelov za izračun kapitalskih zahtev za pozicijsko
tveganje, valutno tveganje in/ali tveganje spremembe cen blaga Banka Slovenije
določi, ali banka v skladu s 87. členom tega sklepa lahko uporablja
empirične korelacije znotraj kategorij tveganj in med njimi ali ne. Banka, ki
ne izpolnjuje več pogojev za uporabo teh empiričnih korelacij, mora pri Banki
Slovenije nemudoma vložiti zahtevo za spremembo dovoljenja.
(5) V izreku odločbe o izdaji
dovoljenja za uporabo notranjih modelov za izračun kapitalskih zahtev za
pozicijsko tveganje, valutno tveganje in/ali tveganje spremembe cen blaga Banka
Slovenije določi kombinacijo uporabe notranjih modelov in metod, določenih v
15. do 42., 75. in 76., ter 77. do 80. členu tega sklepa, če se banka
odloči za tako kombinirano uporabo. Če namerava banka spremeniti kombinacijo
uporabe notranjih modelov in metod, določenih v 15. do 42., 75. in 76., ter 77. do 80. členu tega sklepa, mora pridobiti novo dovoljenje Banke Slovenije.
(6) Natančnejša navodila za sestavo
zahteve za izdajo dovoljenja Banke Slovenije za uporabo notranjih modelov za
izračun kapitalskih zahtev za pozicijsko tveganje, valutno tveganje in/ali
tveganje spremembe cen blaga oziroma za sestavo zahteve za spremembo tega
dovoljenja so navedena v Prilogi VIII tega sklepa.
(7) Določila prvega do šestega
odstavka tega člena se smiselno uporabljajo tudi, kadar nameravajo uporabljati
notranje modele v bančni skupini EU nadrejena banka in njene podrejene
institucije ali banka in druge institucije, ki so podrejene EU nadrejenemu
finančnemu holdingu ali EU nadrejenemu mešanemu finančnemu holdingu in na
podlagi 291. člena ZBan-1 skupaj vložijo zahtevo za izdajo dovoljenja za
uporabo notranjih modelov za izračun kapitalskih zahtev za pozicijsko tveganje,
valutno tveganje in/ali tveganje spremembe cen blaga.
(8) Banka Slovenije izda dovoljenje za
uporabo notranjih modelov za izračun kapitalskih zahtev za pozicijsko tveganje,
valutno tveganje in/ali tveganje spremembe cen blaga EU nadrejeni banki ali banki,
ki jo obvladuje EU nadrejen finančni holding ali EU nadrejeni mešani finančni
holding, na podlagi odločitve iz tretjega in četrtega odstavka 291. člena
ZBan-1.
(9) Banka Slovenije izda dovoljenje za
uporabo notranjih modelov za izračun kapitalskih zahtev za pozicijsko tveganje,
valutno tveganje in/ali tveganje spremembe cen blaga podrejeni banki s sedežem
v Republiki Sloveniji, ki je vložila zahtevo za izdajo dovoljenja skupaj z EU
nadrejeno banko ali banko, ki je podrejena EU finančnemu holdingu ali EU
mešanemu finančnemu holdingu, na podlagi odločitve iz tretjega, četrtega in
šestega odstavka 291. člena ZBan-1.
83. člen
(Odvzem dovoljenja)
(1) Banka Slovenije odvzame dovoljenje
za uporabo notranjih modelov za izračun kapitalskih zahtev za pozicijsko tveganje,
valutno tveganje in/ali tveganje spremembe cen blaga:
(a)    če banka ravna v nasprotju z odredbo ali z odredbo z dodatnimi
ukrepi, s katero ji je bila naložena odprava kršitev pri izpolnjevanju pogojev
iz prvega odstavka 82. člena tega sklepa;
(b)    če banka huje krši pogoje iz prvega odstavka 82. člena tega
sklepa;
(c)    če banka ravna v nasprotju z odredbo ali odredbo z dodatnimi
ukrepi, s katero ji je bila naložena odprava kršitev glede nenatančnosti
izračuna notranjih modelov (kadar številna preseganja sprememb
dejanskih/hipotetičnih sprememb vrednosti portfelja glede na spremembe
vrednosti portfelja, izračunanih z modelom, kažejo na nenatančnost notranjih
modelov).
(2) Banka Slovenije odvzame banki
dovoljenje za uporabo naprednega pristopa v bančni skupini tudi na podlagi
odločitve o odvzemu dovoljenja za uporabo notranjih modelov za izračun
kapitalskih zahtev za pozicijsko tveganje, valutno tveganje in/ali tveganje
spremembe cen blaga v bančni skupini, pri čemer se smiselno upoštevajo tretji,
četrti in šesti odstavek 291. člena ZBan-1.
8.2. Kvalitativni standardi
84. člen
(Splošno)
Banka, ki uporablja notranje modele za
izračun kapitalskih zahtev za pozicijsko tveganje, valutno tveganje in/ali
tveganje spremembe cen blaga, mora izpolnjevati naslednje kvalitativne
standarde:
(a)    notranji model mora biti vgrajen v dnevni proces upravljanja s
tveganji in se mora uporabljati kot podlaga za poročanje višjemu vodstvu o
izpostavljenosti tveganjem;
(b)    mora imeti enoto za upravljanje s tveganji, ki mora biti
organizacijsko in operativno neodvisna od enot, ki se ukvarjajo s trgovanjem,
in mora poročati neposredno višjemu vodstvu banke; ta enota mora biti odgovorna
za oblikovanje in vzpostavitev sistema za upravljanje s tveganji, ter za izdelavo
in analizo dnevnih poročil o rezultatih modela in ustreznih ukrepih, ki jih je
treba sprejeti glede trgovalnih limitov; enota mora opraviti tudi začetno in
tekoče ovrednotenje notranjega modela;
(c)    uprava banke in višje vodstvo morata biti aktivno vključena v
proces upravljanja s tveganji; dnevna poročila enote za upravljane s tveganji
morajo pregledati vodilni delavci z zadostnimi pooblastili za ukrepanje v
smislu zmanjšanja pozicij posameznih trgovcev in celotne izpostavljenosti tveganjem;
(d)    mora imeti zadostno število zaposlenih, usposobljenih za delo z
modeli na področju trgovanja, upravljanja s tveganji, revidiranja in zalednih
služb;
(e)    mora imeti vzpostavljene ustrezne postopke za spremljanje in
zagotavljanje skladnosti uporabe modelov z dokumentiranimi notranjimi
politikami in kontrolami, ki se nanašajo na celotno delovanje sistema merjenja
tveganj;
(f)    
modeli morajo dajati zanesljive dokaze o
zadostni stopnji natančnosti pri merjenju tveganj;
(g)    mora pogosto izvajati programe testiranja izjemnih situacij;
rezultate tega testiranja mora pregledati višje vodstvo in se morajo odražati v
sprejetih politikah in limitih trgovanja; kadar testiranja izjemnih situacij
razkrijejo posebno občutljivost na določene okoliščine, mora banka nemudoma
sprejeti ukrepe za ustrezno obvladovanje teh tveganj; testiranje izjemnih
situacij se zlasti nanaša na nelikvidnost trgov v izjemnih tržnih pogojih,
tveganje koncentracije, enosmerne trge (trgi, na katerih prevladuje bodisi
ponudba bodisi povpraševanje), tveganje neugodnih dogodkov in tveganje
napačnega izbora stopnje neplačila (jump-to-default risk), nelinearnost
produktov, pozicije, ki jih ni koristno izvršiti (deep out of the money),
pozicije, ki so predmet velikega cenovnega razkoraka in druga tveganja, ki niso
ustrezno zajeta z modelom VaR; testiranje izjemnih situacij mora odražati
značilnosti portfeljev in čas, ki bi bil potreben za uvedbo varovanja ali
obvladovanje tveganj pri zelo slabih tržnih pogojih; banka mora izvajati tudi
povratno testiranje izjemnih situacij (reverse stress tests);
(h)    enota za upravljanje s tveganji mora redno izvajati testiranje za
nazaj;
(i)    
sistem merjenja tveganj mora biti predmet
rednih pregledov, ki jih izvaja služba notranje revizije; pregledi morajo pokrivati
delovanje enote za upravljanje s tveganji in enote, ki se ukvarja s trgovanjem;
vsaj enkrat letno mora banka opraviti celovit pregled procesov upravljanja s
tveganji, ki mora vključevati najmanj:
-  ustreznost dokumentiranosti
sistema in procesov upravljanja s tveganji ter organizacije enote za
upravljanje s tveganji,
-  vključenost merjenja tržnih
tveganj v dnevno upravljanje s tveganji in celovitost sistema obveščanja
vodstva,
-  proces, ki ga banka
uporablja za odobravanje cenovnih modelov in sistemov vrednotenja, ki jih
uporabljata enota za trgovanje in zaledna služba,
-  obseg tržnih tveganj, zajetih
v modele, in ovrednotenje vseh pomembnejših sprememb procesa merjenja tveganj,
-  natančnost in popolnost
podatkov o pozicijah, natančnost in primernost predpostavk za določanje
nestanovitnosti in korelacij ter natančnost vrednotenja in izračunov občutljivosti
na tveganja,
-  proces preverjanja
doslednosti, pravočasnosti, neodvisnosti in zanesljivosti virov podatkov, na
katerih temeljijo notranji modeli,
-  proces za preverjanje
testiranja za nazaj, s katerim se ocenjuje natančnost modela.
85. člen
(Druga tveganja iz opcij)
Modeli morajo natančno zajemati vsa
pomembna cenovna tveganja opcij ali opcijam podobnih instrumentov. Vsa
preostala tveganja, ki jih modeli ne zajemajo, morajo biti ustrezno pokrita s
kapitalom.
86. člen
(Dejavniki tveganja)
Notranji modeli za merjenje tveganj morajo
zajemati zadostno število dejavnikov tveganj, odvisno od stopnje aktivnosti
banke na zadevnih trgih. Če je dejavnik tveganja vgrajen v notranjem modelu
banke za vrednotenje finančnih instrumentov, ne pa tudi v notranjem modelu za
merjenje tveganj, mora banka odločitev o njegovi izpustitvi utemeljiti Banki
Slovenije. Poleg tega mora notranji model za merjenje tveganj zajeti
nelinearnost opcij in drugih produktov ter tveganje korelacije in bazično
tveganje. Če banka uporablja približke (proxies) za dejavnike tveganja,
morajo ti biti zanesljiv pokazatelj za dejanske pozicije, ki jih banka ima v
svojem portfelju. Poleg tega za notranje modele za posamezne vrste tveganj
velja še naslednje:
(a)    obrestno tveganje:
notranji modeli morajo vključiti niz
dejavnikov tveganja, ki ustrezajo obrestnim meram v posamezni valuti, v kateri
ima banka obrestno občutljive bilančne ali zunajbilančne postavke; banka mora
izdelati krivulje donosnosti s splošno sprejetimi metodologijami; za pomembne
izpostavljenosti obrestnemu tveganju v pomembnih valutah in na pomembnih trgih
se krivulja donosnosti razdeli minimalno na šest razredov zapadlosti tako, da
zajema spremembe nestanovitnosti obrestnih mer na krivulji donosnosti; modeli
morajo zajeti tudi tveganje nepopolnih korelacijskih gibanj različnih krivulj
donosnosti;
(b)    valutno tveganje:
notranji modeli morajo vključiti dejavnike
tveganja, ki se nanašajo na zlato in posamezne tuje valute, v katerih so
pozicije banke izražene;
za CIU se upoštevajo dejanske pozicije CIU
v tujih valutah; banka se lahko zanese na poročanje tretje osebe o pozicijah
CIU v tujih valutah, pri čemer mora biti zagotovljena pravilnost tega poročila;
če banka ni zmožna ugotoviti pozicij CIU v tujih valutah, mora biti pozicija v
CIU izločena (carved out) in obravnavana v skladu s prvim in drugim
odstavkom 75. člena tega sklepa.
(c)    tveganje v zvezi z lastniškimi finančnimi instrumenti:
modeli morajo uporabljati poseben dejavnik
tveganja vsaj za vsak trg lastniških finančnih instrumentov, na katerem ima
banka pomembne pozicije;
(d)    tveganje spremembe cen blaga:
modeli morajo uporabljati poseben dejavnik
tveganja vsaj za vsako vrsto blaga, v katerem ima banka pomembne pozicije;
modeli morajo zajemati tudi tveganje nepopolnih korelacijskih gibanj med
podobnimi, vendar neenakimi vrstami blaga in izpostavljenostjo spremembam
terminskih cen, ki izhaja iz neusklajenih zapadlosti; modeli morajo upoštevati
tudi značilnosti trgov, predvsem datume izročitve in možnosti, ki jih imajo
trgovci za zapiranje pozicij.
87. člen
(Uporaba empiričnih korelacij)
Banka lahko uporablja empirične korelacije
znotraj kategorij tveganj in med njimi, če je njen sistem za merjenje korelacij
zanesljiv in se izvaja celovito.
8.3. Kvantitativni standardi
88. člen
(Splošno)
(1) Notranji modeli banke morajo pri
izračunu tvegane vrednosti (VaR) upoštevati najmanj naslednje kvantitativne
standarde:
(a)    tvegana vrednost se mora izračunavati vsaj dnevno;
(b)    tvegana vrednost se mora izračunavati z 99-odstotnim enostranskim
intervalom zaupanja (efektivna izguba iz poslov trgovanja ne sme presegati
izgube, izračunane z modelom, v več kot 1 izmed 100 primerov);
(c)    pri izračunu tvegane vrednosti se uporabi faktor, ki odraža
nestanovitnost cen za obdobje posedovanja 10 dni (banka lahko uporablja tvegano
vrednost, izračunano na podlagi krajšega obdobja posedovanja, ki jo potem
poveča na 10 dni, na primer s kvadratnim korenom časa). Banka, ki uporablja
takšen pristop, mora biti vedno sposobna dokazati Banki Slovenije upravičenost
uporabe tega pristopa;
(d)    tvegana vrednost se izračuna na osnovi najmanj enoletnega
efektivnega obdobja opazovanja podatkov, razen kadar je zaradi pomembnega
povečanja nestanovitnosti cen utemeljeno krajše obdobje opazovanja podatkov;
(e)    podatke, uporabljene pri izračunu tvegane vrednosti, je treba
posodobiti vsaj mesečno, v primeru večjih sprememb tržnih pogojev pa tudi
pogosteje.
(2) Poleg izpolnjevanja standardov iz
prvega odstavka tega člena, mora banka izračunavati tvegano vrednost za izjemne
situacije (stressed VaR), ki temelji na obdobju posedovanja 10 dni in
99-odstotnem enostranskem intervalu zaupanja, pri čemer so vhodni podatki
notranjega modela kalibrirani na pretekle podatke iz obdobja 12 mesecev večjih
finančnih šokov, pomembnih za portfelj banke. Banka te podatke pregleda enkrat
letno, njihovo izbiro mora utemeljiti Banki Slovenije. Banka mora izračunavati
tvegano vrednost za izjemne situacije vsaj tedensko.
8.4. Dodatni pogoji za uporabo
notranjih modelov za izračun kapitalske zahteve za posebno pozicijsko tveganje
89. člen
(Splošno)
(1) Če banka notranje modele uporablja
tudi za izračun kapitalske zahteve za posebno pozicijsko tveganje iz naslova dolžniških
in lastniških finančnih instrumentov, morajo ti modeli izpolnjevati še
naslednje pogoje:
(a)    morajo odražati preteklo variabilnost cen, ki so zajete v
portfelju,
(b)    morajo zajeti koncentracijo v smislu velikosti portfelja in
spremembe sestave portfelja,
(c)    ne smejo biti preveč občutljivi (morajo biti robustni) na neugodna
tržna gibanja,
(d)    ustreznost modelov mora biti preverjana skozi testiranje za nazaj,
katerega namen je oceniti, ali se posebno pozicijsko tveganje zajema natančno,
(e)    morajo zajemati bazično tveganje; banka mora dokazati, da je model
občutljiv na pomembne značilne razlike med sicer podobnimi, vendar ne
identičnimi pozicijami,
(f)    
morajo zajemati tveganje nastanka
nepričakovanih neugodnih dogodkov (event risk).
(2) Banka mora z notranjim modelom
konzervativno oceniti tveganja, ki izhajajo iz manj likvidnih pozicij in
pozicij z omejeno preglednostjo cen na podlagi realnih tržnih scenarijev. Poleg
tega mora notranji model izpolniti tudi minimalne standarde, ki se nanašajo na
podatke. Približki podatkov morajo biti ustrezno konzervativni in se lahko
uporabijo samo, če so razpoložljivi podatki nezadostni ali ne odražajo resnične
nestanovitnosti pozicije ali portfelja.
(3) Banka se lahko odloči, da iz izračuna
kapitalske zahteve za posebno pozicijsko tveganje z uporabo notranjega modela
izključi tiste pozicije v listinjenju ali kreditnih izvedenih finančnih
instrumentih na podlagi n-tega neplačila, za katere izračunava kapitalsko
zahtevo za posebno pozicijsko tveganje na podlagi 28.a člena tega sklepa, razen
tistih pozicij, za katere velja obravnava, določena v 89.h členu tega sklepa.
(4) Banka iz prvega odstavka tega
člena mora pri uporabi modelov upoštevati razvoj tehnik in dobre prakse.
(5) Banki ni treba zajeti tveganja
neplačila in migracije (default and migration risk) za dolžniške
finančne instrumente v svojem notranjem modelu, če izračunava ta tveganja
skladno s podpoglavjem 8.4.1.
8.4.1. Presežno tveganje neplačila in migracije
89.a člen
(Pristop za zajetje presežnega tveganja
neplačila in migracije)
Banka, ki uporablja notranji model za
izračun kapitalske zahteve za posebno pozicijsko tveganje za dolžniške finančne
instrumente, mora vzpostaviti pristop, ki pri izračunu upošteva tudi tveganje
neplačila in migracije za pozicije v trgovalni knjigi, ki preseže tveganje
neplačila, zajeto v izračunu tvegane vrednosti (VaR), v skladu z 88. in 89.
členom tega sklepa. Banka mora dokazati, da njen pristop izpolnjuje standarde
zanesljivosti, primerljive s pristopom IRB, ob predpostavki, da je raven
tveganja nespremenjena, in se po potrebi prilagaja tako, da odraža vpliv
likvidnosti, koncentracije, varovanja in tveganja iz opcij.
89.b člen
(Obseg pristopa)
Pristop za zajetje presežnega tveganja
neplačila in migracije (incremental default and migration risk) mora
zajeti vse pozicije v dolžniških finančnih instrumentih, ki so predmet izračuna
kapitalske zahteve za posebno pozicijsko tveganje zaradi sprememb obrestnih
mer, razen pozicij v listinjenju in kreditnih izvedenih finančnih instrumentov
na podlagi n-tega neplačila. Banka lahko dosledno vključi vse lastniške
finančne instrumente in izvedene finančne instrumente, ki se nanašajo na
lastniške finančne instrumente, s katerimi se trguje na borzi, če dokaže Banki
Slovenije, da je takšna vključitev skladna z internim načinom merjenja in
upravljanja s tveganji banke. Pristop mora odražati vpliv korelacij med dogodki
neplačila in dogodki migracije (default and migration events), vendar ne
sme odražati učinkov diverzifikacije med dogodki neplačila in dogodki migracije
na eni strani ter drugimi dejavniki tržnega tveganja na drugi strani.
89.c člen
(Parametri)
(1) Pristop za zajetje presežnega tveganja
neplačila in migracije mora meriti izgubo zaradi neplačila in migracije
notranjih ali zunanjih bonitetnih ocen pri 99,9 odstotnem enostranskem
intervalu zaupanja v enoletnem obdobju. 
(2) Banka mora zagotoviti, da predpostavke
o korelaciji temeljijo na analizi objektivnih podatkov v konceptualno trdnem
okviru. Pristop za zajetje presežnega tveganja neplačila in migracije mora
ustrezno odražati koncentracije izdajateljev ter koncentracije, ki lahko
nastanejo znotraj kategorij produktov in med njimi v izjemnih tržnih pogojih. 
(3) Pristop mora temeljiti na predpostavki
o nespremenjeni ravni tveganja v enoletnem obdobju, pri čemer se tiste
posamezne pozicije ali skupine pozicij v trgovalni knjigi, ki so v obdobju
likvidnosti (liquidity horizon) prešle v položaj neplačila ali
migracije, ponovno uravnotežijo (re-balanced) na koncu obdobja
likvidnosti, da se doseže začetna raven tveganja. Namesto tega lahko banka
dosledno uporablja predpostavko o enoletni nespremenjeni poziciji. 
(4) Banka obdobje likvidnosti določi glede
na čas, potreben za prodajo pozicije ali varovanje vseh bistveno pomembnih
cenovnih tveganj (price risks) v izjemnih tržnih pogojih, s posebnim
poudarkom na velikosti pozicije. Obdobje likvidnosti mora odražati dejansko
prakso in izkušnje v obdobjih tako sistematičnih kot idiosinkratičnih izjemnih
situacij. Banka meri obdobje likvidnosti na podlagi konzervativnih predpostavk
in mora biti dovolj dolgo, da prodaja ali varovanje, sama po sebi, ne bi
bistveno vplivala na ceno, po kateri bi bila izvršena. 
(5) Banka pri določitvi ustreznega obdobja
likvidnosti za pozicijo ali skupino pozicij upošteva najnižji prag treh
mesecev. 
(6) Banka mora pri določitvi primernega
obdobja likvidnosti za pozicijo ali skupino pozicij upoštevati politike, ki se
nanašajo na izdelavo ocene prilagoditev vrednotenja in na upravljanje
zastarelih pozicij. Če banka določi obdobje likvidnosti za skupino pozicij in
ne za posamezne pozicije, morajo biti kriteriji za določanje skupine pozicij
vzpostavljeni tako, da razumno odražajo razlike v likvidnosti teh pozicij.
Obdobje likvidnosti mora biti daljše za koncentrirane pozicije, kar odraža
daljše obdobje, ki je potrebno za likvidacijo teh pozicij. Obdobje likvidnosti
za osnovne izpostavljenosti, ki jih banka namerava listiniti (securitisation
warehouse), mora odražati čas za oblikovanje skupine osnovnih
izpostavljenosti, prodajo in listinjenje pozicij ali za varovanje pomembnih
dejavnikov tveganja v izjemnih tržnih pogojih. 
(7) Banka lahko v svoj pristop za zajetje
presežnega tveganja neplačila in migracije vključi varovanja pred tveganji.
Banka lahko pobota dolge in kratke pozicije samo, če se nanašajo na isti
finančni instrument. Banka učinke varovanja pred tveganji ali razpršenosti,
povezane z dolgimi in kratkimi pozicijami, ki se nanašajo na različne finančne
instrumente ali na različne vrednostne papirje istega izdajatelja, ter dolgimi
in kratkimi pozicijami različnih izdajateljev, prizna šele po natančnem
modeliranju bruto dolgih in bruto kratkih pozicij v različnih instrumentih.
Banka mora upoštevati učinke pomembnih tveganj, ki lahko nastanejo v intervalu
med zapadlostjo varovanja in obdobjem likvidnosti, pa tudi možnost pomembnih
bazičnih tveganj pri strategijah varovanja po produktu, stopnji nadrejenosti v
strukturi kapitala, notranji ali zunanji bonitetni oceni, datumu izdaje in
drugih razlikah v finančnih instrumentih. Banka mora upoštevati varovanje samo
do mere, ki ga je še naprej možno vzdrževati ne glede na to, da se dolžnik
približa položaju neplačila ali drugemu dogodku. 
(8) Za pozicije trgovalne knjige, ki so
varovane preko strategij dinamičnega varovanja pred tveganji (dynamic
hedging strategies), je mogoče ponovno uravnotežiti varovanje znotraj
obdobja likvidnosti varovane pozicije pod pogojem, da banka: 
(i)   dosledno modelira
ponovno uravnoteženje varovanja preko ustrezne skupine pozicij trgovalne
knjige; 
(ii)  dokaže, da vključitev
ponovnega uravnoteženja prinaša boljši način merjenja tveganja; 
(iii) dokaže, da so trgi za
finančne instrumente, ki služijo kot varovanje, dovolj likvidni, da omogočajo
ponovno uravnoteženje tudi v obdobjih izjemnih situacij. V izračunu kapitalske
zahteve morajo biti upoštevana vsa preostala tveganja, ki izhajajo iz
dinamičnih strategij varovanja pred tveganji. 
(9) Pristop za zajetje presežnega tveganja
neplačila in migracije mora odražati nelinearni vpliv opcij, strukturiranih
kreditnih izvedenih finančnih instrumentov in drugih pozicij s pomembnim
nelinearnim obnašanjem glede na spremembe cen. Banka mora upoštevati tudi
tveganje samega modela v zvezi z vrednotenjem in oceno cenovnih tveganj,
povezanih s takšnimi produkti. 
(10) Pristop za zajetje presežnih tveganj
neplačila in migracije mora temeljiti na objektivnih in posodobljenih podatkih.
89.d člen
(Ovrednotenje notranjega modela)
(1) Banka mora kot del neodvisnega pregleda
svojega sistema merjenja tveganja in ovrednotenja notranjih modelov za izračun
kapitalske zahteve za pozicijsko tveganje, valutno tveganje in/ali tveganje
spremembe cen blaga, v povezavi s pristopom za zajetje presežnega tveganja
neplačila in migracije zlasti: 
(i)   zagotoviti, da je njen
pristop modeliranja korelacij in sprememb cen primeren za njen portfelj,
vključno z izbiro in utežmi dejavnikov sistematičnega tveganja; 
(ii)  izvajati več različnih
testov izjemnih situacij, vključno z analizo občutljivosti in analizo
scenarijev, za kvalitativno in kvantitativno oceno sprejemljivosti pristopa,
posebej glede obravnave koncentracij. Takšni testi ne smejo biti omejeni na niz
preteklih dogodkov; 
(iii) zagotoviti ustrezno
kvantitativno ovrednotenje, ki vključuje ustrezne primerjave z notranjim
modelom. 
(2) Pristop za zajetje presežnega tveganja
neplačila in migracije mora biti skladen z metodologijami banke za upravljanje
s tveganji glede ugotavljanja, merjenja in obvladovanja tržnih tveganj.
89.e člen
(Dokumentacija)
Banka mora dokumentirati svoj pristop za
zajetje presežnega tveganja neplačila in migracije tako, da zagotovi
preglednost predpostavk o korelaciji in drugih predpostavk o modeliranju.
89.f člen
(Notranji pristopi, ki temeljijo na
različnih parametrih)
Če banka uporablja pristop za zajetje
presežnih tveganj neplačila in migracije, ki ni skladen z vsemi zahtevami
določenih v 89.a do 89.e členu tega sklepa, vendar je skladen z metodologijami
banke za ugotavljanje, merjenje in obvladovanje tveganj, mora dokazati, da njen
pristop zagotavlja kapitalsko zahtevo, ki je najmanj tako visoka, kot če bi
temeljila na pristopu, ki bi v celoti izpolnil zahteve 89.a do 89.e člena tega
sklepa.
89.g člen
(Pogostost izračuna)
Banka mora izračune za zajetje presežnega
tveganja neplačila in migracije izdelati najmanj enkrat tedensko.
8.4.2. Cenovna tveganja v trgovalnem portfelju s korelacijo
89.h člen
(1) Banka lahko za izračun kapitalske
zahteve za cenovna tveganja v trgovalnem portfelju s korelacijo namesto uporabe
določb devetega odstavka 28.a člena tega sklepa uporablja notranji pristop, če
ima dovoljenje Banke Slovenije za uporabo notranjega modela za izračun
kapitalske zahteve za posebno pozicijsko tveganje. 
(2) Notranji pristop mora ustrezno zajemati
vsa cenovna tveganja pri 99,9 odstotnem enostranskem intervalu zaupanja v
enoletnem obdobju pod predpostavko nespremenjene ravni tveganja, in da se po
potrebi prilagaja z upoštevanjem vpliva likvidnosti, koncentracij, varovanja in
tveganja iz opcij. Banka lahko v notranji pristop vključi vse pozicije, ki so
upravljane skupaj s pozicijami trgovalnega portfelja s korelacijo in jih lahko
tudi izključi iz pristopa iz 89.a člena tega sklepa. 
(3) Kapitalska zahteva za vsa cenovna
tveganja, izračunana z notranjim pristopom, ne sme biti manjša od 8 %
kapitalske zahteve, ki bi bila izračunana na podlagi devetega odstavka 28.a
člena tega sklepa za vse pozicije v trgovalnem portfelju s korelacijo.
(4) Banka mora ustrezno zajeti zlasti
naslednja tveganja: 
(a)    skupno tveganje, ki nastane zaradi večih neplačil, vključno z
določanjem vrstnega reda neplačil pri tranširanih produktih (tranched
products); 
(b)    tveganje spremembe kreditnega razmika, vključno z učinki game in
navzkrižne game; 
(c)    nestanovitnost impliciranih korelacij, vključno z navzkrižnim
učinkom med razmiki in korelacijami; 
(d)    bazično tveganje, ki zajema: 
-  osnovo med razmikom indeksa
in tistimi razmiki pozicij, ki izhajajo iz posamičnih izpostavljenosti, ki
sestavljajo (ta) indeks; 
-  osnovo med implicirano
korelacijo indeksa in korelacijo posebej prilagojenih portfeljev (bespoke
portfolios); 
(e)    nestanovitnost stopnje poplačljivosti (recovery rate volatility)
glede na to, da stopnja poplačljivosti vpliva na ceno tranš; 
(f)    
tveganje zaradi nastale razlike pri varovanju (the
risk of hedge slippage) in potencialnih stroškov zaradi ponovnega
uravnoteženja varovanj do mere, da trden sistem merjenja tveganja zajema učinke
iz dinamičnega varovanja. 
(5) Za namene tega člena banka mora imeti
na razpolago dovolj tržnih podatkov, da zagotovi, da s svojim pristopom v
celoti zajema najpomembnejša tveganja za te izpostavljenosti, v skladu z
zahtevami iz četrtega odstavka tega člena. Banka na podlagi testiranja za nazaj
ali na kakšen drug ustrezen način dokazuje, da njen način merjenja tveganj
ustrezno pojasnjuje pretekle spremembe cen teh produktov in ločuje med
pozicijami, ki so vključene v izračun kapitalske zahteve za cenovna tveganja v
trgovalnem portfelju s korelacijo v skladu s tem členom, od tistih, za katere
ne uporablja pristopa iz prvega odstavka tega člena. 
(6) Na portfeljih, vključenih v izračun
kapitalske zahteve za cenovna tveganja v trgovalnem portfelju s korelacijo,
mora banka redno izvajati vrsto posebnih in vnaprej določenih scenarijev
izjemnih situacij. Banka na podlagi teh scenarijev analizira vplive izjemnih
situacij na stopnje neplačila, stopnje poplačljivosti, kreditne razmike in
korelacije v dnevnem stanju dobičkov in izgub (P/L) enote za trgovanje s
korelacijo (correlation trading desk). Banka uporablja takšne scenarije
vsaj enkrat tedensko in vsaj četrtletno poroča Banki Slovenije o rezultatih,
vključno s primerjavami izračuna kapitalske zahteve v skladu s tem členom. Če
rezultati testiranja izjemnih situacij pokažejo pomembno višjo kapitalsko zahtevo,
mora banka nemudoma, vendar najpozneje v petih delovnih dneh, o teh rezultatih
testiranja obvestiti Banko Slovenije. V tem primeru Banka Slovenije odloči, ali
je potrebno zahtevati dodatni kapital preko obsega minimalnega kapitala iz 136.
člena oziroma 248. člena ZBan-1. 
(7) Banka mora izračunati kapitalsko
zahtevo, ki zajema vsa cenovna tveganja, vsaj tedensko.
8.5. Ovrednotenje notranjih modelov in
testiranje za nazaj
90. člen
(Procesi ovrednotenja)
Banka mora imeti vzpostavljene ustrezne
procese, s katerimi je zagotovljeno, da ustrezno kvalificirane osebe primerno
ovrednotijo njene notranje modele, neodvisno od procesa razvoja modelov, ter da
sta zagotovljeni konceptualna ustreznost modelov in primerna zajetost vseh
pomembnih tveganj. Ovrednotenje mora biti izvedeno ob začetku uporabe modelov
in ob vseh večjih spremembah modelov. Ovrednotenje se mora izvajati periodično,
zlasti ko pride do večjih strukturnih sprememb na trgu ali v primeru sprememb
sestave portfelja, zaradi česar modeli morda niso več ustrezni. Banka mora pri
ovrednotenju modelov upoštevati razvoj tehnik in dobre prakse. Ovrednotenje
modelov ne sme biti omejeno na testiranje za nazaj, ampak mora vključevati najmanj
naslednje:
(a)    testiranja, ki dokazujejo, da so vse predpostavke v zvezi z notranjimi
modeli ustrezne, in da ne podcenjujejo ali precenjujejo tveganja;
(b)    poleg testiranja za nazaj, določenega v 90. in 91. členu tega sklepa, mora banka izvajati tudi lastna testiranja za ovrednotenje
notranjih modelov v zvezi s tveganji in strukturami svojih portfeljev;
(c)    uporabo hipotetičnih portfeljev, da se dokaže, da so modeli zmožni
upoštevati posebne strukturne okoliščine, ki bi lahko nastale, kot sta na
primer večje bazično tveganje in tveganje koncentracije.
91. člen
(Testiranje za nazaj)
(1) Banka mora natančnost in delovanje
notranjih modelov spremljati s testiranjem za nazaj. Testiranje za nazaj mora
za vsak delovni dan zagotoviti primerjavo med enodnevno mero tvegane vrednosti,
izračunano na podlagi notranjega modela za izračun pozicij portfelja ob koncu
dneva, in enodnevno spremembo vrednosti portfelja.
(2) Banka mora dokazati, da je
sposobna izvajati testiranje za nazaj na dejanskih in hipotetičnih spremembah
vrednosti portfelja. Testiranje hipotetične spremembe vrednosti portfelja za
nazaj temelji na primerjavi med zaključno dnevno vrednostjo portfelja in, ob
predpostavki nespremenjenih pozicij, njegovo vrednostjo ob koncu naslednjega
dne. Banka mora izvesti potrebne ukrepe za izboljšanje svojih programov
testiranja za nazaj, če so ti pomanjkljivi.
Banka mora izvajati testiranje za nazaj na
spremembah vrednosti hipotetičnega portfelja trgovanja (z uporabo sprememb
vrednosti portfelja, ki bi nastale, če bi pozicije ob zaključku dneva ostale
nespremenjene).
8.6. Izračun kapitalskih zahtev
92. člen
(Višina kapitalske zahteve)
(1) Banka mora dnevno izpolnjevati
kapitalsko zahtevo za pozicijsko tveganje, valutno tveganje in/ali tveganje
spremembe cen blaga, ki je seštevek točke (a) in (b) tega odstavka. Poleg tega
mora banka, ki izračunava kapitalske zahteve za posebno pozicijsko tveganje na
podlagi notranjega modela, za katerega ima dovoljenje Banke Slovenije,
izpolnjevati tudi kapitalsko zahtevo, ki je seštevek točke (c) in (d) tega
odstavka. Kapitalska zahteva je: 
(a)    višja izmed: 
-  tvegane vrednosti prejšnjega
dne (VaRt-1), izračunane na podlagi prvega odstavka 88. člena tega
sklepa; 
-  povprečja dnevnih tveganih
vrednosti preteklih 60 delovnih dni (VaRavg), izračunanega na
podlagi prvega odstavka 88. člena tega sklepa, pomnoženega z multiplikatorjem
(mc), ki je najmanj 3; 
(b)    višja izmed: 
-  zadnje razpoložljive tvegane
vrednosti za izjemne situacije (SVaRt-1), izračunane na podlagi
drugega odstavka 88. člena tega sklepa; 
-  povprečja tveganih vrednosti
preteklih 60 delovnih dni za izjemne situacije (SVaRavg), izračunanega
na podlagi drugega odstavka 88. člena tega sklepa, pomnoženega z
multiplikatorjem (ms), ki je najmanj 3; 
(c)    kapitalska zahteva za pozicijsko tveganje za pozicije v listinjenju
(securitisation positions) in kreditne izvedene finančne instrumente n-tega
neplačila v trgovalni knjigi, izračunane na podlagi 28.a člena tega sklepa,
razen za omenjene pozicije, ki so vključene v izračun kapitalske zahteve,
izračunane na podlagi 89.h člena tega sklepa; 
(d)    višja izmed zadnje vrednosti izračuna presežnega tveganja neplačila
in migracije ter povprečne vrednosti izračuna presežnega tveganja neplačila in
migracije za zadnjih 12 tednov v skladu s 89.a členom tega sklepa, in po
potrebi višja izmed zadnje vrednosti izračuna kapitalske zahteve za vsa cenovna
tveganja v trgovalnem portfelju s korelacijo in povprečne vrednosti izračuna za
vsa cenovna tveganja v trgovalnem portfelju s korelacijo za zadnjih 12 tednov v
skladu s 89.h členom tega sklepa.
(2) Za namene točke (a) in (b) prvega
odstavka tega člena se multiplikatorja (mc) in (ms)
povečata za plus faktor med 0 in 1 v skladu s Tabelo 14 tega odstavka, v
odvisnosti od števila preseganj za zadnjih 250 delovnih dni, ugotovljenih s
testiranjem za nazaj notranjega modela za izračun tvegane vrednosti v skladu s
prvim odstavkom 88. člena tega sklepa. Banka mora dosledno izračunati ta
preseganja na podlagi testiranja za nazaj na dejanskih in hipotetičnih
spremembah vrednosti portfelja. Preseganje pomeni enodnevno spremembo vrednosti
portfelja, ki presega ustrezno enodnevno mero tvegane vrednosti, izračunane z
notranjim modelom banke. Za določitev plus faktorja mora banka število
preseganj ugotavljati oziroma ocenjevati dosledno vsaj četrtletno in je enako
višjemu številu preseganj v primeru hipotetičnih in dejanskih sprememb
vrednosti portfelja.
Tabela 14: Plus faktorji za preseganje
dejanskih/hipotetičnih sprememb vrednosti portfelja glede na spremembe, izračunane
z modelom


Število preseganj

Plus faktor


(1)

(2)


manj kot 5

0,00


5

0,40


6

0,50


7

0,65


8

0,75


9

0,85


10 ali več

1,00


Zaradi sprotnega spremljanja ustreznosti
plus faktorja mora banka nemudoma, vendar najpozneje v petih delovnih dneh,
obvestiti Banko Slovenije o preseganjih, ugotovljenih na podlagi testiranja za
nazaj, ki bi povzročili povečanje plus faktorja.
9. KAPITALSKA ZAHTEVA ZA TVEGANJE PRESEGANJA NAJVEČJIH
DOPUSTNIH IZPOSTAVLJENOSTI IZ TRGOVANJA
93. člen
(Izračun kapitalske zahteve)
(1) Banka mora izračunati kapitalsko
zahtevo za tveganje preseganja največjih dopustnih izpostavljenosti iz postavk
trgovalne knjige, če skupne izpostavljenosti, izračunane v skladu s 6. členom
Sklepa o veliki izpostavljenosti bank in hranilnic (Uradni list RS, št. 85/10;
v nadaljevanju: sklep o veliki izpostavljenosti), presegajo omejitve iz 9. in 10. člena sklepa o veliki izpostavljenosti.
(2) Kapitalska zahteva za tveganje
preseganja največjih dopustnih izpostavljenosti iz postavk trgovalne knjige se
izračuna na podlagi tistih posameznih izpostavljenosti iz postavk trgovalne
knjige do posameznih oseb, za katere je treba izračunati najvišjo kapitalsko
zahtevo za posebno pozicijsko tveganje in/ali najvišjo kapitalsko zahtevo za
tveganje poravnave in CCR ter vsota katerih je enaka znesku preseženih
izpostavljenosti iz postavk trgovalne knjige (preseganja iz prvega odstavka 12. člena
sklepa o veliki izpostavljenosti).
(3) Če presežna izpostavljenost iz
postavk trgovalne knjige obstaja 10 dni ali manj, je dodatna kapitalska zahteva
za tveganje preseganja največjih dopustnih izpostavljenosti enaka dvakratniku
vsote kapitalskih zahtev za posebno pozicijsko tveganje in/ali tveganje
poravnave in CCR, za ustrezajoče izpostavljenosti iz drugega odstavka tega
člena.
(4) Če presežna izpostavljenost iz
postavk trgovalne knjige obstaja več kot 10 dni, mora banka posamezne
izpostavljenosti iz drugega odstavka tega člena razvrstiti v ustrezen razred
stolpca 1 Tabele 15 tega odstavka v naraščajočem vrstnem redu (od najmanjše do
največje) glede na njihovo kapitalsko zahtevo za posebno pozicijsko tveganje
in/ali tveganje poravnave in CCR. Kapitalsko zahtevo izračuna banka kot vsoto
kapitalskih zahtev za posebno pozicijsko tveganje in/ali tveganje poravnave in
CCR, pomnoženih z ustreznim faktorjem iz stolpca 2 Tabele 15 tega odstavka.
Tabela 15: Faktorji za povečanje
kapitalske zahteve za tveganje preseganja največje dopustne izpostavljenosti


Preseganje omejitev gledena kapital

Faktor


(1)

(2)


do 40%

200%


od 40% do 60%

300%


od 60% do 80%

400%


od 80% do 100%

500%


od 100% do 250%

600%


nad 250%

900%


10. POSEBNOSTI PRI IZRAČUNU KAPITALSKE ZAHTEVE ZA TRŽNA
TVEGANJA NA KONSOLIDIRANI PODLAGI
94. člen
(Možnosti pobotanja pozicij)
(1) Za namen izračuna kapitalskih
zahtev za pozicijsko tveganje in tveganje preseganja največjih dopustnih
izpostavljenosti iz trgovanja na konsolidirani podlagi se lahko medsebojno
pobota pozicije iz trgovalnih knjig drugih institucij v skladu s pravili iz 15.
do 42. člena in/ali 81. do 92. člena tega sklepa oziroma v skladu z
določbami sklepa o veliki izpostavljenosti ter 93. člena tega sklepa.
Za namen izračuna kapitalske zahteve za
valutno tveganje na konsolidirani podlagi se lahko medsebojno pobota pozicije v
tujih valutah s pozicijami v tujih valutah drugih institucij v skladu s pravili
iz 75. in 76. člena in/ali 81. do 92. člena tega sklepa.
Za namen izračuna kapitalske zahteve za
tveganje spremembe cen blaga na konsolidirani podlagi se lahko medsebojno
pobota pozicije v blagu s pozicijami v blagu drugih institucij v skladu s
pravili iz 77. do 80. člena in/ali 81. do 92. člena tega sklepa.
(2) Za namen izračuna kapitalskih
zahtev na konsolidirani podlagi se lahko pobote iz prvega odstavka tega člena
izvaja le z institucijami, ki poslujejo na podlagi dovoljenja Banke Slovenije
ali Agencije za trg vrednostnih papirjev. Poleg tega morata biti izpolnjena
naslednja pogoja:
(a)    navedene institucije morajo imeti na posamični podlagi dovolj
kapitala;
(b)    navedene institucije morajo imeti sklenjene pogodbe, ki
zagotavljajo vzajemno finančno pomoč med njimi.
(3) Poboti iz prvega odstavka tega
člena se lahko izvajajo tudi z institucijami, ki poslujejo na podlagi
dovoljenja nadzornih organov iz drugih držav članic, če sta pri njih izpolnjena
pogoja iz točke (a) in (b) drugega odstavka tega člena in če so zavezane na
posamični podlagi izpolnjevati kapitalske zahteve po 18., 20. in 28. členu Direktive 2006/49/ES Evropskega parlamenta in Sveta z dne 14. junija 2006
o kapitalski ustreznosti investicijskih podjetij in kreditnih institucij (v
nadaljevanju: Direktiva 2006/49/ES).
(4) Poboti iz prvega odstavka tega
člena se lahko izvajajo tudi s podjetji iz primernih tretjih držav, naštetih v
Prilogi V tega sklepa, če so pri njih poleg pogojev iz točke (a) in (b) drugega
odstavka tega člena izpolnjeni hkrati naslednji pogoji:
(a)    če poslujejo na podlagi dovoljenja nadzornega organa iz zadevne
primerne tretje države in če ustrezajo definiciji banke ali se uvrščajo med
investicijska podjetja primernih tretjih držav;
(b)    če na posamični podlagi izpolnjujejo kapitalske zahteve, ki
ustrezajo kapitalskim zahtevam, določenim z Direktivo 2006/49/ES;
(c)    v zadevnih tretjih državah ni predpisov, ki bi pomembno ovirali
sklepanje pogodb za zagotavljanje vzajemne finančne pomoči med osebami znotraj
skupine.

Priloga I: Vrste izvedenih finančnih instrumentov
Priloga II: Priznane borze in klirinške družbe
Priloga III: Zahteva za izdajo dovoljenja Banke
Slovenije za uporabo modelov občutljivosti za izračun pozicij v izvedenih
finančnih instrumentih
Priloga IV: Zelo likvidni delniški indeksi
Priloga V: Seznam primernih tretjih držav
Priloga VI: Zahteva za izdajo dovoljenja Banke
Slovenije za uporabo metode notranjih modelov (IMM) za izračun vrednosti
izpostavljenosti
Priloga VII: Zahteva za izdajo dovoljenja Banke
Slovenije za prehod z metode notranjih modelov (IMM) na metodo tekoče
izpostavljenosti ali standardizirano metodo (SM) za izračun vrednosti
izpostavljenosti
Priloga VIII: Zahteva za izdajo dovoljenja Banke
Slovenije za uporabo notranjih modelov za izračun kapitalskih zahtev za
pozicijsko tveganje, valutno tveganje in/ali tveganje spremembe cen blaga
Priloga IX: Kapitalske zahteve za gama in vega
tveganje v zvezi z opcijami

Sklep o izračunu kapitalske zahteve za tržna
tveganja za banke in hranilnice (Uradni list RS, št. 135/06)
vsebuje naslednjo prehodno in končno določbo:
»11. PREHODNA IN KONČNA DOLOČBA
95. člen
(Odlog začetka
uporabe standardiziranega pristopa za izračun kapitalske zahteve za kreditno
tveganje)
Banka, ki v skladu s 405. členom
ZBan-1 odloži začetek uporabe standardiziranega pristopa za izračun kapitalske
zahteve za kreditno tveganje do 1. januarja 2008, do navedenega datuma pri
izračunu kapitalske zahteve za tržna tveganja:
(a)    za namene prvega odstavka 46. člena tega sklepa namesto
Priloge I tega sklepa uporablja Prilogo I Sklepa o kapitalski ustreznosti bank
in hranilnic (Uradni list RS, št. 24/02, 85/02, 22/03, 36/04, 68/04,
103/04, 124/04, 62/05, 67/05 in 74/06) in namesto določb 47. do 73. člena
tega sklepa uporablja določbe 14. točke in Priloge 3 Sklepa o kapitalski
ustreznosti bank in hranilnic;
(b)    namesto četrtega odstavka 46. člena tega sklepa uporablja
točko 28.2.2 Sklepa o kapitalski ustreznosti bank in hranilnic;
(c)    se sklicevanje na 4. člen sklepa o veliki izpostavljenosti v
93. členu tega sklepa bere kot sklicevanje na XI. poglavje Sklepa o
kapitalski ustreznosti bank in hranilnic;
(d)    se sklicevanje na 8. člena sklepa o veliki izpostavljenosti v
93. členu tega sklepa bere kot sklicevanje na III. poglavje Sklepa o
veliki izpostavljenosti bank in hranilnic (Uradni list RS, št. 24/02,
22/03, 65/03 in 44/04).
(2) Banka, ki začne uporabljati
standardizirani pristop ali pristop IRB za izračun kapitalske zahteve za
kreditno tveganje med letom 2007, mora z dnem začetka uporabe omenjenega
pristopa začeti v celoti uporabljati določbe tega sklepa.
96. člen
(Uveljavitev in
začetek uporabe sklepa)
Ta sklep začne
veljati 1. januarja 2007, razen določb, ki se nanašajo na lastne ocene LGD
(in CF), ki začnejo veljati 1. januarja 2008.«.

Sklep o spremembah in dopolnitvah Sklepa o izračunu
kapitalske zahteve za tržna tveganja za banke in hranilnice (Uradni list RS,
št. 104/07) vsebuje naslednjo končno določbo:
»21. člen
Ta sklep začne veljati osmi dan po objavi v
Uradnem listu Republike Slovenije.«.

Sklep o spremembah in dopolnitvah Sklepa o izračunu
kapitalske zahteve za tržna tveganja za banke in hranilnice (Uradni list RS,
št. 85/10) vsebuje naslednjo končno določbo:
»18. člen
Ta sklep začne veljati 31. decembra
2010.«.

Sklep o spremembah in dopolnitvah Sklepa o
izračunu kapitalske zahteve za tržna tveganja za banke in hranilnice (Uradni
list RS, št. 100/11) vsebuje naslednjo končno določbo:
»22. člen
Ta sklep začne veljati 31. decembra
2011.«.

Sklep o spremembi in dopolnitvah Sklepa o
izračunu kapitalske zahteve za tržna tveganja za banke in hranilnice (Uradni
list RS, št. 60/13) vsebuje naslednjo končno določbo:
»6. člen
Ta sklep začne veljati naslednji dan po
objavi v Uradnem listu Republike Slovenije.«.