1. SPLOŠNE DOLOČBE
1. člen
(vsebina sklepa)
(1) Ta sklep predpisuje podrobnejša
pravila v zvezi z izračunom kapitalske zahteve za kreditno tveganje in tveganje
zmanjšanja vrednosti odkupljenih denarnih terjatev po pristopu na podlagi
notranjih bonitetnih sistemov (v nadaljevanju: pristop IRB) v
borznoposredniških družbah, in sicer:
(a)    pogoje in obseg uporabe pristopa IRB ter način njegove uvedbe,
(b)    skupne minimalne zahteve za uporabo pristopa IRB za vse kategorije
izpostavljenosti,
(c)    dodatne minimalne zahteve za uporabo pristopa IRB po posameznih
kategorijah izpostavljenosti,
(d)    izračun kapitalske zahteve za kreditno tveganje in tveganje
zmanjšanja vrednosti odkupljenih denarnih terjatev,
(e)    izračun zneskov pričakovanih izgub.
(2) Kadar se ta sklep sklicuje na
določbe drugih predpisov, se te določbe uporabljajo v njihovem vsakokrat
veljavnem besedilu.
1.a člen
(prenos direktiv EU)
S tem sklepom se v pravni red Republike
Slovenije prenaša Direktiva 2006/48/ES Evropskega parlamenta in Sveta z dne 14. junija
2006 o začetku opravljanja in opravljanju dejavnosti kreditnih institucij (UL L
št. 177 z dne 30. junija 2006, str. 1), zadnjič spremenjena z Direktivo
2010/78/EU Evropskega parlamenta in Sveta z dne 24. novembra 2010 o spremembi
direktiv 98/26/ES, 2002/87/ES, 2003/6/ES, 2003/41/ES, 2003/71/ES, 2004/39/ES,
2004/109/ES, 2005/60/ES, 2006/48/ES, 2006/49/ES in 2009/65/ES glede
pristojnosti Evropskega nadzornega organa (Evropski bančni organ), Evropskega
nadzornega organa (Evropski organ za zavarovanja in poklicne pokojnine) ter
Evropskega nadzornega organa (Evropski organ za vrednostne papirje in trge) (UL
L št. 331, z dne 15. decembra 2010, str. 120), v obsegu, v kakršnem se
uporablja za borznoposredniške družbe.
2. člen
(opredelitve pojmov)
(1) Pojmi, uporabljeni v tem sklepu,
imajo enak pomen kot v določbah Zakona o trgu finančnih instrumentov (Uradni
list RS, št. 67/07; v nadaljevanju: ZTFI), kot na primer:
1.    
kreditna institucija v drugem odstavku 5.
člena,
2.    
finančna institucija v drugem odstavku 5.
člena,
3.    
centralna banka v drugem odstavku 5. člena,
4.    
finančni holding, mešani poslovni holding,
nadrejeni finančni holding države članice in EU nadrejeni finančni holding v
tretjem in četrtem odstavku 5. člena,
5.    
investicijska skupina v 22. členu,
6.    
nadrejeno investicijsko podjetje in EU
nadrejeno investicijsko podjetje v 23. členu,
7.    
tveganje zmanjšanja vrednosti odkupljenih
denarnih terjatev v prvem odstavku 192. člena,
8.    
kreditno tveganje nasprotne stranke (v
nadaljevanju: CCR) v prvem odstavku 192. člena,
9.    
izpostavljenost v prvem odstavku 192. člena,
10. 
verjetnost neplačila (v nadaljevanju: PD) v
prvem odstavku 192. člena,
11. 
neplačilo v prvem odstavku 192. člena,
12. 
izguba v prvem odstavku 192. člena,
13. 
izguba ob neplačilu (v nadaljevanju: LGD) v
prvem odstavku 192. člena,
14. 
konverzijski količnik (v nadaljevanju: CF) v
prvem odstavku 192. člena,
15. 
pričakovana izguba (v nadaljevanju: EL) v prvem
odstavku 192. člena.
(2) Pojmi, uporabljeni v tem sklepu,
imajo enak pomen kot v določbah Zakona o bančništvu (Uradni list RS, št.
131/06: v nadaljevanju ZBan-1), kot na primer:
1.    
nadzorni organ v prvem, drugem in tretjem
odstavku 19. člena,
2.    
nadrejena banka v prvem odstavku 26. člena,
3.    
EU nadrejena banka v tretjem odstavku 26.
člena,
4.    
EU nadrejen finančni holding v četrtem odstavku
26. člena.
(3) Ne glede na 10. točko prvega
odstavka tega člena se za namen tega sklepa dolžnik, ki je v položaju
neplačila, obravnava kot neplačnik, izpostavljenost pa kot neplačana.
(4) Za namen tega sklepa veljajo
naslednje opredelitve pojmov:
1.    
"stopnja neplačila" je razmerje med
številom neplačnikov in številom vseh dolžnikov v določeni populaciji
dolžnikov,
2.    
"stopnja izgube" je razmerje med
vsoto izgub ter vsoto vseh vrednosti izpostavljenosti v določeni populaciji
izpostavljenosti,
3.    
"dejanski LGD" je za nazaj
ugotovljeni LGD na izpostavljenosti, ki je bila opredeljena kot neplačana,
4.    
"dejanski CF" je za nazaj ugotovljeni
CF na izpostavljenosti, ki je bila opredeljena kot neplačana,
5.    
"poslovna enota" je ločena
organizacijska enota ali samostojna pravna oseba, ločena poslovna linija,
ločena homogena skupina izpostavljenosti znotraj borznoposredniške družbe ali
investicijske skupine ali druga vrsta subjektov,
6.    
"minimalne zahteve za uporabo pristopa
IRB" so opredeljene v naslednjih poglavjih: Skupne minimalne zahteve za
uporabo pristopa IRB (od 18. do 40. člena tega sklepa), Dodatne minimalne
zahteve za uporabo pristopa IRB, specifične za kategorije izpostavljenosti do
enot centralne ravni držav in centralnih bank, do institucij ter do podjetij
(od 42. do 49. člena tega sklepa), Dodatne minimalne zahteve za uporabo
pristopa IRB, specifične za posebne kreditne aranžmaje (od 59. do 60. člena
tega sklepa), Dodatne minimalne zahteve za uporabo pristopa IRB, specifične za
odkupljene denarne terjatve do podjetij (od 65. do 72. člena tega sklepa),
Dodatne minimalne zahteve za uporabo pristopa IRB, specifične za kategorijo
izpostavljenosti iz naslova opravljanja storitev na drobno (od 91. do 99. člena
tega sklepa), Dodatne minimalne zahteve za uporabo pristopa IRB, specifične za
odkupljene denarne terjatve iz naslova opravljanja storitev na drobno (od 108.
do 117. člena tega sklepa), Minimalne zahteve pri izračunu tveganjem
prilagojenih zneskov izpostavljenosti po pristopu notranjih modelov (od 139. do
141. člena tega sklepa),
7.    
"bonitetni sistem" obsega vse metode,
procese, kontrole, zbiranje podatkov in informacijske sisteme, ki podpirajo
ocenjevanje kreditnega tveganja, razvrščanje izpostavljenosti v bonitetne
razrede ali skupine in določitev ocen parametrov tveganja,
8.    
"bonitetni razred dolžnikov" pomeni
kategorijo tveganja v okviru bonitetne lestvice dolžnikov v bonitetnem sistemu,
v katero se razvrstijo dolžniki na podlagi posebnih in jasnih bonitetnih meril,
iz katerih so izpeljane ocene PD,
9.    
"bonitetni razred izpostavljenosti"
pomeni kategorijo tveganja v okviru bonitetne lestvice izpostavljenosti v
bonitetnem sistemu, v katero se razvrstijo izpostavljenosti na podlagi posebnih
in jasnih bonitetnih meril, iz katerih so izpeljane lastne ocene LGD za te
izpostavljenosti,
10. 
"skupina povezanih pravnih oseb" je
skupina oseb, ki so povezane na način, določen v 56. členu veljavnega Zakona o
gospodarskih družbah (Uradni list RS, št. 42/06 in 60/06 – popr.; v
nadaljevanju: ZGD-1),
11. 
"enote centralne ravni države" so
institucionalne enote, ki jih nadzorni organ zadevne države opredeli kot enote
centralne ravni države. V Republiki Sloveniji so to institucionalne enote, ki
so na podlagi Uredbe o standardni klasifikaciji institucionalnih sektorjev
(Uradni list RS, št. 13/06) uvrščene v podsektor Neposredni uporabniki
državnega proračuna (S.13111), ter Zavod za zdravstveno zavarovanje Slovenije
in Zavod za pokojninsko in invalidsko zavarovanje Slovenije,
12. 
"osebe javnega sektorja" so osebe, ki
jih nadzorni organ države, na območju katere so ustanovljene, opredeli kot
osebe javnega sektorja oziroma če jih nadzorni organ države, na območju katere
so ustanovljene, ne opredeli, so to:
-  
upravni organi, ki opravljajo nepridobitno
dejavnost in ki so odgovorni enotam centralne, regionalne ali lokalne ravni
države oziroma institucionalnim enotam, ki imajo enake pristojnosti kot enote
regionalne ali lokalne ravni države,
-  
podjetja, ki opravljajo nepridobitno dejavnost
in katerih ustanovitelji so enote centralne ravni države, ki tudi izrecno
jamčijo za njihove obveznosti, vključno z osebami javnega prava, ki so pod
javnim nadzorom.
V Republiki Sloveniji so
to pravne osebe ali institucionalne enote, ki so na podlagi Uredbe o standardni
klasifikaciji institucionalnih sektorjev (Uradni list RS, št. 13/06) uvrščene v
podsektor Javne nefinančne družbe (S.11001), podsektor Javne druge denarne
finančne institucije (S.12201), podsektor Javni drugi finančni posredniki,
razen zavarovalnih družb in pokojninskih skladov (S.12301), podsektor Javni
izvajalci pomožnih finančnih dejavnosti (S.12401), podsektor Javne
zavarovalniške družbe in pokojninski skladi (S.12501), podsektor Državni skladi
(S.13112), podsektor Druge enote centralne države (S.13113), podsektor Skladi
lokalne države (S.13132), podsektor Druge enote lokalne države (S.13133) ali
podsektor Skladi socialne varnosti (S.13140) in ki izpolnjujejo pogoje iz ene
izmed naslednjih dveh alinej:
-  
so pravne osebe javnega prava oziroma njihove
institucionalne enote, ki so posredni uporabniki državnega proračuna ali
občinskih proračunov, ki jih Ministrstvo za finance določi v skladu s
Pravilnikom o določitvi neposrednih in posrednih uporabnikov državnega in
občinskih proračunov (Uradni list RS, št. 46/03), ali ki so odgovorne enotam
centralne ravni Republike Slovenije,
-  
so pravne osebe, ki opravljajo nepridobitno
dejavnost in katerih ustanovitelji so enote centralne ravni države, ki tudi
izrecno jamčijo za njihove obveznosti,
13. 
"multilateralna razvojna banka" je
družba, katere družbenice oziroma članice so vsaj tri suverene države in katere
osnovna dejavnost je zagotavljanje sredstev za financiranje gospodarskega
razvoja vseh držav članic ali pa samo izbrane skupine držav članic. Ne glede na
prejšnji stavek se med multilateralne razvojne banke uvrstijo Medameriška
investicijska korporacija (Inter-American Investment Corporation), Črnomorska
trgovinska in razvojna banka (Black Sea Trade and Development Bank) in
Centralnoameriška banka za gospodarsko integracijo (Central American Bank for
Economic Integration),
14. 
"krite obveznice" so obveznice, ki so
jih izdale banke na podlagi Zakona o hipotekarni in komunalni obveznici (Uradni
list RS, št. 17/06) ali kreditne institucije na podlagi ustreznega predpisa
druge države članice in katerih kritno premoženje je v oblikah
izpostavljenosti, opredeljenih v Prilogi I Sklepa o izračunu kapitalske zahteve
za kreditno tveganje po standardiziranem pristopu za borznoposredniške družbe
(Uradni list RS, št. 106/07; v nadaljevanju: sklep o standardiziranem
pristopu),
15. 
"primerna zunanja bonitetna institucija (v
nadaljevanju: primerna ECAI)" je ECAI, ki jo Agencija za trg vrednostnih
papirjev (v nadaljevanju: Agencija) na podlagi Sklepa o priznavanju zunanjih
bonitetnih institucij za borznoposredniške družbe (Uradni list RS, št. 106/07)
uvrsti na seznam primernih zunanjih bonitetnih institucij za posamezno
kategorijo izpostavljenosti,
16. 
"imenovana zunanja bonitetna institucija
(v nadaljevanju: imenovana ECAI)" je primerna ECAI, ki jo
borznoposredniška družba izbere za določanje uteži tveganja pri posamezni kategoriji
izpostavljenosti,
17. 
"profil tveganosti borznoposredniške
družbe" je dokumentiran in kategoriziran zbir kvantitativnih in/ali
kvalitativnih ocen merljivih in nemerljivih tveganj, ki jih borznoposredniška
družba prevzema v okviru svojega poslovanja,
18. 
"uprava" je uprava v dvotirnem
sistemu upravljanja borznoposredniške družbe oziroma so izvršni direktorji
upravnega odbora v enotirnem sistemu upravljanja borznoposredniške družbe,
19. 
''investicijska podjetja'' so investicijska
podjetja iz tretjega odstavka 11. člena ZTFI, za katera se uporablja Direktiva
2004/39/ES Evropskega parlamenta in Sveta z dne 21. aprila 2004 o trgih
finančnih instrumentov in o spremembah direktiv Sveta 85/611/EGS, 93/6/EGS in
Direktive 2000/12/ES Evropskega parlamenta in Sveta ter o razveljavitvi
Direktive Sveta 93/22/EGS; 
20. 
''institucije'' so kreditne institucije in
investicijska podjetja.
2. POGOJI IN OBSEG UPORABE PRISTOPA IRB TER NAČIN
NJEGOVE UVEDBE
2.1. Dovoljenja
2.1.1. Dovoljenje za uporabo pristopa IRB
3. člen
(pogoji in dokumentacija za izdajo
dovoljenja)
(1) Borznoposredniška družba mora za
uporabo pristopa IRB pridobiti dovoljenje Agencije. Agencija izda dovoljenje za
uporabo pristopa IRB, če borznoposredniška družba izpolnjuje naslednje pogoje:
(a)    ima zanesljive sisteme za upravljanje in bonitetno ocenjevanje
izpostavljenosti iz naslova kreditnega tveganja, ki se izvajajo celovito,
(b)    izpolnjuje vse minimalne zahteve za uporabo pristopa IRB, ki se
nanašajo na zadevne kategorije izpostavljenosti, razen minimalnih zahtev za
uporabo lastnih ocen LGD (in CF) za kategorije izpostavljenosti iz točk od (a)
do (c) 17. člena tega sklepa,
(c)    dokaže, da na dan vložitve zahteve za izdajo dovoljenja Agencije za
uporabo pristopa IRB, za zadevne kategorije izpostavljenosti že najmanj tri
leta uporablja bonitetne sisteme, ki so vseskozi okvirno skladni z minimalnimi
zahtevami za uporabo pristopa IRB iz točke (b) tega odstavka.
(2) Izpolnjevanje pogojev iz prvega
odstavka tega člena borznoposredniška družba dokazuje s predložitvijo naslednje
dokumentacije v okviru zahteve za izdajo dovoljenja:
(a)   
o splošnih informacijah,
(b)    o doseganju okvirne skladnosti bonitetnih sistemov z minimalnimi
zahtevami za uporabo pristopa IRB za obdobje najmanj treh let pred vložitvijo
zahteve (do 1. januarja 2010 pa za obdobje najmanj enega leta pred
vložitvijo zahteve),
(c)    o načrtu uvedbe pristopa IRB in stalnih izvzetjih,
(d)    o izpolnjevanju zadevnih minimalnih zahtev,
(e)    o samooceni, ki potrjuje skladnost borznoposredniške družbe z
zadevnimi minimalnimi zahtevami pristopa IRB.
(3) Borznoposredniška družba mora
pogoje iz prvega odstavka tega člena izpolnjevati neprekinjeno, vseskozi od dne
izdaje dovoljenja Agencije za uporabo pristopa IRB. Če borznoposredniška družba
preneha izpolnjevati pogoje iz prvega odstavka tega člena, mora Agenciji predložiti
časovni načrt doseganja ponovne skladnosti z zahtevami tega sklepa ali
dokazati, da učinek neizpolnjevanja zahtev tega sklepa ni pomemben.
(4) Agencija v izreku odločbe o izdaji
dovoljenja za uporabo pristopa IRB izrecno določi načrt postopne uvedbe
pristopa IRB. V primeru pomembnih sprememb tega načrta mora borznoposredniška
družba vložiti zahtevo za spremembo zadevnega dovoljenja.
(5) Agencija v izreku odločbe o izdaji
dovoljenja za uporabo pristopa IRB izrecno določi, za katere kategorije izpostavljenosti
oziroma izpostavljenosti lahko borznoposredniška družba uporablja
standardizirani pristop. Če se borznoposredniška družba odloči za spremembo
stalnih izvzetij ali če ne izpolnjuje več pogojev za stalna izvzetja iz
pristopa IRB iz 10. in 11. člena tega sklepa, mora nemudoma vložiti zahtevo za
spremembo dovoljenja.
(6) Agencija v izreku odločbe o izdaji dovoljenja za uporabo pristopa IRB izrecno določi
izbor pristopa oziroma kombinacije pristopov za izračun tveganjem prilagojenih
zneskov izpostavljenosti iz naslova lastniških instrumentov. Če se
borznoposredniška družba odloči za spremembo pristopa ali spremembo kombinacije
pristopov za izračun tveganjem prilagojenih zneskov izpostavljenosti iz naslova
lastniških instrumentov, mora nemudoma vložiti zahtevo za spremembo dovoljenja.
(7) Določila od prvega do šestega
odstavka tega člena se smiselno uporabljajo tudi, kadar nameravajo uporabljati
pristop IRB v investicijski skupini EU nadrejeno investicijsko podjetje in
njegove podrejene institucije ali investicijsko podjetje in druge institucije,
ki so podrejene EU nadrejenemu finančnemu holdingu in na podlagi 301. člena
ZTFI v zvezi z 291. členom ZBan-1 skupaj vložijo zahtevo za izdajo dovoljenja
za uporabo pristopa IRB.
(8) Agencija izda dovoljenje za uporabo
pristopa IRB EU nadrejenemu investicijskemu podjetju ali investicijskemu
podjetju, ki ga obvladuje EU nadrejen finančni holding, na podlagi odločitve iz
301. člena ZTFI v zvezi s tretjim in četrtim odstavkom 291. člena ZBan-1. Pri
tem v dovoljenju določi, ali in v kolikšnem obsegu lahko to EU nadrejeno
investicijsko podjetje z njemu podrejenimi institucijami ali to investicijsko
podjetje z drugimi institucijami, ki so podrejene EU nadrejenemu finančnemu
holdingu, skupaj izpolnjujejo pogoje iz prvega odstavka 3. člena tega sklepa.
(9) Agencija izda dovoljenje za
uporabo pristopa IRB podrejeni borznoposredniški družbi s sedežem v Republiki
Sloveniji, ki je vložila zahtevo za izdajo dovoljenja skupaj z EU nadrejenim
investicijskim podjetjem ali investicijskim podjetjem, ki je podrejeno EU
finančnemu holdingu, na podlagi odločitve iz 301. člena ZTFI v zvezi s tretjim,
četrtim in šestim odstavkom 291. člena ZBan-1.
4. člen
(odvzem dovoljenja)
(1) Agencija borznoposredniški družbi
odvzame dovoljenje za uporabo pristopa IRB:
(a)    če ravna v nasprotju z odredbo ali odredbo z dodatnimi ukrepi, s
katero ji je bila naložena odprava kršitev pri izpolnjevanju pogojev iz točk
(a) in (b) prvega odstavka 3. člena tega sklepa,
(b)    če huje krši pogoje iz točk (a) in (b) prvega odstavka 3. člena
tega sklepa.
(2) Agencija borznoposredniški družbi
odvzame dovoljenje za uporabo pristopa IRB tudi na podlagi odločitve o odvzemu
dovoljenja za uporabo pristopa IRB v investicijski skupini, pri čemer se
smiselno upošteva 301. člen ZTFI v zvezi s tretjim, četrtim in šestim odstavkom
291. člena ZBan-1.
(3) Agencija lahko v odločbi o odvzemu
dovoljenja določi prehodno obdobje, v katerem borznoposredniška družba še sme
uporabljati pristop IRB.
(4) Z odvzemom dovoljenja Agencije za
uporabo pristopa IRB preneha tudi morebiti izdano dovoljenje Agencije za
uporabo lastnih ocen.
2.1.2. Dovoljenje za uporabo lastnih ocen
5. člen
(pogoji in dokumentacija za izdajo
dovoljenja)
(1) Agencija lahko borznoposredniški
družbi ob izdaji dovoljenja za uporabo pristopa IRB ali pozneje dovoli, da za
kategorije izpostavljenosti iz točk od (a) do (c) 17. člena tega sklepa
uporablja lastne ocene LGD ali lastne ocene LGD in CF (v nadaljevanju:
dovoljenje Agencije za uporabo lastnih ocen). Agencija to dovoljenje izda, če
borznoposredniška družba izpolnjuje naslednje pogoje:
(a)    ima zanesljive sisteme za upravljanje in bonitetno ocenjevanje, ki
se nanašajo na lastne ocene LGD (in CF) za zadevne kategorije izpostavljenosti
iz točk od (a) do (c) 17. člena tega sklepa in se celovito izvajajo,
(b)    poleg minimalnih zahtev za uporabo pristopa IRB iz točke (b) prvega
odstavka 3. člena tega sklepa izpolnjuje tudi minimalne zahteve za uporabo
pristopa IRB, ki se nanašajo na lastne ocene LGD (in CF) za zadevne kategorije
izpostavljenosti iz točk od (a) do (c) 17. člena,
(c)    dokaže, da na dan vložitve zahteve za izdajo dovoljenja Agencije za
uporabo lastnih ocen za zadevne kategorije izpostavljenosti že najmanj tri leta
ocenjuje in uporablja lastne ocene LGD (in CF) na način, ki je vseskozi okvirno
skladen z minimalnimi zahtevami za uporabo pristopa IRB iz prejšnje točke tega
odstavka.
(2) Izpolnjevanje pogojev iz
prvega odstavka tega člena borznoposredniška družba dokazuje s predložitvijo
naslednje dokumentacije v okviru zahteve za izdajo dovoljenja:
(a)   
o splošnih informacijah,
(b)    o doseganju okvirne skladnosti bonitetnih sistemov z minimalnimi
zahtevami za uporabo lastnih ocen LGD (in CF) za obdobje najmanj treh let pred
vložitvijo zahteve (do 1. januarja 2010 pa za obdobje najmanj enega leta
pred vložitvijo zahteve),
(c)    o načrtu uvedbe lastnih ocen LGD (in CF) in stalnih izvzetjih,
(d)    o izpolnjevanju zadevnih minimalnih zahtev,
(e)    o samooceni, ki potrjuje skladnost borznoposredniške družbe z
minimalnimi zahtevami pristopa IRB.
(3) Borznoposredniška družba mora pogoje
iz prvega odstavka tega člena izpolnjevati neprekinjeno, vseskozi od dne izdaje
dovoljenja Agencije za uporabo lastnih ocen. Če borznoposredniška družba
preneha izpolnjevati pogoje iz prvega odstavka tega člena, mora Agenciji
predložiti časovni načrt doseganja ponovne skladnosti z zahtevami tega sklepa
ali dokazati, da učinek neizpolnjevanja zahtev tega sklepa ni pomemben.
(4) Agencija v izreku odločbe o izdaji
dovoljenja za uporabo lastnih ocen izrecno navede, za katere parametre tveganja
LGD (in CF) in za katere kategorije izpostavljenosti iz (a) in/ali (b) in/ali
(c) točke 17. člena tega sklepa lahko borznoposredniška družba uporablja lastne
ocene. Če namerava borznoposredniška družba razširiti uporabo lastnih ocen,
mora pri Agenciji vložiti ustrezno zahtevo za spremembo dovoljenja za uporabo
lastnih ocen.
(5) Agencija v izreku odločbe o izdaji dovoljenja za uporabo lastnih ocen izrecno določi
načrt postopne uvedbe lastnih ocen LGD (in CF) za kategorije izpostavljenosti
iz točk od (a) do (c) prvega odstavka 17. člena tega sklepa. V primeru
pomembnih sprememb načrta postopne uvedbe lastnih ocen LGD (in CF) za navedene
kategorije izpostavljenosti mora borznoposredniška družba vložiti zahtevo za
spremembo zadevnega dovoljenja.
(6) Določila od prvega do petega
odstavka tega člena se smiselno uporabljajo tudi, kadar nameravajo uporabljati
lastne ocene LGD (in CF) v investicijski skupini EU nadrejeno investicijsko
podjetje in njegove podrejene institucije ali investicijsko podjetje in druge
institucije, ki so podrejene EU nadrejenemu finančnemu holdingu in na podlagi
301. člena ZTFI v zvezi z 291. členom ZBan-1 skupaj vložijo zahtevo za izdajo
dovoljenja za uporabo lastnih ocen.
(7) Agencija izda dovoljenje za
uporabo lastnih ocen EU nadrejenemu investicijskemu podjetju ali
investicijskemu podjetju, ki ga obvladuje EU nadrejen finančni holding, na
podlagi odločitve iz 301. člena ZTFI v zvezi s tretjim in četrtim odstavkom
291. člena ZBan-1. Pri tem v dovoljenju določi, ali in v kolikšnem obsegu lahko
to EU nadrejeno investicijsko podjetje z njemu podrejenimi institucijami ali to
investicijsko podjetje z drugimi institucijami, ki so podrejene EU nadrejenemu
finančnemu holdingu, skupaj izpolnjujejo pogoje iz prvega odstavka 5. člena
tega sklepa.
(8) Agencija izda dovoljenje za
uporabo lastnih ocen podrejeni borznoposredniški družbi s sedežem v Republiki
Sloveniji, ki je vložila zahtevo za izdajo dovoljenja skupaj z EU nadrejenim
investicijskim podjetjem ali investicijskim podjetjem, ki je podrejeno EU
finančnemu holdingu, na podlagi odločitve iz 301. člena ZTFI v zvezi s tretjim,
četrtim in šestim odstavkom 291. člena ZBan-1.
6. člen
(odvzem dovoljenja)
(1) Agencija borznoposredniški družbi
odvzame dovoljenje za uporabo lastnih ocen:
(a)    če ravna v nasprotju z odredbo ali odredbo z dodatnimi ukrepi, s
katero ji je bila naložena odprava kršitev pri izpolnjevanju pogojev iz točke
(a) in (b) prvega odstavka 5. člena tega sklepa,
(b)    če huje krši pogoje iz točke (a) in (b) prvega odstavka 5. člena
tega sklepa.
(2) Agencija borznoposredniški družbi
odvzame dovoljenje za uporabo lastnih ocen tudi na podlagi odločitve o odvzemu
dovoljenja za uporabo lastnih ocen v investicijski skupini, pri čemer se
smiselno upošteva 301. člen ZTFI v zvezi s tretjim, četrtim in šestim odstavkom
291. člena ZBan-1.
(3) Borznoposredniška družba, ki ji je
Agencija odvzela dovoljenje za uporabo lastnih ocen, mora z dnem izdaje odločbe
o odvzemu tega dovoljenja za kategorije izpostavljenosti iz točk od (a) do (c)
17. člena tega sklepa začeti uporabljati ocene LGD (in CF), predpisane v petem
odstavku 13. člena tega sklepa.
2.1.3. Dovoljenje za prehod s pristopa
IRB na standardizirani pristop oziroma na predpisane vrednosti LGD (in CF)
7. člen
(dovoljenje za prehod na standardizirani
pristop)
(1) Borznoposredniška družba, ki
uporablja pristop IRB, lahko namesto tega pristopa uporabi standardizirani
pristop, vendar samo ob pridobitvi dovoljenja Agencije. Z izdajo tega
dovoljenja prenehata dovoljenje Agencije za uporabo pristopa IRB ter morebiti
izdano dovoljenje Agencije za uporabo lastnih ocen.
(2) Agencija dovoljenje iz prvega
odstavka tega člena izda, če borznoposredniška družba izkaže utemeljen razlog
za spremembo pristopa.
8. člen
(dovoljenje za prehod na uporabo
predpisanih ocen CF (in LGD))
(1) Borznoposredniška družba, ki
uporablja lastne ocene LGD (in CF) za zadevne kategorije izpostavljenosti iz
točk od (a) do (c) 17. člena tega sklepa, lahko preide na uporabo ocen CF in
(LGD), predpisanih v petem odstavku 13. člena tega sklepa, samo ob pridobitvi dovoljenja
Agencije. Z izdajo tega dovoljenja preneha izdano dovoljenje Agencije za
uporabo lastnih ocen.
(2) Agencija dovoljenje iz prvega
odstavka tega člena izda, če borznoposredniška družba izkaže utemeljen razlog
za prehod z uporabe lastnih ocen LGD (in CF) na uporabo ocen CF (in LGD),
predpisanih v petem odstavku 13. člena tega sklepa, za zadevne kategorije
izpostavljenosti iz točk od (a) do (c) 17. člena tega sklepa.
2.2. Postopna uvedba pristopa IRB
9. člen
(splošno)
(1) Ob upoštevanju 10. člena tega sklepa
mora borznoposredniška družba uvesti pristop IRB za vse izpostavljenosti.
(2) Ne glede na prvi odstavek tega
člena se uvajanje pristopa IRB lahko izvaja postopno. Postopno uvajanje
pristopa IRB se izvede ob upoštevanju pravil iz naslednjih odstavkov tega
člena, ki preprečujejo selektivno uvajanje pristopa IRB z namenom doseganja
zmanjšane kapitalske zahteve za kreditno tveganje in tveganje zmanjšanja
vrednosti odkupljenih denarnih terjatev.
(3) Pristop IRB se lahko postopno
uvede:
(a)    po različnih kategorijah izpostavljenosti iz 17. člena tega sklepa
znotraj iste poslovne enote,
(b)    po različnih poslovnih enotah v isti investicijski skupini,
(c)    po parametrih tveganja LGD in CF pri prehodu iz predpisanih ocen
LGD in CF na uporabo lastnih ocen LGD (in CF) za kategorije izpostavljenosti iz
točk od (a) do (c) 17. člena tega sklepa.
(4) V primeru kategorije
izpostavljenosti iz naslova opravljanja storitev na drobno iz 17. člena tega
sklepa se pristop IRB lahko postopno uvede po vrstah izpostavljenosti, ki
ustrezajo različnim korelacijam v prvem, četrtem in petem odstavku 102. člena
tega sklepa.
(5) Borznoposredniška družba mora na
dan izdaje dovoljenja Agencije za uporabo pristopa IRB ta pristop uporabljati
za najmanj 50% tveganjem prilagojenih zneskov izpostavljenosti glede na celotne
tveganjem prilagojene zneske izpostavljenosti brez upoštevanja izpostavljenosti
iz prvega odstavka 10. člena tega sklepa.
(6) Za preostale tveganjem prilagojene
zneske izpostavljenosti mora borznoposredniška družba uvesti pristop IRB najpozneje
v petih letih od izdaje dovoljenja Agencije za uporabo pristopa IRB za izračun
kapitalske zahteve za kreditno tveganje in tveganje zmanjšanja vrednosti
odkupljenih denarnih terjatev, razen, če Agenciji
dokaže utemeljenost razlogov za daljše obdobje uvedbe. To obdobje velja posebej
za prehod iz standardiziranega pristopa na pristop IRB in posebej za prehod na
lastne ocene LGD (in CF) za kategorije izpostavljenosti iz točk od (a) do (c)
17. člena tega sklepa.
(7) Borznoposredniška družba, ki
uporablja pristop IRB za katero koli kategorijo izpostavljenosti, mora nujno
uporabljati hkrati pristop IRB za kategorijo izpostavljenosti iz naslova
lastniških instrumentov, razen tistih izpostavljenosti iz naslova lastniških
instrumentov, ki so izvzete v skladu z 10. členom tega sklepa.
2.3. Stalna izvzetja iz pristopa IRB
10. člen
(splošno)
(1) Borznoposredniška družba, ki je
pridobila dovoljenje Agencije za uporabo pristopa IRB, lahko uporabi
standardizirani pristop za:
(a)    kategorijo izpostavljenosti do enot centralne ravni držav in
centralnih bank, če je število pomembnih nasprotnih strank omejeno in bi
uporaba bonitetnega sistema za te stranke pomenila za borznoposredniško družbo
pretirano obremenitev,
(b)    kategorijo izpostavljenosti do institucij, če je število pomembnih
nasprotnih strank omejeno in bi uporaba bonitetnega sistema za te stranke
pomenila za borznoposredniško družbo pretirano obremenitev,
(c)    nepomembne poslovne enote in tudi za nepomembne kategorije
izpostavljenosti, kot so opredeljene v 11. členu tega sklepa,
(d)    izpostavljenosti do enot centralne, regionalne ali lokalne ravni
ter do oseb javnega sektorja držav članic EU pod pogojem, da:
-    
ni razlik v tveganju med izpostavljenostmi do
enot centralne, regionalne ali lokalne ravni ter oseb javnega sektorja držav
članic zaradi obstoja posebnih javnih mehanizmov in
-    
se izpostavljenostim do enot centralne ravni
držav članic v standardiziranem pristopu dodeli utež tveganja 0%,
(e)    izpostavljenosti do nasprotne stranke, ki je njena nadrejena
družba, njena podrejena družba, podrejena družba njene nadrejene družbe ali
družba, s katero je povezana, kot je opredeljeno v 29. členu ZBan-1, če je
nasprotna stranka institucija ali finančni holding, finančna institucija,
družba za upravljanje ali družba za pomožne storitve, za katero se uporabljajo
ustrezne zahteve skrbnega in varnega poslovanja,
(f)    
izpostavljenosti iz naslova lastniških
instrumentov do subjektov iz Republike Slovenije, za katere se v
standardiziranem pristopu uporablja utež tveganja 0%, vključno z neposrednimi
proračunskimi uporabniki, za katere se lahko uporablja utež tveganja 0%,
(g)    izpostavljenosti iz naslova lastniških instrumentov do subjektov v
Republiki Sloveniji, ki so nastale na podlagi zakonsko določenih programov za
spodbujanje posebnih gospodarskih sektorjev, ki borznoposredniški družbi
zagotavljajo precejšnje subvencije za naložbe in zahtevajo določeno obliko
vladnega nadzora in omejitev za naložbe v lastniške instrumente. Uporaba
standardiziranega pristopa za take izpostavljenosti je dovoljena, če so te
izpostavljenosti enake ali manjše od 10% kapitala borznoposredniške družbe,
(h)    izpostavljenosti do institucij iz naslova obveznih rezerv pri
centralnih bankah držav članic, ki izpolnjujejo pogoje, določene v 20. členu
sklepa o standardiziranem pristopu,
(i)    
izpostavljenosti, zavarovane z neposrednimi in
posrednimi osebnimi jamstvi enot centralne ravni držav, kot so opredeljena v
39. členu Sklepa o kreditnih zavarovanjih za borznoposredniške družbe (Uradni
list RS, št. 106/07; v nadaljevanju: sklep o kreditnih zavarovanjih).
(2) Borznoposredniška družba lahko
standardizirani pristop uporabi tudi za izpostavljenosti iz točk (d), (f) in
(g) prvega odstavka tega člena iz drugih držav članic, če tako obravnavo
dopuščajo pristojni nadzorni organi iz zadevnih držav članic.
11. člen
(nepomembne kategorije izpostavljenosti in
nepomembne poslovne enote)
(1) Za namene točke (c) prvega
odstavka 10. člena tega sklepa se šteje, da je kategorija izpostavljenosti iz
naslova lastniških instrumentov borznoposredniške družbe nepomembna, če je njena
skupna vrednost, brez izpostavljenosti iz naslova lastniških instrumentov,
nastalih na podlagi zakonsko določenih programov iz točke (g) prvega odstavka
10. člena tega sklepa, v povprečju v preteklem letu manjša ali enaka 10%
kapitala borznoposredniške družbe. Če je število navedenih izpostavljenosti iz
naslova lastniških instrumentov manjše od 10, znaša navedeni prag 5% kapitala
borznoposredniške družbe.
(2) Ob upoštevanju prejšnjega odstavka
se za namene točke (c) prvega odstavka 10. člena tega sklepa šteje, da so
poslovne enote in/ali kategorije izpostavljenosti nepomembne, če je njihova
kapitalska zahteva manjša ali enaka 15% kapitalske zahteve za kreditno tveganje
in tveganje zmanjšanja vrednosti odkupljenih denarnih terjatev.
Števec zajema vsoto kapitalske zahteve za
vsako posamezno poslovno enoto in/ali kategorijo izpostavljenosti, ki jo
borznoposredniška družba namerava izvzeti po točki (c) prvega odstavka 10.
člena tega sklepa. Kapitalska zahteva v števcu se izračuna v skladu s sklepom o
standardiziranem pristopu.
Imenovalec zajema vsoto kapitalske zahteve
za vse izpostavljenosti in/ali kategorije izpostavljenosti, za katere se
uporablja pristop IRB, in za izpostavljenosti, izvzete pod točko (c) prvega
odstavka 10. člena tega sklepa. Kapitalska zahteva v imenovalcu se izračuna po
pristopu, ki ga borznoposredniška družba uporablja za izračun kapitalske
zahteve za kreditno tveganje v času izdelave izračuna. Pristop iz prejšnjega
stavka zajema standardizirani pristop oziroma pristop IRB.
(3) Borznoposredniška družba ali
investicijska skupina, ki uporablja pristop IRB, je odgovorna za spremljanje
merila nepomembnosti. Če je prag 15%, določen v prejšnjem odstavku tega člena,
presežen, mora borznoposredniška družba nemudoma obvestiti Agencijo in ji predložiti
načrt ukrepov za doseganje ponovne skladnosti ali vložiti zahtevo za spremembo
dovoljenja za uporabo pristopa IRB. Če je borznoposredniška družba predložila
načrt ponovne skladnosti in ji ga ni uspelo realizirati v roku šestih mesecev,
Agencija izda odločbo o spremembi dovoljena za uporabo pristopa IRB, v kateri
ukine stalno izvzetje iz pristopa IRB za zadevno kategorijo izpostavljenost ali
poslovno enoto ter določi rok, v katerem mora borznoposredniška družba za to
kategorijo izpostavljenosti ali poslovno enoto začeti uporabljati pristop IRB.
3. SKUPNE ZAHTEVE ZA IZRAČUN KAPITALSKE ZAHTEVE,
TVEGANJEM PRILAGOJENIH ZNESKOV IZPOSTAVLJENOSTI IN ZNESKOV PRIČAKOVANIH IZGUB
3.1. Izračun kapitalske zahteve
12. člen
(splošno)
Kapitalska zahteva za kreditno tveganje in
za tveganje zmanjšanja vrednosti odkupljenih denarnih terjatev, izračunana po
pristopu IRB, je seštevek vseh kapitalskih zahtev po posameznih kategorijah
izpostavljenosti, kakor je to določeno v okviru poglavij tega sklepa, ki
obravnavajo posamezne kategorije izpostavljenosti v 50., 61., 73., 81., 100.,
123., 131., 146. in 150. členu tega sklepa.
3.2. Skupne zahteve za izračun tveganjem
prilagojenih zneskov izpostavljenosti
13. člen
(splošno)
(1) Tveganjem prilagojeni zneski
izpostavljenosti za kreditno tveganje za izpostavljenosti, ki spadajo v eno od
kategorij izpostavljenosti iz točk od (a) do (e) ali (g) prvega odstavka 17.
člena tega sklepa, se izračunavajo, razen če niso izvzeti iz kapitala, v skladu
z 51., 52., 62. členom, prvim in drugim odstavkom 64. člena, 74., 75., 101.,
102., 132. in 151. členom tega sklepa.
Tveganjem prilagojeni zneski
izpostavljenosti za tveganje zmanjšanja odkupljenih denarnih terjatev v okviru
kategorij izpostavljenosti iz točk (c) in (d) prvega odstavka 17. člena tega
sklepa se izračunajo v skladu z 82., 83., 124. in 125. členom tega sklepa.
(2) Izračun tveganjem prilagojenih
zneskov izpostavljenosti za kreditno tveganje in za tveganje zmanjšanja
vrednosti odkupljenih denarnih terjatev temelji na ustreznih parametrih tveganja,
povezanih z zadevno izpostavljenostjo. Ti vključujejo verjetnost neplačila
(PD), izgubo ob neplačilu (LGD), zapadlost (M) in vrednost izpostavljenosti. PD
in LGD se lahko obravnavata posebej ali skupaj v skladu s 53., 54., 76., 77.,
84., 85., 103., 104., 126., 127., 135. in 136. členom tega sklepa.
(3) Za izpostavljenosti, ki spadajo v
kategorije izpostavljenosti iz točk od (a) do (d) prvega odstavka 17. člena
tega sklepa, mora borznoposredniška družba zagotoviti svoje ocene PD v skladu z
minimalnimi zahtevami za uporabo pristopa IRB.
(4) Za izpostavljenosti, ki spadajo v
kategorijo izpostavljenosti iz točke (d) prvega odstavka 17. člena tega sklepa,
mora borznoposredniška družba zagotoviti svoje ocene LGD in CF v skladu z
minimalnimi zahtevami za uporabo pristopa IRB.
(5) Za izpostavljenosti, ki spadajo v
kategorije izpostavljenosti iz točk od (a) do (c) prvega odstavka 17. člena
tega sklepa, mora borznoposredniška družba uporabljati vrednosti LGD, navedene
v prvem in tretjem odstavku 54., prvem odstavku 77., prvem odstavku 85. in v 156. členu tega sklepa, in CF iz točk od (a) do (c) osmega odstavka 14. člena in drugega
odstavka 79. člena tega sklepa.
(6) Ne glede na peti odstavek tega
člena za vse izpostavljenosti, ki spadajo v kategorije izpostavljenosti iz točk
od (a) do (c) prvega odstavka 17. člena tega sklepa, lahko borznoposredniška
družba uporablja svoje ocene LGD (in CF) v skladu z minimalnimi zahtevami za
uporabo pristopa IRB.
(7) Če ni navedeno drugače, se vhodni
parametri, verjetnost neplačila (PD), izguba ob neplačilu (LGD) in vrednost
zapadlosti (M) določijo, kot je navedeno v 53. do 55., 76. do 78., 84. do 86.,
103., 104., 126., 127., 135. do 137. členu tega sklepa, vrednost
izpostavljenosti pa se določi, kot je navedeno v 14., 79., 87., 121., 128., 142. in 152. členu tega sklepa.
14. člen
(določitev vrednosti izpostavljenosti)
(1) Če ni navedeno drugače, je
vrednost izpostavljenosti iz postavk sredstev enaka vrednosti izpostavljenosti
brez oslabitev (bruto vrednost). To pravilo velja tudi za sredstva, odkupljena
po ceni, ki se razlikuje od dolgovanega zneska. Razlika med vrednostjo
izpostavljenosti iz naslova odkupljenih sredstev in knjigovodsko vrednostjo te
izpostavljenosti, evidentirano v bilanci borznoposredniške družbe, je označena
kot diskont, če je vrednost izpostavljenosti višja, in kot premija, če je
nižja.
(2) Če borznoposredniška družba
uporablja okvirne pogodbe o pobotu v zvezi s posli začasne prodaje/začasnega
odkupa ali posoje/izposoje vrednostnih papirjev ali blaga, mora vrednost
izpostavljenosti izračunati v skladu s sklepom o kreditnih zavarovanjih.
(3) Za bilančni pobot kreditov
in depozitov mora borznoposredniška družba za izračun vrednosti
izpostavljenosti uporabljati metode iz sklepa o kreditnih zavarovanjih.
(4) Vrednost izpostavljenosti
iz naslova zakupa je diskontirana najmanjša vsota plačil po zakupu. Najmanjša
vsota plačil po zakupu je enaka plačilom, ki jih borznoposredniška družba
zahteva ali jih lahko zahteva od zakupnika med trajanjem pogodbe o zakupu, in
plačilu iz naslova katere koli nakupne opcije iz zakupa, ki se bo z veliko
verjetnostjo izvršila. Katera koli preostala vrednost iz naslova zakupa,
zavarovana z osebnim jamstvom, ki izpolnjuje pogoje iz 29. in 30. člena sklepa o kreditnih zavarovanjih glede primernosti dajalcev zavarovanja kakor tudi
minimalne zahteve za priznanje osebnih jamstev, kot je določeno v 35. do 39.
členu sklepa o kreditnih zavarovanjih, je tudi vključena v najmanjšo vsoto
plačil po zakupu.
(5) V primeru katere koli postavke iz
7. poglavja Sklepa o izračunu kapitalske zahteve za tržna tveganja za
borznoposredniške družbe (Uradni list RS, št. 106/07; v nadaljevanju: sklep o
tržnih tveganjih) se vrednost izpostavljenosti določi z metodo iz oddelka 5.3.
sklepa o tržnih tveganjih.
(6) Če je izpostavljenost iz naslova
vrednostnih papirjev ali blaga, prodanih ali posojenih na podlagi poslov
začasne prodaje/začasnega odkupa ali poslov posoje/izposoje vrednostnih
papirjev ali blaga, poslov z dolgim rokom poravnave in poslov posojanja za
povečanje trgovalnega portfelja, je vrednost izpostavljenosti enaka
knjigovodski vrednosti vrednostnih papirjev ali blaga, evidentirani v bilanci
borznoposredniške družbe, v skladu s prvim odstavkom 193. člena ZTFI v zvezi
s135. členom ZBan-1. Če se uporablja razvita metoda za izračun učinkov
zavarovanja s finančnim premoženjem, kot je navedeno v 68. do 88. členu sklepa
o kreditnih zavarovanjih, se vrednost izpostavljenosti poveča s prilagoditvijo
za nestanovitnost, ki se uporablja za take vrednostne papirje ali blago.
Vrednost izpostavljenosti iz naslova vrednostnih papirjev ali blaga, prodanih
ali posojenih na podlagi poslov začasne prodaje/začasnega odkupa ali poslov
posoje/izposoje vrednostnih papirjev ali blaga, poslov z dolgim rokom poravnave
in poslov posojanja za povečanje trgovalnega portfelja, je lahko določena v
skladu s 47. in od 52. do 59. členom sklepa o kreditnih zavarovanjih ali
oddelka 5.3. sklepa o tržnih tveganjih.
(7) Ne glede na šesti odstavek
tega člena se vrednost izpostavljenosti za neporavnane
izpostavljenosti za kreditno tveganje do centralne nasprotne stranke določi v
skladu s šestim odstavkom 47. člena sklepa o tržnih tveganjih, ob pogoju, da so
izpostavljenosti CCR (kreditno tveganje nasprotne stranke) centralne nasprotne
stranke z vsemi udeleženci v svojih dogovorih vsakodnevno v celoti zavarovane.
(8) Vrednost izpostavljenosti iz
zunajbilančnih postavk, navedenih v točkah od (a) do (c) tega odstavka, se
izračuna kot odobren, vendar neizkoriščen znesek izpostavljenosti, pomnožen s
CF, in sicer:
(a)    za nezavezujoče kreditne linije, ki jih lahko borznoposredniška
družba kadar koli brez predhodnega obvestila brezpogojno prekliče ali za katere
je določen samodejni preklic zaradi poslabšanja kreditne kvalitete dolžnika, se
uporablja CF 0%. Borznoposredniška družba mora za uporabo CF 0% aktivno
spremljati finančno stanje dolžnika, njen sistem notranjih kontrol pa ji mora
omogočati, da takoj odkrije poslabšanje kreditne kvalitete dolžnika.
Neizkoriščene kreditne linije iz naslova opravljanja storitev na drobno se
lahko obravnavajo kot brezpogojno preklicne, če jih borznoposredniška družba v
skladu z zakonodajo o varstvu potrošnikov in sorodno zakonodajo ter pogodbenimi
določili lahko prekliče v celotnem obsegu,
(b)    za kratkoročne akreditive za plačilo blaga, ki je na poti, se
uporablja CF 20% za borznoposredniško družbo, ki jih izda, in za tisto, ki jih
potrdi,
(c)    za druge kreditne linije, prevzete obveznosti iz naslova odkupa
neprodanih kratkoročnih in srednjeročnih evrozapisov (angl. Note Issuance
Facilities – NIFs) in obnavljajoče se prevzete obveznosti iz naslova
kreditiranja poslovanja na trgu kratkoročnih in srednjeročnih evrozapisov
(angl. Revolving Underwriting Facilities – RUFs) se uporablja CF 75%.
(9) Če se prevzeta finančna obveznost
nanaša na povečanje druge prevzete finančne obveznosti, se uporablja nižji od
dveh CF, povezanih s posamezno prevzeto finančno obveznostjo.
(10) Za vse zunajbilančne postavke,
razen navedenih v prvem do osmem odstavku tega člena, drugem odstavku 79. in drugem odstavku 87. člena tega sklepa, je vrednost izpostavljenosti določena z naslednjimi
odstotki od njenih vrednosti: 100%, če je postavka visokega tveganja, 50%, če
je postavka srednjega tveganja, 20%, če je postavka nizkega tveganja, in 0%, če
je postavka zelo nizkega tveganja. Za te namene se zunajbilančne postavke
razvrstijo v ustrezne kategorije tveganja, kot je določeno v Prilogi II sklepa
o standardiziranem pristopu.
(11) Ne glede na osmi odstavek tega
člena lahko borznoposredniška družba, ki je pridobila dovoljenje Agencije za
uporabo lastnih ocen, za zunajbilančne postavke iz točk od (a) do (c) osmega
odstavka tega člena, drugega odstavka 79. člena in drugega odstavka 87. člena
tega sklepa uporablja lastne ocene CF. V tem primeru obsegajo "druge
kreditne linije" iz točke (c) osmega odstavka tega člena vse zunajbilančne
postavke, navedene v Prilogi II sklepa o standardiziranem pristopu, razen
zunajbilančnih postavk z visokim tveganjem in zunajbilančnih postavk, ki niso
vključene v točke od (a) do (c) osmega odstavka tega člena, drugega odstavka
79. člena in drugega odstavka 87. člena tega sklepa.
3.3. Skupne zahteve za izračun in obravnavo
zneskov pričakovanih izgub
15. člen
(splošno)
(1) Zneski pričakovanih izgub za
izpostavljenosti, ki spadajo v eno izmed kategorij izpostavljenosti iz točk od
(a) do (e) prvega odstavka 17. člena tega sklepa, se izračunajo v skladu z
metodami iz tretjega odstavka tega člena, 57., 63., 88., 129. in 143. do 145. člena tega sklepa.
(2) Izračun zneskov pričakovanih izgub
v skladu s tretjim odstavkom tega člena, 57., 63., 88., 129. in 143. do 145. člena tega sklepa temelji na istih vhodnih vrednostih PD, LGD in vrednosti
izpostavljenosti za vsako izpostavljenost, kot se uporabljajo za izračun
tveganjem prilagojenih zneskov izpostavljenosti v skladu s 13. členom, 16.
členom, prvim odstavkom 62. člena, 83., 125., prvim odstavkom 132. člena in
147. člena tega sklepa. Če borznoposredniška družba uporablja lastne ocene LGD,
mora biti za neplačane izpostavljenosti ocena EL najboljša ocena EL za neplačane
izpostavljenosti glede na deveti odstavek 33. člena tega sklepa.
(3) Če ni navedeno drugače, se vhodni
parametri PD in LGD določijo, kot je navedeno v 53. do 54., 76. do 77., 84. do
87., 103., 104., 126., 127., 135. do 136. členu tega sklepa, vrednost
izpostavljenosti pa se določi, kot je navedeno v 14., 79., 87., 121., 128., 142. in 152. členu tega sklepa.
(4) Zneski pričakovanih izgub,
izračunani v skladu s 57., 63., 88., 106. in 129. členom tega sklepa, se odštejejo od vsote oslabitev in rezervacij za te izpostavljenosti, pri čemer so
oslabitve in rezervacije oblikovane skladno z uporabljenimi računovodskimi
standardi. Diskonti na izpostavljenosti iz postavk sredstev, ki so bile
odkupljene v stanju neplačila, se v skladu s prvim odstavkom 14. člena tega
sklepa obravnavajo enako kot oslabitve. Zneski pričakovanih izgub za pozicije v
listinjenju ter oslabitve in rezervacije za te izpostavljenosti niso vključene
v ta izračun.
3.4. Skupne zahteve za izračun tveganjem
prilagojenih zneskov izpostavljenosti in zneskov pričakovanih izgub za
izpostavljenosti do odprtih kolektivnih naložbenih podjemov
16. člen
(splošno)
(1) Tveganjem prilagojeni zneski
izpostavljenosti do odprtih kolektivnih naložbenih podjemov (v nadaljevanju:
investicijskih skladov) se izračunajo v skladu z metodami iz četrtega do
devetega odstavka tega člena.
(2) Zneski pričakovanih izgub za
izpostavljenosti do investicijskih skladov se izračunajo v skladu z metodami iz
57., 63., 88., 106., 129. in 143. do 145. člena tega sklepa.
(3) Za namen tega sklepa
izpostavljenost do investicijskega sklada zajema osnovne izpostavljenosti
investicijskega sklada.
(4) Borznoposredniška družba mora
izračunati tveganjem prilagojene zneske izpostavljenosti za izpostavljenosti do
investicijskih skladov v skladu z minimalnimi zahtevami tega sklepa in ob
izpolnjevanju naslednjih pogojev:
(a)    investicijski sklad izpolnjuje merila iz prvega odstavka 33. člena
sklepa o standardiziranem pristopu in
(b)    borznoposredniška družba pozna vse ali dele izpostavljenosti
investicijskega sklada.
Za del izpostavljenosti investicijskega
sklada, ki ga borznoposredniška družba ne pozna ali ga ne more poznati, kar
velja še zlasti za primere, kjer bi bilo za namen izračuna tveganjem
prilagojenih zneskov izpostavljenosti in zneskov pričakovane izgube v skladu z
minimalnimi zahtevami tega sklepa za borznoposredniško družbo pretirano
obremenjujoče poznati vse izpostavljenosti investicijskega sklada,
borznoposredniška družba izračuna povprečne tveganjem prilagojene zneske
izpostavljenosti v skladu z devetim odstavkom tega člena.
(5) Če borznoposredniška družba
izpolnjuje pogoje iz točk (a) in (b) četrtega odstavka tega člena glede
izpostavljenosti do investicijskega sklada, vendar ne izpolnjuje minimalnih
zahtev tega sklepa glede izračuna tveganjem prilagojenih zneskov
izpostavljenosti za vse ali za dele izpostavljenosti investicijskega sklada,
mora izračunati tveganjem prilagojene zneske izpostavljenosti v skladu z
naslednjimi pristopi:
(a)    za izpostavljenosti investicijskega sklada, ki spadajo v kategorijo
izpostavljenosti iz naslova lastniških instrumentov iz točke (e) prvega
odstavka 17. člena tega sklepa, pristop enostavnih uteži tveganja iz 133. člena
tega sklepa,
(b)    za vse druge izpostavljenosti investicijskega sklada,
standardizirani pristop, ob upoštevanju naslednjega:
-    
za neocenjene izpostavljenosti s pripadajočo
utežjo tveganja ali izpostavljenosti s stopnjo kreditne kvalitete, ki jim je
dodeljena najvišja utež tveganja za posamezno kategorijo izpostavljenosti, se
utež tveganja pomnoži s faktorjem 2, pri čemer tako pomnožena utež tveganja ne
sme biti višja od 1250%,
-    
za vse ostale izpostavljenosti se utež tveganja
pomnoži s faktorjem 1,1, pri čemer tako pomnožena utež tveganja ne sme biti
nižja od 5%.
Če borznoposredniška družba za namene iz
točke (a) tega odstavka ne more razlikovati med izpostavljenostmi iz naslova
naložb v kapital nejavnih družb, lastniških instrumentov, s katerimi se trguje
na borzi in drugih lastniških instrumentov, mora obravnavati zadevne
izpostavljenosti kot izpostavljenosti iz naslova drugih lastniških
instrumentov. Ne glede na 157. člen tega sklepa, se lahko za izpostavljenosti
iz točke (a) tega odstavka, skupaj z neposrednimi izpostavljenostmi iz naslova
lastniških instrumentov, ob upoštevanju nepomembnosti iz prvega odstavka 11.
člena tega sklepa, uporablja standardizirani pristop.
(6) Če borznoposredniška družba ne
izpolnjuje pogojev iz točk (a) ali (b) četrtega odstavka tega člena glede
izpostavljenosti do investicijskega sklada, mora izračunati tveganjem
prilagojene zneske izpostavljenosti v skladu s pristopom enostavnih uteži
tveganja iz 133. člena tega sklepa ter ob upoštevanju sedmega in osmega
odstavka tega člena.
(7) Če borznoposredniška družba, glede
na šesti odstavek tega člena, ne more razlikovati med izpostavljenostmi iz
naslova naložb v kapital nejavnih družb, lastniških instrumentov, s katerimi se
trguje na borzi in drugih lastniških instrumentov, mora izpostavljenosti
investicijskega sklada obravnavati kot izpostavljenosti iz naslova drugih
lastniških instrumentov.
(8) Glede na šesti odstavek tega člena
mora borznoposredniška družba izpostavljenosti investicijskega sklada, ki niso
izpostavljenosti iz naslova lastniških instrumentov, razporediti v
podkategorije (naložbe v kapital nejavnih družb, lastniški instrumenti, s
katerimi se trguje na borzi in drugi lastniški instrumenti) iz prvega odstavka
133. člena tega sklepa, vse druge izpostavljenosti pa dodeliti podkategoriji
drugih lastniških instrumentov.
(9) Namesto pristopa iz šestega do
osmega odstavka tega člena lahko borznoposredniška družba izračuna povprečne
tveganjem prilagojene zneske izpostavljenosti v skladu s pristopoma iz točk (a)
in (b) petega odstavka tega člena. Ob upoštevanju pristopov iz prejšnjega
stavka lahko izračun in poročilo povprečnih tveganjem prilagojenih zneskov
izpostavljenosti za borznoposredniško družbo opravi zunanji izvajalec, pri
čemer mora borznoposredniška družba zagotoviti pravilnost njegovega izračuna in
poročila.
4. KATEGORIJE IZPOSTAVLJENOSTI IN SKUPNE MINIMALNE
ZAHTEVE ZA UPORABO PRISTOPA IRB
4.1. Kategorije izpostavljenosti
17. člen
(splošno)
(1) Za namen izračuna tveganjem
prilagojenih zneskov izpostavljenosti mora borznoposredniška družba vsako svojo
izpostavljenost, za katero v skladu s prvim odstavkom 193. člena ZTFI v zvezi z
pododdelkom 4.5.3 ZBan-1 ne izračuna kapitalske zahteve za tržna tveganja,
razvrstiti v eno od naslednjih kategorij izpostavljenosti:
(a)   
do enot centralne ravni držav in centralnih
bank,
(a)    do institucij,
(b)    do podjetij,
(c)    iz naslova opravljanja storitev na drobno,
(d)    iz naslova lastniških instrumentov,
(e)    pozicije v listinjenju,
(f)    
druga sredstva iz naslova nekreditnih
obveznosti.
(2) Metodologija, ki jo uporablja
borznoposredniška družba za razvrščanje izpostavljenosti v različne kategorije
izpostavljenosti, mora zagotoviti pravilno in dosledno oblikovanje kategorij
izpostavljenosti.
4.2. Skupne minimalne zahteve za uporabo
pristopa IRB
18. člen
(splošno)
Skupne minimalne zahteve za uporabo
pristopa IRB morajo biti izpolnjene pri vseh kategorijah izpostavljenosti.
Nanašajo se na bonitetne sisteme, količinsko opredelitev parametrov tveganja,
potrditev primernosti (validacijo) bonitetnih sistemov in na korporacijsko
upravljanje.
4.2.1. Skupne minimalne zahteve za
bonitetne sisteme
19. člen
(splošno)
(1) Bonitetni sistem borznoposredniške
družbe mora obsegati vse metode, procese, kontrole, zbiranje podatkov in
informacijske sisteme, ki podpirajo ocenjevanje kreditnega tveganja,
razvrščanje izpostavljenosti v bonitetne razrede ali skupine in določitev ocen
parametrov tveganja.
(2) Če borznoposredniška družba
uporablja več bonitetnih sistemov, mora biti načelo razvrščanja dolžnika ali
izpostavljenosti v bonitetni sistem dokumentirano in uporabljeno na način, ki
ustrezno odraža stopnjo tveganja.
(3) Borznoposredniška družba mora redno
pregledovati merila in procese razvrščanja, da ugotovi, ali so bonitetni
sistemi še naprej primerni za trenutno strukturo izpostavljenosti in zunanje
pogoje.
(4) Če borznoposredniška družba
uporablja neposredne ocene parametrov tveganja, se lahko slednji obravnavajo
kot rezultati bonitetnih razredov na zvezni bonitetni lestvici.
(5) Neposredne ocene parametrov
tveganja so ocene, ki jih borznoposredniška družba pridobi neposredno iz modela
ali metode, za vsakega dolžnika in/ali izpostavljenost posebej. V tem primeru
se lahko ta ocena obravnava kot bonitetni razred na zvezni bonitetni lestvici.
20. člen
(opredelitev bonitetnih razredov ali
skupin)
Borznoposredniška družba mora pri
opredelitvi bonitetnega razreda ali skupine upoštevati kvalitativna in kvantitativna
merila. Bonitetni razredi z nejasnimi merili ali samo kvantitativnimi merili so
neustrezni.
21. člen
(razvrščanje v bonitetne razrede ali
skupine)
(1) Borznoposredniška družba mora
vzpostaviti posebne opredelitve, procese in merila za razvrščanje
izpostavljenosti v bonitetne razrede ali skupine v okviru bonitetnega sistema,
pri čemer:
(a)    morajo biti opredelitve in merila bonitetnih razredov ali skupin
dovolj natančna, da omogočajo osebju, pristojnemu za dodeljevanje bonitetnih
ocen, dosledno razvrščanje dolžnikov ali izpostavljenosti s podobnimi tveganji
v iste bonitetne razrede ali skupine. Razvrščanje mora biti dosledno v
različnih panogah, oddelkih in geografskih lokacijah,
(b)    mora dokumentacija o postopku razvrščanja izpostavljenosti v
bonitetne razrede ali skupine omogočati tretjim osebam razumevanje razvrščanja
izpostavljenosti, ponovitev razvrščanja in vrednotenje primernosti razvrščanja
v bonitetne razrede ali skupine,
(c)    morajo biti merila skladna z notranjimi kreditnimi standardi
borznoposredniške družbe in z njenimi politikami za ravnanje s problematičnimi
dolžniki in izpostavljenostmi.
(2) Borznoposredniška družba
mora pri razvrščanju dolžnikov in izpostavljenosti v bonitetne razrede ali
skupine upoštevati vse ustrezne informacije. Informacije morajo biti ažurne in
omogočati borznoposredniški družbi predvidevanje prihodnjega gibanja
izpostavljenosti. Manj informacij kot ima borznoposredniška družba, bolj
konzervativne morajo biti njene razvrstitve izpostavljenosti v bonitetne
razrede ali skupine dolžnikov in izpostavljenosti. Če so zunanje bonitetne
ocene glavno merilo borznoposredniške družbe pri razvrščanju izpostavljenosti v
bonitetne razrede ali skupine, mora borznoposredniška družba upoštevati še
druge ustrezne informacije.
(3) Borznoposredniška družba mora pri
razvrstitvah v bonitetne razrede in skupine dokumentirati okoliščine, v katerih
se lahko s človeško presojo razveljavijo vhodni podatki ali izidi procesa
razvrščanja, in osebje, odgovorno za odobritev teh razveljavitev.
Borznoposredniška družba mora dokumentirati te razveljavitve in osebe, ki so
jih opravile. Borznoposredniška družba mora analizirati gibanje
izpostavljenosti, katerih razvrstitve so bile razveljavljene.
22. člen
(uporaba modelov)
(1) Če borznoposredniška družba
uporablja statistične modele in druge mehanske metode za razvrščanje
izpostavljenosti v bonitetne razrede dolžnikov ali skupine izpostavljenosti,
mora:
(a)    dokazati, da ima model dobro napovedno moč in da kapitalska zahteva
zaradi njegove uporabe ni izkrivljena. Vhodne spremenljivke predstavljajo
razumno in učinkovito osnovo za napovedovanja. Model je v čim večji meri
nepristranski,
(b)    vzpostaviti proces za vrednotenje vhodnih podatkov v model, ki
vključuje oceno natančnosti, popolnosti in primernosti podatkov,
(c)    dokazati, da so uporabljeni podatki za izgradnjo modela
reprezentativni za populacijo dejanskih dolžnikov ali izpostavljenosti
borznoposredniške družbe,
(d)    vzpostaviti redni ciklus preverjanja veljavnosti modela, ki
vključuje spremljanje delovanja in stabilnosti modela, pregled specifikacij
modela in testiranje pridobljenih rezultatov modela glede na dejanske izide,
(e)    dopolnjevati statistični model s človeško presojo in človeškim
nadzorom in tako pregledovati razvrstitve na podlagi modela ter zagotavljati
pravilno uporabo modelov. Cilj postopkov preverjanja je ugotavljanje in
omejevanje napak, povezanih s šibkostmi modela. Človeška presoja mora
upoštevati vse pomembne informacije, ki jih model ne obravnava.
Borznoposredniška družba mora dokumentirati, kako naj bodo človeška presoja in
rezultati modela medsebojno povezani.
(2) Borznoposredniška družba, ki
uporablja zunanji model ali dele zunanjega modela za razvrščanje
izpostavljenosti v bonitetne razrede ali skupine, mora poleg zahtev iz prvega
odstavka tega člena izpolnjevati še naslednje zahteve:
(a)   
uporabniki morajo biti ustrezno izobraženi za
uporabo modela,
(b)    na razpolago morajo biti notranji inštruktorji,
(c)    pripravljen mora biti načrt za zagotovitev potrditve primernosti
zunanjega modela,
(d)    zagotovljen mora biti nadaljnji razvoj modela v prihodnosti, če je
potrebno,
(e)    zagotovljena mora biti možnost ocene delovanja modela in po potrebi
prilagoditve tudi, kadar zunanji prodajalec preneha dajati podporo ali v
podobnih primerih.
(3) Zunanji model je model ali deli
modela, ki jih uporablja borznoposredniška družba in ki jih je razvila
neodvisna zunanja tretja stranka, ki uporablja določene vhodne podatke za
razvrščanje izpostavljenosti v določene bonitetne razrede ali skupine ali za
ocenjevanje določenih parametrov tveganja.
23. člen
(dokumentacija bonitetnih sistemov)
(1) Borznoposredniška družba mora
dokumentirati podrobnosti v zvezi s sestavo in delovanjem svojih bonitetnih
sistemov. Dokumentacija dokazuje skladnost z minimalnimi zahtevami za uporabo
pristopa IRB in obravnava vprašanja, kot so razločevanje kategorij
izpostavljenosti in/ali poslovnih enot, bonitetna merila, odgovornost oseb, ki ocenjujejo dolžnike in izpostavljenosti, pogostost preverjanja
razvrstitev in nadzor vodstva nad bonitetnimi procesi.
(2) Borznoposredniška družba mora
dokumentirati razloge za izbor kvalitativnih in kvantitativnih meril za
razvrščanje v bonitetne razrede ali skupine in analizo, ki ta izbor utemeljuje.
Borznoposredniška družba mora dokumentirati vse večje spremembe v bonitetnih
sistemih. Dokumentirana mora biti tudi organizacija razvrščanja v bonitetne
razrede ali skupine, vključno s sistemom notranjih kontrol na tem področju.
(3) Borznoposredniška družba mora
dokumentirati lastne opredelitve neplačila in izgube, ki se uporabljajo za
notranje namene, in dokazati skladnost z opredelitvami iz tega sklepa.
(4) Če borznoposredniška družba
uporablja statistične modele v bonitetnih sistemih, mora dokumentirati njihove
metodologije. Dokumentacija obsega:
(a)    natančen opis teorije, predpostavk in/ali matematične in empirične
osnove za dodelitev ocen bonitetnim razredom, posameznim dolžnikom,
izpostavljenostim ali skupinam in vir(-e) podatkov, ki se uporablja(-jo) za
ocenjevanje modela,
(b)    opis statističnega procesa (vključno s testom delovanja
statističnega modela izven vzorca in izven časa, na/v katerem je bil generiran
razvojni vzorec) za potrditev primernosti modela,
(c)    opis okoliščin, v katerih ta model ne deluje učinkovito.
(5) Uporaba zunanjega modela, ki
vsebuje patentirano tehnologijo, ni opravičilo za izvzetje od obveznosti
dokumentiranja ali katere koli druge zahteve za sistem razvrščanja
izpostavljenosti v bonitetne razrede ali skupine.
24. člen
(zbiranje in shranjevanje podatkov)
Borznoposredniška družba mora zbirati in
shranjevati tiste podatke o bonitetnih sistemih, ki jih je dolžna javno
razkriti. Borznoposredniška družba, ki uporablja lastne ocene LGD (in CF) za
kategorije izpostavljenosti iz točk od (a) do (d) 17. člena tega sklepa, mora
zbirati in shranjevati tudi podatke iz 25. in 26. člena tega sklepa.
25. člen
(zbiranje in shranjevanje podatkov za
namen izračuna dejanskega LGD)
(1) Za namene izračuna izgube, ki je
osnova izračuna dejanskega LGD, mora borznoposredniška družba zbirati in
shranjevati vsaj naslednje podatke o izgubi pri neplačanih izpostavljenostih:
(a)   
vrednost izpostavljenosti ob nastanku
neplačila,
(b)    poplačila, vključno s prihodki iz naslova prodaje neplačanih
izpostavljenosti,
(c)    stroške razreševanja izpostavljenosti, vključujoč pomembne
neposredne in posredne stroške, povezane s procesom razreševanja,
(d)    datume in zneske različnih prejetih denarnih tokov (časovna
spremljava procesa poplačila),
(e)    diskontne stopnje, uporabljene pri diskontiranju denarnih tokov na
trenutek nastanka neplačila.
(2) Za namene točke (c) prvega
odstavka tega člena mora borznoposredniška družba:
(a)    evidentirati stroške razreševalnega procesa (stroški delovanja
enote za izterjavo problematičnih kreditov),
(b)   
evidentirati stroške zunanjih storitev,
(c)   
evidentirati ustrezen odstotek ostalih stalnih
stroškov,
(d)    evidentirati pomembne stroške, ki jih je upoštevala pri izračunu
izgube, in evidentirati nepomembne stroške, ki jih pri izračunu izgube ni
upoštevala,
(e)    dokazati, da je proces porazdelitve stroškov primeren.
(3) Za namene točke (e) prvega
odstavka tega člena mora borznoposredniška družba upoštevati:
(a)   
diskontno stopnjo, ki ni nižja od netvegane
obrestne mere,
(b)    če pri diskontiranju denarnih tokov na trenutek nastanka neplačila
uporablja diskontno stopnjo, ki je enaka obrestni meri iz točke (a) tega
odstavka, mora morebitna preostala tveganja vključiti v izračunu izgube drugje,
(c)    proces, v katerem določi ustrezno diskontno stopnjo, mora biti enak
za vse istovrstne izpostavljenosti,
(d)    uporabo primerne diskontne stopnje.
26. člen
(zbiranje in shranjevanje podatkov za
namen izračuna dejanskega CF)
Za namene izračuna dejanskega CF mora
borznoposredniška družba zbirati in shranjevati vsaj naslednje podatke o
neplačanih izpostavljenostih:
(a)   
neizkoriščen znesek prevzete finančne
obveznosti ob neplačilu,
(b)    neizkoriščen znesek prevzete finančne obveznosti v relevantni
časovni točki pred nastankom neplačila, ki ustreza izbrani metodi za
ocenjevanje CF,
(c)    dejavnike, ki omogočajo smiselno združevanje neplačanih
izpostavljenosti.
27. člen
(testi izjemnih situacij)
(1) Borznoposredniška družba mora
vzpostaviti zanesljive procese za testiranje izjemnih situacij. Ti testi
izjemnih situacij se uporabljajo pri presoji ustreznosti njene kapitalske
zahteve za kreditno tveganje. Testiranje izjemnih situacij vključuje
ugotavljanje morebitnih dogodkov ali prihodnjih sprememb v gospodarskih
razmerah, ki bi lahko neugodno vplivale na izpostavljenosti borznoposredniške
družbe, in presojo zmožnosti borznoposredniške družbe, da vzdrži take
spremembe.
(2) Borznoposredniška družba mora
redno opravljati teste izjemnih situacij za kreditno tveganje, s katerimi
presoja učinke nekaterih posebnih okoliščin na svojo skupno kapitalsko zahtevo
za kreditno tveganje. Uporabljen test, ki ga izbere borznoposredniška družba,
je predmet nadzorniškega pregleda. Uporabljen test mora biti smiseln in zmerno konzervativen,
obravnavati pa mora vsaj učinek scenarijev blage recesije. Borznoposredniška
družba mora presoditi prehod med svojimi bonitetnimi razredi v razmerah, ki jih
obravnava test izjemnih situacij. Struktura izpostavljenosti, zajeta v testih
izjemnih situacij, mora vsebovati veliko večino celotne izpostavljenosti
borznoposredniške družbe.
(3) Borznoposredniška družba, ki
izračunava tveganjem prilagojene zneske izpostavljenosti v skladu z drugim
odstavkom 51. člena in petim odstavkom 52. člena tega sklepa, mora kot del
svojega testa izjemnih situacij upoštevati tudi učinek poslabšanja kreditne
kvalitete dajalcev zavarovanj, še posebno pa učinek poslabšanja kreditne
kvalitete tistih dajalcev zavarovanj, ki ne izpolnjujejo meril primernosti,
določenih v 31. členu sklepa o kreditnih zavarovanjih.
4.2.2. Skupne minimalne zahteve za
količinsko opredelitev parametrov tveganja
4.2.2.1. Opredelitev neplačila
28. člen
(splošno)
(1) Šteje se, da neplačilo posameznega
dolžnika nastopi, ko se zgodi en ali oba od naslednjih dogodkov:
(a)    borznoposredniška družba meni, da obstaja majhna verjetnost, da bo
dolžnik poravnal svoje kreditne obveznosti do borznoposredniške družbe, njene
nadrejene družbe ali katere koli njej podrejene družbe v celoti, ne da bi bilo
za poplačilo treba uporabiti ukrepe, kot je unovčenje zavarovanja (če obstaja),
(b)    dolžnik več kakor 90 dni zamuja s plačilom katere koli pomembne
kreditne obveznosti do borznoposredniške družbe, njene nadrejene družbe ali
katere koli njej podrejene družbe.
(2) Dnevi zamude začnejo teči, ko
dolžnik svojih obveznosti ne poravna v pogodbeno dogovorjenih rokih oziroma
prekorači odobrene okvirne kredite in je zadevni znesek v zamudi pomemben.
29. člen
(majhna verjetnost plačila)
(1) Dogodki, ki nakazujejo majhno
verjetnost plačila iz točke (a) prvega odstavka 28. člena tega sklepa, so:
(a)   
borznoposredniška družba obravnava
izpostavljenost kot nedonosno,
(b)    borznoposredniška družba izvede oslabitve, ki so posledica zaznave
občutnega poslabšanja kreditne kvalitete dolžnika in/ali izpostavljenosti,
(c)    borznoposredniška družba proda izpostavljenost in ob tem utrpi
pomembno ekonomsko izgubo,
(d)    borznoposredniška družba odobri prestrukturiranje problematične
izpostavljenosti, kadar je verjetno, da se bodo učinki pomembne opustitve ali
odloga plačila glavnice, obresti ali (če je primerno) opravnin pokazali v
zmanjšani finančni obveznosti dolžnika. To v primeru izpostavljenosti iz
naslova lastniških instrumentov, ocenjenih na podlagi pristopa PD/LGD,
vključuje tudi prestrukturiranje samega problematičnega lastniškega
instrumenta,
(e)    borznoposredniška družba vloži predlog za stečajni postopek zoper
dolžnika ali podoben predlog v zvezi z dolžnikovo kreditno obveznostjo do
borznoposredniške družbe, njene nadrejene družbe ali katere koli njej podrejene
družbe,
(f)    
dolžnik ali tretja oseba uvede stečajni ali
podoben insolvenčni postopek nad dolžnikom, ki lahko vodi k zmanjšanju ali
odložitvi plačila obveznosti borznoposredniški družbi, njeni nadrejeni družbi
ali katere koli njej podrejeni družbi.
(2) Borznoposredniška družba mora
sprejeti in dokumentirati ustrezne politike, ki opredeljujejo dogodke iz prvega
odstavka tega člena, predvsem pa:
(a)   
"nedonosnost" iz točke (a) prvega
odstavka tega člena,
(b)    "občutno poslabšanje kreditne kvalitete dolžnika in/ali
izpostavljenosti" iz točke (b) prvega odstavka tega člena,
(c)    "pomembno ekonomsko izgubo" iz točke (c) prvega odstavka
tega člena,
(d)    "pomembno opustitev" iz točke (d) prvega odstavka tega
člena.
(3) Borznoposredniška družba mora pri
opredelitvi neplačila po točki (a) prvega odstavka 28. člena tega sklepa
upoštevati najmanj dogodke, ki so opredeljeni v prvem odstavku tega člena.
(4) Borznoposredniška družba lahko
poleg dogodkov iz prvega odstavka tega člena opredeli še dodatne dogodke, ki
nakazujejo majhno verjetnost plačila. Borznoposredniška družba mora dokazati,
da so dodatni dogodki relevantni in da odražajo njeno kreditno prakso.
Borznoposredniška družba mora dokumentirati te dodatne dogodke in razloge za
njihovo vključitev v opredelitev neplačila.
(5) Opredelitev neplačila, ki jo
uporablja borznoposredniška družba za ocene parametrov tveganja, mora biti
enaka ne glede na parameter tveganja, ki se ocenjuje (PD, LGD, CF ali EL).
30. člen
(pomembna kreditna obveznost v zamudi)
Za namene opredelitve neplačila iz točke
(b) prvega odstavka 28. člena tega sklepa je pomembna kreditna obveznost,
opredeljena v prvem odstavku 46. člena ter drugem in tretjem odstavku 95. člena
tega sklepa.
31. člen
(ostale zahteve)
(1) Borznoposredniška družba, ki
uporablja zunanje podatke, ki niso sami po sebi skladni z opredelitvijo
neplačila, mora izvesti ustrezne prilagoditve, da bi dosegla približno
enakovrednost z opredelitvijo neplačila.
(2) Če borznoposredniška družba meni,
da pri določeni izpostavljenosti ali dolžniku ne obstajajo več okoliščine iz
točk (a) in (b) prvega odstavka 28. člena tega sklepa, to izpostavljenost ali
dolžnika preneha obravnavati kot neplačano. Če naknadno nastopijo razmere, ki
ustrezajo opredelitvi neplačila, se šteje, da je ponovno nastopilo neplačilo.
(3) Borznoposredniška družba mora
opraviti analizo dolžnikov in/ali izpostavljenosti, pri katerih je nastopil
dogodek neplačila iz 28. in 29. člena tega sklepa. Analiza vsebuje izračun
razmerja med dolžniki in/ali izpostavljenostmi, ki jih je borznoposredniška
družba v skladu z drugim odstavkom tega člena prenehala obravnavati kot
neplačnike oziroma neplačane izpostavljenosti, ter dolžniki in/ali
izpostavljenostmi, ki so bili kadar koli obravnavani kot neplačniki oziroma
neplačane izpostavljenosti.
(4) Borznoposredniška družba mora
imeti jasne in dokumentirane politike za določitev dolžnikov in/ali
izpostavljenosti, ki jih v skladu z drugim odstavkom tega člena preneha
obravnavati kot neplačnike oziroma neplačane izpostavljenosti.
4.2.2.2. Ocenjevanje parametrov tveganja
32. člen
(splošno)
(1) Pri izdelavi lastnih ocen mora
borznoposredniška družba za parametre tveganja PD, LGD, CF in EL upoštevati vse
pomembne podatke, informacije in metode. Ocene morajo biti izdelane na podlagi
preteklih izkušenj in empiričnih dokazov in ne smejo temeljiti izključno na
presoji. Ocene morajo biti utemeljene in intuitivne ter temeljiti na vseh
pomembnih dejavnikih, ki vplivajo na parametre tveganja. Manj podatkov kot ima
borznoposredniška družba, bolj konzervativna mora biti v svojih ocenah.
(2) Borznoposredniška družba mora biti
sposobna razčleniti svoje izgube po stopnji neplačila, dejanskem LGD, dejanskem
CF ali po stopnji izgube, če se uporabljajo ocene EL. Borznoposredniška družba
mora biti sposobna opredeliti vse pomembne dejavnike, ki vplivajo na posamezne
parametre tveganja, navedene v prejšnjem stavku. Borznoposredniška družba mora
dokazati, da so njene ocene reprezentativne za dolgoročne izkušnje.
(3) Pri izdelavi ocen parametrov
tveganja mora borznoposredniška družba upoštevati vse spremembe kreditne prakse
ali procesa izterjevanja v obdobjih opazovanja podatkov, ki so zahtevana za
izdelavo ocen parametrov tveganja. Borznoposredniška družba mora pri izdelavi
ocen upoštevati posledice tehničnega napredka in novih podatkov ter drugih informacij,
ko so te na razpolago. Borznoposredniška družba mora pregledati svoje ocene,
kadar se pojavijo nove informacije, vendar pa vsaj enkrat letno.
(4) Populacija izpostavljenosti,
zastopana v podatkih, uporabljenih za ocenjevanje, kreditna praksa, ki se je
uporabljala ob nastanku podatkov, in druge pomembne značilnosti morajo biti
primerljive s tistimi, ki jih imajo izpostavljenosti in kreditna praksa
borznoposredniške družbe v času izdelave ocen parametrov tveganja.
Borznoposredniška družba mora tudi dokazati, da so ekonomske in tržne razmere,
v katerih so nastali podatki, pomembne za sedanje in bodoče razmere. Število
izpostavljenosti v vzorcu in obdobje, ki ga pokrivajo podatki, ki se
uporabljajo za količinsko opredelitev parametrov tveganja, morajo zadostovati,
da borznoposredniški družbi zagotovijo zaupanje v natančnost in trdnost njenih
ocen.
(5) Borznoposredniška družba mora biti
pri izdelavi ocen parametrov tveganja konzervativna sorazmerno s pričakovanim
obsegom napak pri ocenjevanju. Če so metodologije in podatki manj zadovoljivi
in je pričakovani obseg napak večji, mora biti tudi konzervativnost večja.
(6) Če borznoposredniška družba za
izračun kapitalske zahteve za kreditno tveganje uporablja ocene parametrov
tveganja, ki so različne od ocen, ki jih uporablja za notranje namene, mora to
dokumentirati in utemeljiti.
(7) Če lahko borznoposredniška družba
podatke, ki so bili zbrani pred datumom začetka izvajanja tega sklepa, ustrezno
prilagodi tako, da se doseže splošna enakovrednost z opredelitvami neplačila
ali izgube iz tega sklepa, lahko v tem sklepu zahtevane standarde za podatke
uporablja z določeno prožnostjo.
(8) Če borznoposredniška družba
uporablja skupne podatke, zbrane od več bank ali borznoposredniških družb, mora
dokazati, da:
(a)    so bonitetni sistemi in merila razvrščanja v bonitetne razrede ali
skupine drugih bank ali borznoposredniških družb podobni njenim lastnim,
(b)    so skupni podatki, zbrani od več bank ali borznoposredniških družb,
reprezentativni za strukturo izpostavljenosti, za katero se uporabljajo skupni
podatki,
(c)    dosledno in dalj časa uporablja skupne podatke, zbrane od več bank
ali borznoposredniških družb, pri izdelavi ocen parametrov tveganja.
(9) Čeprav borznoposredniška družba
uporablja skupne podatke, zbrane od več bank ali borznoposredniških družb, je
odgovorna za integriteto svojih bonitetnih sistemov. Borznoposredniška družba
mora znati dokazati, da ima dovolj lastnega znanja o svojih bonitetnih
sistemih, vključno z učinkovito zmožnostjo nadzora in revizije.
33. člen
(zahteve za lastne ocene LGD)
(1) Borznoposredniška družba mora
oceniti LGD po bonitetnih razredih ali skupinah na podlagi povprečnih dejanskih
LGD po bonitetnih razredih ali skupinah z uporabo vseh ugotovljenih neplačil v
okviru podatkovnih virov (z neplačili tehtano povprečje).
(2) Borznoposredniška družba mora
uporabljati ocene LGD, ki so primerne za obdobje gospodarske recesije, če so
bolj konzervativne od dolgoročnega povprečja. Bonitetni sistemi morajo
zagotavljati konstantne dejanske LGD glede na bonitetni razred ali skupino.
Borznoposredniška družba mora sprejeti prilagoditve svojih ocen LGD po
bonitetnih razredih ali skupinah, da bi tako omejila vpliv gospodarske recesije
na kapital.
(3) Ocenjeni LGD, ki ga
borznoposredniška družba uporablja pri izračunu tveganjem prilagojenih zneskov
izpostavljenosti, ne sme biti nižji od nič.
(4) Če ocene LGD upoštevajo
učinke zavarovanj s premoženjem, mora borznoposredniška družba oblikovati
notranje zahteve za upravljanje z zavarovanji, za pravno gotovost in za upravljanje
s tveganji, ki so okvirno skladne z zahtevami iz drugega poglavja sklepa o
kreditnih zavarovanjih, ki se nanaša na primerne oblike kreditnih zavarovanj.
(5) Če borznoposredniška družba
priznava učinke zavarovanj s premoženjem že pri določanju vrednosti
izpostavljenosti za kreditno tveganje nasprotne stranke v skladu s pododdelkom
5.3.4 ali 5.3.5 sklepa o tržnih tveganjih, se pričakovani zneski, ki bi se
lahko iztržili iz takega zavarovanja s premoženjem, ne smejo upoštevati v
ocenah LGD.
(6) Borznoposredniška družba mora pri
oceni LGD ugotavljati obseg medsebojne odvisnosti med tveganjem dolžnika in
tveganjem zavarovanja s premoženjem ali dajalca zavarovanja s premoženjem.
Primeri, pri katerih je stopnja medsebojne odvisnosti visoka, se morajo obravnavati
konzervativno.
(7) Borznoposredniška družba
mora pri oceni LGD ugotavljati valutne neusklajenosti med osnovno
izpostavljenostjo in zavarovanjem s premoženjem in jo obravnavati na
konzervativno.
(8) Če ocene LGD upoštevajo
učinke zavarovanj s premoženjem, te ocene ne smejo temeljiti izključno na
ocenjeni tržni vrednosti zavarovanja s premoženjem. Ocene LGD morajo upoštevati
možnost, da borznoposredniška družba ne bo sposobna hitro unovčiti zavarovanja
s premoženjem.
(9) Za neplačane izpostavljenosti mora
borznoposredniška družba uporabiti vsoto svojih najboljših ocen EL za vsako
izpostavljenost glede na trenutne gospodarske razmere in druge okoliščine in
mogočih dodatnih nepričakovanih izgub v obdobju razreševanja teh
izpostavljenosti.
(10) Če borznoposredniška
družba neplačane zamudne obresti prizna v izkazu poslovnega izida
borznoposredniške družbe, se te prištejejo k meritvi izpostavljenosti in
izgube.
34. člen
(zahteve za lastne ocene CF)
(1) Borznoposredniška družba mora
oceniti CF po skupinah na podlagi povprečnih dejanskih CF po skupinah z uporabo
vseh ugotovljenih neplačil v okviru podatkovnih virov (z neplačili tehtano
povprečje).
(2) Borznoposredniška družba
mora uporabljati ocene CF, ki so primerne za obdobje gospodarske recesije, če
so bolj konzervativne od dolgoročnega povprečja. Bonitetni sistemi morajo
zagotavljati konstantne dejanske CF glede na skupino. Borznoposredniška družba
mora sprejeti prilagoditve svojih ocen CF po skupinah, da bi tako omejila vpliv
gospodarske recesije na kapital.
(3) Ocena CF mora odražati možnost
dodatnega povečanja izpostavljenosti s strani dolžnika do trenutka nastanka
neplačila ali po njem.
(4) Ocena CF mora vključevati več
konzervativnosti, če je mogoče utemeljeno pričakovati večjo pozitivno
korelacijo med pogostostjo neplačil in velikostjo ocene CF.
(5) Pri izdelavi ocene CF mora
borznoposredniška družba obravnavati specifične politike in strategije,
sprejete za spremljavo izpostavljenosti. Borznoposredniška družba mora pri
izdelavi ocen CF upoštevati tudi zmožnost in pripravljenost preprečiti
nadaljnje povečanje izpostavljenosti v okoliščinah, ki ne predstavljajo
neplačila.
(6) Borznoposredniška družba mora
vzpostaviti primerne sisteme in postopke za spremljanje zneskov odobrenih
sredstev, tekočega stanja iz naslova kreditnih linij ter sprememb stanja glede
na dolžnika in na bonitetni razred. Borznoposredniška družba mora biti sposobna
spremljati stanja na dnevni osnovi.
(7) Če borznoposredniška družba
uporablja različne ocene CF za izračun tveganjem prilagojenih zneskov
izpostavljenosti in za notranje namene, jih mora dokumentirati in dokazati
razumnost takih ocen.
(8) Ocenjeni CF, ki ga
borznoposredniška družba uporablja pri izračunu tveganjem prilagojenih zneskov
izpostavljenosti, ne sme biti nižji od nič.
35. člen
(zahteve za presojo učinka osebnih jamstev
in primernih dajalcev osebnih jamstev)
(1) Zahteve iz tega člena se nanašajo
na izpostavljenosti v kategorijah izpostavljenosti do enot centralne ravni
držav in centralnih bank, do institucij, do podjetij, kjer se uporabljajo
lastne ocene LGD (in CF) ter iz naslova opravljanja storitev na drobno. Zahteve
iz tega člena, 36. in 99. člena tega sklepa se ne uporabljajo za osebna
jamstva, ki jih zagotavljajo enote centralne ravni držav, centralne banke,
institucije ter podjetja, ki izpolnjujejo zahteve iz točke (g) 29. člena sklepa
o kreditnih zavarovanjih, če borznoposredniška družba izpostavljenosti do teh
oseb trajno izvzame iz pristopa IRB. V tem primeru se uporabljajo pravila iz sklepa
o kreditnih zavarovanjih.
(2) Borznoposredniška družba
mora vzpostaviti jasna merila za priznavanje primernih dajalcev osebnih
jamstev, katerih učinki se upoštevajo pri izračunu tveganjem prilagojenih
zneskov izpostavljenosti.
(3) Za priznane dajalce osebnega
jamstva se morajo uporabljati enaka pravila za razvrščanje v bonitetne razrede
ali skupine kakor za dolžnike, kot je navedeno v 21., 43., 44., 60., 92. in 93. členu tega sklepa.
(4) Osebno jamstvo mora biti
evidentirano pisno, za dajalca je nepreklicno in velja, dokler obveznost do
borznoposredniške družbe ni v celoti izpolnjena. Osebno jamstvo mora biti
prisilno izvršljivo v pravnem redu države, kjer ima dajalec osebnega jamstva
premoženje, ki se lahko uporabi za poplačilo izpostavljenosti.
Borznoposredniška družba mora pri razvrstitvi izpostavljenosti, zavarovanih z
osebnim jamstvom, v bonitetne razrede ali skupine upoštevati morebitna
poslabšanja kvalitete dajalca osebnega jamstva.
(5) Borznoposredniška družba mora
vzpostaviti jasna merila za prilagoditev bonitetnih razredov, skupin ali ocen
LGD. V primeru izpostavljenosti iz naslova opravljanja storitev na drobno in
primernih odkupljenih denarnih terjatev pa jasna merila za prilagoditev
procesov za razvrščanje izpostavljenosti v bonitetne razrede ali skupine, ki
odražajo učinke osebnih jamstev na izračun tveganjem prilagojenih zneskov
izpostavljenosti. Ta merila morajo ustrezati minimalnim zahtevam iz 21., 43.,
44., 60., 92. in 93. člena tega sklepa.
(6) Merila morajo biti
utemeljena in intuitivna. Vključevati morajo zmožnost in pripravljenost dajalca
osebnega jamstva, da izvrši plačilo po osebnem jamstvu, predvideni časovni
okvir plačil dajalca osebnega jamstva, stopnjo korelacije med dolžnikom in
dajalcem osebnega jamstva ter obseg tveganja, ki ni pokrit z osebnim jamstvom.
36. člen
(zahteve za presojo učinka kreditnih
izvedenih finančnih instrumentov)
(1) Zahteve iz tega člena se nanašajo
na izpostavljenosti v kategorijah izpostavljenosti do enot centralne ravni
držav in centralnih bank, do institucij in do podjetij, kjer se uporabljajo
lastne ocene LGD (in CF), in iz naslova opravljanja storitev na drobno.
(2) Minimalne zahteve za osebna
jamstva, določena v 35. členu tega sklepa, se morajo uporabljati tudi za
kreditne izvedene finančne instrumente, ki varujejo eno samo izpostavljenost (single
name). Glede neusklajenosti med osnovno obveznostjo in
referenčno obveznostjo kreditnega izvedenega finančnega instrumenta ali
obveznostjo, ki se uporablja za določanje, ali je nastopil kreditni dogodek, se
morajo uporabljati zahteve iz 41. člena sklepa o kreditnih zavarovanjih. V
primeru izpostavljenosti iz naslova opravljanja storitev na drobno in primernih
odkupljenih denarnih terjatev se pravila iz tega odstavka uporabljajo za proces
razvrščanja izpostavljenosti v bonitetne razrede ali skupine.
(3) Merila morajo obravnavati
strukturo izplačil kreditnih izvedenih finančnih instrumentov in konzervativno
presojati vpliv, ki jo ima na stopnjo in čas poplačil. Borznoposredniška družba
mora obravnavati obseg preostalega tveganja.
(4) Kreditni dogodek, na katerega se
nanaša drugi odstavek tega člena, je zakonsko določen ali pogodbeno dogovorjen
dogodek, ob nastopu katerega lahko borznoposredniška družba začne postopek
unovčitve kreditnega zavarovanja.
4.2.3. Skupne minimalne zahteve za
potrditev primernosti bonitetnih sistemov
37. člen
(splošno)
(1) Borznoposredniška družba mora
vzpostaviti zanesljive sisteme za potrditev primernosti glede točnosti in
skladnosti bonitetnih sistemov. Borznoposredniška družba mora zagotoviti, da ji
njen notranji proces potrditve primernosti omogoča dosledno in smiselno presojo
delovanja bonitetnih sistemov.
(2) Borznoposredniška družba mora
redno primerjati stopnje neplačil z ocenjenimi PD za vsak bonitetni razred. V
primerih, ko je stopnja neplačila izven pričakovanega obsega za navedeni
bonitetni razred, mora borznoposredniška družba posebej analizirati razloge za
odstopanje. Borznoposredniška družba, ki uporablja lastne ocene LGD (in CF),
mora opraviti podobne analize za navedene ocene. Pri takih primerjavah se morajo
uporabljati pretekli podatki, ki pokrivajo čim daljše obdobje.
Borznoposredniška družba mora dokumentirati metode in podatke, uporabljene v
takih primerjavah. Analiza in dokumentacija se morata ažurirati vsaj enkrat
letno.
(3) Borznoposredniška družba mora
uporabljati tudi druga orodja za količinsko potrditev primernosti parametrov
tveganja, vključno s primerjavami z ustreznimi zunanjimi viri podatkov. Analiza
mora temeljiti na podatkih, ki so reprezentativni za strukturo izpostavljenosti
borznoposredniške družbe, so redno ažurirani in obsegajo ustrezno obdobje
opazovanja. Presoje delovanja bonitetnih sistemov borznoposredniške družbe
morajo temeljiti na čim daljšem obdobju.
(4) Uporabljene metode in podatki za
količinsko potrditev primernosti parametrov tveganja morajo biti vseskozi
dosledni. Spremembe metod ocenjevanja in potrditev primernosti parametrov
tveganja ter podatkov (uporabljeni viri podatkov in obravnavana obdobja) morajo
biti dokumentirani.
(5) Borznoposredniška družba mora
vzpostaviti zanesljive notranje standarde za primere, ko odstopanja stopenj
neplačil, dejanskih LGD, dejanskih CF in stopenj izgub, če se uporabljajo ocene
EL, postanejo dovolj pomembna, da spodbijajo veljavnost ocen. Ti standardi
morajo upoštevati ekonomske cikle in podobne sistematične spremembe pri
dejanskih neplačilih. Če so dejanske vrednosti še naprej višje od pričakovanih,
mora borznoposredniška družba popraviti oceno navzgor, da odrazi dejansko
stanje neplačil in izgub.
4.2.4. Skupne minimalne zahteve za
korporacijsko upravljanje in nadzor
38. člen
(korporacijsko upravljanje)
(1) Uprava borznoposredniške družbe
ali drug organ, ki ga imenujeta uprava in višje vodstvo, mora potrditi vse
pomembne vidike bonitetnih sistemov in procesov ocenjevanja parametrov
tveganja. Osebe iz prvega stavka tega člena morajo razpolagati s splošnim
znanjem o delovanju bonitetnih sistemov borznoposredniške družbe ter podrobnim
razumevanjem izdelanih poročil o njihovem delovanju.
(2) Višje vodstvo mora obveščati
upravo ali drug organ, ki ga imenuje uprava, o vsaki spremembi ali odstopanju
od uveljavljene prakse, ki bo pomembno vplivala na delovanje bonitetnih
sistemov borznoposredniške družbe.
(3) Višje vodstvo mora razumeti
zgradbo in delovanje bonitetnih sistemov. Višje vodstvo je odgovorno za
pravilno delovanje bonitetnih sistemov. Enote za nadzor kreditnega tveganja
morajo redno obveščati višje vodstvo o delovanju bonitetnih sistemov, o
področjih, na katerih so potrebne izboljšave, in o izboljšavah glede na
predhodno ugotovljene pomanjkljivosti.
(4) Analiza kreditnega tveganja,
ugotovljenega po pristopu IRB, mora biti pomemben sestavni del poročila osebam
iz prvega odstavka tega člena. Ta analiza mora vsebovati vsaj profil tveganosti
po bonitetnih razredih, prehode med bonitetnimi razredi, oceno ustreznih
parametrov za bonitetni razred in primerjavo stopenj neplačil, dejanskih LGD
ter dejanskih CF s pričakovanji in rezultati testa izjemnih situacij. Pogostost
poročanja je odvisna od pomembnosti in vrste informacij ter od ravni
prejemnika.
39. člen
(nadzor kreditnega tveganja)
(1) Enota za nadzor kreditnega
tveganja mora biti neodvisna od osebja in enot, pristojnih za odobravanje ali
obnavljanje izpostavljenosti, in mora poročati neposredno upravi in višjemu
vodstvu. Enota mora biti odgovorna za oblikovanje ali izbiro, uvedbo, pregled
in pravilnost delovanja bonitetnih sistemov. Enota mora redno pripravljati in
analizirati poročila o rezultatih bonitetnih sistemov.
(2) Pristojnosti enote za nadzor
kreditnega tveganja so:
(a)   
testiranje in spremljanje bonitetnih razredov
in skupin,
(b)    izdelovanje in analiza poročil o bonitetnih sistemih,
(c)    izvajanje postopkov za preverjanje, ali so opredelitve bonitetnih
razredov in skupin uporabljene dosledno v vseh oddelkih in na vseh geografskih
lokacijah,
(d)    preverjanje in dokumentiranje vseh sprememb bonitetnih sistemov,
vključno z razlogi za spremembe,
(e)    pregledovanje bonitetnih meril z namenom ugotavljanja, ali še vedno
ohranjajo sposobnost predvidevanja tveganj. Spremembe bonitetnih sistemov
morajo biti dokumentirane in shranjene,
(f)    
aktivno sodelovanje pri oblikovanju ali
izbiranju, uvedbi in potrditvi primernosti modelov, ki se uporabljajo v
bonitetnih sistemih,
(g)    spremljanje in pregled modelov, ki se uporabljajo v bonitetnih
sistemih,
(h)    nenehno pregledovanje in dograjevanje modelov, ki se uporabljajo v
bonitetnih sistemih.
(3) Ne glede na drugi odstavek tega
člena lahko borznoposredniška družba, ki uporablja skupne podatke, zbrane od
več bank ali borznoposredniških družb v skladu z osmim in devetim odstavkom 32.
člena tega sklepa, prenese na zunanje izvajalce izvajanje naslednjih nalog:
(a)    pridobivanje informacij, pomembnih za testiranje in spremljanje
bonitetnih razredov in skupin,
(b)    izdelovanje in analizo poročil o bonitetnih sistemih
borznoposredniške družbe,
(c)    pridobivanje podatkov v zvezi s pregledovanjem bonitetnih meril z
namenom ugotavljanja, ali še vedno ohranjajo sposobnost predvidevanja tveganj,
(d)    dokumentiranje sprememb bonitetnih sistemov,
(e)    pridobivanje informacij v zvezi z nenehnim pregledovanjem in
dograjevanjem modelov, ki se uporabljajo v bonitetnih sistemih.
(4) Borznoposredniška družba, ki ravna
v skladu s tretjim odstavkom tega člena, mora zagotoviti, da ima Agencija
dostop do vseh pomembnih informacij od zunanjih izvajalcev, ki so potrebne za
preverjanje skladnosti z minimalnimi zahtevami za uporabo pristopa IRB, in da
lahko opravlja preglede na kraju samem v istem obsegu kot znotraj
borznoposredniške družbe.
40. člen
(notranje revidiranje)
Služba notranje revizije, druga primerljiva
neodvisna služba borznoposredniške družbe ali neodvisna zunanja revizijska
družba mora vsaj enkrat letno pregledati bonitetne sisteme borznoposredniške
družbe in njene dejavnosti s poudarkom na kreditnih dejavnostih in ocenjevanju
parametrov tveganja PD, LGD, CF in EL. Pregled mora vključevati izpolnjevanje
vseh veljavnih minimalnih zahtev za uporabo pristopa IRB.
5. KATEGORIJE IZPOSTAVLJENOSTI DO ENOT CENTRALNE RAVNI
DRŽAV IN CENTRALNIH BANK, DO INSTITUCIJ IN DO PODJETIJ TER DODATNE MINIMALNE
ZAHTEVE ZA UPORABO PRISTOPA IRB
5.1. Opredelitev kategorij izpostavljenosti
41. člen
(splošno)
(1) V kategorijo izpostavljenosti do
enot centralne ravni držav in centralnih bank se vključujejo:
(a)   
izpostavljenosti do enot centralne ravni držav,
(b)    izpostavljenosti do enot regionalne ravni držav, lokalne ravni
držav ali oseb javnega sektorja, ki se v standardiziranem pristopu obravnavajo
kot izpostavljenosti do enot centralne ravni držav,
(c)    izpostavljenosti do centralnih bank,
(d)    izpostavljenosti do multilateralnih razvojnih bank in mednarodnih
organizacij, za katere se v standardiziranem pristopu uporablja utež tveganja
0%.
(2) V kategorijo izpostavljenosti do
institucij se vključujejo:
(a)   
izpostavljenosti do institucij,
(b)    izpostavljenosti do enot regionalne ali lokalne ravni držav, ki se
v standardiziranem pristopu ne obravnavajo kot izpostavljenosti do enot
centralne ravni držav,
(c)    izpostavljenosti do oseb javnega sektorja, ki se v standardiziranem
pristopu obravnavajo kot izpostavljenosti do institucij,
(d)    izpostavljenosti do multilateralnih razvojnih bank, za katere se v
standardiziranem pristopu ne uporablja utež tveganja 0%,
(e)    izpostavljenosti do investicijskih podjetij iz primernih tretjih
držav iz Priloge IV in izpostavljenosti do priznanih
borz ter klirinških družb iz Priloge II sklepa o tržnih tveganjih.
(3) V kategorijo izpostavljenosti do
podjetij se vključujejo:
(a)    izpostavljenosti do pravnih oseb, ki ustrezajo merilom za velike
družbe iz petega odstavka 55. člena ZGD-1,
(b)    izpostavljenosti do pravnih oseb, ki ne ustrezajo merilom za velike
družbe iz petega odstavka 55. člena ZGD-1, če skupna izpostavljenost do take
pravne osebe presega 1 milijon evrov ali če izpostavljenost ne izpolnjuje meril
iz točk (b) ali (c) ali (d) prvega odstavka 89. člena tega sklepa,
(c)    vsaka izpostavljenost, ki je ni mogoče razvrstiti v kategorijo
izpostavljenosti iz točk (a), (b) in od (d) do (f) prvega odstavka 17. člena
tega sklepa in točk (a) in (b) tega odstavka.
(4) Ne glede na točko (b)
tretjega odstavka tega člena lahko borznoposredniška družba izpostavljenosti do
samostojnih podjetnikov posameznikov obravnava kot izpostavljenosti do pravnih oseb,
ki ne ustrezajo merilom za velike družbe iz petega odstavka 55. člena ZGD-1.
5.2. Dodatne minimalne zahteve za uporabo
pristopa IRB, specifične za kategorije izpostavljenosti do enot centralne ravni
držav in centralnih bank, do institucij in do podjetij
5.2.1. Dodatne minimalne zahteve za
bonitetne sisteme
42. člen
(struktura bonitetnih sistemov)
(1) Bonitetni sistemi morajo
upoštevati značilnosti tveganja dolžnikov in izpostavljenosti.
(2) Bonitetni sistemi morajo vsebovati
bonitetno lestvico dolžnikov, ki količinsko opredeljuje izključno tveganje
neplačila dolžnika (PD). Bonitetna lestvica dolžnikov ima najmanj 7 bonitetnih
razredov za plačnike in najmanj enega za neplačnike.
(3) "Bonitetni razred
dolžnikov" pomeni kategorijo tveganja v okviru bonitetne lestvice
dolžnikov v bonitetnem sistemu, v katero se razvrstijo dolžniki na podlagi
posebnih in jasnih bonitetnih meril, iz katerih so izpeljane ocene PD.
Borznoposredniška družba mora dokumentirati odnos med bonitetnimi razredi
dolžnikov glede na oceno PD, ki jo vsebuje vsak razred, in merili, ki se
uporabljajo za določanje navedene ocene PD.
(4) Borznoposredniška družba, ki ima
svoje izpostavljenosti osredotočene na določen segment trga in na določen
razpon ocen PD, mora imeti dovolj bonitetnih razredov dolžnikov v tem razponu
PD, da se lahko izogne pretiranim koncentracijam dolžnikov v posameznem
bonitetnem razredu. Znatne koncentracije v okviru posameznega bonitetnega
razreda mora podpreti s prepričljivimi empiričnimi dokazi, da bonitetni razred
dolžnikov, v katerem je prišlo do koncentracije, obsega ustrezno ozek razpon
ocen PD in da ocena PD za vsakega izmed dolžnikov v tem bonitetnem razredu
spada v navedeni razpon.
(5) Bonitetni sistem borznoposredniške
družbe, ki uporablja lastne ocene LGD, mora vsebovati ločeno bonitetno lestvico
izpostavljenosti, ki izkazuje izključno na LGD vezane značilnosti
izpostavljenosti.
(6) "Bonitetni razred
izpostavljenosti" pomeni kategorijo tveganja v okviru bonitetne lestvice
izpostavljenosti v bonitetnem sistemu, v katero se razvrstijo izpostavljenosti
na podlagi posebnih in jasnih bonitetnih meril, iz katerih so izpeljane lastne
ocene LGD za te izpostavljenosti. Opredelitev bonitetnega razreda vključuje
opis, kako se izpostavljenosti razvrstijo v bonitetni razred, in opis meril, ki
se uporabljajo za določanje ocen LGD.
(7) Znatne koncentracije v okviru
posameznega bonitetnega razreda izpostavljenosti se podprejo s prepričljivimi
empiričnimi dokazi, da bonitetni razred izpostavljenosti obsega ustrezno ozek
razpon ocene LGD in da ocena LGD za vsako izmed izpostavljenosti v tem
bonitetnem razredu spada v navedeni razpon.
43. člen
(razvrščanje v bonitetne razrede)
(1) Borznoposredniška družba mora
vsakega dolžnika razvrstiti v bonitetni razred dolžnikov v okviru procesa odobritve
posla.
(2) Borznoposredniška družba,
ki uporablja lastne ocene LGD, mora v okviru procesa odobritve posla vsako
izpostavljenost razvrstiti tudi v bonitetni razred izpostavljenosti.
(3) Borznoposredniška družba mora
vsaki pravni osebi pripisati svojo oceno PD. Borznoposredniška družba lahko
pripiše skupno oceno PD samo skupini povezanih pravnih oseb. Borznoposredniška
družba mora imeti ustrezne politike v zvezi z obravnavo posameznih dolžnikov in
skupin povezanih pravnih oseb, pri čemer mora zagotoviti skladnost med
dodeljevanjem bonitetnih ocen in opredelitvijo neplačila.
(4) Borznoposredniška družba
mora posamezne izpostavljenosti do istega dolžnika razvrstiti v isti bonitetni
razred dolžnikov, ne glede na morebitne razlike v naravi vsakega posameznega
posla. Izjeme, ko se posamezne izpostavljenosti do istega dolžnika lahko
razvrstijo v več bonitetnih razredov, so:
(a)    deželno transferno tveganje, ki je odvisno od tega, ali so
izpostavljenosti denominirane v domači ali tuji valuti,
(b)    če se upoštevanje učinkov osebnih jamstev, danih za posamezno
izpostavljenost, odraža v prilagojeni razvrstitvi v bonitetni razred dolžnika,
(c)    prepoved izmenjave podatkov o strankah zaradi predpisov s področja
varstva potrošnikov, bančne tajnosti ali zaradi drugih predpisov.
44. člen
(celovitost procesa razvrščanja v
bonitetne razrede)
(1) Razvrščanja in redne preglede
razvrščanja dolžnikov v bonitetne razrede dolžnikov oziroma izpostavljenosti v
bonitetne razrede izpostavljenosti odobri neodvisna oseba, ki nima neposrednih
koristi od odločitev o odobritvi posla.
(2) Borznoposredniška družba mora
ažurirati razvrstitve vsaj enkrat letno. Zelo tvegani dolžniki in problematične
izpostavljenosti se pregledujejo pogosteje. Borznoposredniška družba mora
opraviti novo razvrstitev, če dobi na razpolago pomembne podatke o dolžniku ali
izpostavljenosti.
(3) Borznoposredniška družba mora
vzpostaviti učinkovit proces za pridobivanje in ažuriranje ustreznih informacij
o značilnostih dolžnika, ki vplivajo na PD, in o značilnostih izpostavljenosti,
ki vplivajo na LGD (in CF).
45. člen
(zbiranje in shranjevanje podatkov)
(1) Borznoposredniška družba mora
zbirati in hraniti:
(a)    popolne podatke o preteklih razvrstitvah dolžnikov in priznanih
dajalcev osebnih jamstev v bonitetne razrede,
(b)    datume razvrščanja dolžnikov v bonitetne razrede,
(c)    ključne podatke in metodologije za razvrščanje dolžnikov v
bonitetne razrede,
(d)    podatke o odgovornih osebah za razvrščanje dolžnikov v bonitetne
razrede,
(e)    identiteto neplačnikov in neplačanih izpostavljenosti,
(f)    
datum in okoliščine neplačil,
(g)    podatke o ocenjenih PD in stopnjah neplačila, povezanih z
bonitetnimi razredi in prehodi med bonitetnimi razredi.
(2) Borznoposredniška družba, ki ne
uporablja lastnih ocen LGD (in CF), mora poleg podatkov iz prvega odstavka tega
člena zbirati in hraniti podatke o primerjavah dejanskih LGD in CF z
vrednostmi, navedenimi v prvem in tretjem odstavku 54. člena, 77. člena, prvem
odstavku 85. člena oziroma v osmem odstavku 14. člena tega sklepa.
(3) Borznoposredniška družba, ki
uporablja lastne ocene LGD (in CF), mora poleg podatkov iz prvega odstavka tega
člena zbirati in hraniti tudi:
(a)    popolne podatke o preteklih razvrstitvah izpostavljenosti v
bonitetne razrede ter ocenah LGD (in CF), povezanih z vsakim bonitetnim
razredom,
(b)    datume razvrščanja izpostavljenosti v bonitetne razrede in izdelave
ocen LGD (in CF),
(c)    ključne podatke in metodologije, uporabljene za razvrščanje
izpostavljenosti v bonitetne razrede ter za ocenjevanje LGD (in CF),
(d)    podatke o osebi, ki je razvrstila izpostavljenost v bonitetni razred
in podatke o osebi, ki je zagotovila oceno LGD (in CF),
(e)    podatke o ocenjenih in dejanskih LGD (in CF), povezanih z vsako
neplačano izpostavljenostjo,
(f)    
podatke o vrednosti LGD za izpostavljenosti
pred vrednotenjem učinkov osebnega jamstva ali kreditnih izvedenih finančnih
instrumentov in po njem. To velja za tiste borznoposredniške družbe, ki v
ocenah LGD upoštevajo učinke zmanjševanja kreditnega tveganja iz naslova
osebnih jamstev ali kreditnih izvedenih finančnih instrumentov,
(g)    podatke o sestavnih delih izgube za vsako neplačano izpostavljenost
v skladu s 25. členom tega sklepa.
5.2.2. Dodatne minimalne zahteve za
količinsko opredelitev parametrov tveganja
5.2.2.1. Opredelitev neplačila
46. člen
(splošno)
(1) Za namen točke (b) prvega odstavka
28. člena tega sklepa se šteje, da je kreditna obveznost v zamudi pomembna, če
skupaj z morebitnimi drugimi kreditnimi obveznostmi tega dolžnika v zamudi
presega 1000 evrov.
(2) (črtan)
5.2.2.2. Ocenjevanje parametrov tveganja
47. člen
(zahteve za ocenjevanje PD)
(1) Borznoposredniška družba mora
ocenjevati PD za vsak bonitetni razred dolžnikov na podlagi dolgoročnih
povprečij enoletnih stopenj neplačil.
(2) Borznoposredniška družba lahko
posamezno tehniko ocenjevanja PD uporablja samo, če je podprta z ustrezno analizo.
Borznoposredniška družba mora pri ocenjevanju PD na podlagi različnih tehnik
upoštevati tudi kvalitativno presojo. Borznoposredniška družba mora upoštevati
kvalitativno presojo tudi pri prilagajanju tehnik in informacij zaradi njihovih
omejitev.
(3) Če borznoposredniška družba za
ocenjevanje PD uporablja podatke o stopnjah neplačila, mora v svojih analizah
dokazati, da njene ocene izpolnjujejo prevzete standarde in upoštevajo
morebitne razlike, ki so nastale pri spremembah bonitetnega sistema. Če se prevzeti
standardi ali bonitetni sistemi spremenijo, mora biti borznoposredniška družba
pri oceni PD bolj konzervativna.
(4) Če borznoposredniška družba
povezuje ali vzporeja svoje notranje bonitetne razrede z lestvico, ki jo
uporabljajo ECAI ali podobne organizacije (zunanje organizacije), in dodeli
svojim bonitetnim razredom PD, povzete po razredih zunanje organizacije, mora
vzporejanje temeljiti na primerjavi notranjih in zunanjih meril za razvrščanje
v bonitetne razrede in na primerjavi razvrstitev vsakega skupnega dolžnika v
notranje in zunanje bonitetne razrede. Izogibati se je treba pristranskosti in
nedoslednosti v postopku vzporejanja ali v osnovnih podatkih. Merila zunanje
organizacije, ki so osnova za podatke, uporabljene za ocenjevanje PD, morajo biti
usmerjena samo v oceno tveganja neplačila in ne smejo odražati značilnosti
izpostavljenosti. Proces vzporejanja borznoposredniške družbe vključuje
primerjavo uporabljenih opredelitev neplačila ob upoštevanju 28. do 31. člena
tega sklepa. Borznoposredniška družba mora dokumentirati podlago za
vzporejanje.
(5) Če borznoposredniška družba
uporablja statistične modele za napovedovanje neplačil, je lahko PD kot
enostavno povprečje ocen PD za posamezne dolžnike v določenem bonitetnem
razredu. Borznoposredniška družba mora pri uporabi modelov za določanje PD
izpolnjevati standarde iz 22. člena tega sklepa.
(6) Ne glede na to, ali
borznoposredniška družba za določanje svojih ocen PD uporablja zunanje,
notranje ali skupne podatke, zbrane od več bank ali borznoposredniških družb,
ali pa kombinacijo vseh treh, mora biti obdobje uporabljenega predhodnega
opazovanja podatkov dolgo vsaj pet let za vsaj enega od virov podatkov. Če je
iz posameznega vira na voljo daljše obdobje opazovanja in so ti podatki
primerni, se uporabi to daljše obdobje. Ta odstavek se uporablja tudi pri
pristopu PD/LGD v okviru kategorije izpostavljenosti iz naslova lastniških
instrumentov. Za borznoposredniško družbo, ki vlaga zahtevo za uporabo pristopa
IRB in hkrati ne vlaga zahteve za uporabo lastnih ocen LGD (in CF), se zahteva
glede obdobja opazovanja skrajša s petih na dve leti. Obdobje opazovanja se
vsako leto podaljša za eno leto, dokler ustrezni podatki ne pokrivajo obdobja
petih let.
48. člen
(zahteve za lastne ocene LGD glede obdobja
opazovanja)
Ko borznoposredniška družba začne
uporabljati pristop IRB, morajo njene ocene LGD temeljiti na podatkih, za
katere je izpolnjeno obdobje predhodnega opazovanja najmanj pet let za vsaj en
vir podatkov. To obdobje se z vsakim letom uporabe pristopa IRB poveča za eno
leto, dokler ne pokriva najmanj sedmih let. Če je iz posameznega vira na voljo
daljše obdobje opazovanja in so podatki primerni, se uporabi to daljše obdobje.
49. člen
(zahteve za lastne ocene CF glede obdobja
opazovanja)
Ko borznoposredniška družba začne
uporabljati pristop IRB, morajo njene ocene CF temeljiti na podatkih, za katere
je izpolnjeno obdobje predhodnega opazovanja najmanj pet let za vsaj en vir
podatkov. To obdobje se z vsakim letom uporabe pristopa IRB poveča za eno leto,
dokler ne pokriva najmanj sedmih let. Če je iz posameznega vira na voljo daljše
obdobje opazovanja in so podatki primerni, se uporabi to daljše obdobje.
5.3. Izračuni
5.3.1. Izračun kapitalske zahteve za
kreditno tveganje
50. člen
(splošno)
Kapitalska zahteva za kreditno tveganje za
kategorije izpostavljenosti do enot centralne ravni države in centralnih bank,
do institucij ter do podjetij znaša 8% tveganjem prilagojenih zneskov
izpostavljenosti.
5.3.1.1. Izračun tveganjem prilagojenih
zneskov izpostavljenosti
51. člen
(splošno)
(1) Tveganjem prilagojen znesek
izpostavljenosti = RW * vrednost izpostavljenosti.
(2) Tveganjem prilagojen znesek
izpostavljenosti za vsako izpostavljenost, ki izpolnjuje zahteve iz 31. in 42. člena sklepa o kreditnih zavarovanjih, se lahko prilagodi v skladu s spodnjo formulo:
Tveganjem prilagojen znesek
izpostavljenosti = RW * vrednost izpostavljenosti * (0,15 + 160 * PDpp),
kjer je
PDpp = PD dajalca zavarovanja.
52. člen
(izračun uteži tveganja (RW))
(1) Ob upoštevanju od šestega do
osmega odstavka tega člena, 62. in 64. člena tega sklepa se uteži tveganja za
izpostavljenosti do enot centralne ravni držav in centralnih bank, do
institucij in do podjetij izračunajo v skladu z naslednjimi formulami:
Utež tveganja (RW) = 
kjer je
N(x) je kumulativna porazdelitvena funkcija za
standardizirano normalno slučajno spremenljivko (to je verjetnost, da je
normalna slučajna spremenljivka s povprečjem nič in varianco ena manjša ali
enaka x).
G(z) je inverzna kumulativna porazdelitvena
funkcija za standardizirano normalno slučajno spremenljivko (to je vrednost x
tako, da N (x) = z).
(2) Če je ocena PD enaka 0%, je utež
tveganja (RW) enaka nič.
(3) Če je PD enak 100%, je:
(a)    utež tveganja enaka nič za neplačane izpostavljenosti, če
borznoposredniška družba uporablja vrednosti LGD, določene v prvem in tretjem
odstavku 54. člena, 77. členu in prvem odstavku 85. člena tega sklepa,
(b)    utež tveganja enaka: Max {0, 12.5 *(LGD-ELBE)} za neplačane
izpostavljenosti, če borznoposredniška družba uporablja lastne ocene LGD.
(4) ELBE iz točke (b)
tretjega odstavka tega člena je najboljša ocena EL borznoposredniške družbe za
neplačane izpostavljenosti, kot je določeno v devetem odstavku 33. člena tega
sklepa.
(5) Za izpostavljenosti, ki
izpolnjujejo zahteve iz 31. in 42. člena sklepa o kreditnih zavarovanjih, se
utež tveganja izračuna v skladu s prvim odstavkom tega člena, ob upoštevanju PD
dolžnika in LGD primerljive neposredne izpostavljenosti do dajalca zavarovanja.
Faktor zapadlosti (b) se izračuna ob upoštevanju nižjega izmed PD dajalca
zavarovanja in PD dolžnika.
(6) Za izpostavljenosti do podjetij,
kjer konsolidirani čisti prihodki od prodaje v skupini povezanih pravnih oseb,
v katero spada tudi obravnavano podjetje, znašajo manj kot 50 milijonov evrov,
lahko borznoposredniška družba uporabi korelacijsko formulo za izračun uteži
tveganja za izpostavljenosti do vseh podjetij v skupini iz tega odstavka. V tej
formuli je S izražen kot konsolidirani čisti prihodki od prodaje v milijonih
evrov, s tem da S znaša najmanj 5 milijonov evrov in največ 50 milijonov evrov.
Konsolidirani čisti prihodki od prodaje, ki so manjši od 5 milijonov evrov, se
obravnavajo kot konsolidirani čisti prihodki od prodaje v višini 5 milijonov
evrov. Če ima
borznoposredniška družba izpostavljenost iz naslova skupine odkupljenih
denarnih terjatev, se konsolidirani čisti prihodki od prodaje izračunajo kot
povprečje čistih prihodkov od prodaje posameznih oseb v tej skupini, tehtanih z
obsegom odkupljenih denarnih terjatev od teh posameznih oseb.
(7) Borznoposredniška družba namesto
konsolidiranih čistih prihodkov od prodaje uporabi konsolidirano bilančno vsoto
skupine povezanih pravnih oseb, kadar je konsolidirana bilančna vsota
pomembnejši kazalec kakor konsolidirani čisti prihodki od prodaje.
(8) Če borznoposredniška družba
nastopa kot dajalec kreditnega zavarovanja s kreditnim izvedenim finančnim instrumentom
za več izpostavljenosti pod pogojem, da neplačilo n-te izmed zavarovanih
izpostavljenosti sproži plačilo na podlagi tega instrumenta in da z nastopom
tega kreditnega dogodka pogodba iz kreditnega izvedenega finančnega instrumenta
preneha veljati ter da ima kreditni izvedeni finančni instrument zunanjo
bonitetno oceno primerne ECAI, se uporabljajo uteži tveganja, predpisane v Sklepu o izračunu kapitalske zahteve za
kreditno tveganje pri listinjenju in pravilih glede izpostavljenosti
borznoposredniških družb prenesenemu kreditnemu tveganju (Uradni list RS, št. 80/11;
v nadaljevanju: sklep o listinjenju). Če kreditni izvedeni finančni instrument nima bonitetne ocene
primerne ECAI, se uteži tveganja za izpostavljenosti, ki jih krije kreditni
izvedeni finančni instrument, seštejejo, razen za izpostavljenosti n-1.
Pri tem seštevku vsota EL, pomnoženih z 12,5 in tveganjem prilagojenih zneskov izpostavljenosti, ne presega nominalnega zneska zavarovanja, ki ga zagotavlja
kreditni izvedeni finančni instrument, pomnoženega z 12,5. Izpostavljenosti n-1,
ki se izključijo iz seštevka, se določijo na podlagi tega, da vključujejo tiste
izpostavljenosti, od katerih vsaka povzroča nižji tveganjem prilagojen znesek
izpostavljenosti kakor tveganjem prilagojen znesek izpostavljenosti katere koli
izpostavljenosti, ki je vključena v seštevek.
53. člen
(vrednosti PD)
(1) PD za izpostavljenosti iz
kategorije izpostavljenosti do podjetij ali do institucij znaša najmanj 0,03%.
(2) PD neplačnikov znaša 100%.
(3) Borznoposredniška družba, ki ne
uporablja lastnih ocen LGD (in CF), učinke osebnih kreditnih zavarovanj v
svojih ocenah PD upošteva v skladu z določbami iz sklepa o kreditnih
zavarovanjih.
(4) Borznoposredniška družba,
ki uporablja lastne ocene LGD (in CF), lahko učinke osebnih kreditnih
zavarovanj prizna tako, da oceno PD prilagodi v skladu s četrtim odstavkom 54.
člena tega sklepa.
54. člen
(vrednosti LGD)
(1) Borznoposredniška družba mora
uporabljati naslednje vrednosti LGD:
(a)   
45% za nepodrejene izpostavljenosti brez primernega
zavarovanja s premoženjem,
(b)    75% za podrejene izpostavljenosti brez primernega zavarovanja s
premoženjem,
(c)    11,25% za krite
obveznice, kot so opredeljene v 10. točki tretjega odstavka 2. člena in 45. člena sklepa o standardiziranem pristopu.
(2) "Podrejena
izpostavljenost" iz točke (b) prvega odstavka tega člena je
izpostavljenost, ki se na podlagi pravnega razmerja med dolžnikom in
borznoposredniško družbo v primeru stečaja poplača šele po poplačilu drugih
terjatev do dolžnika.
(3) Borznoposredniška družba lahko
učinke stvarnih in osebnih kreditnih zavarovanj v LGD upošteva v skladu z
določbami iz sklepa o kreditnih zavarovanjih.
(4) Če borznoposredniška družba
uporablja lastne ocene LGD (in CF), lahko ne glede na prvi in tretji odstavek
tega in 77. člena ter prvi odstavek 85. člena tega sklepa upošteva učinke
osebnih kreditnih zavarovanj tako, da ocene PD in/ali LGD prilagodi v skladu z
minimalnimi zahtevami za uporabo pristopa IRB. Te ocene ne sme prilagoditi
tako, da bi bila utež tveganja, izračunana s tako prilagojenim PD ali LGD,
nižja od uteži tveganja za primerljive neposredne izpostavljenosti do
izdajatelja osebnega jamstva.
(5) Ne glede na prvi, tretji in četrti
odstavek tega člena, 77. člena ter prvi odstavek 85. člena tega sklepa mora
biti za namen drugega odstavka 51. in petega odstavka 52. člena tega sklepa
ocena LGD za primerljivo neposredno izpostavljenost do dajalca zavarovanja
enaka bodisi oceni LGD za nezavarovano izpostavljenost do dajalca zavarovanja
bodisi oceni LGD za nezavarovano izpostavljenost do dolžnika. Katero od obeh
ocen LGD mora borznoposredniška družba uporabiti, je odvisno od tega, ali bo
poplačilo zavarovane izpostavljenosti v primeru neplačila dolžnika in dajalca
osebnega jamstva odvisno od finančnega stanja dolžnika ali od finančnega stanja
dajalca osebnega jamstva. To mora biti razvidno iz razpoložljive evidence in
pogojev osebnega jamstva.
55. člen
(vrednost zapadlosti (M))
(1) Borznoposredniška družba
mora ob upoštevanju drugega odstavka tega člena in 78. člena tega sklepa
dodeliti izpostavljenostim, ki izhajajo iz poslov začasne prodaje/začasnega
odkupa ali poslov posoje/izposoje vrednostnih papirjev ali blaga, vrednost
zapadlosti (v nadaljevanju: M) 0,5 leta, vsem drugim izpostavljenostim pa M 2,5
leta.
(2) Borznoposredniška družba, ki
uporablja lastne ocene LGD (in CF) za izpostavljenosti do enot centralne ravni
držav in centralnih bank, do institucij ali do podjetij, mora izračunavati M za
vsako od teh izpostavljenosti, kot je navedeno v točki od (a) do (c) in (f) tega
odstavka in 78. člena tega sklepa ter ob upoštevanju od tretjega do petega
odstavka tega člena. M v nobenem primeru ni večji od 5 let.
Izračun M je naslednji:
(a)    za instrument s postopnim pritokom denarnih sredstev se M izračuna
v skladu z naslednjo formulo:
kjer
CFt pomeni
denarne tokove (plačila glavnice, obresti in opravnin), ki jih po pogodbi
plačuje dolžnik v obdobju t,
(b)    za izvedene finančne instrumente, ki so predmet okvirne pogodbe o
pobotu, je M tehtano povprečje preostale zapadlosti izpostavljenosti, kjer je M
vsaj 1 leto. Nominalni znesek vsake izpostavljenosti se uporablja za tehtanje
zapadlosti,
(c)    za izpostavljenosti, ki nastanejo na podlagi transakcij v celoti
ali delno zavarovanih izvedenih finančnih instrumentov (navedenih v 7. poglavju
sklepa o tržnih tveganjih) in v celoti ali delno zavarovanih poslov posojanja
za povečanje trgovalnega portfelja, ki so predmet okvirne pogodbe o pobotu, je
M tehtano povprečje preostale zapadlosti poslov, kjer je M vsaj 10 dni. Za
izpostavljenosti, ki izhajajo iz poslov začasne prodaje/začasnega odkupa ali
poslov posoje/izposoje vrednostnih papirjev ali blaga, ki so predmet okvirne
pogodbe o pobotu, je M tehtano povprečje preostale zapadlosti poslov, kjer je M
vsaj 5 dni. Nominalni znesek
vsakega posla se uporablja za tehtanje zapadlosti,
(d)    za izpostavljenosti, ki so vključene v metodo notranjih modelov,
kot je določena v pododdelku 5.3.5 sklepa o tržnih tveganjih, in za katere je
najdaljša zapadlost pogodbe, vključene v nize/nabore pobotov, večja od enega
leta, se izračuna M v skladu z naslednjo formulo:
kjer je:
dfk netvegan diskontni faktor za
prihodnje časovno obdobje tk,
preostali simboli so opredeljeni v
pododdelku 5.3.5 sklepa o tržnih tveganjih.
Ne glede na prvi odstavek točke (d) drugega
pododstavka tega odstavka lahko borznoposredniška družba, ki uporablja notranji
model za izračun enostranskega popravka vrednotenja zaradi kreditnega tveganja
nasprotne stranke, uporablja efektivno kreditno trajanje (efective credit
duration), ocenjeno s tem modelom, kot vrednost M.
Ob upoštevanju tretjega odstavka tega člena
se za nize/nabore pobotov, v katerem imajo vse pogodbe originalno zapadlost
manj kot eno leto, uporabi formula iz točke (a) drugega odstavka tega člena,
(e)    za namene drugega odstavka 51. člena in petega odstavka 52. člena
tega sklepa mora biti M efektivna zapadlost kreditnega zavarovanja, vendar mora
znašati najmanj 1 leto,
(f)    
za vse druge instrumente, razen navedenih v tem
odstavku, ali če borznoposredniška družba ne more izračunati M, kot je navedeno
v točki (a) tega odstavka, je M največji preostali čas (izražen v letih), ki ga
ima dolžnik na voljo, da v celoti izpolni svoje pogodbene obveznosti, pri čemer
je M najmanj 1 leto.
(3) Ne glede na točke (a), (b),
(c) in (f) prejšnjega odstavka tega člena in drugega odstavka
78. člena tega sklepa je M vsaj en dan za:
(a)    v celoti ali delno zavarovane izvedene finančne instrumente,
navedene v 7. poglavju sklepa o tržnih tveganjih,
(b)    v celoti ali delno zavarovane posle posojanja za povečanje
trgovalnega portfelja,
(c)    posle začasne prodaje/začasnega odkupa, posle posoje/izposoje
vrednostnih papirjev ali blaga.
(4) M je vsaj en dan za navedene posle
in instrumente iz točk od (a) do (c) tretjega odstavka tega člena, če
dokumentacija zahteva dnevno oblikovanje kritja in dnevno prevrednotenje ter
vključuje postopke, ki omogočajo takojšnje unovčenje ali kompenzacijo
zavarovanja v primeru neplačila ali nezmožnosti oblikovanja kritja.
(5) Borznoposredniška družba za
izpostavljenosti do podjetij iz držav članic, katerih konsolidirani čisti
prihodki od prodaje in konsolidirana bilančna vsota znašajo manj kot 500
milijonov evrov, lahko uporabi M, kot je določeno v prvem odstavku tega člena.
(6) Neusklajenosti zapadlosti med
izpostavljenostjo in zavarovanjem se obravnava v skladu s pravili, določenimi v
sklepu o kreditnih zavarovanjih.
56. člen
(izračun vrednosti izpostavljenosti)
Vrednost izpostavljenosti se izračuna, kot
je navedeno v 14. členu tega sklepa.
5.3.2. Izračun zneskov pričakovanih izgub
57. člen
(splošno)
(1) Zneski pričakovanih izgub za
izpostavljenosti do enot centralne ravni držav in centralnih bank, do
institucij ter do podjetij se izračunajo v skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti.
(2) Če borznoposredniška družba
uporablja lastne ocene LGD (in CF), je za neplačane izpostavljenosti (PD =
100%), EL najboljša ocena EL za neplačane izpostavljenosti, kot je opredeljeno
v devetem odstavku 33. člena tega sklepa.
(3) Za izpostavljenosti, ki se obravnavajo
v skladu z drugim odstavkom 51. in petim odstavkom 52. člena tega sklepa, mora
biti EL enak nič.
5.4. Posebni kreditni aranžmaji v okviru
kategorije izpostavljenosti do podjetij
5.4.1. Opredelitev posebnih kreditnih
aranžmajev
58. člen
(splošno)
V okviru kategorije izpostavljenosti do
podjetij mora borznoposredniška družba ločeno obravnavati izpostavljenosti iz
naslova posebnih kreditnih aranžmajev. To so izpostavljenosti, ki imajo
naslednje značilnosti:
(a)    dolžnik je oseba, ki je bila ustanovljena posebej za financiranje
in/ali upravljanje premičnega in nepremičnega premoženja,
(b)    pogodbeni dogovor daje borznoposredniški družbi znatno mero
kontrole nad premičnim in/ali nepremičnim premoženjem in dohodkom iz tega
naslova,
(c)    primarni vir poplačila obveznosti do borznoposredniške družbe je
dohodek, ki ga ustvari premično in/ali nepremično premoženje.
5.4.2. Dodatne minimalne zahteve za
uporabo pristopa IRB, specifične za posebne kreditne aranžmaje
5.4.2.1. Dodatne minimalne zahteve za
bonitetne sisteme
59. člen
(struktura bonitetnih sistemov)
(1) Borznoposredniški družbi, ki
uporablja metodo iz drugega do petega odstavka 62. člena tega sklepa za
dodeljevanje uteži tveganja izpostavljenostim iz naslova posebnih kreditnih
aranžmajev, ni treba izpolnjevati zahteve glede oblikovanja bonitetne lestvice
dolžnikov, kot je opredeljeno v drugem odstavku 42. člena tega sklepa.
(2) Borznoposredniška družba mora
imeti ne glede na prvi odstavek tega člena za izpostavljenosti iz naslova
posebnih kreditnih aranžmajev vsaj 4 bonitetne razrede za plačnike in vsaj
enega za neplačnike.
60. člen
(razvrščanje v bonitetne razrede)
Borznoposredniška družba, ki uporablja
metodo iz drugega do petega odstavka 62. člena tega sklepa za dodeljevanje
uteži tveganja izpostavljenostim iz naslova posebnih kreditnih aranžmajev, mora
vsako tako izpostavljenost dodeliti bonitetnemu razredu v skladu z drugim
odstavkom 59. člena tega sklepa.
5.4.3. Izračuni
61. člen
(splošno)
Izračun kapitalske zahteve, izračun
tveganjem prilagojenih zneskov izpostavljenosti, izračun vrednosti
izpostavljenosti in izračun zneskov pričakovanih izgub so pri posebnih
kreditnih aranžmajih enaki kot pri kategoriji izpostavljenosti do enot
centralne ravni države, do institucij ter do podjetij, razen če je z 62. in 63. členom tega sklepa določeno drugače.
5.4.3.1. Izračun tveganjem prilagojenih
zneskov izpostavljenosti
62. člen
(splošno)
(1) Borznoposredniška družba mora
tveganjem prilagojene zneske izpostavljenosti iz naslova posebnih kreditnih
aranžmajev, pri katerih ne more dokazati, da njene ocene PD ustrezajo
minimalnim zahtevam pristopa IRB, izračunati v skladu z drugim do petim
odstavkom tega člena. Tveganjem prilagojene zneske izpostavljenosti iz naslova
posebnih kreditnih aranžmajev, pri katerih pa borznoposredniška družba lahko
dokaže, da njene ocene PD ustrezajo minimalnim zahtevam pristopa IRB, lahko
izračuna bodisi v skladu z drugim do petim odstavkom tega člena ali v skladu s
pravili, ki veljajo za izračun tveganjem prilagojenih zneskov izpostavljenosti
za kategorijo izpostavljenosti do podjetij (51. do 55. člen tega sklepa).
(2) Borznoposredniška družba mora
izpostavljenostim iz naslova posebnih kreditnih aranžmajev dodeliti uteži
tveganja v skladu s Tabelo 1.
Tabela 1: Uteži tveganja za
izpostavljenosti iz naslova posebnih kreditnih aranžmajev


Preostala zapadlost

bonitetni razred 1

bonitetni razred 2

bonitetni razred 3

bonitetni razred 4

bonitetni razred 5


manj kot 2,5 leta

50%

70%

115%

250%

0%


enako ali več kot
  2,5 leta

70%

90%

115%

250%

0%


(3) Če borznoposredniška družba za
razvrščanje izpostavljenosti iz naslova posebnih kreditnih aranžmajev v
bonitetna razreda 1 in 2 uporablja merila, ki so strožja od meril, določenih v
Prilogi I tega sklepa, lahko za izpostavljenosti v bonitetnem
razredu 1 uporabi utež 50% in za izpostavljenosti v bonitetnem razredu 2 utež
70% ne glede na preostalo zapadlost.
(4) Borznoposredniška družba mora
izdelati metodologijo razvrščanja izpostavljenosti iz naslova posebnih
kreditnih aranžmajev v bonitetne razrede. Pri tem mora upoštevati vsaj
naslednje dejavnike iz Priloge I tega sklepa: finančno trdnost projekta, ki je
financiran s posebnim kreditnim aranžmajem, politično in pravno okolje,
značilnosti posla, finančno stabilnost oseb, udeleženih v projektu, vključno z
morebitnim javnim sofinanciranjem in zavarovanja.
(5) Merila za razvrščanje
izpostavljenosti iz naslova posebnih kreditnih aranžmajev v bonitetne razrede v
skladu z drugim in tretjim odstavkom tega člena so navedena v Prilogi I tega
sklepa.
5.4.3.2. Izračun zneskov pričakovanih izgub
63. člen
(splošno)
(1) Vrednosti EL za izpostavljenosti
iz naslova posebnih kreditnih aranžmajev, ki jih borznoposredniška družba
razvršča v bonitetne razrede v skladu z drugim do petim odstavkom 62. člena
tega sklepa, se dodelijo v skladu s Tabelo 2.
Tabela 2: Vrednost EL za izpostavljenosti
iz naslova posebnih kreditnih aranžmajev


Preostala zapadlost

bonitetni razred 1

bonitetni razred 2

bonitetni razred 3

bonitetni razred 4

bonitetni razred 5


manj kot 2,5 leta

0%

0.4%

2.8%

8%

50%


enako ali več kot 2,5 leta 

0.4%

0.8%

2.8%

8%

50%


(2) Če borznoposredniška družba v
skladu s tretjim odstavkom 62. člena tega sklepa uporablja utež tveganja za
bonitetni razred 1 50% in za bonitetni razred 2 70%, lahko za izpostavljenosti
v bonitetnem razredu 1 uporablja EL 0% in v bonitetnem razredu 2 EL 0.4% ne
glede na preostalo zapadlost.
5.5. Odkupljene denarne terjatve v okviru
kategorije izpostavljenosti do podjetij
64. člen
(opredelitev odkupljenih denarnih terjatev
do podjetij)
(1) Borznoposredniška družba mora
odkupljene denarne terjatve do podjetij obravnavati znotraj kategorije
izpostavljenosti do podjetij, pri čemer mora izpolnjevati minimalne zahteve iz
65. do 69. člena tega sklepa. Če poleg omenjenih minimalnih zahtev odkupljene
denarne terjatve do podjetij izpolnjujejo še pogoje iz točk od (a) do (d)
prvega odstavka 107. člena tega sklepa, lahko borznoposredniška družba
uporablja minimalne zahteve za uporabo pristopa IRB, ki se nanašajo na
količinsko opredelitev parametrov tveganja za izpostavljenosti iz naslova
opravljanja storitev na drobno. Borznoposredniška družba lahko obravnavo iz
prejšnjega stavka uporabi samo, če bi bilo upoštevanje minimalnih zahtev za
uporabo pristopa IRB, ki se nanašajo na količinsko opredelitev parametrov
tveganja za izpostavljenosti do podjetij, zanjo neupravičeno obremenjujoče.
(2) Za odkupljene denarne terjatve do
podjetij se lahko vračljivi popusti za odkupe (refundable purchase discounts),
zavarovanja s premoženjem ali delna osebna jamstva, ki zagotavljajo varovanje
pred prvo izgubo v primeru izgube iz naslova neplačil, izgube iz naslova
tveganja zmanjšanja vrednosti odkupljenih denarnih terjatev ali obojega,
obravnavajo kot pozicije ob prvi izgubi po pristopu IRB v okviru sklepa o
listinjenju.
(3) Če ima borznoposredniška družba v
razmerju do prodajalca odkupljenih denarnih terjatev do podjetij pravico do
popolnega regresa, ji teh denarnih terjatev ni treba obravnavati po pravilih za
odkupljene denarne terjatve do podjetij, ampak lahko tak posel obravnava kot
izpostavljenost do prodajalca, zavarovano s temi terjatvami.
5.5.1. Dodatne minimalne zahteve za
uporabo pristopa IRB, specifične za odkupljene denarne terjatve do podjetij
5.5.1.1. Zahteve za upravljanje z odkupljenimi
denarnimi terjatvami do podjetij
65. člen
(pravna gotovost)
S pogodbo o odkupu denarnih terjatev mora
biti določeno, da je borznoposredniška družba v vseh predvidljivih okoliščinah
dejanski imetnik odkupljenih denarnih terjatev in da je končni prejemnik vseh
denarnih nakazil iz teh terjatev. Če dolžnik izvaja plačila neposredno
prodajalcu ali tretji osebi, ki upravlja denarne terjatve za prodajalca, mora
borznoposredniška družba redno preverjati, ali so ji plačila posredovana v
celoti in v rokih, določenih v pogodbi. Borznoposredniška družba mora zagotoviti,
da je tudi v primeru stečaja prodajalca ali tretje osebe, ki upravlja denarne
terjatve za prodajalca, nedvomna imetnica odkupljenih denarnih terjatev ter
denarnih prejemkov po teh terjatvah. Borznoposredniška družba mora imeti
izdelane postopke tudi za druge situacije, ki bi lahko borznoposredniški družbi
zmanjšali možnost unovčenja ali prenosa odkupljenih denarnih terjatev.
66. člen
(učinkovitost sistemov spremljanja)
Če dolžnik izvaja plačila neposredno
prodajalcu odkupljenih denarnih terjatev ali tretji osebi, ki upravlja denarne
terjatve za prodajalca, mora borznoposredniška družba spremljati kakovost
odkupljenih denarnih terjatev ter finančno stanje prodajalca in tretje osebe,
ki upravlja denarne terjatve za prodajalca, predvsem pa mora:
(a)    presojati korelacijo med kakovostjo odkupljenih denarnih terjatev
in finančnim stanjem prodajalca in tretje osebe, ki upravlja denarne terjatve
za prodajalca, ter imeti vzpostavljene notranje politike in postopke, ki
zagotavljajo zadostno zaščito pred preveliko odvisnostjo med kakovostjo
odkupljenih denarnih terjatev in finančnim stanjem prodajalca in tretje osebe,
ki upravlja denarne terjatve za prodajalca, vključno z razvrščanjem vsakega
prodajalca in tretje osebe, ki upravlja denarne terjatve za prodajalca, v bonitetne
razrede ali skupine,
(b)    vzpostaviti jasne in učinkovite politike ter postopke za določanje
primernosti prodajalca denarnih terjatev in tretje osebe, ki upravlja denarne
terjatve za prodajalca. Borznoposredniška družba ali njen zastopnik mora
opravljati redne preglede teh oseb, da preveri natančnost poročil, ki jih
pošiljata prodajalec ali tretja oseba, ki upravlja denarne terjatve za
prodajalca, odkriva goljufije ali operativne pomanjkljivosti ter preveri
kakovost kreditnih politik prodajalca in politik in postopkov izterjave, ki jih
ima tretja oseba, ki upravlja denarne terjatve za prodajalca. Ugotovitve pri
teh pregledih se morajo dokumentirati,
(c)    presojati značilnosti skupin odkupljenih denarnih terjatev,
pretekla zaostala plačila prodajalca denarnih terjatev, problematične terjatve
in vnaprej vračunane stroške za problematične terjatve, plačilne pogoje in
morebitne medsebojne pobote,
(d)    vzpostaviti učinkovite politike in postopke za spremljanje
koncentracije odkupljenih denarnih terjatev do posameznega dolžnika znotraj
skupine odkupljenih denarnih terjatev in med njimi,
(e)    zagotoviti, da od tretje osebe, ki upravlja denarne terjatve za
prodajalca, prejme pravočasna in dovolj natančna poročila o zapadlosti in
zmanjšanju vrednosti odkupljenih denarnih terjatev. S tem se zagotavlja
skladnost borznoposredniške družbe z lastnimi merili primernosti in politikami
financiranja, ki urejajo odkupljene denarne terjatve, ter zagotovi učinkovit
način za spremljanje in preverjanje prodajnih pogojev prodajalca in stopnjo
zmanjšanja vrednosti odkupljenih denarnih terjatev.
67. člen
(učinkovitost sistema razreševanja
problematičnih odkupljenih denarnih terjatev)
Borznoposredniška družba mora vzpostaviti
sisteme in postopke za zgodnje odkrivanje poslabšanja finančnega stanja
prodajalca, če dolžnik izvaja plačila neposredno njemu, in kakovosti
odkupljenih denarnih terjatev ter za preventivno obravnavanje nastajajočih
težav. Borznoposredniška družba mora vzpostaviti zlasti jasne in učinkovite
politike, postopke in informacijske sisteme za spremljanje kršitev dogovorov
ter jasne in učinkovite politike in postopke za začetek pravnih postopkov in za
ravnanje s problematičnimi odkupljenimi denarnimi terjatvami.
68. člen
(učinkovitost sistema notranjih kontrol)
(1) Borznoposredniška družba mora
vzpostaviti jasne in učinkovite politike in postopke, ki urejajo kontrolo
odkupljenih denarnih terjatev. Pisne notranje politike morajo obsegati vse
pomembne elemente programa odkupa denarnih terjatev, vključno s stopnjami
predplačil, opredelitvijo primernih zavarovanj s premoženjem, potrebno
dokumentacijo v procesu odkupa denarnih terjatev, mejami koncentracije in
načinom ravnanja z denarnimi prejemki iz tega naslova. Ti elementi morajo
upoštevati vse ustrezne in pomembne dejavnike, predvsem pa finančno stanje
prodajalca in tretje osebe, ki upravlja denarne terjatve za prodajalca, če
dolžnik izvaja plačila neposredno njemu, tveganje koncentracij ter gibanje
kakovosti odkupljenih denarnih terjatev ter krog strank prodajalca.
(2) Notranji sistem za kontrolo
zavarovanj s premoženjem mora zagotoviti, da borznoposredniška družba izvede
plačila odkupljenih denarnih terjatev samo, če je hkrati izveden prenos
zavarovanja le-teh s premoženjem, vključno z dokumentacijo.
69. člen
(skladnost z notranjimi politikami in
postopki borznoposredniške družbe)
Borznoposredniška družba mora vzpostaviti
učinkovit notranji proces za presojanje skladnosti odkupovanja denarnih
terjatev z vsemi notranjimi politikami in postopki. Ta proces mora vključevati:
(a)    redne preglede vseh kritičnih faz programa borznoposredniške družbe
za odkup denarnih terjatev,
(b)    preverjanje ločevanja nalog med:
-    
ocenjevanjem PD osnovnega dolžnika in
ocenjevanjem PD prodajalca in tretje osebe, ki upravlja denarne terjatve za
prodajalca,
-    
ocenjevanjem PD prodajalca in tretje osebe, ki
upravlja denarne terjatve za prodajalca, in neposrednim pregledovanjem
poslovanja prodajalca in tretje osebe, ki upravlja denarne terjatve za
prodajalca,
(c)    vrednotenje delovanja zalednih služb s posebnim poudarkom na
kvalifikacijah, izkušnjah in strukturi zaposlenih ter na avtomatiziranih
podpornih sistemih.
5.5.1.2. Ocenjevanje parametrov tveganja
70. člen
(splošno)
Za odkupljene denarne terjatve morajo ocene
parametrov tveganja odražati vse pomembne informacije, ki jih ima na razpolago borznoposredniška
družba. Te informacije se nanašajo na kakovost osnovnih denarnih terjatev,
vključno s podatki za podobne skupine odkupljenih denarnih terjatev, s katerimi
razpolaga sama borznoposredniška družba, ali ki jih pridobi od prodajalca ali
od zunanjih virov. Če borznoposredniška družba pridobi podatke od prodajalca,
jih mora ustrezno ovrednotiti.
71. člen
(zahteve za ocenjevanje PD in LGD)
(1) Borznoposredniška družba lahko za
odkupljene denarne terjatve do podjetij namesto ocene PD uporabi oceno EL po
posameznih bonitetnih razredih dolžnikov iz dolgoročnih povprečij enoletnih
stopenj neplačil.
(2) Če borznoposredniška družba
izdeluje dolgoročne povprečne ocene PD in LGD za odkupljene denarne terjatve do
podjetij iz ocene EL in ustrezne ocene PD ali LGD, mora proces za ocenjevanje
EL izpolnjevati celotne standarde za ocenjevanje PD in LGD v skladu z
minimalnimi zahtevami za uporabo pristopa IRB, izid ocenjevanja EL pa mora biti
skladen z minimalnimi zahtevami za ocenjevanje LGD iz prvega odstavka 33. člena
tega sklepa.
72. člen
(prilagoditve zaradi upoštevanja učinkov
osebnih jamstev)
Prilagoditve zaradi upoštevanja učinkov
osebnih jamstev v primeru odkupljenih denarnih terjatev se izvajajo v skladu s
petim odstavkom 35. člena tega sklepa.
5.5.2. Izračuni
5.5.2.1. Izračun kapitalske zahteve za
kreditno tveganje
73. člen
(splošno)
Kapitalska zahteva za kreditno tveganje za
odkupljene denarne terjatve v okviru kategorije izpostavljenosti do podjetij
znaša 8% tveganjem prilagojenih zneskov izpostavljenosti.
5.5.2.1.1. I z r a č u n   t v e g a n j e m  
p r i l a g o j e n i h   z n e s k o v
i z p o s t a v l j e n o s t i
74. člen
(splošno)
Tveganjem prilagojen znesek
izpostavljenosti = RW * vrednost izpostavljenosti.
75. člen
(izračun uteži tveganja (RW))
Utež tveganja za izračun tveganjem
prilagojenih zneskov izpostavljenosti za odkupljene denarne terjatve v okviru
kategorije izpostavljenosti do podjetij se izračuna v skladu z 52. členom tega
sklepa.
76. člen
(vrednosti PD)
(1) Če borznoposredniška družba ne
more dokazati, da njene ocene PD za odkupljene denarne terjatve do podjetij
izpolnjujejo minimalne zahteve za uporabo pristopa IRB, mora oceno PD določiti
na naslednji način:
(a)    za nepodrejene odkupljene denarne terjatve do podjetij je ocena PD
enaka oceni EL, deljeni z LGD za te denarne terjatve,
(b)    za podrejene odkupljene denarne terjatve do podjetij je ocena PD
ocena enaka oceni za EL.
(2) Če lahko borznoposredniška družba
uporablja lastne ocene LGD za izpostavljenosti do podjetij in če
borznoposredniška družba lahko zanesljivo razstavi svoje ocene EL za odkupljene
denarne terjatve do podjetij na oceno PD in LGD, se lahko uporablja tako
pridobljeni PD.
77. člen
(vrednosti LGD)
(1) Če borznoposredniška družba ne
more dokazati, da njene ocene PD za odkupljene denarne terjatve do podjetij
izpolnjujejo minimalne zahteve za uporabo pristopa IRB, mora uporabljati
naslednje vrednosti LGD:
(a)   
45% za nepodrejene odkupljene denarne terjatve
do podjetij,
(b)    100% za podrejene odkupljene denarne terjatve do podjetij.
(2) Ne glede na prvi odstavek tega
člena, prvi in tretji odstavek 54. člena in prvi odstavek 85. člena tega sklepa
se za izračun kapitalske zahteve za tveganje neplačila lahko uporablja lastna
ocena LGD za odkupljene denarne terjatve do podjetij, če borznoposredniška
družba uporablja lastne ocene LGD (in CF) za izpostavljenosti do podjetij in če
borznoposredniška družba lahko zanesljivo razstavi svoje ocene EL za odkupljene
denarne terjatve do podjetij na PD in LGD.
78. člen
(vrednost zapadlosti (M))
(1) Borznoposredniška družba, ki lahko
uporablja lastne ocene LGD (in CF) za kategorijo izpostavljenosti do podjetij,
izračuna M, kot je določeno v drugem odstavku tega člena in ob upoštevanju
tretjega do šestega odstavka 55. člena tega sklepa. M v nobenem primeru ni
večji od 5 let.
(2) Če borznoposredniška družba lahko
dokaže, da njene ocene PD za odkupljene denarne terjatve do podjetij
izpolnjujejo minimalne zahteve za uporabo pristopa IRB, je M za že odkupljene
denarne terjatve enak z izpostavljenostjo tehtani povprečni zapadlosti, pri
čemer je M vsaj 90 dni. Enaka vrednost M se uporablja tudi za še ne odkupljene
denarne terjatve, za katere se je borznoposredniška družba zavezala, da jih bo
odkupila, če pogodba o bodočem odkupu vsebuje učinkovite mehanizme za zaščito
borznoposredniške družbe pred znatnim poslabšanjem kakovosti prihodnjih
denarnih terjatev, ki jih mora v skladu s pogodbo še odkupiti. Če pogodba takih
mehanizmov ne vsebuje, se M za še ne odkupljene denarne terjatve izračuna kot
vsota dni trajanja potencialne denarne terjatve z najbolj oddaljenim datumom
dospelosti in preostalega obdobja do izteka pogodbe o odkupu prihodnjih
denarnih terjatev, pri čemer je M vsaj 90 dni.
79. člen
(izračun vrednosti izpostavljenosti)
(1) Vrednost izpostavljenosti za izračun
tveganjem prilagojenih zneskov izpostavljenosti iz naslova odkupljenih denarnih
terjatev je enaka vrednosti izpostavljenosti brez oslabitev (bruto vrednost),
od katere se odšteje kapitalska zahteva za tveganje zmanjšanja vrednosti
odkupljenih denarnih terjatev pred uporabo kreditnih zavarovanj.
(2) Za bodoče denarne terjatve do
podjetij, ki jih bo borznoposredniška družba odkupila na podlagi sklenjene
okvirne pogodbe, lahko borznoposredniška družba uporablja CF 0%, če jih lahko
brezpogojno prekliče ali za katere je določen samodejni preklic kadar koli brez
predhodnega obvestila. Borznoposredniška družba mora za uporabo CF 0% aktivno
spremljati finančno stanje dolžnika, njeni sistemi notranjih kontrol pa ji
morajo omogočati, da takoj odkrije poslabšanje kreditne kvalitete dolžnika.
(3) Ne glede na prejšnji odstavek tega
člena lahko borznoposredniška družba, ki je pridobila dovoljenje za uporabo
lastnih ocen, za zadevne produkte uporablja lastne ocene CF.
5.5.2.2. Izračun zneskov pričakovanih izgub za
kreditno tveganje
80. člen
(splošno)
Zneski pričakovanih izgub za odkupljene
denarne terjatve v okviru kategorije izpostavljenosti do podjetij se izračunajo
v skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
5.5.2.3. Izračun kapitalske zahteve za
tveganje zmanjšanja vrednosti odkupljenih denarnih terjatev
81. člen
(splošno)
Kapitalska zahteva za tveganje zmanjšanja
vrednosti odkupljenih denarnih terjatev za odkupljene denarne terjatve do
podjetij v okviru kategorije izpostavljenosti do podjetij znaša 8% tveganjem
prilagojenih zneskov izpostavljenosti.
5.5.2.3.1.  I z r a č u n   t v e g a n j e
m   p r i l a g o j e n i h   z n e s k o v
i z p o s t a v l j e n o s t i
82. člen
(splošno)
Tveganjem prilagojen znesek
izpostavljenosti = RW * vrednost izpostavljenosti.
83. člen
(izračun uteži tveganja (RW))
Uteži za tveganje zmanjšanja vrednosti
odkupljenih denarnih terjatev do podjetij se izračunajo v skladu s formulo iz
prvega do četrtega odstavka 52. člena tega sklepa. Vhodni parametri PD in LGD
se določijo, kot je navedeno v 53., 54., 76., 77., 84., 85., 103., 104., 126.,
127., 135. in 136. členu tega sklepa, vrednost izpostavljenosti se določi, kot
je navedeno v 14., 79., 87., 121., 128., 142. in 152. členu tega sklepa, M pa je 1 leto. Če lahko borznoposredniška družba dokaže, da tveganje
zmanjšanja vrednosti odkupljenih denarnih terjatev ni pomembno, ga ni treba
upoštevati.
84. člen
(vrednosti PD)
Za izračun kapitalske zahteve za tveganje zmanjšanja
vrednosti odkupljenih denarnih terjatev do podjetij je ocena PD enaka oceni EL.
Če borznoposredniška družba uporablja lastne ocene LGD za izpostavljenosti do
podjetij in če lahko zanesljivo razstavi svoje ocene EL za tveganje zmanjšanja
vrednosti odkupljenih denarnih terjatev podjetij na PD in LGD, lahko uporablja
tako pridobljeno oceno PD. Borznoposredniška družba lahko prizna učinke
osebnega kreditnega zavarovanja v oceni PD v skladu s sklepom o kreditnih
zavarovanjih. Borznoposredniška družba, ki uporablja lastne ocene LGD za
tveganje zmanjšanja vrednosti odkupljenih denarnih terjatev, lahko prizna
učinke osebnih zavarovanj s prilagoditvijo ocen PD v skladu z zahtevami iz
četrtega odstavka 54. člena tega sklepa.
85. člen
(vrednosti LGD)
(1) Za izračun kapitalske zahteve za
tveganje zmanjšanja vrednosti odkupljenih denarnih terjatev do podjetij mora
borznoposredniška družba uporabljati vrednost LGD 75%.
(2) Ne glede na prvi odstavek tega
člena, prvi in tretji odstavek 54. člena in prvi odstavek 77. člena tega sklepa
se za izračun kapitalske zahteve za tveganje zmanjšanja vrednosti odkupljenih
denarnih terjatev do podjetij lahko uporablja lastna ocena LGD za odkupljene
denarne terjatve do podjetij, če borznoposredniška družba uporablja lastne ocene
LGD (in CF) za izpostavljenosti do podjetij in če borznoposredniška družba
lahko zanesljivo razstavi svoje ocene EL za odkupljene denarne terjatve do
podjetij na PD in LGD.
86. člen
(vrednost zapadlosti (M))
(1) Borznoposredniška družba, ki
uporablja lastne ocene LGD (in CF) za kategorijo izpostavljenosti do podjetij,
izračuna M, kot je določeno v drugem odstavku tega člena in ob upoštevanju
tretjega do šestega odstavka 55. člena tega sklepa. M v nobenem primeru ni
večji od 5 let.
(2) Če borznoposredniška družba lahko
dokaže, da njene ocene PD za odkupljene denarne terjatve do podjetij
izpolnjujejo minimalne zahteve za uporabo pristopa IRB, je M za že odkupljene
denarne terjatve enak z izpostavljenostjo tehtani povprečni zapadlosti, pri
čemer je M vsaj 90 dni. Enaka vrednost M se uporablja tudi za še ne odkupljene
denarne terjatve, za katere se je borznoposredniška družba zavezala, da jih bo
odkupila, če pogodba o bodočem odkupu vsebuje učinkovite mehanizme za zaščito
borznoposredniške družbe pred znatnim poslabšanjem kakovosti prihodnjih
denarnih terjatev, ki jih mora v skladu s pogodbo še odkupiti. Če pogodba takih
mehanizmov ne vsebuje, se M za še ne odkupljene denarne terjatve izračuna kot
vsota dni trajanja potencialne denarne terjatve z najbolj oddaljenim datumom
dospelosti in preostalega obdobja do izteka pogodbe o odkupu prihodnjih
denarnih terjatev, pri čemer je M vsaj 90 dni.
87. člen
(izračun vrednosti izpostavljenosti)
(1) Vrednost izpostavljenosti za
izračun tveganjem prilagojenih zneskov izpostavljenosti za tveganje zmanjšanja
vrednosti odkupljenih denarnih terjatev je vrednost izpostavljenosti brez
oslabitev (bruto vrednost).
(2) Za bodoče denarne terjatve do
podjetij, ki jih bo borznoposredniška družba odkupila na podlagi sklenjene
okvirne pogodbe, lahko borznoposredniška družba uporablja CF 0%, če jih lahko
borznoposredniška družba brezpogojno prekliče ali za katere je določen
samodejen preklic kadar koli brez predhodnega obvestila. Borznoposredniška
družba mora za uporabo CF 0% aktivno spremljati finančno stanje dolžnika, njeni
sistemi notranjih kontrol pa ji morajo omogočati, da takoj odkrije poslabšanje
kreditne kvalitete dolžnika.
(3) Ne glede na prejšnji odstavek tega
člena lahko borznoposredniška družba, ki je pridobila dovoljenje za uporabo
lastnih ocen, za zadevne produkte uporablja lastne ocene CF.
5.5.2.4. Izračun zneskov pričakovanih izgub za
tveganje zmanjšanja vrednosti odkupljenih denarnih terjatev
88. člen
(splošno)
Zneski pričakovanih izgub zaradi tveganja
zmanjšanja vrednosti odkupljenih denarnih terjatev v okviru kategorije
izpostavljenosti do podjetij se izračunajo v skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
6. KATEGORIJA IZPOSTAVLJENOSTI IZ NASLOVA OPRAVLJANJA
STORITEV NA DROBNO IN DODATNE MINIMALNE ZAHTEVE ZA UPORABO PRISTOPA IRB
6.1. Opredelitev kategorije izpostavljenosti
89. člen
(splošno)
(1) V kategorijo izpostavljenosti iz
naslova opravljanja storitev na drobno se vključujejo izpostavljenosti, ki
izpolnjujejo naslednja merila:
(a)    so izpostavljenosti do ene ali več fizičnih ali pravnih oseb, ki ne
ustrezajo merilom za velike družbe iz petega odstavka 55. člena ZGD-1.
Izpostavljenost do navedenih pravnih oseb spada v kategorijo izpostavljenosti iz
naslova opravljanja storitev na drobno le, če skupni znesek izpostavljenosti iz
postavk sredstev borznoposredniške družbe, njene nadrejene družbe in njenih
podrejenih družb do posamezne osebe ali skupine povezanih pravnih oseb,
vključno z zapadlimi izpostavljenostmi ne presega 1 milijon evrov. V ta znesek
se ne prištevajo izpostavljenosti, zavarovane s stanovanjskimi nepremičninami.
Borznoposredniška družba mora izvesti vse razumne ukrepe za ugotovitev skupne
višine izpostavljenosti,
(b)    borznoposredniška družba jih pri svojem upravljanju s tveganji
vseskozi obravnava dosledno in na podoben način,
(c)    se ne obravnavajo tako individualno, kot se obravnavajo
izpostavljenosti v kategoriji izpostavljenosti do podjetij,
(d)    vsaka predstavlja eno od znatnega števila izpostavljenosti, ki se
obravnavajo na podoben način.
(2) Sedanja vrednost najmanjše vsote
plačil po zakupu, ki izpolnjuje pogoje iz točk od (a) do (d) prvega odstavka
tega člena, je primerna za kategorijo izpostavljenosti iz naslova opravljanja
storitev na drobno.
(3) Za namene točke (a) prvega
odstavka tega člena mora borznoposredniška družba za primere začasnih preseganj
meje skupne izpostavljenosti 1 milijon evrov jasno opredeliti okoliščine, v
katerih dolžniki lahko kljub temu ostanejo v kategoriji izpostavljenosti iz
naslova opravljanja storitev na drobno. V primerih stalnih preseganj meje
skupne izpostavljenosti 1 milijon evrov, mora borznoposredniška družba take
dolžnike ali izpostavljenosti prenesti v kategorijo izpostavljenosti do
podjetij.
(4) Za namene točke (a) prvega
odstavka tega člena se izpostavljenosti do samostojnih podjetnikov posameznikov
lahko obravnavajo kot izpostavljenosti do pravnih oseb, ki ne ustrezajo merilom
za velike družbe iz petega odstavka 55. člena ZGD-1.
(5) Za namene točke (b) prvega
odstavka tega člena borznoposredniška družba ne sme spreminjati obstoječe
obravnave izpostavljenosti samo za namen zmanjševanja kapitalske zahteve.
(6) Za namene točke (c) prvega
odstavka tega člena mora borznoposredniška družba izpostavljenosti iz naslova
opravljanja storitev na drobno obravnavati drugače kot izpostavljenosti v
kategoriji izpostavljenosti do podjetij. Različna obravnava izpostavljenosti se
odraža predvsem skozi naslednje elemente:
(a)   
tržne in prodajne aktivnosti,
(b)    bonitetni sistem,
(c)    kreditno odločanje,
(d)    kreditna zavarovanja,
(e)    spremljavo izpostavljenosti,
(f)    
sisteme zgodnjega opozarjanja na poslabšanje
kreditne kvalitete,
(g)    proces razreševanja problematičnih izpostavljenosti.
90. člen
(opredelitev kvalificiranih obnavljajočih
se izpostavljenosti)
(1) Izpostavljenosti se opredelijo kot
kvalificirane obnavljajoče se izpostavljenosti iz naslova opravljanja storitev
na drobno, če izpolnjujejo naslednje pogoje:
(a)   
izpostavljenosti so do fizičnih oseb,
(b)    izpostavljenosti so obnavljajoče, nezavarovane, in če se ne
izkoristijo, jih borznoposredniška družba takoj in brezpogojno prekliče (v tem
smislu so obnavljajoče se izpostavljenosti opredeljene kot izpostavljenosti,
pri katerih stanje izpostavljenosti do dolžnikov lahko niha na podlagi njihove
odločitve o črpanju sredstev in vračilu do omejitve, ki jo določi
borznoposredniška družba). Neizkoriščena odobrena sredstva se lahko obravnavajo
kot brezpogojno preklicna, če jih borznoposredniška družba v skladu s predpisi
o varstvu potrošnikov in sorodnimi predpisi ter pogodbenimi določili lahko
prekliče v celotnem obsegu,
(c)    največja izpostavljenost do posamezne fizične osebe v tej
podkategoriji znaša 100.000 evrov ali manj,
(d)    skupine izpostavljenosti so pokazale majhno nestanovitnost stopenj
izgub glede na povprečno stopnjo izgub, zlasti znotraj nizkih razponov PD.
(2) Ne glede na točko (b) prvega
odstavka tega člena je izpostavljenost lahko zavarovana s splošnim
zavarovanjem, ki pokriva več izpostavljenosti istega dolžnika. Za namen
izračuna kapitalske zahteve se taka izpostavljenost obravnava kot nezavarovana,
poplačila iz zavarovanja pa se ne upoštevajo pri oceni LGD.
(3) Za namene točke (d) prvega
odstavka tega člena mora borznoposredniška družba zagotoviti podatke o
povprečju in standardnem odklonu stopnje izgube za vse podkategorije in vrste
produktov v kategoriji izpostavljenosti iz naslova opravljanja storitev na
drobno.
6.2. Dodatne minimalne zahteve za uporabo
pristopa IRB, specifične za kategorijo izpostavljenosti iz naslova opravljanja
storitev na drobno
6.2.1. Dodatne minimalne zahteve za
bonitetne sisteme
91. člen
(struktura bonitetnih sistemov)
(1) Bonitetni sistemi morajo
upoštevati tveganje dolžnikov in izpostavljenosti ter morajo zajemati vse
ustrezne značilnosti dolžnikov in izpostavljenosti.
(2) Bonitetni razredi ali skupine
morajo biti oblikovani tako, da zagotavljajo smiselno količinsko opredelitev in
potrditev primernosti parametrov tveganja na ravni bonitetnega razreda ali
skupine. Izpostavljenosti in dolžniki se morajo med bonitetnimi razredi ali
skupinami razporediti tako, da se preprečijo pretirane koncentracije.
(3) Borznoposredniška družba mora
zagotoviti, da razvrščanje izpostavljenosti v bonitetne razrede ali skupine
zagotavlja:
(a)   
smiselno razlikovanje tveganja,
(b)   
razvrstitev dovolj homogenih izpostavljenosti v
posamezno skupino ter
(c)    natančno in dosledno ocenjevanje značilnosti izgub na ravni
bonitetnega razreda ali skupine.
(4) Ob razvrščanju izpostavljenosti v
bonitetne razrede ali skupine mora borznoposredniška družba upoštevati
naslednje dejavnike tveganja:
(a)   
značilnosti dolžnika,
(b)    značilnosti izpostavljenosti in vrsto zavarovanja s premoženjem;
borznoposredniška družba mora posebej obravnavati primere, kjer je več
izpostavljenosti kritih z istim zavarovanjem s premoženjem,
(c)    nerednost plačil, razen če borznoposredniška družba dokaže, da
nerednost plačil ni pomemben dejavnik tveganja za izpostavljenost.
92. člen
(razvrščanje v bonitetne razrede ali
skupine)
Borznoposredniška družba mora vsako
izpostavljenost razvrstiti v bonitetni razred ali skupino v okviru procesa
odobritve posla.
93. člen
(celovitost procesa razvrščanja v
bonitetne razrede ali skupine)
Borznoposredniška družba mora vsaj enkrat
letno ažurirati razvrstitve dolžnikov in izpostavljenosti ali vsaj enkrat letno
pregledati značilnosti izgub in nerednosti plačil vsakega opredeljenega
bonitetnega razreda ali skupine. Borznoposredniška družba mora tudi vsaj enkrat
letno pregledati posamezne izpostavljenosti v reprezentativnem vzorcu v vsakem
bonitetnem razredu ali skupini, da bi zagotovila, da se izpostavljenosti še
naprej razvrščajo v pravilne bonitetne razrede ali skupine.
94. člen
(zbiranje in shranjevanje podatkov)
Borznoposredniška družba mora zbirati in
hraniti:
(a)    podatke, uporabljene v procesu razvrščanja izpostavljenosti v
bonitetne razrede ali skupine,
(b)    podatke o ocenjenih PD, LGD in CF, povezanih z bonitetnimi razredi
ali skupinami izpostavljenosti,
(c)    identiteto neplačnikov in neplačanih izpostavljenosti,
(d)    podatke o bonitetnih razredih ali skupinah za neplačane
izpostavljenosti, v katere so bile razvrščene v letu pred neplačilom, in
dejanske LGD in CF za te izpostavljenosti,
(e)    podatke o stopnjah izgub za kvalificirane obnavljajoče se
izpostavljenosti iz naslova opravljanja storitev na drobno.
6.2.2. Dodatne minimalne zahteve za
količinsko opredelitev tveganja
6.2.2.1. Opredelitev neplačila
95. člen
(splošno)
(1) Borznoposredniška družba lahko
opredelitev neplačila uporabi na ravni izpostavljenosti ali dolžnika.
(2) Če borznoposredniška družba
opredeli neplačilo na ravni izpostavljenosti, se za namen točke (b) prvega
odstavka 28. člena tega sklepa šteje, da je kreditna obveznost v zamudi
pomembna, če presega 100 evrov.
(3) Če borznoposredniška družba
opredeli neplačilo na ravni dolžnika, se za namen točke (b) prvega odstavka 28.
člena tega sklepa šteje, da je kreditna obveznost do fizičnih oseb v zamudi
pomembna, če skupaj z drugimi kreditnimi obveznostmi do tega dolžnika v zamudi
presega 100 evrov. Za izpostavljenosti do pravnih oseb iz točke (a) prvega
odstavka 89. člena tega sklepa se šteje, da je kreditna obveznost v zamudi
pomembna, če skupaj z drugimi kreditnimi obveznostmi do tega dolžnika v zamudi
presega 1000 evrov.
(4) Kadar borznoposredniška družba
uporablja opredelitev neplačila na ravni izpostavljenosti, to neplačilo vpliva
na PD, dodeljen dolžniku za to izpostavljenost, in na PD vseh ostalih
izpostavljenosti do tega dolžnika.
(5) Za izpostavljenosti iz naslova
opravljanja storitev na drobno do oseb iz drugih držav članic se za namene
točke (b) prvega odstavka 28. člena tega sklepa lahko uporablja tisto število
dni zamude, ki ni višje od števila, ki ga določi pristojni nadzorni organ iz te
države članice.
6.2.2.2. Ocenjevanje parametrov tveganja
96. člen
(zahteve za ocenjevanje PD)
(1) Borznoposredniška družba mora
oceniti PD za vsak bonitetni razred dolžnikov ali skupino izpostavljenosti na
podlagi dolgoročnih povprečij enoletnih stopenj neplačil.
(2) Ne glede na prvi odstavek tega
člena lahko borznoposredniška družba izdeluje ocene PD tudi iz ocen EL in
ustreznih ocen LGD.
(3) Borznoposredniška družba mora kot
primarni vir informacij za ocenjevanje značilnosti izgub uporabljati notranje
podatke za razvrščanje izpostavljenosti v bonitetne razrede ali skupine.
Borznoposredniška družba lahko uporablja zunanje podatke (vključno s skupnimi
podatki, zbranimi od več bank ali borznoposredniških družb) ali statistične
modele za količinsko opredelitev parametrov tveganja, če je mogoče dokazati
močno povezavo med:
(a)    procesom borznoposredniške družbe za razvrstitev izpostavljenosti v
bonitetne razrede ali skupine in procesom, ki ga uporablja zunanji vir
podatkov,
(b)    notranjim profilom tveganosti borznoposredniške družbe in sestavo
zunanjih podatkov.
(4) Če borznoposredniška družba
izdeluje dolgoročne povprečne ocene PD in LGD za izpostavljenosti iz naslova
opravljanja storitev na drobno iz ocene EL in ustrezne ocene PD ali LGD, mora
proces za ocenjevanje EL izpolnjevati celotne standarde za ocenjevanje PD in
LGD v skladu z minimalnimi zahtevami za uporabo pristopa IRB, izid ocenjevanja
EL pa mora biti skladen z minimalnimi zahtevami za ocenjevanje LGD iz prvega
odstavka 33. člena tega sklepa.
(5) Ne glede na to, ali
borznoposredniška družba za ocenjevanje značilnosti izgub uporablja zunanje,
notranje ali skupne podatke, zbrane od več bank ali borznoposredniških družb,
ali pa kombinacijo vseh treh, mora biti obdobje uporabljenega predhodnega
opazovanja podatkov dolgo vsaj pet let za vsaj enega od virov podatkov. Če je
iz posameznega vira na voljo daljše obdobje opazovanja in so ti podatki
primerni, se uporabi to daljše obdobje. Borznoposredniški družbi ni treba
pripisovati enakega pomena preteklim podatkom, če lahko dokaže, da so novejši
podatki boljši napovedovalec stopenj izgube. Za borznoposredniško
družbo, ki vlaga zahtevo za uporabo pristopa IRB, se zahteva glede obdobja
opazovanja skrajša s petih na dve leti. Obdobje opazovanja se vsako leto
podaljša za eno leto, dokler ustrezni podatki ne pokrivajo obdobja petih let.
(6) Borznoposredniška družba mora
ugotoviti in analizirati pričakovane spremembe parametrov tveganja v
življenjskem ciklu kreditnih izpostavljenosti (učinki sezonskosti).
97. člen
(zahteve za lastne ocene LGD)
(1) Ne glede na prvi odstavek 33.
člena tega sklepa lahko borznoposredniška družba izdeluje ocene LGD iz ocen EL
in ustreznih ocen PD.
(2) Ne glede na tretji in četrti
odstavek 34. člena tega sklepa lahko borznoposredniška družba prikazuje
prihodnja črpanja sredstev v svojih ocenah LGD ali v svojih ocenah CF.
(3) Ocene LGD morajo temeljiti na
podatkih, ki zajemajo obdobje vsaj petih let. Ne glede na prvi odstavek 33.
člena tega sklepa borznoposredniški družbi ni treba pripisovati enakega pomena
preteklim podatkom, če lahko dokaže, da so novejši podatki boljši napovedovalec
stopenj izgube. Za borznoposredniško družbo, ki vlaga zahtevo za uporabo pristopa
IRB, se zahteva glede obdobja opazovanja skrajša s petih na dve leti. Obdobje
opazovanja se vsako leto podaljša za eno leto, dokler ustrezni podatki ne
pokrivajo obdobja petih let.
98. člen
(zahteve za lastne ocene CF)
(1) Ne glede na tretji in četrti
odstavek 34. člena tega sklepa lahko borznoposredniška družba prikazuje
prihodnja črpanja sredstev v svojih ocenah CF ali v svojih ocenah LGD.
(2) Ocene CF morajo temeljiti na
podatkih, ki zajemajo obdobje vsaj petih let. Ne glede na prvi odstavek 34. člena
tega sklepa borznoposredniški družbi ni treba pripisovati enakega pomena
preteklim podatkom, če lahko dokaže, da so novejši podatki boljši napovedovalec
črpanj. Za borznoposredniško družbo, ki vlaga zahtevo za uporabo pristopa IRB,
se zahteva glede obdobja opazovanja skrajša s petih na dve leti. Obdobje
opazovanja se vsako leto podaljša za eno leto, dokler ustrezni podatki ne
pokrivajo obdobja petih let.
99. člen
(minimalne zahteve za presojo učinkov
osebnih jamstev)
(1) V primeru osebnih jamstev za izpostavljenosti,
ki se vključujejo v kategorijo izpostavljenosti iz naslova opravljanja storitev
na drobno, se zahteve iz 35. člena tega sklepa uporabljajo tudi za razvrščanje
izpostavljenosti v bonitetne razrede ali skupine ter za oceno PD.
(2) Prilagoditve zaradi upoštevanja
učinkov osebnih jamstev v primeru izpostavljenosti iz naslova opravljanja
storitev na drobno se izražajo v skladu s petim odstavkom 35. člena tega
sklepa.
6.3. Izračuni
6.3.1. Izračun kapitalske zahteve za
kreditno tveganje
100. člen
(splošno)
Kapitalska zahteva za kreditno tveganje za
kategorijo izpostavljenosti iz naslova opravljanja storitev na drobno znaša 8%
tveganjem prilagojenih zneskov izpostavljenosti.
6.3.1.1. Izračun tveganjem prilagojenih
zneskov izpostavljenosti
101. člen
(splošno)
(1) Tveganjem prilagojen znesek
izpostavljenosti = RW * vrednost izpostavljenosti.
(2) Tveganjem prilagojen znesek
izpostavljenosti za vsako izpostavljenost, kot so opredeljene v prvem odstavku
89. člena tega sklepa, in ki izpolnjujejo zahteve iz 31. in 42. člena sklepa o kreditnih zavarovanjih, se lahko izračuna v skladu z drugim odstavkom 51. in petim odstavkom 52. člena tega sklepa.
102. člen
(izračun uteži tveganja (RW))
(1) Ob upoštevanju četrtega in petega
odstavka tega člena se uteži tveganja za izpostavljenosti iz naslova
opravljanja storitev na drobno izračunajo v skladu z naslednjimi formulami:
Utež tveganja (RW) =
(LGD*N{(1-R)-0,5 *G(PD) +
(R/(1-R)) 0,5 *G(0,999)} – PD*LGD)*12,5*1,06
kjer je
N(x) je kumulativna porazdelitvena funkcija za standardizirano
normalno slučajno spremenljivko (to je verjetnost, da je normalna slučajna
spremenljivka s povprečjem nič in varianco ena manjša ali enaka x).
G(z) je
inverzna kumulativna porazdelitvena funkcija za standardizirano normalno
slučajno spremenljivko (to je vrednost x tako, da N (x) = z).
(2) Če je PD enak 100%, je utež
tveganja enaka: Max {0, 12,5 *(LGD-ELBE)}.
(3) ELBE, iz drugega
odstavka tega člena je najboljša ocena EL borznoposredniške družbe za neplačane
izpostavljenosti, kot je določeno v devetem odstavku 33. člena tega sklepa.
(4) Za izpostavljenosti iz naslova
opravljanja storitev na drobno, zavarovane z nepremičninami, se namesto
vrednosti korelacije, izračunane s korelacijsko formulo iz prvega odstavka tega
člena, uporabi korelacija (R) z vrednostjo 0,15.
(5) Za kvalificirane
obnavljajoče se izpostavljenosti iz naslova opravljanja storitev na drobno, kot
so opredeljene v 90. členu tega sklepa, se namesto vrednosti korelacije,
izračunane s korelacijsko formulo iz prvega odstavka tega člena, uporabi korelacija
(R) z vrednostjo 0,04.
103. člen
(vrednosti PD)
(1) PD za izpostavljenosti iz
kategorije izpostavljenosti iz naslova opravljanja storitev na drobno znaša
najmanj 0,03%.
(2) PD neplačnikov ali PD neplačanih
izpostavljenosti znaša 100%.
(3) Borznoposredniška družba lahko
učinke osebnega kreditnega zavarovanja prizna tako, da oceno PD ali LGD
prilagodi v skladu z drugim odstavkom 104. člena tega sklepa.
104. člen
(vrednosti LGD)
(1) Borznoposredniška družba mora
zagotoviti lastne ocene LGD ob upoštevanju minimalnih zahtev za uporabo
pristopa IRB.
(2) Borznoposredniška družba lahko
učinke osebnih kreditnih zavarovanj prizna tako, da prilagodi ocene PD ali LGD
v skladu z minimalnimi zahtevami iz 35., 36. in 99. člena tega sklepa. Borznoposredniška družba izpostavljenostim, zavarovanim z osebnim jamstvom, teh ocen ne
sme prilagoditi tako, da bi bila utež tveganja izračunana s tako prilagojenim
PD ali LGD nižja od uteži tveganja za primerljive neposredne izpostavljenosti
do dajalca osebnega jamstva.
(3) Ne glede na drugi odstavek tega
člena mora biti za namen drugega odstavka 51. člena in petega odstavka 52.
člena tega sklepa ocena LGD za primerljivo neposredno izpostavljenost do
dajalca zavarovanja enaka bodisi oceni LGD za nezavarovano izpostavljenost do
dajalca zavarovanja ali oceni LGD za nezavarovano izpostavljenost do dolžnika.
Katero od obeh ocen LGD mora borznoposredniška družba uporabiti, je odvisno od
tega, ali bo poplačilo zavarovane izpostavljenosti v primeru neplačila dolžnika
in dajalca osebnega jamstva odvisno od finančnega stanja dolžnika ali od
finančnega stanja dajalca osebnega jamstva. To je razvidno iz razpoložljive
evidence in pogojev osebnega jamstva.
105. člen
(izračun vrednosti izpostavljenosti)
Vrednost izpostavljenosti se izračuna, kot
je navedeno v 14. členu tega sklepa.
6.3.2. Izračun zneskov pričakovanih izgub
106. člen
(splošno)
(1) Zneski pričakovanih izgub za
izpostavljenosti iz naslova opravljanja storitev na drobno se izračunajo v
skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
(2) EL za neplačane izpostavljenosti
(PD = 100%) je najboljša ocena EL borznoposredniške družbe za neplačane
izpostavljenosti, kot je opredeljeno v devetem odstavku 33. člena tega sklepa.
6.4. Odkupljene denarne terjatve v okviru
kategorije izpostavljenosti iz naslova opravljanja storitev na drobno
107. člen
(opredelitev odkupljenih denarnih terjatev
iz naslova opravljanja storitev na drobno)
(1) Borznoposredniška družba mora
odkupljene denarne terjatve obravnavati znotraj kategorije izpostavljenosti iz
naslova opravljanja storitev na drobno, pri čemer mora poleg minimalnih zahtev
iz 108. do 112. člena tega sklepa izpolnjevati še naslednje pogoje:
(a)    denarne terjatve je odkupila od oseb, ki niso članice skupine
povezanih pravnih oseb, v kateri je tudi borznoposredniška družba, njena
izpostavljenost do dolžnika iz naslova odkupljenih denarnih terjatev pa se mora
obravnavati ločeno od njenih neposrednih in posrednih izpostavljenosti do tega
dolžnika,
(b)    odkupljene denarne terjatve so ustvarjene na strogo poslovni
podlagi med prodajalcem in dolžnikom. Denarne terjatve podjetij do drugih
podjetij v skupini povezanih pravnih oseb in denarne terjatve, ki so predmet
medsebojnega pobotanja med podjetji, ki kupujejo in prodajajo drugo drugemu,
niso primerne,
(c)    je upravičena do vseh prihodkov od odkupljenih denarnih terjatev
ali do sorazmernega (pro-rate) deleža v teh prihodkih,
(d)    odkupljene denarne terjatve so dovolj razpršene.
(2) Za odkupljene denarne terjatve se
lahko vračljivi popusti za odkupe (refundable purchase discounts),
zavarovanja s premoženjem ali delna osebna jamstva, ki zagotavljajo varovanje
pred prvo izgubo v primeru izgube iz naslova neplačila, izgube iz naslova
tveganja zmanjšanja vrednosti odkupljenih denarnih terjatev ali obojega,
obravnavajo kot pozicije ob prvi izgubi po pristopu IRB v okviru sklepa o
listinjenju.
(3) Če ima borznoposredniška družba v
razmerju do prodajalca odkupljenih denarnih terjatev pravico do popolnega
regresa, ji teh denarnih terjatev ni treba obravnavati po pravilih za
odkupljene denarne terjatve, ampak lahko tak posel obravnava kot
izpostavljenost do prodajalca, zavarovano s temi terjatvami.
6.4.1. Dodatne minimalne zahteve za
uporabo pristopa IRB, specifične za odkupljene denarne terjatve v okviru
kategorije izpostavljenosti iz naslova opravljanja storitev na drobno
6.4.1.1. Zahteve za upravljanje z odkupljenimi
denarnimi terjatvami v okviru kategorije izpostavljenosti iz naslova
opravljanja storitev na drobno
108. člen
(pravna gotovost)
S pogodbo o odkupu denarnih terjatev mora
biti določeno, da je borznoposredniška družba v vseh predvidljivih okoliščinah
dejanski imetnik odkupljenih denarnih terjatev in da je končni prejemnik vseh
denarnih nakazil iz teh terjatev. Če dolžnik izvaja plačila neposredno
prodajalcu ali tretji osebi, ki upravlja denarne terjatve za prodajalca, mora
borznoposredniška družba redno preverjati, ali so ji plačila posredovana v
celoti in v rokih, določenih v pogodbi. Borznoposredniška družba mora
zagotoviti, da je tudi v primeru stečaja prodajalca ali tretje osebe, ki
upravlja denarne terjatve za prodajalca, nedvomna imetnica odkupljenih denarnih
terjatev in denarnih prejemkov po teh terjatvah. Borznoposredniška družba mora
imeti izdelane postopke tudi za druge situacije, ki bi lahko borznoposredniški
družbi zmanjšali možnost unovčenja ali prenosa odkupljenih denarnih terjatev.
109. člen
(učinkovitost sistemov spremljanja)
Če dolžnik izvaja plačila neposredno
prodajalcu odkupljenih denarnih terjatev ali tretji osebi, ki upravlja denarne
terjatve za prodajalca, mora borznoposredniška družba spremljati kakovost
odkupljenih denarnih terjatev ter finančno stanje prodajalca in tretje osebe,
ki upravlja denarne terjatve za prodajalca, predvsem pa mora:
(a)    presojati korelacijo med kakovostjo odkupljenih denarnih terjatev
in finančnim stanjem prodajalca in tretje osebe, ki upravlja denarne terjatve
za prodajalca, ter imeti vzpostavljene notranje politike in postopke, ki
zagotavljajo zadostno zaščito pred preveliko odvisnostjo med kakovostjo
odkupljenih denarnih terjatev in finančnim stanjem prodajalca in tretje osebe,
ki upravlja denarne terjatve za prodajalca, vključno z razvrščanjem vsakega
prodajalca in tretje osebe, ki upravlja denarne terjatve za prodajalca, v
bonitetne razrede ali skupine,
(b)    vzpostaviti jasne in učinkovite politike ter postopke za določanje
primernosti prodajalca denarnih terjatev in tretje osebe, ki upravlja denarne
terjatve za prodajalca. Borznoposredniška družba ali njen zastopnik mora
opravljati redne preglede teh oseb, da preveri natančnost poročil, ki jih
pošiljata prodajalec ali tretja oseba, ki upravlja denarne terjatve za
prodajalca, odkriva goljufije ali operativne pomanjkljivosti ter preveri
kakovost kreditnih politik prodajalca in politik in postopkov izterjave, ki jih
ima tretja oseba, ki upravlja denarne terjatve za prodajalca. Ugotovitve pri
teh pregledih se morajo dokumentirati,
(c)    presojati značilnosti skupin odkupljenih denarnih terjatev,
pretekla zaostala plačila prodajalca denarnih terjatev, problematične terjatve
in vnaprej vračunane stroške za problematične terjatve, plačilne pogoje in
morebitne medsebojne pobote,
(d)    vzpostaviti učinkovite politike in postopke za spremljanje
koncentracije odkupljenih denarnih terjatev do posameznega dolžnika in
koncentracije denarnih terjatev po njihovih značilnostih znotraj skupine
odkupljenih denarnih terjatev in med njimi,
(e)    zagotoviti, da od tretje osebe, ki upravlja denarne terjatve za
prodajalca, prejme pravočasna in dovolj natančna poročila o zapadlosti in
zmanjšanju vrednosti odkupljenih denarnih terjatev. S tem se zagotavlja
skladnost borznoposredniške družbe z lastnimi merili primernosti in politikami
financiranja, ki urejajo odkupljene denarne terjatve, ter zagotovi učinkovit
način za spremljanje in preverjanje prodajnih pogojev prodajalca in stopnjo
zmanjšanja vrednosti odkupljenih denarnih terjatev.
110. člen
(učinkovitost sistema razreševanja
problematičnih odkupljenih denarnih terjatev)
Borznoposredniška družba mora vzpostaviti
sisteme in postopke za zgodnje odkrivanje poslabšanja finančnega stanja
prodajalca oziroma tretje osebe, ki upravlja denarne terjatve za prodajalca, če
dolžnik izvaja plačila neposredno njemu, in kakovosti odkupljenih denarnih
terjatev ter za preventivno obravnavanje nastajajočih težav. Borznoposredniška
družba mora vzpostaviti zlasti jasne in učinkovite politike, postopke in
informacijske sisteme za spremljanje kršitev dogovorov ter jasne in učinkovite
politike in postopke za začetek pravnih postopkov in za ravnanje s
problematičnimi odkupljenimi denarnimi terjatvami.
111. člen
(učinkovitost sistema notranjih kontrol)
(1) Borznoposredniška družba mora
vzpostaviti jasne in učinkovite politike in postopke, ki urejajo kontrolo
odkupljenih denarnih terjatev. Pisne notranje politike morajo obsegati vse
pomembne elemente programa odkupa denarnih terjatev, vključno s stopnjami
predplačil, opredelitvijo primernih zavarovanj s premoženjem, potrebno
dokumentacijo v procesu odkupa denarnih terjatev, mejami koncentracije in
načinom ravnanja z denarnimi prejemki iz tega naslova. Ti elementi morajo
upoštevati vse ustrezne in pomembne dejavnike, predvsem pa finančno stanje
prodajalca in tretje osebe, ki upravlja denarne terjatve za prodajalca, če
dolžnik izvaja plačila neposredno njemu, tveganje koncentracij ter gibanje
kakovosti odkupljenih denarnih terjatev ter krog strank prodajalca.
(2) Notranji sistem za kontrolo
zavarovanj s premoženjem mora zagotoviti, da borznoposredniška družba izvede
plačila odkupljenih denarnih terjatev, samo če je hkrati izveden prenos
zavarovanja le-teh s premoženjem, vključno z dokumentacijo.
112. člen
(skladnost z notranjimi politikami in
postopki borznoposredniške družbe)
Borznoposredniška družba mora vzpostaviti
učinkovit notranji proces za presojanje skladnosti odkupovanja denarnih
terjatev z vsemi notranjimi politikami in postopki. Ta proces mora vključevati:
(a)    redne preglede vseh kritičnih faz programa borznoposredniške družbe
za odkup denarnih terjatev,
(b)    preverjanje ločevanja nalog med:
-    
ocenjevanjem PD osnovnega dolžnika in
ocenjevanjem PD prodajalca in tretje osebe, ki upravlja denarne terjatve za
prodajalca,
-    
ocenjevanjem PD prodajalca in tretje osebe, ki
upravlja denarne terjatve za prodajalca, ter neposrednim pregledovanjem
poslovanja prodajalca in tretje osebe, ki upravlja denarne terjatve za
prodajalca,
(c)    vrednotenje delovanja zalednih služb s posebnim poudarkom na
kvalifikacijah, izkušnjah in strukturi zaposlenih ter na avtomatiziranih
podpornih sistemih.
6.4.1.2. Dodatne minimalne zahteve za
bonitetne sisteme
113. člen
(struktura bonitetnih sistemov)
Za namene točke (b) tretjega odstavka 91.
člena tega sklepa mora borznoposredniška družba pri izpostavljenostih iz
naslova odkupljenih denarnih terjatev upoštevati prodajalčevo poslovno prakso
in heterogenost njegovih strank.
6.4.1.3. Dodatne minimalne zahteve za
ocenjevanje parametrov tveganja
114. člen
(splošno)
Za odkupljene denarne terjatve morajo ocene
parametrov tveganja odražati vse pomembne informacije, ki jih ima na razpolago
borznoposredniška družba. Te informacije se nanašajo na kakovost osnovnih
denarnih terjatev, vključno s podatki za podobne skupine odkupljenih denarnih
terjatev, s katerimi razpolaga sama borznoposredniška družba, ali ki jih
pridobi od prodajalca ali od zunanjih virov. Če borznoposredniška družba
pridobi podatke od prodajalca, jih mora ustrezno ovrednotiti.
115. člen
(zahteve za ocenjevanje PD)
Za odkupljene denarne terjatve lahko
borznoposredniška družba za ocenjevanje PD uporablja zunanje in notranje
podatke.
116. člen
(zahteve za lastne ocene LGD)
Za odkupljene denarne terjatve lahko
borznoposredniška družba za ocenjevanje LGD uporablja zunanje in notranje
podatke.
117. člen
(prilagoditve zaradi upoštevanja učinkov
osebnih jamstev)
Prilagoditve zaradi upoštevanja učinkov
osebnih jamstev v primeru odkupljenih denarnih terjatev se izvajajo v skladu s
petim odstavkom 35. člena tega sklepa.
6.4.2. Izračuni
6.4.2.1. Izračun kapitalske zahteve za
kreditno tveganje
118. člen
(splošno)
Kapitalska zahteva za kreditno tveganje za
odkupljene denarne terjatve v okviru kategorije izpostavljenosti opravljanja
storitev na drobno znaša 8% tveganjem prilagojenih zneskov izpostavljenosti.
6.4.2.1.1. I z r a č u n   t v e g a n j e m  
p r i l a g o j e n i h   z n e s k o v
i z p o s t a v l j e n o s t i
119. člen
(splošno)
Tveganjem prilagojen znesek
izpostavljenosti = RW * vrednost izpostavljenosti.
120. člen
(izračun uteži tveganja (RW))
(1) Utež tveganja za izračun tveganjem
prilagojenih zneskov izpostavljenosti za odkupljene denarne terjatve se
izračuna v skladu s 102. členom tega sklepa.
(2) Če borznoposredniška družba ne
more ločiti odkupljenih denarnih terjatev, zavarovanih z nepremičninami, in
odkupljenih kvalificiranih obnavljajočih se izpostavljenosti iz naslova
opravljanja storitev na drobno od drugih izpostavljenosti iz naslova
opravljanja storitev na drobno, mora borznoposredniška družba uporabljati utež
tveganja, ki pomeni največjo kapitalsko zahtevo za navedene izpostavljenosti.
121. člen
(izračun vrednosti izpostavljenosti)
Vrednost izpostavljenosti za izračun
tveganjem prilagojenih zneskov izpostavljenosti za odkupljene denarne terjatve
je vrednost izpostavljenosti brez oslabitev (bruto vrednost), od katere se
odšteje kapitalska zahteva za tveganje zmanjšanja vrednosti odkupljenih
denarnih terjatev pred uporabo kreditnih zavarovanj.
6.4.2.2. Izračun zneskov pričakovanih izgub za
kreditno tveganje
122. člen
(splošno)
Zneski pričakovanih izgub za odkupljene
denarne terjatve v okviru kategorije izpostavljenosti iz naslova opravljanja
storitev na drobno se izračunajo v skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
6.4.2.3. Izračun kapitalske zahteve za
tveganje zmanjšanja vrednosti odkupljenih denarnih terjatev
123. člen
(splošno)
Kapitalska zahteva za tveganje zmanjšanja
vrednosti odkupljenih denarnih terjatev v okviru kategorije izpostavljenosti iz
naslova opravljanja storitev na drobno znaša 8% tveganjem prilagojenih zneskov izpostavljenosti.
6.4.2.3.1. I z r a č u n   t v e g a n j e m  
p r i l a g o j e n i h   z n e s k o v
i z p o s t a v l j e n o s t i
124. člen
(splošno)
Tveganjem prilagojen znesek
izpostavljenosti = RW * vrednost izpostavljenosti.
125. člen
(izračun uteži tveganja (RW))
Uteži za tveganje zmanjšanja vrednosti
odkupljenih denarnih terjatev se izračunajo v skladu s formulo iz prvega do
četrtega odstavka 52. člena tega sklepa. Vhodni parametri PD in LGD se
določijo, kot je navedeno v 53. do 54., 76. do 77., 84. do 85., 103., 104.,
126., 127., 135. do 136. členu tega sklepa, vrednost izpostavljenosti se
določi, kot je navedeno v 14., 79., 87., 121., 128., 142. in 152. členu tega sklepa, M pa je 1 leto. Če lahko borznoposredniška družba dokaže, da tveganje
zmanjšanja vrednosti odkupljenih denarnih terjatev ni pomembno, ga ni treba
upoštevati.
126. člen
(vrednosti PD)
(1) Za izračun kapitalske zahteve za
tveganje zmanjšanja vrednosti odkupljenih denarnih terjatev je ocena PD enaka
oceni EL. Če lahko borznoposredniška družba svoje ocene EL za tveganje
zmanjšanja vrednosti odkupljenih denarnih terjatev zanesljivo razstavi na ocene
PD in LGD, lahko uporablja tako pridobljeno oceno PD.
(2) Če borznoposredniška družba za
izračun kapitalske zahteve za tveganje zmanjšanja vrednosti odkupljenih
denarnih terjatev uporablja vrednost LGD 75%, se učinki osebnega kreditnega
zavarovanja lahko priznajo s prilagoditvijo ocen PD ob upoštevanju drugega
poglavja sklepa o kreditnih zavarovanjih, ki se nanaša na minimalne zahteve za njihovo
priznanje.
127. člen
(vrednosti LGD)
Za izračun kapitalske zahteve za tveganje
zmanjšanja vrednosti odkupljenih denarnih terjatev se uporablja vrednost LGD
75%. Če lahko borznoposredniška družba svoje ocene EL za tveganje zmanjšanja
vrednosti odkupljenih denarnih terjatev zanesljivo razstavi na ocene PD in LGD,
se lahko uporablja tako pridobljena ocena LGD.
128. člen
(izračun vrednosti izpostavljenosti)
Vrednost izpostavljenosti za izračun
tveganjem prilagojenih zneskov izpostavljenosti za tveganje zmanjšanja
vrednosti odkupljenih denarnih terjatev je enaka vrednosti izpostavljenosti
brez oslabitev (bruto vrednost).
6.4.2.4. Izračun zneskov pričakovanih izgub za
tveganje zmanjšanja vrednosti odkupljenih denarnih terjatev
129. člen
(splošno)
Zneski pričakovanih izgub zaradi tveganja
zmanjšanja vrednosti odkupljenih denarnih terjatev v okviru kategorije
izpostavljenosti iz naslova opravljanja storitev na drobno se izračunajo v
skladu z naslednjima formulama:
Pričakovana izguba (EL) = PD × LGD
Znesek pričakovane izgube = EL × vrednost
izpostavljenosti
7. KATEGORIJA IZPOSTAVLJENOSTI IZ NASLOVA LASTNIŠKIH
INSTRUMENTOV IN DODATNE MINIMALNE ZAHTEVE ZA UPORABO PRISTOPA IRB
7.1. Opredelitev kategorije izpostavljenosti
130. člen
(splošno)
V kategorijo izpostavljenosti iz naslova
lastniških instrumentov se vključujejo:
(a)    izpostavljenosti iz naslova lastniških instrumentov, ki se v
primeru stečaja izdajatelja poplačujejo iz razdelitvene mase, ki ostane po
celotnem poplačilu vseh nepodrejenih in podrejenih terjatev do izdajatelja,
(b)    izpostavljenosti iz naslova dolžniških instrumentov, katerih
ekonomska vsebina je podobna izpostavljenostim iz točke (a) tega odstavka.
7.2. Izračuni
7.2.1. Izračun kapitalske zahteve za
kreditno tveganje
131. člen
(splošno)
Kapitalska zahteva za kreditno tveganje za
kategorijo izpostavljenosti iz naslova lastniških instrumentov znaša 8%
tveganjem prilagojenih zneskov izpostavljenosti.
7.2.1.1. Izračun tveganjem prilagojenih
zneskov izpostavljenosti
132. člen
(splošno)
(1) Borznoposredniška družba mora ne
glede na drugi odstavek 13. člena tega sklepa za izračun tveganjem prilagojenih
zneskov izpostavljenosti za kreditno tveganje za izpostavljenosti iz naslova
lastniških instrumentov uporabiti enega od pristopov iz 133., 134., ali 138.
člena tega sklepa. Pristop iz 138. člena tega sklepa lahko uporabi samo, če
izpolnjuje dodatne minimalne zahteve iz 139. do 141. člena tega sklepa.
(2) Če borznoposredniška družba za
notranje upravljanje s tveganji iz naslova lastniških instrumentov hkrati
uporablja različne pristope iz 133., 134., in 138. člena tega sklepa, jih lahko
tako uporablja tudi za izračun tveganjem prilagojenih zneskov izpostavljenosti.
Pri tem pa mora biti njena izbira pristopov dosledna in ne sme biti pogojena
samo s ciljem zmanjševanja kapitalske zahteve.
(3) Ne glede na drugi odstavek tega
člena lahko borznoposredniška družba tveganjem prilagojene zneske
izpostavljenosti iz naložb v kapital družb za pomožne storitve izračunava tako,
kot pri kategoriji izpostavljenosti iz točke (g) prvega odstavka 17. člena tega
sklepa (druga sredstva iz nekreditnih obveznosti).
7.2.1.1.1. I z r a č u n   t v e g a n j e m  
p r i l a g o j e n i h    z n e s k o v
i z p o s t a v l j e n o s t i   p o   p r i s t o p u   e n o s t a v n i h  
u t e ž i   t v e g a n j a
133. člen
(splošno)
(1) Po pristopu enostavnih uteži
tveganja se tveganjem prilagojeni zneski izpostavljenosti iz naslova lastniških
instrumentov izračunajo v skladu z naslednjo formulo:
Tveganjem prilagojen znesek
izpostavljenosti = RW * vrednost izpostavljenosti.
Vrednosti uteži tveganja (RW) so naslednje:
(a)    190% za izpostavljenosti iz naslova naložb v kapital nejavnih
družb, če so dovolj razpršene,
(b)    290% za izpostavljenosti iz naslova lastniških instrumentov, s
katerimi se trguje na borzi,
(c)    370% za vse druge izpostavljenosti iz naslova lastniških
instrumentov.
(2) Kratke pozicije denarnih sredstev
(bančnih vlog ali denarju podobnih instrumentov) in izvedeni finančni
instrumenti v netrgovalni knjigi se lahko izravnajo z dolgimi pozicijami v istih
posameznih instrumentih, če so bili ti instrumenti izrecno določeni kot
varovanja posebnih izpostavljenosti iz naslova lastniških instrumentov in če
zagotavljajo varovanje vsaj še eno leto. Druge kratke pozicije se obravnavajo,
kot da so dolge pozicije z ustreznimi utežmi tveganja, ki se uporabljajo za
absolutno vrednost vsake pozicije. Za pozicije z neusklajeno zapadlostjo se
uporabljajo pravila o neusklajenosti zapadlosti, ki veljajo za kategorijo
izpostavljenosti do podjetij.
(3) Borznoposredniška družba lahko
prizna učinke osebnega kreditnega zavarovanja, pridobljenega za
izpostavljenosti iz naslova lastniških instrumentov, v skladu s pravili iz
sklepa o kreditnih zavarovanjih.
7.2.1.1.2. I z r a č u n   t v e g a n j e m  
p r i l a g o j e n i h   z n e s k o v
i z p o s t a v l j e n o s t i   p o   p r i s t o p u   P  D / L G D 
134. člen
(splošno)
(1) Po pristopu PD/LGD se tveganjem
prilagojeni zneski izpostavljenosti iz naslova lastniških instrumentov
izračunajo v skladu s formulami iz prvega do četrtega odstavka 52. člena tega
sklepa. Če borznoposredniška družba nima dovolj informacij za uporabo
opredelitve neplačila iz 28. do 31. člena tega sklepa, mora za uteži tveganja
uporabiti faktor povečanja 1,5.
(2) Na ravni posamezne
izpostavljenosti vsota EL, pomnožena z 12,5 in tveganjem prilagojenega zneska izpostavljenosti, ne sme presegati vrednosti izpostavljenosti, pomnožene z 12,5.
(3) Borznoposredniška družba lahko
prizna učinke osebnega kreditnega zavarovanja, pridobljenega za
izpostavljenosti iz naslova lastniških instrumentov, v skladu z metodami iz
sklepa o kreditnih zavarovanjih. Za del izpostavljenosti iz naslova lastniškega
instrumenta, ki je zavarovana z osebnim kreditnim zavarovanjem, se uporablja
LGD 90%, razen za z osebnim jamstvom zavarovane dele izpostavljenosti iz
naslova naložb v kapital nejavnih družb, ki so dovolj razpršene, kjer se lahko
uporabi LGD 65%. Za te namene M znaša 5 let.
135. člen
(vrednosti PD)
Ocena PD se določi v skladu z metodami, ki
jih borznoposredniška družba uporablja za izračun ocene PD pri kategoriji
izpostavljenosti do podjetij. Pri tem pa mora borznoposredniška družba
upoštevati naslednje minimalne vrednosti PD:
(a)    0,09% za izpostavljenosti iz naslova lastniških instrumentov, s
katerimi se trguje na borzi, če je naložba del dolgoročnega odnosa s stranko,
(b)    0,09% za izpostavljenosti iz naslova lastniških instrumentov, s
katerimi se ne trguje na borzi, če donosi iz naložb temeljijo na rednih in
periodičnih denarnih tokovih, ki ne izhajajo iz kapitalskih dobičkov,
(c)    0,40% za izpostavljenosti iz naslova lastniških instrumentov, s
katerimi se trguje na borzi, vključno z drugimi kratkimi pozicijami, kot je
navedeno v drugem odstavku 133. člena tega sklepa,
(d)    1,25% za vse druge izpostavljenosti iz naslova lastniških instrumentov,
vključno z drugimi kratkimi pozicijami, kot je navedeno v drugem odstavku 133.
člena tega sklepa.
136. člen
(vrednosti LGD)
(1) Izpostavljenostim iz naslova
naložb v kapital nejavnih družb, ki so dovolj razpršene, se lahko dodeli LGD
65%.
(2) Vsem drugim izpostavljenostim iz
naslova lastniških instrumentov se dodeli LGD 90%.
137. člen
(vrednost zapadlosti (M))
Za vse izpostavljenosti iz naslova
lastniških instrumentov se dodeli M 5 let.
7.2.1.1.3. I z r a č u n   t v e g a n j e m  
p r i l a g o j e n i h   z n e s k o v
i z p o s t a v l j e n o s t i   p o   p r i s t o p u   n o t r a n j i h   m
o d e l o v
138. člen
(splošno)
(1) Po pristopu notranjih modelov so
tveganjem prilagojeni zneski izpostavljenosti iz naslova lastniških
instrumentov enaki potencialni izgubi na izpostavljenostih iz naslova
lastniških instrumentov, dobljeni z uporabo notranjih modelov tvegane vrednosti
(VaR) ob upoštevanju 99. percentila enostranskega intervala zaupanja, pomnoženi
z 12,5. Za dejavnik tveganja se uporabi razliko med četrtletnimi donosi in
ustrezno netvegano stopnjo, izračunano v dolgoročnem vzorčnem obdobju. Tveganjem prilagojen znesek
izpostavljenosti na ravni portfelja lastniških instrumentov ni manjši od
skupnega seštevka vsot minimalnega tveganjem prilagojenega zneska
izpostavljenosti, izračunanega na podlagi pristopa PD/LGD, in ustrezne EL,
pomnožene z 12,5 in izračunane na osnovi minimalne vrednosti PD, določene v
135. členu tega sklepa in pripadajoče vrednosti LGD, določene v 136. členu tega
sklepa.
(2) Borznoposredniška družba lahko
prizna učinke osebnega kreditnega zavarovanja, pridobljenega za izpostavljenost
iz naslova lastniških instrumentov.
139. člen
(dodatne minimalne zahteve glede
količinske opredelitve tveganja)
Borznoposredniška družba, ki za izračun
tveganjem prilagojenih izpostavljenosti iz naslova lastniških instrumentov
uporablja pristop notranjih modelov, mora izpolnjevati naslednje dodatne
minimalne zahteve:
(a)    ocena potencialne izgube mora biti robustna glede na negativna
gibanja na trgu, ki vplivajo na dolgoročni profil tveganja posameznih naložb
borznoposredniške družbe v lastniške instrumente. Podatki, uporabljeni za
prikaz porazdelitve donosa, morajo odražati najdaljše obdobje opazovanja, za
katerega je mogoče pridobiti smiselne podatke za prikaz profila tveganja
posameznih naložb borznoposredniške družbe v lastniške instrumente. Uporabljeni
podatki morajo zadostovati za izdelavo konzervativnih, statistično zanesljivih
in trdnih ocen izgub, ki ne smejo temeljiti izključno na presoji. Borznoposredniška
družba mora zagotoviti, da uporabljeni scenarij izjemnih situacij zagotavlja
konzervativno oceno potencialnih izgub v zadevnem dolgoročnem tržnem ali
ekonomskem ciklusu. Da bi borznoposredniška družba dosegla dovolj realistične
in konzervativne rezultate modelov, mora empirične analize razpoložljivih
podatkov združevati s prilagoditvami, ki temeljijo na različnih dejavnikih. Pri
izdelavi modelov tvegane vrednosti (VaR) za ocenjevanje potencialnih
četrtletnih izgub lahko borznoposredniška družba uporablja četrtletne podatke
ali pretvarja podatke iz krajših časovnih zaporedij na četrtletne
protivrednosti z uporabo analitično primernih metod. Te metode morajo biti
podprte z empiričnimi dokazi z dobro razvitim in dokumentiranim miselnim
procesom in analizo. Tak pristop mora borznoposredniška družba uporabljati
konzervativno in dosledno. Če so na voljo samo omejeni ustrezni podatki, mora
borznoposredniška družba dodati ustrezne mere konzervativnosti,
(b)    uporabljeni modeli morajo biti sposobni primerno zajemati vsa
pomembna tveganja, ki jih vsebujejo donosi iz lastniških instrumentov, vključno
s splošnim tržnim tveganjem in posebnim tveganjem iz skupine izpostavljenosti
iz naslova lastniških instrumentov. Notranji modeli morajo primerno razlagati
pretekle spremembe cen, zajemati razsežnost in spremembe strukture skupine
izpostavljenosti iz naslova lastniških instrumentov in biti robustni glede na
negativna gibanja na trgu. Populacija tveganih izpostavljenosti, ki je
zastopana v podatkih, uporabljenih za ocenjevanje, mora ustrezati ali biti vsaj
primerljiva z izpostavljenostmi iz naslova lastniških instrumentov,
(c)    notranji modeli morajo biti primerni za profil tveganja in
kompleksnost skupine izpostavljenosti iz naslova lastniških instrumentov. Če so
vrednosti pomembnih naložb po svoji naravi zelo nelinearne, mora
borznoposredniška družba notranje modele izdelati tako, da primerno zajamejo
tveganja, povezana s takimi instrumenti,
(d)    vzporejanje posameznih pozicij z njej podobnimi pozicijami (proxies),
tržnimi indeksi in dejavniki tveganja mora biti utemeljeno, intuitivno in
konceptualno trdno,
(e)    borznoposredniška družba mora z empiričnimi analizami dokazati
primernost dejavnikov tveganja, vključno z njihovo zmožnostjo zajeti splošno in
posebno tveganje,
(f)    
ocene nestanovitnosti donosov izpostavljenosti
iz naslova lastniških instrumentov morajo vsebovati vse ustrezne in
razpoložljive podatke, informacije in metode. Borznoposredniška družba mora
uporabljati notranje podatke, ki so bili neodvisno revidirani, ali podatke iz zunanjih
virov (vključno s skupnimi podatki, zbranimi od več bank ali borznoposredniških
družb),
(g)    vzpostavljen mora biti temeljit in izčrpen program za testiranje
izjemnih situacij.
140. člen
(dodatne minimalne zahteve glede
vključitve v proces upravljanja s tveganji in kontrol)
Borznoposredniška družba mora za razvoj in
uporabo notranjih modelov za namene izračuna tveganjem prilagojenih zneskov
izpostavljenosti iz naslova lastniških instrumentov izoblikovati politike,
postopke in kontrole, ki bodo zagotavljali celovitost modela in procesa
modeliranja. Politike, postopki in kontrole morajo obsegati predvsem:
(a)    popolno integracijo notranjih modelov v celoten upravljavski
informacijski sistem borznoposredniške družbe in v upravljanje s skupino
izpostavljenosti iz naslova lastniških instrumentov, ki so postavke netrgovalne
knjige. Notranji modeli morajo biti popolnoma vpeti v strukturo upravljanja s
tveganji borznoposredniške družbe, če se posebej uporabljajo pri merjenju in
presoji obnašanja skupine izpostavljenosti iz naslova lastniških instrumentov
(vključno s tveganju prilagojenim obnašanjem), razporejanju ekonomskega
kapitala izpostavljenostim iz naslova lastniških instrumentov in ovrednotenju
celotne kapitalske ustreznosti ter procesa upravljanja z naložbami,
(b)    vzpostavljene sisteme upravljanja ter postopke in kontrolne
funkcije za zagotovitev rednega in neodvisnega pregledovanja vseh elementov
notranjega modeliranja, vključno z odobritvijo sprememb modelov, izbiro vhodnih
podatkov in preverjanjem rezultatov modelov, kot je neposredna verifikacija
izračunov tveganja. S preverjanji je treba presojati natančnost, popolnost in
ustreznost vhodnih in izhodnih podatkov modelov, pri čemer se je treba
osredotočiti na iskanje in omejevanje potencialnih napak, vezanih na znane
pomanjkljivosti, in na identifikacijo neznanih pomanjkljivosti modelov. Take
preglede lahko izvaja služba notranje revizije in/ali zunanja revizijska
družba,
(c)    ustrezne sisteme in postopke za spremljanje naložbenih omejitev in
tveganih izpostavljenosti iz naslova lastniških instrumentov,
(d)    enote, pristojne za oblikovanje in uporabo modelov, morajo biti
funkcionalno neodvisne od enot, pristojnih za upravljanje s posameznimi
naložbami,
(e)    osebe, pristojne za kateri koli vidik procesa modeliranja, morajo
biti ustrezno usposobljene. Vodstvo mora funkciji modeliranja nameniti dovolj
izkušene in sposobne kadre.
141. člen
(potrditev primernosti in dokumentacija)
(1) Borznoposredniška družba mora
vzpostaviti zanesljive sisteme za potrditev primernosti (validacijo) natančnosti
in doslednosti notranjih modelov in procesov modeliranja. Vsi pomembni elementi
notranjih modelov, procesi modeliranja in procesi potrditve primernosti se
morajo dokumentirati, vključno z odgovornostmi oseb, ki sodelujejo pri
modeliranju, odobritvi in procesih pregleda modela.
(2) Borznoposredniška družba mora
uporabljati proces notranje potrditve primernosti za ocenjevanje delovanja
notranjih modelov in procesov na dosleden in smiseln način.
(3) Uporabljene metode in podatki za
količinsko potrditev primernosti parametrov tveganja morajo biti vseskozi
dosledni. Spremembe metod ocenjevanja in potrditve primernosti ter spremembe
podatkov (uporabljeni viri podatkov in obravnavana obdobja) morajo biti
dokumentirane.
(4) Borznoposredniška družba mora redno
primerjati dejanske donose iz lastniških instrumentov (izračunane z uporabo
dejanskih in hipotetičnih dobičkov in izgub) z modeliranimi ocenami. Pri takih
primerjavah mora borznoposredniška družba uporabljati pretekle podatke, ki
pokrivajo čim daljše obdobje. Borznoposredniška družba mora dokumentirati
metode in podatke, uporabljene v takih primerjavah. Analizo in dokumentacijo je
treba ažurirati vsaj enkrat letno.
(5) Borznoposredniška družba mora
uporabljati tudi druga orodja za količinsko potrditev primernosti parametrov
tveganja in primerjave z zunanjimi viri podatkov. Analiza mora temeljiti na
podatkih, ki so primerni za skupino izpostavljenosti iz naslova lastniških
instrumentov, so redno ažurirani in obsegajo ustrezno obdobje opazovanja.
Notranje presoje delovanja modelov borznoposredniške družbe morajo temeljiti na
čim daljšem obdobju.
(6) Borznoposredniška družba mora
vzpostaviti zanesljive notranje standarde za primere, ko primerjava dejanskih
donosov iz lastniških instrumentov z modeliranimi ocenami spodbija veljavnost
teh ocen ali modelov kot takih. Ti standardi morajo upoštevati ekonomske cikle
in podobne sistematične spremenljivosti pri donosih iz lastniških instrumentov.
Vse spremembe notranjih modelov, ki so posledica pregledov modelov, je treba
dokumentirati in morajo biti skladne s standardi borznoposredniške družbe za
pregled modelov.
7.2.1.1.4. I z r a č u n   v r e d n o s t i  
i z p o s t a v l j e n o s t i
142. člen
(splošno)
Vrednost izpostavljenosti iz naslova
lastniških instrumentov je enaka njeni knjigovodski vrednosti.
7.2.2. Izračun zneskov pričakovanih izgub
143. člen
(pristop enostavnih uteži tveganja)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem
prilagojeni zneski izpostavljenosti izračunavajo v skladu s pristopom
enostavnih uteži tveganja iz 133. člena tega sklepa, se izračunajo v skladu z
naslednjo formulo:
Znesek pričakovane izgube = EL × vrednost
izpostavljenosti.
Vrednosti EL so naslednje:
(a)    0,8% za izpostavljenosti iz naslova naložb v kapital nejavnih
družb, če so dovolj razpršene,
(b)    0,8% za izpostavljenosti iz naslova lastniških instrumentov, s
katerimi se trguje na borzi,
(c)    2,4% za vse druge izpostavljenosti iz naslova lastniških
instrumentov.
144. člen
(pristop PD/LGD)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem
prilagojeni zneski izpostavljenosti izračunavajo v skladu s pristopom PD/LGD iz
134. do 137. člena tega sklepa, se izračunajo v skladu z naslednjima formulama:
Znesek pričakovane izgube = EL × vrednost
izpostavljenosti
Pričakovana izguba (EL) = PD × LGD
145. člen
(pristop notranjih modelov)
Zneski pričakovanih izgub za
izpostavljenosti iz naslova lastniških instrumentov, pri katerih se tveganjem prilagojeni
zneski izpostavljenosti izračunavajo v skladu s pristopom notranjih modelov iz
138. do 141. člena tega sklepa, znašajo nič.
8. POZICIJE V LISTINJENJU
8.1. Izračun kapitalske zahteve za kreditno
tveganje
146. člen
(splošno)
Kapitalska zahteva za kreditno tveganje za
pozicije v listinjenju znaša 8% tveganjem prilagojenih zneskov
izpostavljenosti.
8.1.1. Izračun tveganjem prilagojenih
zneskov izpostavljenosti
147. člen
(splošno)
Za izračun tveganjem prilagojenih zneskov
izpostavljenosti za pozicije v listinjenju iz točke (f) prvega odstavka 17.
člena tega sklepa se uporabljajo pravila iz sklepa o listinjenju.
8.2. Izračun zneskov pričakovanih izgub
148. člen
(splošno)
Za izračun zneskov pričakovanih izgub za
pozicije v listinjenju iz točke (f) prvega odstavka 17. člena tega sklepa se
uporabljajo pravila iz sklepa o listinjenju.
9. KATEGORIJA IZPOSTAVLJENOSTI DRUGIH SREDSTEV IZ
NASLOVA NEKREDITNIH OBVEZNOSTI
9.1. Opredelitev kategorije izpostavljenosti
149. člen
(splošno)
Druga sredstva iz naslova nekreditnih
obveznosti vključujejo tudi preostalo vrednost zakupljenega premičnega in
nepremičnega premoženja, če ni vključena v izpostavljenost iz naslova zakupa,
kot je opredeljena v četrtem odstavku 14. člena tega sklepa.
9.2. Izračuni
9.2.1. Izračun kapitalske zahteve za
kreditno tveganje
150. člen
(splošno)
Kapitalska zahteva za kreditno tveganje za
druga sredstva iz naslova nekreditnih obveznosti znaša 8% tveganjem
prilagojenih zneskov izpostavljenosti.
9.2.1.1. Izračun tveganjem prilagojenih
zneskov izpostavljenosti
151. člen
(splošno)
(1) Tveganjem prilagojeni zneski
izpostavljenosti drugih sredstev iz naslova nekreditnih obveznosti so enaki
vrednosti izpostavljenosti, opredeljeni v 152. členu tega sklepa.
(2) Kadar je izpostavljenost preostala
vrednost iz naslova zakupa, se tveganjem prilagojen znesek izpostavljenosti
izračuna na naslednji način:
Tveganjem prilagojen znesek
izpostavljenosti = 1/t*100%*vrednost izpostavljenosti
kjer je
t = max {1, najbližje število celih let
preostanka pogodbe o zakupu}.
152. člen
(izračun vrednosti izpostavljenosti)
Vrednost izpostavljenosti drugih sredstev
iz naslova nekreditnih obveznosti je enaka njeni knjigovodski vrednosti.
9.2.2. Izračun zneskov pričakovanih izgub
153. člen
(splošno)
Znesek pričakovane izgube za izpostavljenosti
drugih sredstev iz naslova nekreditnih obveznosti je nič.

Priloga I: Nadzorniška merila za razvrščanje izpostavljenosti iz
naslova posebnih kreditnih aranžmajev

Sklep o izračunu kapitalske zahteve za
kreditno tveganje po pristopu na podlagi notranjih bonitetnih sistemov za
borznoposredniške družbe (Uradni list RS, št. 106/07)
vsebuje naslednje prehodne in končno določbo:
»10. PREHODNE IN KONČNA DOLOČBA
154. člen
(skrajšanje
predhodne uporabe pristopa IRB)
(1) Za borznoposredniško družbo, ki
vloži zahtevo za izdajo dovoljenja za uporabo pristopa IRB pred
1. januarjem 2010, se zahteva po predhodni uporabi bonitetnih sistemov iz
točke (c) prvega odstavka 3. člena tega sklepa skrajša s treh na eno leto.
(2) Za borznoposredniške družbe, ki
vložijo zahtevo za izdajo dovoljenja za uporabo lastnih ocen pred
1. januarjem 2009, se zahteva po predhodni uporabi lastnih ocen LGD (in
CF) iz točke (c) prvega odstavka 5. člena tega sklepa skrajša s treh na dve
leti.
155. člen
(vrednost LGD
za izpostavljenosti iz naslova opravljanja storitev na drobno, zavarovane s
stanovanjskimi nepremičninami)
Do 31. decembra 2010 z neplačili
tehtano povprečje LGD za vse izpostavljenosti iz naslova opravljanja storitev
na drobno, zavarovane s stanovanjskimi nepremičninami in brez osebnih jamstev
enot centralne ravni države, ne sme biti nižje od 10%.
156. člen
(vrednost LGD
za krite obveznice)
Do 31. decembra 2010 se lahko kritim
obveznicam, kot so opredeljene v 10. točki drugega odstavka 2. člena in 45.
člena sklepa o standardiziranem pristopu, dodeli vrednost LGD 11,25%, če
izpolnjujejo naslednje pogoje:
(a)    krite obveznice so zavarovane s primernimi sredstvi, opredeljenimi
v točkah od (a) do (d) prvega odstavka Priloge I sklepa o standardiziranem
pristopu, ki jim pripada stopnja kreditne kvalitete 1, določene v
standardiziranem pristopu,
(b)    vrednost sredstev, opredeljenih v točkah od (e) do (h) prvega
odstavka Priloge I sklepa o standardiziranem pristopu, ki se uporabljajo za
zavarovanje kritih obveznic, ne sme presegati 10% nominalne vrednosti
neporavnanih obveznosti izdaje kritih obveznic,
(c)    krite obveznice niso zavarovane s sredstvi, opredeljenimi v točki
(i) prvega odstavka Priloge I sklepa o standardiziranem pristopu,
(d)    če imajo krite obveznice najboljšo bonitetno oceno imenovane ECAI,
ki jo ta dodeljuje kritim obveznicam.
157. člen
(izvzetje
določenih izpostavljenosti iz naslova lastniških instrumentov iz pristopa IRB)
Borznoposredniška družba in njene podrejene
borznoposredniške družbe v Republiki Sloveniji lahko do 31. decembra 2017
iz pristopa IRB izvzamejo izpostavljenosti iz naslova lastniških instrumentov,
ki jih imajo na dan 31. decembra 2007. Izvzeta pozicija se meri kot
število delnic, posedovanih na navedeni datum, in dodatnih delnic, ki so
neposredno posledica lastništva prvo omenjenih, vendar le, dokler ne povečajo
sorazmernega deleža lastništva v zadevnem podjetju. Če se sorazmerni delež
lastništva v določenem podjetju poveča, presežnega deleža lastništva ni mogoče
izvzeti. Prav tako se izvzetje ne uporablja za lastniške instrumente, ki so
bili izvzeti, nato pa so bili prodani in ponovno odkupljeni. Za izpostavljenosti
iz naslova lastniških instrumentov, ki se v skladu s tem odstavkom lahko
izvzamejo iz pristopa IRB, se uporablja standardizirani pristop.
158. člen
(uveljavitev in
začetek uporabe sklepa)
Ta sklep začne veljati naslednji dan po
objavi v Uradnem listu Republike Slovenije, uporabljati pa se začne
1. januarja 2008.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za borznoposredniške družbe (Uradni list RS, št. 74/09) vsebuje naslednjo končno določbo:
»7. člen
Ta sklep začne veljati osmi dan po objavi v
Uradnem listu Republike Slovenije.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za borznoposredniške družbe (Uradni list RS, št. 80/11) dodaja 157.a člen sklepa:
»157.a člen
(medsebojno
priznavanje števila dni zamud za kategorijo izpostavljenosti do podjetij)
Za namen iz točke (b) prvega odstavka 28.
člena tega sklepa se do 31. decembra 2011 za izpostavljenosti do podjetij
iz drugih držav članic uporablja tisto število dni zamude, ki ni višje od
števila, ki ga določi pristojni nadzorni organ iz te države članice.«;
ter vsebuje naslednjo končno določbo:
»16. člen
Ta sklep začne veljati 1. januarja
2012.«.

Sklep o spremembah in dopolnitvah Sklepa o
izračunu kapitalske zahteve za kreditno tveganje po pristopu na podlagi
notranjih bonitetnih sistemov za borznoposredniške družbe (Uradni list RS, št. 33/12) spreminja 155. člen sklepa tako,
da se glasi:
»155. člen
(vrednost LGD
za izpostavljenosti iz naslova opravljanja storitev na drobno, zavarovane s
stanovanjskimi nepremičninami)
Do 31. decembra 2012 z izpostavljenostjo
tehtano povprečje LGD za vse
izpostavljenosti iz naslova opravljanja storitev na drobno, zavarovane s
stanovanjskimi nepremičninami in brez osebnih jamstev enot centralne ravni
države, ne sme biti nižje od 10%.«;
spreminja 156. člen sklepa tako, da se glasi:
»156. člen
(vrednost LGD
za krite obveznice)
Do 31. decembra 2010 se lahko kritim
obveznicam, kot so opredeljene v 10. točki tretjega
odstavka 2. člena in 45.
člena sklepa o standardiziranem pristopu, dodeli vrednost LGD 11,25%, če
izpolnjujejo naslednje pogoje:
(a)    krite obveznice so zavarovane s primernimi sredstvi, opredeljenimi
v točkah od (a) do (d) prvega odstavka Priloge I sklepa o standardiziranem
pristopu, ki jim pripada stopnja kreditne kvalitete 1, določene v
standardiziranem pristopu,
(b)    vrednost sredstev, opredeljenih v točkah od (e) do (h) prvega
odstavka Priloge I sklepa o standardiziranem pristopu, ki se uporabljajo za
zavarovanje kritih obveznic, ne sme presegati 10% nominalne vrednosti
neporavnanih obveznosti izdaje kritih obveznic,
(c)    krite obveznice niso zavarovane s sredstvi, opredeljenimi v točki
(i) prvega odstavka Priloge I sklepa o standardiziranem pristopu,
(d)    če imajo krite obveznice najboljšo bonitetno oceno imenovane ECAI,
ki jo ta dodeljuje kritim obveznicam.«;
ter vsebuje naslednjo končno določbo:
»5. člen
Ta sklep začne veljati osmi dan po objavi v
Uradnem listu Republike Slovenije.«.