I. SPLOŠNE DOLOČBE
1. člen
(predmet pravilnika)
Ta pravilnik glede medicinskih pripomočkov (v nadaljnjem
besedilu: MP), ki se zagotavljajo iz obveznega zdravstvenega zavarovanja v
skladu s Pravili obveznega zdravstvenega zavarovanja (Uradni list RS, št. 30/03
– prečiščeno besedilo, 35/03 – popr., 78/03, 84/04, 44/05, 86/06, 90/06 –
popr., 64/07, 33/08, 7/09, 88/09, 30/11, 49/12, 106/12, 25/14, 85/14, 10/17 –
ZČmIS, 64/18 in 4/20; v nadaljnjem besedilu: pravila), določa:
-       
podrobnejšo vsebino seznama MP (v nadaljnjem besedilu: seznam),
-       
postopek in podrobnejša merila za uvrščanje artiklov na seznam in
njihovo izločitev s seznama,
-       
izhodišča za cenovne standarde posameznih vrst MP in za cene posameznih
MP (v nadaljnjem besedilu: izhodišča za vrednosti MP) in postopek določitve ali
odobritve vrednosti MP ter
-       
evidence o postopkih, ki se vodijo na podlagi tega pravilnika (v
nadaljnjem besedilu: postopki).
2. člen
(izrazi)
Poleg izrazov, določenih v pravilih, izrazi in kratice,
uporabljeni v tem pravilniku, pomenijo:
1.     
cena na ravni proizvajalca MP je cena artikla proizvajalca MP, zmanjšana
za popuste in brez davka na dodano vrednost (v nadaljnjem besedilu: DDV);
2.     
GMDN koda je oznaka globalne nomenklature o MP;
3.     
JAZMP je Javna agencija Republike Slovenije za zdravila in medicinske
pripomočke;
4.     
komisija je skupni izraz za komisijo I. stopnje za MP in komisijo II.
stopnje za MP, ki sta posebni strokovni komisiji iz četrtega odstavka 111.
člena pravil, katerih pristojnosti in obveznosti so določene s tem pravilnikom
in splošnim aktom iz petega odstavka 111. člena pravil;
5.     
mnenje o pobudi je mnenje komisije o tem, ali artikel izpolnjuje osnovne
zahteve kakovosti, ki se izda v postopku za uvrstitev artikla na seznam in
postopku za izločitev artikla s seznama;
6.     
NENSI šifra je enotna šifra artikla, ki je v prometu v zdravstveni
dejavnosti in s katero je zagotovljena njegova enolična identifikacija v
Republiki Sloveniji (v nadaljnjem besedilu: RS);
7.     
nova uvrstitev artikla je uvrstitev artikla na seznam v vrsto MP, v
kateri je že uvrščen drug artikel;
8.     
osnovni artikel je artikel, katerega funkcija se doseže z uporabo
povezanega artikla istega ali drugega proizvajalca MP;
9.     
pobuda za izločitev artikla je pobuda za izločitev artikla s seznama;
10.  
pobuda za uvrstitev artikla je pobuda za uvrstitev artikla na seznam;
11.  
pobudnik je proizvajalec MP ali njegov zastopnik;
12.  
pogodba o zagotavljanju artikla je pogodba iz prvega odstavka 35. člena
tega pravilnika, sklenjena med zavodom in pobudnikom, ki je podal pobudo za
uvrstitev artikla, za katerega velja vrednost MP iz 28., 29., 30. ali 31. člena
tega pravilnika (v nadaljnjem besedilu: pogodbeni proizvajalec MP ali njegov
zastopnik), ne glede na to, ali je sklenjena v obliki nove pogodbe ali dodatka
k pogodbi;
13.  
pogodba z dobaviteljem je pogodba o izdaji, izposoji ali izdaji in
izposoji MP, sklenjena med zavodom in dobaviteljem, ne glede na to, ali je
sklenjena v obliki nove pogodbe ali dodatka k pogodbi;
14.  
povezan artikel je artikel, z uporabo katerega se doseže funkcija
osnovnega artikla istega ali drugega proizvajalca MP;
15.  
predlagana vrednost MP je vrednost MP, ki je v skladu s tem pravilnikom
predmet pogajanj o predlagani vrednosti MP in jo predlaga pobudnik ali drug
subjekt, ki se pogaja z zavodom;
16.  
proizvajalec MP je proizvajalec MP, vpisan v register proizvajalcev MP s
sedežem v RS pri JAZMP, proizvajalec MP, vpisan v register proizvajalcev MP v
drugi državi članici Evropske unije, v kateri ima sedež, in pooblaščeni
predstavnik proizvajalca MP, kakor je določen v zakonu, ki ureja MP;
17.  
prva uvrstitev artikla je uvrstitev artikla na seznam v vrsto MP, v
katero še ni uvrščen noben artikel ali v kateri ni več uvrščen noben artikel;
18.  
spremenjene osnovne zahteve kakovosti so spremembe ali dopolnitve
osnovnih zahtev kakovosti za posamezno vrsto MP;
19.  
UDI koda je zaporedje numeričnih in alfanumeričnih znakov, določenih s
splošno sprejetim standardom identifikacije in kodiranja MP;
20.  
veletrgovec je poslovni subjekt, ki opravlja dejavnost prometa z MP na
debelo v skladu z zakonom, ki ureja MP;
21.  
vrednost MP je skupni izraz za cenovni standard, pogodbeno ceno, ceno
funkcionalno ustreznega MP in ceno izjemoma odobrenega MP iz prvega odstavka
24. člena tega pravilnika;
22.  
zahteva za presojo mnenja je zahteva za presojo mnenja komisije I.
stopnje za MP o pobudi;
23.  
zastopnik proizvajalca MP je poslovni subjekt s sedežem v RS, ki ima s
tujim proizvajalcem MP sklenjeno pogodbo o zastopanju in je vpisan v register
poslovnih subjektov, ki opravljajo promet z MP na debelo pri JAZMP, ali
poslovni subjekt s sedežem v drugi državi članici Evropske unije, ki ima s proizvajalcem
MP sklenjeno pogodbo o zastopanju in izpolnjuje pogoje za opravljanje prometa
na debelo v skladu s predpisi države sedeža;
24.  
združenje zavarovanih oseb je reprezentativna invalidska organizacija,
ki ji je priznan ta status v skladu z zakonom, ki ureja invalidske
organizacije, ali humanitarna organizacija za kronične bolnike, ki ji je
priznan ta status v skladu z zakonom, ki ureja humanitarne organizacije, če je
ta invalidska ali humanitarna organizacija hkrati interesno združenje za
zdravstvena stanja, pri katerih zdravljenju, medicinski rehabilitaciji ali
zdravstveni negi se uporablja določena vrsta MP;
25.  
ZZZS šifra artikla je enolična šifra artikla, ki jo določi zavod in
katere uporaba je obvezna v obveznem zdravstvenem zavarovanju.
3. člen
(portal za pobudnike)
(1) Portal za pobudnike je spletni portal zavoda, katerega
uporaba v skladu s tem pravilnikom in z drugimi akti zavoda je obvezna za
pobudnike (v nadaljnjem besedilu: portal).
(2) Pisanje v postopkih si zavod in pobudnik medsebojno
vročata prek portala, če ni s splošnim aktom iz sedmega odstavka tega člena
drugače določeno. Pisanje v postopku se šteje za vročeno naslednji dan, ko je
poslano.
(3) Zavod ne upošteva pisanj in drugih dejanj pobudnika v
postopku, če pobudnik ne ravna v skladu s prvim in z drugim odstavkom tega
člena.
(4) Zavod dodeli proizvajalcu MP ali njegovemu zastopniku
dostop do portala za posamezno vrsto MP na podlagi njegove vloge za dostop do
portala, če izpolnjuje pogoje za proizvajalca MP ali njegovega zastopnika za to
vrsto MP in tehnične pogoje za dostop do portala.
(5) Proizvajalec MP in njegov zastopnik lahko poda vlogo za
dostop do portala za določeno vrsto MP od dneva, ko je za to vrsto MP objavljen
poziv zavoda iz prve alineje tretjega odstavka 11. člena tega pravilnika.
(6) Vlogo za dostop do portala določi zavod in je objavljena
na spletni strani zavoda.
(7) Tehnične pogoje za dostop do portala, natančnejši obseg
uporabe portala v postopkih, vključno z obrazci pisanj v postopkih, katerih
uporaba je obvezna ali neobvezna, in način uporabe portala določi generalni
direktor zavoda s splošnimi akti, ki se objavijo na spletni strani zavoda.
4. člen
(vročanje)
(1) Razen pri vročanju prek portala zavod vroča pisanja v
postopkih po navadni ali elektronski pošti oziroma priporočeno po pošti ali
elektronski pošti v varni elektronski predal, če od njihove vročitve teče rok v
skladu s tem pravilnikom.
(2) Razen pri vročanju prek portala se pisanja v postopku,
naslovljena na zavod, vlagajo na oddelek za MP, z izjemo v primeru iz 33. in
34. člena tega pravilnika, ko se vlagajo na organizacijski enoti zavoda (npr.
pri območni enoti), ki odloča o pravici do funkcionalno ustreznega MP iz
tretjega odstavka 113. člena pravil (v nadaljnjem besedilu: funkcionalno
ustrezen MP) ali na podlagi tretjega odstavka 259. člena pravil o izjemni
odobritvi MP, ki se ne predpisuje na naročilnico (v nadaljnjem besedilu:
izjemoma odobren MP).
5. člen
(jezik)
(1) Postopki in vsa dejanja v postopkih se vodijo v
slovenskem jeziku, v katerem se vlagajo tudi pobude, zahteve, dokazila, druge
listine in druga pisanja v postopku.
(2) Če pisanje v postopku ni vloženo v slovenskem jeziku,
zavod ravna tako, kot je s tem pravilnikom določeno za ravnanje z nepopolno
pobudo.
6. člen
(evidence)
(1) Zavod vodi naslednje evidence o postopkih oziroma v zvezi
s postopki:
1.     
evidenco proizvajalcev MP in njihovih zastopnikov z dostopom do portala;
2.     
evidenco o postopkih za uvrstitev artikla na seznam;
3.     
evidenco o postopkih za izločitev artikla s seznama;
4.     
evidenco o postopkih za določitev ali odobritev vrednosti MP;
5.     
evidenco pogodb o zagotavljanju artikla;
6.     
evidenco pogodb z dobavitelji.
(2) Osebni podatki se vodijo v evidencah iz prejšnjega
odstavka v skladu s predpisi s področja varstva osebnih podatkov.
(3) Nabor podatkov, ki se vodi v evidencah iz prvega odstavka
tega člena, določi vodja oddelka zavoda za MP.
II. VSEBINA IN OBJAVA SEZNAMA
7. člen
(vsebina seznama)
(1) Seznam vsebuje podatke o vrstah MP, artiklih, ki
izpolnjujejo osnovne zahteve kakovosti, in dobaviteljih, ki zagotavljajo te
artikle.
(2) Seznam vsebuje naslednje podatke o vrstah MP:
1.     
šifro in ime skupine in morebitne podskupine MP;
2.     
šifro in ime vrste MP;
3.     
zdravstvena stanja in druge pogoje, ki so določeni s splošnim aktom iz
drugega odstavka 64. člena pravil;
4.     
dobo trajanja MP z navedbo:
- 
trajnostne dobe MP,
- 
obdobja in količine MP, ki ju določajo pravila,
- 
da pooblaščeni zdravnik določi obdobje in količino MP, ali
- 
da gre za enkratno pravico zavarovane osebe do MP;
5.     
pooblaščene zdravnike za predpis vrste MP;
6.     
navedbo, ali je pred izdajo MP potrebna predhodna odobritev imenovanega
zdravnika;
7.     
cenovni standard;
8.     
osnovno enoto mere, za katero je določen cenovni standard ali pogodbena
cena;
9.     
osnovne zahteve kakovosti.
(3) Seznam vsebuje naslednje podatke o artiklih:
1.     
ime ali firmo in naslov ali sedež proizvajalca MP;
2.     
ime ali firmo in naslov ali sedež pobudnika;
3.     
ime artikla, ki ga določi proizvajalec MP;
4.     
ime artikla na trgu RS, ki ga določi proizvajalec MP ali njegov
zastopnik;
5.     
GMDN kodo, če jo ima;
6.     
NENSI šifro, če jo ima;
7.     
UDI kodo, če je določena, sicer šifro artikla, ki jo določi proizvajalec
MP;
8.     
ZZZS šifro artikla;
9.     
pogodbeno ceno, če je dogovorjena;
10.  
stopnjo DDV;
11.  
osnovno pakiranje;
12.  
število enot mere v osnovnem pakiranju;
13.  
garancijsko dobo artikla, če je določena;
14.  
življenjsko dobo artikla, če je določena;
15.  
lastnosti artikla (opis in namen uporabe, ki ju določi proizvajalec MP
in osnovne značilnosti artikla s podatki, ki dokazujejo izpolnjevanje osnovnih
zahtev kakovosti).
(4) Seznam vsebuje naslednje podatke o dobaviteljih:
1.     
ime ali firmo dobavitelja;
2.     
podatke o izdajnih mestih dobavitelja:
- 
naslov,
- 
delovni čas in
- 
kontaktne podatke s telefonsko številko in elektronskim naslovom.
(5) Poleg podatkov iz drugega, tretjega in četrtega odstavka
tega člena seznam vsebuje naslednje podatke:
-       
datum uveljavitve podatka, če podatek začne veljati določen dan po
objavi seznama ali spremenjenega seznama;
-       
datum prenehanja veljavnosti podatka, če podatek preneha veljati določen
dan po objavi seznama ali spremenjenega seznama;
-       
druge podatke o vrstah MP, artiklih in dobaviteljih, če jih določi vodja
oddelka zavoda za MP.
8. člen
(objava seznama)
(1) Seznam in seznam s spremembami (v nadaljnjem besedilu:
spremenjeni seznam) se objavi na spletni strani zavoda.
(2) Seznam oziroma spremenjen seznam se objavi v naslednjih
primerih:
-       
če se artikel uvrsti na seznam, ko se objavi v skladu z 20. členom ali s
tretjim odstavkom 22. člena tega pravilnika;
-       
če se artikel izloči s seznama, ko se objavi v skladu s 46. členom tega
pravilnika;
-       
če se spremenijo podatki s seznama, ko se objavi v skladu s tem členom.
(3) Spremenjen seznam zaradi spremembe podatka o vrsti MP iz
drugega odstavka prejšnjega člena se objavi najpozneje na dan začetka uporabe
določb akta zavoda, na podlagi katerih se spremeni podatek.
(4) Spremenjen seznam zaradi spremembe podatka o artiklu iz
tretjega odstavka prejšnjega člena se objavi:
-       
zaradi spremembe podatka iz 1., 2., 3. in 4. točke – v petih delovnih
dneh od dneva, ko je zavod obveščen o spremembi podatka;
-       
zaradi spremembe podatka iz 9. točke – najpozneje na dan začetka uporabe
spremenjene pogodbene cene;
-       
zaradi spremembe podatka iz 10. točke – najpozneje na dan uveljavitve
sklepa generalnega direktorja zavoda iz četrtega odstavka 24. člena tega
pravilnika.
(5) Spremenjen seznam zaradi spremembe podatka o dobavitelju
iz četrtega odstavka prejšnjega člena se objavi:
-       
v petih delovnih dneh od dneva, ko je zavod obveščen o spremembi imena
ali firme dobavitelja;
-       
v petih delovnih dneh od sklenitve dodatka k pogodbi z dobaviteljem,
vendar najpozneje na dan uveljavitve spremenjenega podatka o izdajnem mestu
dobavitelja, kar vključuje tudi podatke o novem izdajnem mestu ali prenehanju
poslovanja izdajnega mesta.
(6) Spremenjen seznam zaradi spremembe podatka iz petega
odstavka prejšnjega člena se objavi najpozneje na dan uveljavitve spremenjenega
podatka.
III. UVRSTITEV ARTIKLA NA SEZNAM
9. člen
(uvrstitev artikla na seznam)
(1) Artikel se uvrsti na seznam, če so izpolnjeni naslednji
pogoji:
-       
artikel izpolnjuje osnovne zahteve kakovosti,
-       
za artikel ni sprejet ukrep, ki ima za posledico umik ali odpoklic,
prenehanje uporabe ali prometa artikla,
-       
določena oziroma odobrena je vrednost MP,
-       
za artikel je sklenjena pogodba o zagotavljanju artikla in
-       
za artikel je sklenjena pogodba z dobaviteljem.
(2) Osnovni artikel, ki izpolnjuje pogoje iz prejšnjega
odstavka, se uvrsti na seznam, če se sočasno na seznam uvrsti povezan artikel
ali če je povezan artikel že uvrščen na seznam oziroma se povezan artikel, ki
izpolnjuje pogoje iz prejšnjega odstavka, uvrsti na seznam, če se sočasno na
seznam uvrsti osnovni artikel ali če je osnovni artikel že uvrščen na seznam.
(3) Izpolnjevanje pogoja iz druge, tretje, četrte in pete
alineje prvega odstavka in pogoja iz drugega odstavka tega člena ugotavlja
služba zavoda.
10. člen
(pobuda za uvrstitev artikla)
(1) Pobuda za uvrstitev artikla je popolna, če vsebuje
podatke:
-       
o pobudniku iz drugega odstavka tega člena (splošni del pobude za
uvrstitev artikla) in
-       
o artiklu iz tretjega odstavka tega člena (posebni del pobude za
uvrstitev artikla).
(2) Splošni del pobude za uvrstitev artikla vsebuje naslednje
podatke o pobudniku:
1.     
ime ali firmo in naslov ali sedež;
2.     
odgovorno osebo z imenom in priimkom;
3.     
matično številko;
4.     
davčno številko;
5.     
elektronski naslov;
6.     
kontaktno osebo z imenom in priimkom ter s telefonsko številko in
elektronskim naslovom;
7.     
druge podatke, če so kot obvezni določeni na obrazcu pobude za uvrstitev
artikla.
(3) Posebni del pobude za uvrstitev artikla vsebuje naslednje
podatke o artiklu:
1.     
ime ali firmo in naslov ali sedež proizvajalca MP;
2.     
šifro in ime skupine in morebitne podskupine MP;
3.     
šifro in ime vrste MP;
4.     
ime artikla, ki ga določi proizvajalec MP;
5.     
ime artikla na trgu RS, ki ga določi proizvajalec MP ali njegov
zastopnik;
6.     
GMDN kodo, če jo ima;
7.     
NENSI šifro, če jo ima;
8.     
UDI kodo, če je določena, sicer šifro artikla, ki jo določi proizvajalec
MP;
9.     
osnovno pakiranje;
10.  
število enot mere v osnovnem pakiranju;
11.  
predlagano vrednost MP;
12.  
osnovno enoto mere, za katero je predlagana vrednost MP;
13.  
stopnjo DDV;
14.  
garancijsko dobo, ki jo določi proizvajalec MP;
15.  
življenjsko dobo, če je določena;
16.  
lastnosti artikla (opis in namen uporabe, ki ju določi proizvajalec MP
in osnovne značilnosti artikla s podatki, ki dokazujejo izpolnjevanje osnovnih
zahtev kakovosti);
17.  
izjavo EU o skladnosti;
18.  
navodila za uporabo, razen če zakon, ki ureja MP, ne določa drugače;
19.  
podatek, ali je artikel iz pobude osnovni ali povezan artikel;
20.  
podatke o povezanih artiklih, če je vložena pobuda za uvrstitev
osnovnega artikla oziroma podatke o osnovnih artiklih, če je vložena pobuda za
uvrstitev povezanega artikla;
21.  
druge podatke, če so kot obvezni določeni na obrazcu pobude za uvrstitev
artikla.
(4) Če se artikli istega proizvajalca MP razlikujejo zlasti
po velikosti, pakiranju, dimenzijah ali barvi, imajo pa enake lastnosti in
enako predlagano vrednost MP, se vloži ena pobuda za uvrstitev artikla s
podatki o enem artiklu, v kateri se za preostale artikle navedejo naslednji
podatki:
-       
ime artikla, ki ga določi proizvajalec MP;
-       
ime artikla na trgu RS, ki ga določi proizvajalec MP ali njegov
zastopnik;
-       
UDI kodo, če je določena, sicer šifro artikla, ki jo določi proizvajalec
MP;
-       
število enot mere v osnovnem pakiranju;
-       
drugi podatki, če so kot obvezni določeni na obrazcu pobude za uvrstitev
artikla.
11. člen
(vložitev pobude za uvrstitev artikla)
(1) Pobudo za uvrstitev artikla v posamezno vrsto MP lahko
vloži pobudnik, ki ima dostop do portala za to vrsto MP.
(2) Pobudnik vloži pobudo za uvrstitev artikla brez poziva
zavoda ali na poziv zavoda k vložitvi pobud za uvrstitev artikla.
(3) Zavod objavi poziv k vložitvi pobud za uvrstitev artikla
na svoji spletni strani in prek portala v naslednjih primerih:
-       
v 20 delovnih dneh od uveljavitve osnovnih zahtev kakovosti, ki so prvič
določene za posamezno vrsto MP;
-       
v 20 delovnih dneh od uveljavitve spremenjenih osnovnih zahtev
kakovosti;
-       
v drugem primeru, če tako odloči zavod.
(4) Zavod v pozivu k vložitvi pobud za uvrstitev artikla
določi tudi rok za njihovo vložitev, ki ne sme biti krajši od 20 delovnih
dni od objave poziva zavoda k vložitvi pobud za uvrstitev artikla.
(5) Zavod lahko v pozivu k vložitvi pobud za uvrstitev
artikla določi, da se posamezen rok, nekateri ali vsi roki, ki so določeni s
tem pravilnikom, podaljšajo za najdlje enkratno obdobje, če bo po objavi poziva
zavoda do roka za vložitev pobud vloženo večje število pobud, določeno v pozivu
zavoda k vložitvi pobud za uvrstitev artikla.
(6) Pravočasna pobuda za uvrstitev artikla je pobuda za
uvrstitev artikla, ki spada v vrsto MP, za katero zavod objavi poziv k vložitvi
pobud za uvrstitev artikla, in je vložena pred njegovo objavo ali do roka iz
poziva zavoda k vložitvi pobud za uvrstitev artikla.
(7) Pobudo za uvrstitev artikla, ki ni vložena v skladu s
prejšnjim odstavkom (v nadaljnjem besedilu: nepravočasna pobuda za uvrstitev
artikla), zavod začne obravnavati z iztekom roka za izdajo mnenj komisije I.
stopnje za MP o pravočasnih pobudah.
(8) Zavod obravnava pobude za uvrstitev artikla po vrstnem
redu glede na datum vložitve.
12. člen
(obravnava pobude za uvrstitev artikla)
(1) Zavod obravnava popolno pobudo za uvrstitev artikla, ki
jo vloži pobudnik.
(2) Če pobude za uvrstitev artikla ne vloži pobudnik, služba
zavoda v desetih delovnih dneh od prejema pobude obvesti vlagatelja, da pobuda
ne bo obravnavana.
(3) Če pobuda za uvrstitev artikla ni vložena v slovenskem
jeziku ali ni popolna, služba zavoda ali komisija I. stopnje za MP v desetih
delovnih dneh od vložitve pobude pozove pobudnika k njeni dopolnitvi v roku iz
poziva z opozorilom na posledico iz petega odstavka tega člena. Rok za
dopolnitev pobude za uvrstitev artikla ne sme biti krajši od petih delovnih dni
od vročitve poziva zavoda k dopolnitvi pobude.
(4) Pravočasna pobuda za uvrstitev artikla, ki jo pobudnik
dopolni v skladu s pozivom zavoda, šteje za pravočasno pobudo.
(5) Če pobudnik ne dopolni pobude za uvrstitev artikla v
skladu s pozivom zavoda, se šteje, da je pobudo umaknil naslednji dan od izteka
roka za njeno dopolnitev in se izda sklep o umiku pobude za uvrstitev artikla
iz 17. člena tega pravilnika.
13. člen
(mnenje komisije I. stopnje za MP o pobudi za uvrstitev
artikla)
(1) Komisija I. stopnje za MP izda obrazloženo mnenje o
pobudi za uvrstitev artikla na podlagi podatkov iz pobude, mnenja iz drugega
odstavka tega člena, če je dano, in podatkov iz tretjega odstavka tega člena,
če so zahtevani in posredovani.
(2) Če je predmet pobude za uvrstitev artikel iz tretjega
odstavka 212. člena pravil in predstavnik kliničnega inštituta iz petega
odstavka 212. člena pravil ni član komisije I. stopnje za MP, služba zavoda
posreduje pobudo v mnenje temu izvajalcu, ki ga lahko da v roku, ki ga določi
služba zavoda in ne sme biti krajši od petih delovnih dni od vročitve poziva
zavoda.
(3) Komisija I. stopnje za MP lahko od pobudnika zahteva
predložitev vzorca artikla, predstavitev vzorca artikla in dodatna pojasnila.
(4) Mnenje komisije I. stopnje za MP o pobudi za uvrstitev
artikla vsebuje obvestilo o možnosti vložitve zahteve za presojo mnenja v
skladu s prvim odstavkom 14. člena tega pravilnika z opozorilom na posledico iz
drugega odstavka 14. člena tega
pravilnika.
(5) Mnenje komisije I. stopnje za MP se vroči pobudniku v 75
delovnih dneh od vložitve popolne pobude za uvrstitev artikla.
14. člen
(zahteva za presojo mnenja o pobudi za uvrstitev artikla)
(1) Če se pobudnik ne strinja z mnenjem komisije I. stopnje
za MP, da artikel ne izpolnjuje osnovnih zahtev kakovosti, lahko v desetih
delovnih dneh od vročitve mnenja vloži obrazloženo zahtevo za presojo mnenja.
(2) Če pobudnik ne vloži zahteve za presojo mnenja v roku iz
prejšnjega odstavka, se izda sklep o neuvrstitvi artikla na seznam iz 16. člena
tega pravilnika.
(3) Če pobudnik ne vloži zahteve za presojo mnenja v
slovenskem jeziku, ga služba zavoda v desetih delovnih dneh od vložitve zahteve
pozove k njeni dopolnitvi v roku iz poziva z opozorilom na posledico iz
četrtega odstavka tega člena. Rok za dopolnitev zahteve za presojo mnenja ne
sme biti krajši od petih delovnih dni od vročitve poziva zavoda k dopolnitvi
zahteve za presojo mnenja.
(4) Če pobudnik zahteve za presojo mnenja ne dopolni v skladu
s pozivom zavoda, se izda sklep o neuvrstitvi artikla na seznam iz 16. člena
tega pravilnika.
15. člen
(mnenje komisije II. stopnje za MP o pobudi za uvrstitev
artikla)
(1) Komisija II. stopnje za MP izda obrazloženo mnenje o
pobudi za uvrstitev artikla na podlagi podatkov iz prvega odstavka 13. člena
tega pravilnika, podatkov iz zahteve za presojo mnenja in podatkov iz drugega
odstavka tega člena, če so zahtevani in posredovani.
(2) Komisija II. stopnje za MP lahko od pobudnika zahteva
predložitev vzorca artikla, če ga ni zahtevala komisija I. stopnje za MP,
predstavitev vzorca artikla in dodatna pojasnila.
(3) Mnenje komisije II. stopnje za MP o pobudi za uvrstitev
artikla se vroči pobudniku v 30 delovnih dneh od vložitve popolne zahteve za
presojo mnenja.
16. člen
(sklep o neuvrstitvi artikla na seznam)
(1) Če artikel ne izpolnjuje osnovnih zahtev kakovosti, se
izda sklep o neuvrstitvi artikla na seznam.
(2) Sklep o neuvrstitvi artikla na seznam izda upravni odbor
zavoda, ki lahko pooblasti generalnega direktorja zavoda, da za posamezen
artikel ali več artiklov, posamezno vrsto MP, več vrst MP ali vse vrste MP izda
sklep o neuvrstitvi artikla na seznam.
(3) Če sklep o neuvrstitvi artikla na seznam izda upravni
odbor zavoda, se vroči pobudniku v petih delovnih dneh od izdaje. Upravni odbor
zavoda obravnava predlog sklepa o neuvrstitvi artikla na seznam najpozneje na
drugi seji, ki je sklicana:
-       
po izteku roka za vložitev zahteve za presojo mnenja iz prvega odstavka
14. člena tega pravilnika, če je pobudnik ni vložil ali jo je vložil po tem
roku;
-       
po izteku roka za dopolnitev zahteve za presojo mnenja iz tretjega
odstavka 14. člena tega pravilnika, če je pobudnik ni dopolnil v skladu s
pozivom zavoda;
-       
po izdaji mnenja komisije II. stopnje za MP.
(4) Če sklep o neuvrstitvi artikla na seznam izda generalni
direktor zavoda, se vroči pobudniku v desetih delovnih dneh od izteka roka iz
prve ali druge alineje prejšnjega odstavka oziroma od izdaje mnenja komisije
II. stopnje za MP.
17. člen
(sklep o umiku pobude za uvrstitev artikla)
(1) Če pobudnik umakne pobudo za uvrstitev artikla ali če se
v skladu s tem pravilnikom šteje, da je ta pobuda umaknjena, generalni direktor
zavoda izda ugotovitveni sklep o umiku pobude za uvrstitev artikla, v katerem
se navede tudi dan, od katerega se v skladu s tem pravilnikom šteje, da je
pobuda umaknjena (v nadaljnjem besedilu: dan umika pobude za uvrstitev
artikla).
(2) Sklep o umiku pobude za uvrstitev artikla se vroči
pobudniku v desetih delovnih dneh od dneva umika pobude za uvrstitev artikla.
(3) Če pobudnik umakne pobudo za uvrstitev artikla ali če se
v skladu s tem pravilnikom šteje, da je ta pobuda umaknjena, lahko vloži novo
pobudo za uvrstitev istega artikla.
(4) Pobudnik lahko umakne pobudo za uvrstitev artikla do
sklenitve pogodbe o zagotavljanju artikla ali če je po njeni sklenitvi izdano
obvestilo o nesklenitvi pogodbe z dobaviteljem iz 18. člena tega pravilnika,
pri čemer je dan umika pobude za uvrstitev artikla dan, ko je zavodu vročen
umik.
(5) Šteje se, da je pobuda za uvrstitev artikla umaknjena:
-       
če je do izdaje sklepa o uvrstitvi artikla na seznam za artikel sprejet
ukrep iz druge alineje prvega odstavka 9. člena tega pravilnika – dan umika
pobude za uvrstitev artikla je dan, ko je zavod seznanjen z ukrepom;
-       
če do izdaje sklepa o uvrstitvi artikla na seznam začnejo veljati
spremenjene osnovne zahteve kakovosti za artikel – dan umika pobude za
uvrstitev artikla je dan uveljavitve spremenjenih osnovnih zahtev kakovosti;
-       
če je predmet pobude artikel, za katerega je bil izdan sklep o izločitvi
artikla s seznama zaradi razloga iz prve alineje prvega odstavka 40. člena tega
pravilnika in se osnove zahteve kakovosti od izdaje sklepa niso spremenile –
dan umika pobude za uvrstitev artikla je dan, ko je zavodu vročena pobuda;
-       
v primeru iz petega odstavka 12. člena tega pravilnika;
-       
v primeru iz četrtega odstavka 26. člena tega pravilnika.
(6) Če je predmet pobude iz četrtega ali petega odstavka tega
člena osnovni artikel, se šteje, da je pobudnik umaknil oziroma da so umaknjene
tudi njegove pobude za uvrstitev povezanih artiklov, ki jih ni mogoče
uporabljati z drugimi artikli, za katere je vložena pobuda za uvrstitev
artikla, ali zanje ni izpolnjen pogoj iz drugega odstavka 9. člena tega
pravilnika.
(7) Če je predmet pobude iz četrtega ali petega odstavka tega
člena povezan artikel, se šteje, da je pobudnik umaknil oziroma da so umaknjene
tudi njegove pobude za uvrstitev osnovnih in drugih povezanih artiklov, ki jih
ni mogoče uporabljati z drugimi artikli, za katere je vložena pobuda za
uvrstitev artikla ali zanje ni izpolnjen pogoj iz drugega odstavka 9. člena
tega pravilnika.
(8) V primeru iz šestega in sedmega odstavka tega člena se
glede vseh pobud izda en sklep o umiku pobud za uvrstitev artiklov.
18. člen
(obvestilo o nesklenitvi pogodbe z dobaviteljem)
(1) Če za artikel ni sklenjena pogodba z dobaviteljem,
generalni direktor zavoda izda obvestilo o nesklenitvi pogodbe z dobaviteljem,
ki se vroči pobudniku v desetih delovnih dneh od izteka roka za sklenitev
pogodb z dobavitelji.
(2) V primeru iz prejšnjega odstavka pogodba o zagotavljanju
artikla preneha veljati naslednji dan od izteka roka za sklenitev pogodb z
dobavitelji.
19. člen
(sklep o uvrstitvi artikla na seznam)
(1) Če so izpolnjeni pogoji iz prvega in drugega odstavka 9.
člena tega pravilnika, se izda sklep o uvrstitvi artikla na seznam.
(2) Sklep o uvrstitvi artikla na seznam izda upravni odbor
zavoda, ki lahko pooblasti generalnega direktorja zavoda, da za posamezen
artikel ali več artiklov, posamezno vrsto MP, več vrst MP ali vse vrste MP izda
sklep o uvrstitvi artikla na seznam.
(3) Če sklep o uvrstitvi artikla na seznam izda upravni odbor
zavoda, se vroči pobudniku v petih delovnih dneh od izdaje. Upravni odbor
zavoda obravnava predlog sklepa o uvrstitvi artikla na seznam najpozneje na
drugi seji, ki je sklicana po izteku roka za sklenitev pogodb z dobavitelji.
(4) Če sklep o uvrstitvi artikla na seznam izda generalni
direktor zavoda, se vroči pobudniku v desetih delovnih dneh od izteka roka za
sklenitev pogodb z dobavitelji.
(5) Artikel se uvrsti na seznam deseti delovni dan od izdaje
sklepa o uvrstitvi artikla na seznam.
20. člen
(objava seznama zaradi uvrstitve artikla na seznam)
Seznam oziroma spremenjen seznam zaradi uvrstitve artikla na
seznam se objavi v petih delovnih dneh od izdaje sklepa o uvrstitvi artikla na
seznam.
21. člen
(uveljavitev pogodb z dobavitelji zaradi uvrstitve artikla
na seznam)
Z dnem uvrstitve artikla na seznam začnejo veljati pogodbe z
dobavitelji v delih, ki se nanašajo na ta artikel (v nadaljnjem besedilu:
pogodba z dobaviteljem za artikel).
22. člen
(pobuda za presojo spremenjenih osnovnih zahtev kakovosti)
(1) Poziv zavoda iz druge alineje tretjega odstavka 11. člena tega pravilnika je namenjen tudi
ugotovitvi, ali artikli, uvrščeni na seznam, izpolnjujejo spremenjene osnovne
zahteve kakovosti (v nadaljnjem besedilu: pobuda za presojo spremenjenih
osnovnih zahtev kakovosti).
(2) Če pobuda za presojo spremenjenih osnovnih zahtev
kakovosti ni vložena pravočasno:
-       
se nepravočasna pobuda obravnava v skladu s sedmim odstavkom 11. člena
tega pravilnika,
-       
generalni direktor zavoda izda ugotovitveni sklep o nepravočasni pobudi
za presojo spremenjenih osnovnih zahtev kakovosti, ki se vroči v desetih
delovnih dneh od izteka roka iz poziva zavoda, in
-       
se 31. dan od izteka roka iz poziva zavoda artikel izloči s seznama.
(3) Z dnem izdaje sklepa o uvrstitvi artikla na seznam na
podlagi pravočasne pobude za presojo spremenjenih osnovnih zahtev kakovosti
preneha veljati predhodni sklep o uvrstitvi artikla na seznam, artikel ostane
uvrščen na seznam, spremenjen seznam zaradi sprememb podatkov o artiklu in
dobaviteljih pa se objavi v petih delovnih dneh od izdaje sklepa o uvrstitvi
artikla na seznam.
(4) V postopku o pravočasni pobudi za presojo spremenjenih
osnovnih zahtev kakovosti se sklep o izločitvi artikla s seznama zaradi razloga
iz tretje alineje prvega odstavka 40. člena tega pravilnika izda tudi, če
je pobuda umaknjena ali če se v skladu s tem pravilnikom šteje, da je
umaknjena, ko se sklep o izločitvi artikla s seznama vroči v desetih delovnih
dneh od dneva umika pobude za uvrstitev artikla.
(5) Če ni v tem členu drugače določeno, se v postopku o
pobudi za presojo spremenjenih osnovnih zahtev kakovosti uporabljajo določbe
tega pravilnika o uvrstitvi artikla na seznam, v primeru izločitve artikla s
seznama, ki je predmet te pobude, pa tudi 40. člen, drugi odstavek 42. člena,
45., 46. in 47. člen tega pravilnika.
23. člen
(obveznost obveščanja o artiklu)
(1) Proizvajalec MP ali njegov zastopnik obvesti zavod, če je
za artikel sprejet ukrep, ki ima za posledico umik ali odpoklic, prenehanje
uporabe ali prometa artikla.
(2) Obvestilo iz prejšnjega odstavka se posreduje zavodu v
petih delovnih dneh od dneva, ko je proizvajalec MP ali njegov zastopnik obveščen
o okoliščini iz prejšnjega odstavka.
(3) Obveznost iz prvega in drugega odstavka tega člena velja
od vložitve pobude do izločitve artikla s seznama in tudi za artikel iz druge
alineje drugega odstavka 26. člena tega pravilnika.
IV. IZHODIŠČA ZA VREDNOSTI MP
24. člen
(vrednosti MP in pristojnost za njihovo določitev ali
odobritev)
(1) Izhodišča za vrednosti MP so določena za naslednje
vrednosti MP:
1.     
dnevno izposojnino, ki se določi kot cenovni standard za posamezno vrsto
MP, ki se zagotavljajo z izposojo, če je ekonomsko upravičena za zavod;
2.     
cenovni standard izposojenega MP, ki se določi za posamezno vrsto MP, ki
se zagotavljajo z izposojo, ko dnevna izposojnina ni ekonomsko upravičena za
zavod;
3.     
cenovni standard izdanega MP, ki se določi za posamezno vrsto MP, ki se
zagotavljajo z izdajo, razen, če je zanje določena oziroma dogovorjena vrednost
MP iz 4., 5. ali 6. točke tega odstavka;
4.     
pogodbeno ceno izdanega individualno prilagojenega artikla;
5.     
cenovni standard izdanega individualno izdelanega MP, ki se določi za
posamezno vrsto MP;
6.     
ceno funkcionalno ustreznega MP;
7.     
ceno izjemoma odobrenega MP.
(2) Za določitev oziroma odobritev vrednosti MP je pristojen:
-       
upravni odbor zavoda za določitev cenovnih standardov iz 1., 2., 3. in
5. točke prejšnjega odstavka;
-       
generalni direktor zavoda za odobritev pogodbenih cen iz 4. točke
prejšnjega odstavka;
-       
direktor organizacijske enote zavoda, ki odloča o pravici do
funkcionalno ustreznega MP, za odločitev o ceni funkcionalno ustreznega MP;
-       
direktor organizacijske enote zavoda, ki odloča o izjemni odobritvi MP,
za odločitev o ceni izjemoma odobrenega MP.
(3) Upravni odbor zavoda lahko pooblasti generalnega
direktorja zavoda, da za posamezno vrsto MP, več vrst MP ali vse vrste MP
določi cenovni standard iz 1., 2., 3. in 5. točke prvega odstavka tega člena.
(4) Ne glede na drugi in tretji odstavek tega člena generalni
direktor zavoda določi nove cenovne standarde zaradi spremembe stopnje DDV.
(5) Če je za posamezne artikle iste vrste MP določena splošna
in nižja stopnja DDV, se pri določitvi oziroma odobritvi vrednosti MP upošteva
DDV po nižji stopnji.
25. člen
(pogajanja o predlagani vrednosti MP)
(1) Vrednost MP se določi oziroma odobri na podlagi pogajanj
o predlagani vrednosti MP, ki jih v imenu zavoda izvaja služba zavoda.
(2) Pogajanja o predlagani vrednosti MP se izvajajo na način
in v rokih iz poziva zavoda k pogajanjem o predlagani vrednosti MP.
(3) Zavod se o predlagani vrednosti MP pogaja z naslednjimi
subjekti:
-       
s proizvajalci MP ali z njihovimi zastopniki v primeru iz 28., 29., 30.
in 31. člena tega pravilnika;
-       
z dobavitelji, ki so hkrati proizvajalci MP, v primeru iz 32. člena tega
pravilnika;
-       
s subjekti iz drugega ali tretjega odstavka 33. člena tega pravilnika;
-       
s subjekti iz petega odstavka 34. člena tega pravilnika, če tako odloči
zavod.
(4) Zavod z objavo na svoji spletni strani in prek portala
pozove proizvajalce MP ali njihove zastopnike iz prve in druge alineje
prejšnjega odstavka k pogajanjem o predlagani vrednosti MP:
-       
v okviru postopka iz prve in druge alineje tretjega odstavka 11. člena
tega pravilnika;
-       
v primeru iz četrtega ali petega odstavka 36. člena tega pravilnika, če
tako odloči zavod;
-       
v drugem primeru, če tako odloči zavod.
(5) Predlagano vrednost MP, razen v primeru izjemne odobritve
MP, zavod varuje kot poslovno skrivnost v skladu z zakonom, ki ureja poslovno
skrivnost, do dneva določitve oziroma odobritve vrednosti MP, po tem dnevu pa
le, če jo subjekt kot imetnik poslovne skrivnosti določi kot poslovno skrivnost
v skladu z zakonom, ki ureja poslovno skrivnost. Predlagano vrednost MP v
primeru izjemne odobritve MP zavod varuje kot poslovno skrivnost v skladu z
zakonom, ki ureja poslovno skrivnost, če jo subjekt kot imetnik poslovne
skrivnosti določi kot poslovno skrivnost v skladu z zakonom, ki ureja poslovno
skrivnost.
(6) Če je predlagana vrednost MP na podlagi pogajanj
neobičajno nizka za določitev ali odobritev vrednosti MP iz 1. do 5. točke prvega odstavka prejšnjega člena,
zavod zahteva pisno pojasnilo od proizvajalca MP ali njegovega zastopnika.
Neobičajno nizka predlagana vrednost MP je tista, ki je za vsaj 20 % nižja od
naslednje najnižje predlagane vrednosti MP. Če pisno pojasnilo zadostno ne
pojasnjuje neobičajno nizke predlagane vrednosti MP, je zavod ne upošteva kot
izhodišča za določitev ali odobritev vrednosti MP.
26. člen
(predseznam MP za pogajanja)
(1) V primeru iz 28., 29., 30. in 31. člena tega pravilnika
se pogajanja izvedejo le za artikle, ki izpolnjujejo osnovne zahteve kakovosti,
katerih seznam pripravi služba zavoda (v nadaljnjem besedilu: predseznam
MP za pogajanja).
(2) Predseznam MP za pogajanja poleg podatkov o vrstah MP
vsebuje podatke o naslednjih artiklih, ki izpolnjujejo osnovne zahteve
kakovosti:
-       
o artiklih iz pobud za uvrstitev artikla;
-       
o artiklih, za katere ni sklenjena pogodba o zagotavljanju artikla ali
pogodba z dobaviteljem ali ki so bili izločeni s seznama zaradi razloga iz
četrte alineje prvega odstavka 40. člena tega pravilnika, če nista iztekli
dve leti od zadnjega mnenja komisije, da artikel izpolnjuje osnovne zahteve
kakovosti, ki po njegovi izdaji niso bile spremenjene;
-       
o artiklih, ki so uvrščeni na seznam, in o artiklih, za katere so izdani
sklepi o uvrstitvi artikla na seznam, vendar še niso uvrščeni na seznam.
(3) Osnovni in povezani artikli iz prve in druge alineje
prejšnjega odstavka se vodijo na predseznamu MP za pogajanja, če se uporabljajo
z drugimi artikli, ki se vodijo na tem predseznamu.
(4) Če ni več izpolnjen pogoj iz druge alineje drugega
odstavka tega člena, se šteje, da je pobuda umaknjena naslednji dan od izteka
dveletnega roka in se izda sklep o umiku pobude za uvrstitev artikla iz 17.
člena tega pravilnika.
(5) Artikel se črta s predseznama MP za pogajanja, če
pobudnik umakne pobudo za uvrstitev artikla ali če se v skladu s tem
pravilnikom šteje, da je ta pobuda umaknjena.
(6) Nabor podatkov, ki se vodijo v predseznamu MP za
pogajanja o vrstah MP in artiklih, določi vodja oddelka zavoda za MP.
27. člen
(obveznost posredovanja podatkov za vrednosti MP)
(1) Proizvajalci MP, njihovi zastopniki in izvajalci v
desetih delovnih dneh od vročitve poziva zavoda k posredovanju podatkov, zavodu
posredujejo podatke o cenah in morebitne druge podatke, ki so podlaga za
določitev ali odobritev vrednosti MP, in dokazila, ki zavodu omogočajo
ugotavljanje vrednosti MP.
(2) Zavod varuje podatek iz prejšnjega odstavka kot poslovno
skrivnost v skladu z zakonom, ki ureja poslovno skrivnost, če ga subjekt kot
imetnik poslovne skrivnosti določi kot poslovno skrivnost v skladu z zakonom,
ki ureja poslovno skrivnost.
28. člen
(izhodišča za dnevno izposojnino)
(1) Dnevna izposojnina za posamezno vrsto MP se določi na
podlagi naslednjih izhodišč:
-       
izhodiščne cene dnevne izposojnine,
-       
11 % izhodiščne cene dnevne izposojnine za stroške prometa, stroške
prilagoditve artikla in dodatke, ki so potrebni za njegovo uporabo, ter stroške
prevozov za izvedena vzdrževanja, popravila in prilagoditve artikla na domu
zavarovane osebe in
-       
DDV.
(2) Pri določitvi izhodiščne cene dnevne izposojnine se
upošteva najnižja dnevna skupna vrednost za artikel, izračunana na letno raven,
pri katere izračunu se upoštevajo:
-       
cena na ravni proizvajalca MP,
-       
stroški vzdrževanj v življenjski dobi artikla iz 66. člena pravil, ki so
potrebni za stroške dela in rezervne dele v skladu s priporočili proizvajalca
MP, in
-       
stroški popravil v življenjski dobi artikla iz 66. člena pravil, ki so
potrebni za stroške dela po oceni proizvajalca MP.
(3) Predlagana vrednost MP za dnevno izposojnino je
predlagana dnevna skupna vrednost za artikel iz prejšnjega odstavka, s prikazom
predlagane cene na ravni proizvajalca MP ter predlaganih stroškov vzdrževanj in
stroškov popravil.
29. člen
(izhodišča za cenovni standard izposojenega MP)
(1) Cenovni standard izposojenega MP se določi za posamezno
vrsto MP, ko dnevna izposojnina ni ekonomsko upravičena za zavod glede na letno
število zavarovanih oseb, ki imajo pravico do MP, predvideno količino izdanih
MP, namen uporabe MP ter predvidene stroške iz prvega in drugega odstavka
prejšnjega člena.
(2) Cenovni standard izposojenega MP se določi na podlagi
izhodišč iz prvega odstavka 30. člena tega pravilnika in ne vključuje stroškov
popravil, vzdrževanja in prilagoditev MP, ki se v tem primeru krijejo posebej v
skladu s 66. členom oziroma 120. členom pravil.
(3) Ob naslednji izposoji MP iz prvega odstavka tega člena
drugi zavarovani osebi, je dobavitelj upravičen do obračuna največ 10 %
cenovnega standarda izposojenega MP za stroške priprave istega MP za nadaljnjo
izposojo drugi zavarovani osebi.
(4) Za predlagano vrednost MP za cenovni standard izposojenega
MP se smiselno uporabljajo določbe petega odstavka 30. člena tega pravilnika.
(5) Vrednost stroškov priprave MP iz tretjega odstavka tega
člena za posamezno vrsto MP določi upravni odbor zavoda.
30. člen
(izhodišča za cenovni standard izdanega MP)
(1) Cenovni standard izdanega MP se za posamezno vrsto MP
določi na podlagi naslednjih izhodišč:
-       
izhodiščne cene,
-       
15 % izhodiščne cene za stroške prometa in
-       
DDV.
(2) Izhodiščna cena iz prejšnjega odstavka je najnižja cena
na ravni proizvajalca MP, dosežena s pogajanji. Zaradi določitve izhodiščne
cene lahko zavod upošteva tudi ceno istega artikla brez DDV v RS, Avstriji,
Madžarski ali Hrvaški, če je nižja od najnižje cene na ravni proizvajalca MP,
dosežene s pogajanji.
(3) Prejšnji odstavek se ne uporablja za osnovne in povezane
artikle.
(4) Cenovni standardi izdanega MP za osnovni artikel in
povezane artikle istega proizvajalca MP se določijo sočasno. Pri določitvi
izhodiščne cene za osnovni artikel in povezane artikle istega proizvajalca MP
se upoštevajo najnižja skupna vrednost letne količine osnovnega artikla in
povezanih artiklov istega proizvajalca MP za eno zavarovano osebo ter
izhodiščne cene osnovnega artikla in povezanega artikla istega proizvajalca MP,
dosežene s pogajanji. Letna količina osnovnega artikla in povezanih artiklov se
določi na naslednji način:
1.     
za artikel, katerega količina je določena s pravili – na letno raven
preračunana količina artiklov;
2.     
za artikel, katerega količino v skladu s pravili določi pooblaščeni
zdravnik:
- 
v primeru prve uvrstitve artikla – količina artikla, ki jo priporoča
proizvajalec MP ali njegov zastopnik;
- 
v primeru nove uvrstitve artikla – povprečno izdana količina artikla v
preteklem koledarskem letu, ki jo ugotovi zavod.
(5) Predlagana vrednost MP za cenovni standard izdanega MP
je:
-       
če ne gre za osnovni ali povezan artikel – predlagana cena na ravni
proizvajalca MP;
-       
če gre za osnovni in povezan artikel – predlagana skupna vrednost iz
prejšnjega odstavka.
31. člen
(izhodišča za pogodbeno ceno izdanega individualno
prilagojenega artikla)
(1) Pogodbena cena izdanega individualno prilagojenega
artikla se dogovori na podlagi naslednjih izhodišč:
-       
izhodiščne cene,
-       
10 % izhodiščne cene za stroške prometa in
-       
DDV.
(2) Pri določitvi izhodiščne cene iz prejšnjega odstavka se upošteva
najnižja vrednost za artikel na letni ravni, pri katere izračunu se upoštevajo:
-       
cena na ravni proizvajalca MP,
-       
stroški vzdrževanj v življenjski dobi artikla iz 66. člena pravil, ki so
potrebni za stroške dela in rezervne dele v skladu s priporočili proizvajalca
MP, in
-       
stroški popravil v življenjski dobi artikla iz 66. člena pravil, ki so
potrebni za stroške dela po oceni proizvajalca MP.
(3) Predlagana vrednost MP za pogodbeno ceno izdanega
individualno prilagojenega artikla je predlagana vrednost za artikel iz
prejšnjega odstavka, s prikazom predlagane cene na ravni proizvajalca MP ter
predlaganih stroškov vzdrževanj in stroškov popravil.
32. člen
(izhodišča za cenovni standard izdanega individualno
izdelanega MP)
(1) Cenovni standard izdanega individualno izdelanega MP se
za posamezno vrsto MP določi na podlagi naslednjih izhodišč:
-       
skupnih stroškov materialov in stroškov dela,
-       
12 % stroškov iz prejšnje alineje za stroške prometa in
-       
DDV.
(2) Skupni stroški materialov in stroški dela, na podlagi
katerih se določi cenovni standard izdanega individualno izdelanega MP, ne
smejo biti višji od najnižjih skupnih stroškov materialov in stroškov dela,
doseženih s pogajanji.
(3) Predlagana vrednost MP za cenovni standard izdanega
individualno izdelanega MP so predlagani skupni stroški materialov in stroški
dela iz prejšnjega odstavka.
(4) Če se na poziv zavoda k pogajanjem o predlagani vrednosti
MP za cenovni standard izdanega individualno izdelanega MP prijavi več kot pet
proizvajalcev MP, se zavod pogaja najmanj z vsemi tistimi proizvajalci MP, ki
so ponudili pet najnižjih predlaganih vrednosti MP.
33. člen
(izhodišča za ceno funkcionalno ustreznega MP)
(1) Zavod odloči o ceni funkcionalno ustreznega MP v postopku
odločanja o pravici do tega MP.
(2) Cena funkcionalno ustreznega MP ne sme biti višja od
najnižje cene MP z DDV, dosežene s pogajanji z najmanj tremi lekarnami, drugimi
pravnimi ali fizičnimi osebami, ki opravljajo promet z MP v RS na drobno v
specializirani prodajalni oziroma z vsemi temi subjekti, če so na trgu RS manj
kot trije.
(3) Če je predmet odločitve funkcionalno ustreznega MP
individualno izdelan MP, se cena funkcionalno ustreznega MP določi ob smiselni
uporabi prvega, drugega in tretjega odstavka prejšnjega člena po izvedenih
pogajanjih s proizvajalcem MP ali z njegovim zastopnikom, katerega predračun
zavarovana oseba priloži vlogi za odobritev funkcionalno ustreznega MP.
34. člen
(izhodišča za ceno izjemoma odobrenega MP)
(1) Zavod odloči o ceni izjemoma odobrenega MP v postopku
odločanja o izjemni odobritvi MP.
(2) Če je predmet izjemne odobritve MP, do katerega
zavarovana oseba nima pravice v skladu s pravili, se cena izjemoma odobrenega
MP določi v vrednosti MP iz 28., 29., 30., 31., 32. ali 33. člena tega
pravilnika.
(3) Če je predmet izjemne odobritve MP, ki ni pravica v
skladu s pravili, se cena izjemoma odobrenega MP določi največ v višini cene MP
z DDV:
-       
iz predračuna za MP, ki ga zavarovana oseba priloži vlogi za izjemno
odobritev MP ali
-       
iz predračuna za MP, ki ga zavod pridobi ob upoštevanju zahtev iz
zdravstvene dokumentacije zavarovane osebe, če zavarovana oseba vlogi za
izjemno odobritev MP ne priloži predračuna za MP ali če zavod kljub
predloženemu predračunu sam pridobi drug predračun.
(4) Če v primeru iz prejšnjega odstavka zavarovana oseba
priloži vlogi več predračunov ali če zavod pridobi več predračunov, se pri
določitvi cene izjemoma odobrenega MP upošteva najnižja cena MP z DDV iz
predračuna.
(5) Zavod lahko določi višino cene MP z DDV iz tretjega in
četrtega odstavka tega člena na podlagi pogajanj z lekarnami, drugimi pravnimi
ali fizičnimi osebami, ki opravljajo promet z MP v RS na drobno v
specializirani prodajalni, ali veletrgovci.
35. člen
(sklenitev pogodbe o zagotavljanju artikla)
(1) S pogodbo o zagotavljanju artikla se pogodbeni
proizvajalec MP ali njegov zastopnik zaveže, da bo vsem veletrgovcem oziroma
vsem dobaviteljem, če veletrgovca ni v preskrbi z MP, vsaj dve leti od
uvrstitve artikla na seznam ta artikel zagotavljal po ceni, ki ne bo višja od
izhodiščne cene, ki je podlaga za odločitev pristojnega organa zavoda o
določitvi cenovnega standarda iz 28., 29. ali 30. člena tega pravilnika oziroma
o odobritvi pogodbene cene iz 31. člena tega pravilnika.
(2) Zavod v desetih delovnih dneh po odločitvi pristojnega
organa zavoda iz prejšnjega odstavka z objavo na svoji spletni strani in prek
portala pozove proizvajalce MP ali njihove zastopnike, da v skladu z njegovim
pozivom sklenejo pogodbe o zagotavljanju artikla iz prve in druge alineje
drugega odstavka 26. člena tega pravilnika. Zavod v pozivu k sklenitvi pogodb o
zagotavljanju artikla določi tudi rok za njihovo sklenitev.
36. člen
(sprememba cenovnih standardov oziroma pogodbene cene)
(1) Cenovni standardi in pogodbene cene se spremenijo z dnem
uveljavitve spremenjene stopnje DDV.
(2) Zavod v okviru postopka za uvrstitev artiklov na seznam
na poziv zavoda iz druge alineje tretjega odstavka 11. člena
tega pravilnika na novo določi cenovni standard in odobri pogodbeno ceno zaradi
uveljavitve spremenjenih osnovnih zahtev kakovosti.
(3) Cenovni standard izdanega MP se za posamezno vrsto MP
zniža, če zavod zanj določi nižjo izhodiščno ceno, ker ugotovi, da so za vsaj
30 % artiklov s seznama iz te vrste MP cene z DDV v Avstriji, Madžarski ali
Hrvaški za več kot 5 % nižje od veljavnega cenovnega standarda.
(4) Zavod v dveh letih od vsakokratne uveljavitve cenovnih
standardov ali pogodbenih cen preveri njihovo ustreznost in jih po potrebi na
novo določi oziroma odobri.
(5) Če se finančno stanje zavoda tako spremeni, da obveznosti
do dobaviteljev ali izvajalcev ne more več poravnati v roku, zavod lahko
predlaga pogodbenim proizvajalcem MP ali njihovim zastopnikom nova pogajanja o
predlaganih cenovnih standardih oziroma pogodbenih cenah z namenom znižanja
cenovnih standardov in pogodbenih cen.
(6) Zavod se lahko kadar koli odloči za pogajanja o
predlagani vrednosti MP zaradi nameravane spremembe cenovnih standardov ali
pogodbenih cen.
37. člen
(sprememba pogodbe o zagotavljanju artikla)
(1) Če se v obdobju iz prvega odstavka 35. člena tega
pravilnika spremeni izhodiščna cena, ki je podlaga za odločitev pristojnega
organa zavoda o določitvi oziroma odobritvi spremenjene vrednosti MP, se zaradi
tega ne sklene dodatek k pogodbi o zagotavljanju artikla, temveč veljajo nove
izhodiščne cene od dneva začetka uporabe spremenjene vrednosti MP.
(2) Če se po obdobju iz prvega odstavka 35. člena tega
pravilnika zniža izhodiščna cena, ki je podlaga za odločitev pristojnega organa
zavoda o določitvi oziroma odobritvi nove nižje vrednosti MP, zavod pred
začetkom uporabe nižje vrednosti MP posreduje pogodbenemu proizvajalcu MP ali
njegovemu zastopniku dodatek k pogodbi o zagotavljanju artikla s to novo nižjo
izhodiščno ceno in v pozivu zavoda k sklenitvi tega dodatka določi tudi rok, v
katerem lahko pogodbeni proizvajalec MP ali njegov zastopnik zavrne njegovo
sklenitev z opozorilom na posledico iz tretjega odstavka tega člena.
(3) Če pogodbeni proizvajalec MP ali njegov zastopnik ne
zavrne sklenitve dodatka v skladu s pozivom zavoda iz prejšnjega odstavka, se
šteje, da je dodatek k pogodbi o zagotavljanju artikla sklenjen naslednji dan
od izteka roka iz poziva zavoda k sklenitvi tega dodatka.
(4) Če je sklenjen dodatek iz drugega odstavka tega člena ali
če se v skladu s prejšnjim odstavkom šteje, da je sklenjen, proizvajalec MP ali
njegov zastopnik od dneva začetka uporabe nove nižje vrednosti MP zagotavlja
artikel po izhodiščni ceni, ki ni višja od nove nižje izhodiščne cene iz
dodatka k pogodbi o zagotavljanju artikla.
(5) Če se po obdobju iz prvega odstavka 35. člena tega
pravilnika zviša izhodiščna cena, ki je podlaga za odločitev pristojnega organa
zavoda o določitvi oziroma odobritvi nove višje vrednosti MP, lahko pogodbeni
proizvajalec MP ali njegov zastopnik predlaga zavodu sklenitev dodatka k pogodbi
o zagotavljanju artikla z novo višjo izhodiščno ceno, ki ni višja od izhodiščne
cene, ki je podlaga za odločitev pristojnega organa zavoda o določitvi oziroma
odobritvi nove višje vrednosti MP.
(6) V primeru iz prejšnjega odstavka se dodatek k pogodbi o
zagotavljanju artikla sklene v desetih delovnih dneh od prejema predloga za
njegovo sklenitev in nova višja izhodiščna cena iz dodatka velja od datuma
sklenitve dodatka, proizvajalec MP ali njegov zastopnik pa do tega datuma
zagotavlja artikel po prej veljavni nižji izhodiščni ceni.
38. člen
(predseznam MP za pogodbe)
(1) Zaradi sklenitve pogodb z dobavitelji služba zavoda
pripravi seznam artiklov, ki izpolnjujejo osnovne zahteve kakovosti in za
katere so sklenjene pogodbe o zagotavljanju artikla (v nadaljnjem besedilu:
predseznam MP za pogodbe).
(2) Predseznam MP za pogodbe vsebuje podatke o vrstah MP,
cenovnih standardih oziroma pogodbenih cenah in artiklih.
(3) Nabor podatkov, ki se vodijo v predseznamu MP za pogodbe
o vrstah MP, cenovnih standardih oziroma pogodbenih cenah in artiklih, določi
vodja oddelka zavoda za MP.
39. člen
(sklenitev in sprememba pogodbe z dobaviteljem)
(1) Zavod z objavo na svoji spletni strani ter prek portala
za izvajalce in dobavitelje pozove dobavitelje, da v skladu z njegovim pozivom
sklenejo pogodbe za artikle s predseznama MP za pogodbe. Zavod v pozivu k
sklenitvi pogodbe z dobavitelji določi tudi rok za sklenitev teh pogodb.
(2) Dobavitelj v skladu s pozivom zavoda iz prejšnjega
odstavka obvesti zavod, katere artikle iz posamezne vrste MP s predseznama MP
za pogodbe bo zagotavljal po pogodbi z zavodom.
(3) Če dobavitelj ne ravna v skladu s pozivom zavoda iz
prvega odstavka tega člena ali če kljub obvestilu artiklov ne bi zagotavljal v
skladu s pravili, se šteje, da je z dnem uvrstitve artikla na seznam prenehala
veljati pogodba z dobaviteljem v delu, ki se nanaša na zagotavljanje artiklov
iz te vrste MP, razen v delih, ki urejajo obveznosti in pravice pogodbenih
strank zaradi uveljavljanja pravic zavarovanih oseb v skladu s pravili (npr.
zaradi vzdrževanj, popravil in prilagoditev artikla).
(4) Če se cenovni standard ali pogodbena cena spremeni zaradi
spremembe DDV, se zaradi tega ne sklene dodatek k pogodbi z dobaviteljem,
temveč veljajo nove vrednosti MP od dneva začetka uporabe spremenjene vrednosti
MP.
(5) Če pristojni organ zavoda določi nov nižji cenovni
standard ali odobri novo nižjo pogodbeno ceno in znižanje ni posledica
spremembe DDV, zavod pred začetkom uporabe nižje vrednosti MP posreduje
dobavitelju dodatek k pogodbi s to novo nižjo vrednostjo MP ter v pozivu zavoda
k sklenitvi tega dodatka določi tudi rok, v katerem lahko dobavitelj zavrne
njegovo sklenitev z opozorilom na posledico iz šestega odstavka tega člena.
(6) Če dobavitelj ne zavrne sklenitve dodatka v skladu s
pozivom zavoda iz prejšnjega odstavka, se šteje, da je dodatek k pogodbi z
dobaviteljem sklenjen naslednji dan od izteka roka iz poziva zavoda.
(7) Če je sklenjen dodatek iz petega odstavka tega člena ali
če se v skladu s prejšnjim odstavkom šteje, da je sklenjen, dobavitelj od dneva
začetka uporabe nove nižje vrednosti MP zagotavlja artikel po vrednosti MP iz
dodatka k pogodbi z dobaviteljem, ki ni višja od nove nižje vrednosti MP, ki jo
določi oziroma odobri pristojni organ zavoda.
(8) Če pristojni organ zavoda določi nov višji cenovni
standard ali odobri novo višjo pogodbeno ceno in zvišanje ni posledica
spremembe DDV, lahko dobavitelj predlaga zavodu sklenitev dodatka k pogodbi z
dobaviteljem z novo višjo vrednostjo MP, ki ni višja od tiste, ki jo določi
oziroma odobri pristojni organ zavoda.
(9) V primeru iz prejšnjega odstavka se dodatek k pogodbi z
dobaviteljem sklene v desetih delovnih dneh od prejema predloga za njegovo
sklenitev in nova višja vrednost MP iz dodatka velja od datuma sklenitve
dodatka, dobavitelj pa do tega datuma zagotavlja artikel po prej veljavnem
nižjem cenovnem standardu oziroma prej veljavni nižji pogodbeni ceni.
V. IZLOČITEV ARTIKLA S SEZNAMA
40. člen
(izločitev artikla s seznama)
(1) Artikel se izloči s seznama, če je izpolnjen vsaj eden od
naslednjih pogojev:
-       
če artikel ne izpolnjuje več osnovnih zahtev kakovosti;
-       
če je za artikel odrejen ukrep, ki ima za posledico umik ali odpoklic,
prenehanje uporabe ali prometa artikla;
-       
če prenehajo veljati vse pogodbe o zagotavljanju artikla;
-       
če prenehajo veljati vse pogodbe z dobavitelji za artikel;
-       
če tako določa 22. člen tega pravilnika.
(2) Z istim sklepom se izločijo s seznama osnovni in povezani
artikli, če ni izpolnjen pogoj iz drugega odstavka 9. člena tega
pravilnika, ne da bi se zanje ugotavljalo izpolnjevanje pogojev iz prejšnjega
odstavka.
(3) Izpolnjevanje pogoja iz druge, tretje in četrte alineje
prvega odstavka tega člena ugotavlja služba zavoda.
(4) V primeru iz pete alineje prvega odstavka tega člena se
artikel izloči s seznama v skladu z 22. členom tega pravilnika.
41. člen
(pobudniki in pobuda za izločitev artikla)
(1) Predmet pobude za izločitev artikla je lahko artikel, za
katerega je izdan sklep o uvrstitvi artikla na seznam.
(2) Pobudo za izločitev artikla lahko vložijo naslednji
subjekti (v nadaljnjem besedilu: pobudnik za izločitev artikla):
1.     
proizvajalec MP ali njegov zastopnik;
2.     
združenja proizvajalcev MP;
3.     
združenja dobaviteljev MP iz 63.a člena Zakona o zdravstvenem varstvu in
zdravstvenem zavarovanju (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF,
21/13 – ZUTD-A, 91/13, 99/13 – ZUPJS-C, 99/13 – ZSVarPre-C, 111/13 – ZMEPIZ-1,
95/14 – ZUJF-C, 47/15 – ZZSDT, 61/17 – ZUPŠ , 64/17 – ZZDej-K in 36/19);
4.     
združenja zavarovanih oseb;
5.     
izvajalec;
6.     
JAZMP;
7.     
ministrstvo, pristojno za zdravje;
8.     
zavod.
(3) Pobuda za izločitev artikla je popolna, če vsebuje:
1.     
podatke o pobudniku za izločitev artikla (splošni del pobude za
izločitev artikla):
- 
ime ali firmo in naslov ali sedež pobudnika za izločitev artikla,
- 
kontaktno osebo z imenom in priimkom ter s telefonsko številko in
elektronskim naslovom;
2.     
podatke o artiklu (posebni del pobude za izločitev artikla):
- 
ZZZS šifro artikla,
- 
ime artikla, ki ga določi proizvajalec MP,
- 
ime artikla na trgu RS, ki ga določi proizvajalec MP ali njegov
zastopnik,
- 
ime ali firmo in naslov ali sedež proizvajalca MP ali njegovega
zastopnika;
3.     
navedbo in obrazložitev razloga za izločitev artikla s seznama iz prvega
odstavka prejšnjega člena.
42. člen
(obravnava pobude za izločitev artikla)
(1) Zavod obravnava popolno pobudo za izločitev artikla, ki
jo vloži pobudnik za izločitev artikla.
(2) V postopku za izločitev artikla s seznama sodelujejo
naslednji subjekti, ki se jim vročajo vsa pisanja v postopku:
-       
pobudnik za izločitev artikla, ki je vložil pobudo,
-       
pogodbeni proizvajalec MP tega artikla ali njegov zastopnik, če ni sam
pobudnik za izločitev artikla, in
-       
pogodbeni proizvajalci MP ali njihovi zastopniki, ki imajo sklenjene
pogodbe o zagotavljanju osnovnih in povezanih artiklov.
(3) Če pobude za izločitev artikla ni vložil pogodbeni
proizvajalec MP tega artikla ali njegov zastopnik, mu služba zavoda posreduje
pobudo v mnenje, ki ga lahko da v roku, ki ga določi služba zavoda in ne sme
biti krajši od petih delovnih dni od vročitve poziva zavoda.
(4) Če je pobuda za izločitev artikla vložena zaradi razloga
iz prve alineje prvega odstavka 40. člena tega pravilnika in je izdan sklep o
neizločitvi artikla s seznama, zavod ne obravnava nove pobude za njegovo
izločitev zaradi istega razloga ob istih osnovnih zahtevah kakovosti, o čemer
služba zavoda obvesti pobudnika za izločitev artikla v desetih delovnih dneh od
vložitve nove pobude.
(5) Če ni v tem členu drugače določeno, se v postopku za
izločitev artikla s seznama smiselno uporabljajo drugi, tretji in peti odstavek
12. člena tega pravilnika.
(6) Zavod obravnava pobude za izločitev artikla po vrstnem
redu glede na datum vložitve, pri čemer lahko sočasno obravnava pobude za
izločitev istega artikla.
43. člen
(mnenje komisije in zahteva za presojo mnenja o pobudi za
izločitev artikla)
(1) Če je vložena pobuda za izločitev artikla zaradi razloga
iz prve alineje prvega odstavka 40. člena tega pravilnika, lahko zahtevo za
presojo mnenja vloži subjekt iz drugega odstavka prejšnjega člena, ki se
posreduje v mnenje drugim subjektom iz drugega odstavka prejšnjega člena, ki
lahko dajo mnenje v roku, ki ga določi služba zavoda in ne sme biti krajši od
petih delovnih dni od vročitve poziva zavoda.
(2) Če ni v tem členu drugače določeno, se v postopku o
pobudi iz prejšnjega odstavka smiselno uporabljajo 13., 14. in 15. člen
tega pravilnika.
44. člen
(umik pobude za izločitev artikla)
(1) Če pobudnik za izločitev artikla umakne pobudo za
izločitev artikla ali če se v skladu s tem pravilnikom šteje, da je ta pobuda
umaknjena, generalni direktor zavoda izda ugotovitveni sklep o umiku pobude za
izločitev artikla, v katerem se navede tudi dan, od katerega se v skladu s tem
pravilnikom šteje, da je pobuda umaknjena (v nadaljnjem besedilu: dan umika
pobude za izločitev artikla).
(2) Sklep o umiku pobude za izločitev artikla se vroči v
desetih delovnih dneh od dneva umika pobude za izločitev artikla.
(3) Če pobudnik za izločitev artikla umakne pobudo za
izločitev artikla ali če se v skladu s tem pravilnikom šteje, da je ta pobuda
umaknjena, lahko vloži novo pobudo za izločitev istega artikla zaradi istega
razloga.
(4) Pobudnik za izločitev artikla lahko do izdaje sklepa o
izločitvi ali neizločitvi artikla s seznama umakne pobudo za izločitev artikla,
če je prenehal razlog iz druge, tretje ali četrte alineje prvega odstavka 40.
člena tega pravilnika, zaradi katerega je vložena pobuda, pri čemer je dan
umika pobude za izločitev artikla dan, ko zavod prejme umik pobude.
(5) Šteje se, da je pobuda za izločitev artikla umaknjena:
-       
če do izdaje sklepa o izločitvi ali neizločitvi artikla s seznama zaradi
razloga iz prve alineje prvega odstavka 40. člena tega pravilnika začnejo
veljati spremenjene osnovne zahteve kakovosti za artikel – dan umika pobude za
izločitev artikla je dan uveljavitve spremenjenih osnovnih zahtev kakovosti;
-       
če se v primeru iz petega odstavka 42. člena tega pravilnika smiselno
uporabi peti odstavek 12. člena tega pravilnika.
45. člen
(sklep o izločitvi in neizločitvi artikla s seznama)
(1) Sklep o neizločitvi artikla s seznama se izda, če ni
izpolnjen pogoj za izločitev artikla s seznama iz pobude za izločitev artikla.
Sklep o izločitvi artikla s seznama se izda, če je izpolnjen pogoj za izločitev
artikla s seznama.
(2) Sklep o izločitvi in sklep o neizločitvi artikla s
seznama zaradi razloga iz prve alineje prvega odstavka 40. člena tega
pravilnika se izda in vroči v roku ob smiselni uporabi drugega, tretjega in
četrtega odstavka 16. člena tega pravilnika.
(3) Sklep o izločitvi in sklep o neizločitvi artikla s
seznama zaradi razloga iz druge, tretje ali četrte alineje prvega odstavka 40.
člena tega pravilnika izda generalni direktor zavoda v 30 dneh od vložitve
popolne pobude za izločitev artikla in se vroči v roku iz četrtega odstavka 47.
člena tega pravilnika.
(4) Artikel se izloči s seznama:
-       
31. dan od izdaje sklepa o izločitvi artikla s seznama zaradi razloga iz
prve ali tretje alineje prvega odstavka 40. člena tega pravilnika;
-       
naslednji dan od izdaje sklepa o izločitvi artikla s seznama zaradi
razloga iz druge alineje prvega odstavka 40. člena tega pravilnika, razen
če je z ukrepom določen daljši rok za njegovo izvršitev, ko se artikel izloči s
seznama v skladu z rokom za izvršitev ukrepa;
-       
naslednji dan od izdaje sklepa o izločitvi artikla s seznama zaradi
razloga iz četrte alineje prvega odstavka 40. člena tega pravilnika.
(5) Z dnem izločitve artikla s seznama preneha veljati sklep
o uvrstitvi artikla na seznam.
46. člen
(objava seznama zaradi izločitve artikla s seznama)
Spremenjen seznam zaradi izločitve artikla s seznama se
objavi najpozneje na dan izločitve artikla s seznama.
47. člen
(prenehanje veljavnosti pogodb zaradi izločitve artikla s
seznama)
(1) Z dnem izločitve artikla s seznama zaradi razloga iz prve
ali druge alineje prvega odstavka 40. člena tega pravilnika prenehajo veljati:
-       
pogodbe o zagotavljanju artikla in
-       
pogodbe z dobavitelji za artikel, razen v delih, ki urejajo obveznosti
in pravice pogodbenih strank zaradi uveljavljanja pravic zavarovanih oseb v
skladu s pravili (npr. zaradi vzdrževanj, popravil in prilagoditev artikla).
(2) Z dnem izločitve artikla s seznama zaradi razloga iz
tretje alineje prvega odstavka 40. člena tega pravilnika prenehajo veljati
pogodbe z dobavitelji za artikel, razen v delih, ki urejajo obveznosti in
pravice pogodbenih strank zaradi uveljavljanja pravic zavarovanih oseb v skladu
s pravili (npr. zaradi vzdrževanj, popravil in prilagoditev artikla).
(3) Z dnem izločitve artikla s seznama zaradi razloga iz
četrte alineje prvega odstavka 40. člena tega pravilnika prenehajo veljati
pogodbe o zagotavljanju artikla.
(4) Zavod prek svoje spletne strani ter portala za izvajalce
in dobavitelje obvesti dobavitelje o prenehanju pogodb iz prvega, drugega
oziroma tretjega odstavka tega člena:
-       
v petih delovnih dneh od izdaje sklepa o izločitvi artikla s seznama v
primeru iz prve alineje četrtega odstavka 45. člena tega pravilnika;
-       
na dan izdaje sklepa o izločitvi artikla s seznama v primeru iz druge in
tretje alineje četrtega odstavka 45. člena tega pravilnika.
VI. PREHODNE IN KONČNE DOLOČBE
48. člen
(akti za uporabo portala)
(1) Vloga za dostop do portala se objavi na spletni strani
zavoda v 15 dneh od uveljavitve tega pravilnika.
(2) Generalni direktor zavoda sprejme splošne akte iz sedmega
odstavka 3. člena tega pravilnika v 15 dneh od uveljavitve tega pravilnika.
49. člen
(prenehanje veljavnosti pogodb z dobavitelji ob prvi
uvrstitvi artikla na seznam)
Z dnem prve uvrstitve artikla na seznam v vrsto MP, v katero
še ni uvrščen noben artikel, prenehajo veljati pred tem sklenjene pogodbe z
dobavitelji za vse artikle iz te vrste MP, razen v delih, ki urejajo obveznosti
in pravice pogodbenih strank zaradi uveljavljanja pravic zavarovanih oseb v
skladu s pravili (npr. zaradi vzdrževanj, popravil in prilagoditev artikla).
50. člen
(vrednosti za nekatere MP do prve uvrstitve artikla na
seznam)
(1) Do dneva prve uvrstitve artikla na seznam v vrsto MP, v
katero še ni uvrščen noben artikel, se uporabljajo:
-       
cenovni standardi za MP iz 1., 2., 3. in 5. točke prvega odstavka 24.
člena tega pravilnika, ki jih določi upravni odbor zavoda na podlagi pogajanj
službe zavoda s proizvajalci MP ali z njihovimi zastopniki;
-       
pogodbene cene za MP iz 4. točke prvega odstavka 24. člena tega
pravilnika, ki jih odobri generalni direktor zavoda na podlagi pogajanj službe
zavoda s proizvajalci MP ali z njihovimi zastopniki.
(2) V primeru iz drugega odstavka 34. člena tega pravilnika
se do dneva prve uvrstitve artikla na seznam v vrsto MP, v katero še ni uvrščen
noben artikel, uporabljajo do takrat veljavni cenovni standardi in pogodbene
cene.
51. člen
(prenehanje veljavnosti in uporabe)
(1) Z dnem uveljavitve tega pravilnika prenehata veljati:
-       
Pravilnik o uvrščanju in izločitvi medicinskih pripomočkov na seznam
medicinskih pripomočkov (Uradni list RS, št. 25/14) in
-       
Pravilnik o določitvi izhodišč za cenovne standarde medicinskih
pripomočkov in za cene pripomočkov (artiklov) iz obveznega zdravstvenega
zavarovanja (Uradni list RS, št. 25/14).
(2) Z dnem prve uvrstitve artikla na seznam v vrsto MP, v
katero še ni uvrščen noben artikel, se za to vrsto MP prenehajo uporabljati
naslednje določbe Dogovora o preskrbi z medicinskimi in tehničnimi pripomočki
za obdobje 2009–2011 (št. 1721-17/2009-DI/1 z dne 14. 7. 2009 z Aneksom št. 1,
št. 1721-17/2009-DI/2 z dne 21. 1. 2011):
-       
6. točka tretjega odstavka 1. člena,
-       
prvi odstavek in prvi stavek drugega odstavka 10. člena, 
-       
drugi stavek tretjega odstavka 11. člena,
-       
tretji in četrti odstavek 12. člena,
-       
17. člen,
-       
18. člen in
-       
drugi odstavek 29. člena.
52. člen
(začetek veljavnosti)
Ta pravilnik začne veljati petnajsti dan po objavi v Uradnem
listu Republike Slovenije.
Št. 9000-9/2019-DI/4
Ljubljana, dne 8. januarja 2020
EVA 2019-2711-0038
Lučka Böhm
predsednica Skupščine
Zavoda za zdravstveno zavarovanje
Slovenije
Soglašam!
Aleš Šabeder
minister 
za zdravje